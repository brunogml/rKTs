<list>
<item><p>1a1</p><section>mdo sde</section><text>@#/ /mdo sde aM bzhugs so//</text></item>
<item><p>1b1</p><section>mdo sde</section><text>@##/ /rgya gar skad du/ pUr+Na pra mu kha a ba dA na sha ti ka/ bod skad du/ gang po la sogs pa'i rtogs pa brjod pa brgya pa/ bam po dang po/ /</text></item>
<item><p>1b2</p><section>mdo sde</section><text>thams cad mkhyen pa la phyag 'tshal lo/ /sdom ni/ gang po bzang dang grags ldan ma/ /le lo can dang ded dpon rnams/ /zla ba che ba pad ma dang / /pany+tsa</text></item>
<item><p>1b3</p><section>mdo sde</section><text>la dang bdug pa dang / /rgyal po mjug tu smos pa ste/ /'di ni sde tshan bsdus pa yin/ /ljongs shig tu bram ze gang po zhes bya ba zhig byung ste/ de'i tshe sangs</text></item>
<item><p>1b4</p><section>mdo sde</section><text>rgyas bcom ldan 'das la/ rgyal po rnams dang blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>1b5</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto</text></item>
<item><p>2a1</p><section>mdo sde</section><text>'phye chen po rnams kyis bkur sti byas/ bla mar byas/ ri mor byas/ mchod par byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis</text></item>
<item><p>2a2</p><section>mdo sde</section><text>mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ sangs rgyas gsar du byung ste/ gsung rab kyi snying</text></item>
<item><p>2a3</p><section>mdo sde</section><text>khu 'thung ba'i dus la bab cing / lha dang mi man cad la yang dag par rab tu ston pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so/ /de nas bcom ldan 'das kyis byang chub mngon</text></item>
<item><p>2a4</p><section>mdo sde</section><text>par rdzogs par sangs rgyas nas/ ring por ma lon par 'jig rten thams cad du grags pas yongs su gang ngo / /de nas lho phyogs kyi ri bo zhes bya ba'i ljongs na bram ze che zhing mtho ba gang po zhes bya ba phyug cing nor mang la longs spyod che ba yongs su 'dzin</text></item>
<item><p>2a5</p><section>mdo sde</section><text>pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas so/ /de yang dad pa dang ldan la dge zhing bsam pa bzang ba bdag la phan pa dang / gzhan la phan pa la zhugs pa/ snying rje che ba dang / bdag</text></item>
<item><p>2a6</p><section>mdo sde</section><text>nyid che ba/ chos 'dod pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba/ gtong ba chen po la gnas pa zhig ste/ des re zhig na rab tu byung ba thams cad la mchod sbyin byas nas/ der mu stegs can la sogs pa stong</text></item>
<item><p>2b1</p><section>mdo sde</section><text>phrag du mas zan zos so/ /gang gi tshe bcom ldan 'das kyis rgyal po gzugs can snying po 'khor dang bcas pa btul nas/ de btul bas srog chags 'bum phrag mang po dul bar gyur pa de'i tshe/ rgyal po'i khab nas gang po'i nye du rnams lhags te/ gang</text></item>
<item><p>2b2</p><section>mdo sde</section><text>po'i mdun du sangs rgyas dang chos dang dge 'dun gyi bsngags pa brjod do/ /de nas bram ze che zhing mtho ba gang pos bcom ldan 'das kyi yon tan thos nas dga' ba chen po thob par gyur to/ /de nas khang thog tu song nas rgyal po'i khab logs su kha bltas te 'dug nas pus mo</text></item>
<item><p>2b3</p><section>mdo sde</section><text>gnyis kyi lha nga sa la btsugs te/ me tog kyang gtor/ bdug pa dang chu yang phul nas bcom ldan 'das la gsol ba btab pa/ bcom ldan 'das bdag gi mchod sbyin la gshegs su gsol/ mchod sbyin gyi 'dun sa gzigs su gsol zhes byas so/ /de nas</text></item>
<item><p>2b4</p><section>mdo sde</section><text>sangs rgyas rnams kyi sangs rgyas kyi mthu dang / lha rnams kyi lha'i mthus me tog de dag bcom ldan 'das kyi steng du me tog gi khang par gyur te 'dug go/ /bdug pa ni sprin gyi mgo lta bur gyur to/ /chu ni bai dUr+ya'i sdong bu lta bur gyur to/ /de nas tshe dang ldan pa kun dga'</text></item>
<item><p>2b5</p><section>mdo sde</section><text>bos thal mo sbyar nas/ bcom ldan 'das la zhus pa/ btsun pa spyan 'dren 'di ga las mchis lags/ bcom ldan 'das kyis bka' stsal pa/ kun dga' bo lho phyogs kyi ri bo zhes bya ba'i ljongs na/ bram ze che zhing mtho ba gang po zhes bya ba 'dug pa der 'o bu cag 'dong dgos</text></item>
<item><p>2b6</p><section>mdo sde</section><text>kyis dge slong dag chos shig /de nas bcom ldan 'das dge slong stong gis zhabs 'bring byas nas lho phyogs kyi ri bo'i ljongs rgyu zhing gshegs te/ bram ze che zhing mtho ba gang po'i mchod sbyin gyi 'dun sa dang nye ba zhig tu gshegs nas/ 'di snyam du dgongs te ngas bram ze gang po</text></item>
<item><p>2b7</p><section>mdo sde</section><text>rdzu 'phrul gyi cho 'phrul gyis dad par bya'o snyam mo/ /de nas bcom ldan 'das kyis dge slong stong po de dag mi snang bar mdzad de/ nyag gcig lhung bzed dang chu snod phyag na bsnams nas/ gang po dang nye ba zhig tu gshegs so/ /de nas bram ze che zhing mtho ba gang pos bcom ldan</text></item>
<item><p>3a1</p><section>mdo sde</section><text>'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba</text></item>
<item><p>3a2</p><section>mdo sde</section><text>mthong ngo / /mthong nas kyang shin tu rings par bcom ldan 'das kyi thad du song ste bcom ldan 'das la gsol pa/ bcom ldan 'das gshegs pa legs so/ /bcom ldan 'das bzhugs su gsol/ bdag la phan gdags pa'i slad du bshos gsol bar ci gnang</text></item>
<item><p>3a3</p><section>mdo sde</section><text>zhes gsol to/ /bcom ldan 'das kyis bka' stsal pa/ gal te khyod kyis yongs su btang na lhung bzed 'di'i nang du byin cig /de nas bram ze che zhing mtho ba gang po bram ze'i khye'u lnga brgyas g.yog byas pas/ bcom ldan 'das la zhal zas rnam pa sna tshogs khur ba dang /</text></item>
<item><p>3a4</p><section>mdo sde</section><text>bshos dang / 'jams dang / bldag pa dang / bzhib pa la sogs pas lhung bzed 'gengs par byed do/ /bcom ldan 'das kyis kyang nyid kyi lhung bzed kyi nang nas dge slong stong gi lhung bzed dag gi nang du zas de dag 'pho bar mdzad do/ /gang gi tshe bcom ldan 'das kyis dge slong stong gi</text></item>
<item><p>3a5</p><section>mdo sde</section><text>lhung bzed rnams gang bar thugs su chud pa de'i tshe nyid kyi lhung bzed gang bar bstan to/ /de nas dge slong stong lhung bzed gang ba zla ba tshes pa'i dbyibs lta bur 'khod pa bstan to/ /nam mkha' la gnas pa'i lha rnams kyis kyang / bcom ldan 'das dang dge slong stong gi</text></item>
<item><p>3a6</p><section>mdo sde</section><text>lhung bzed rnams gang bar gyur to/ /zhes bya ba'i sgra brjod do/ /de nas cho 'phrul bstan pa des bram ze che zhing mtho ba gang po dga' bar gyur nas/ dga' zhing mgu la rab tu dga' ste yi rangs shing dga' ba dang yid bde bar gyur te/ sdong po rtsa ba nas bcad pa bzhin du bcom ldan 'das</text></item>
<item><p>3a7</p><section>mdo sde</section><text>kyi zhabs la phyag 'tshal nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang /</text></item>
<item><p>3b1</p><section>mdo sde</section><text>dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis bram ze che zhing mtho ba gang po'i rgyu gcig nas gcig tu brgyud pa dang</text></item>
<item><p>3b2</p><section>mdo sde</section><text>las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu</text></item>
<item><p>3b3</p><section>mdo sde</section><text>'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur</text></item>
<item><p>3b4</p><section>mdo sde</section><text>rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems</text></item>
<item><p>3b5</p><section>mdo sde</section><text>can dmyal ba gang yin pa de dag tu ni dro bar gyur te 'bab bo/ /de nas sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa</text></item>
<item><p>3b6</p><section>mdo sde</section><text>bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye ci bdag cag ni 'di nas kyang shi 'phos par kyang ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag</text></item>
<item><p>3b7</p><section>mdo sde</section><text>cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams</text></item>
<item><p>4a1</p><section>mdo sde</section><text>'dzin par 'gyur ro/ /steng du 'gro ba gang yin pa de dag ni/ rgyal chen bzhi'i ris rnams dang sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang /</text></item>
<item><p>4a2</p><section>mdo sde</section><text>tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams</text></item>
<item><p>4a3</p><section>mdo sde</section><text>dang / bsod nams skyes rnams dang / 'bras bu che rnams dang / mi che ba rnams dang / mi gdung ba rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang bdag med</text></item>
<item><p>4a4</p><section>mdo sde</section><text>pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod</text></item>
<item><p>4a5</p><section>mdo sde</section><text>par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin du 'brangs te gal te bcom ldan 'das</text></item>
<item><p>4a6</p><section>mdo sde</section><text>kyis 'das pa'i las lung ston par bzhed na ni/ bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar</text></item>
<item><p>4a7</p><section>mdo sde</section><text>'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor</text></item>
<item><p>4b1</p><section>mdo sde</section><text>los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos</text></item>
<item><p>4b2</p><section>mdo sde</section><text>kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams su mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /</text></item>
<item><p>4b3</p><section>mdo sde</section><text>de nas 'od zer de dag gis bcom ldan 'das la lan gsum du bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po</text></item>
<item><p>4b4</p><section>mdo sde</section><text>zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra</text></item>
<item><p>4b5</p><section>mdo sde</section><text>thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the</text></item>
<item><p>4b6</p><section>mdo sde</section><text>tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/</text></item>
<item><p>4b7</p><section>mdo sde</section><text>kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo bram ze che zhing mtho ba 'dis nga la 'di lta bu'i bkur sti byas pa mthong ngam/ btsun pa</text></item>
<item><p>5a1</p><section>mdo sde</section><text>mthong lags so/ /kun dga' bo bram ze che zhing mtho ba 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos</text></item>
<item><p>5a2</p><section>mdo sde</section><text>yongs su bsgos pa'i pha rol tu phyin pa drug yongs su rdzogs par byas nas stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas gang po bzang zhes bya bar gyur te</text></item>
<item><p>5a3</p><section>mdo sde</section><text>'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /gang gi tshe bcom ldan 'das kyis bram ze che zhing mtho ba gang po bla na med pa yang dag par rdzogs pa'i byang chub tu lung bstan pa de'i tshe/ gang pos</text></item>
<item><p>5a4</p><section>mdo sde</section><text>bcom ldan 'das nyan thos kyi dge 'dun dang bcas pa zla ba gsum gyi bar du mchod sbyin gyi 'dun sar bshos gsol te/ lhag par yang des dge ba'i rtsa ba rnam pa sna tshogs dag yang dag par bskyed do/ /dge slong dag de bas na 'di ltar bslab par bya ste ston pa la bkur sti bya'o/ /</text></item>
<item><p>5a5</p><section>mdo sde</section><text>bla mar bya'o/ /ri mor bya'o/ /mchod par bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi</text></item>
<item><p>5a6</p><section>mdo sde</section><text>rangs te bcom ldan 'das kyis gsungs pa la mngon par bstod do// //grags ldan ma zhes bya ba ni/ sangs rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams</text></item>
<item><p>5a7</p><section>mdo sde</section><text>dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mor byas mchod pa byas te/ lha dang / klu dang / gnod</text></item>
<item><p>5b1</p><section>mdo sde</section><text>sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa na bza' dang / zhal zas dang / gzims cha dang / gdan dang / snyun gsos dang /</text></item>
<item><p>5b2</p><section>mdo sde</section><text>sman zong rnams brnyes pa/ nyan thos kyi dge 'dun dang bcas pa yangs pa can na spre'u rdzing gi 'gram gyi khang pa brtsegs pa'i gnas na rten cing bzhugs so/ /de nas bcom ldan 'das snga dro sham thabs dang chos gos gsol te lhung bzed bsnams nas/ dge slong gi tshogs kyis zhabs</text></item>
<item><p>5b3</p><section>mdo sde</section><text>'bring byas te dge slong gi dge 'dun gyis mdun du bdar nas yangs pa can du bsod snyoms la gshegs so/ /yangs pa can du mthar gyis bsod snyoms la gshegs nas dmag dpon seng ge'i khyim ga la ba der gshegs te byon nas gdan bshams pa la bzhugs so/ /de nas</text></item>
<item><p>5b4</p><section>mdo sde</section><text>dmag dpon seng ge'i mna' ma grags ldan ma zhes bya ba gzugs bzang zhing blta na sdug la mdzes pa zhig yod pa des bcom ldan 'das sku mtshan dang dpe byad rnam pa sna tshogs 'bar ba dang ldan pa mthong nas shin tu dga' ba thob par gyur to/ /des gyos po la dris pa bdag kyang 'di lta bu'i</text></item>
<item><p>5b5</p><section>mdo sde</section><text>yon tan dang ldan par gyur pa'i thabs 'ga' lta mchis sam/ de nas dmag dpon seng ge 'di snyam du sems te/ kye ma bu mo 'di ni rgya chen po la mos pa zhig ste/ gal te 'di rkyen dang phrad na ni/ bla na med pa yang dag par rdzogs pa'i byang chub tu smon lam 'debs par 'gyur ro snyam</text></item>
<item><p>5b6</p><section>mdo sde</section><text>du rig nas smras pa/ bu mo gal te rgyu yang dag par blangs te 'dug na ni khyod kyang bcom ldan 'das ci 'dra ba de lta bur 'gyur ro/ /de nas dmag dpon seng ges grags ldan ma'i dad pa 'phel bar bya ba'i phyir/ dbyig dang / gser dang / rin po che mang du byin no/ /de nas grags ldan</text></item>
<item><p>5b7</p><section>mdo sde</section><text>mas bcom ldan 'das nyan thos kyi dge 'dun dang bcas pa phyi de nyin khyim gyi nang du gdugs tshod la spyan drangs so/ /bcom ldan 'das kyis kyang de la phan gdags pa'i phyir gnang ngo / /de nas bu mo grags ldan mas gser dang / dngul dang / rin po che'i me tog rnams kyang byed du</text></item>
<item><p>6a1</p><section>mdo sde</section><text>bcug /spos dang / me tog phreng dang / byug pa mang po dag kyang bsags/ zhal zas ro brgya dang ldan pa yang bshams nas bcom ldan 'das la phrin gyis gdugs tshod bskul ba/ btsun pa gdugs tshod la bab ste bshos gsol lags na bcom ldan 'das</text></item>
<item><p>6a2</p><section>mdo sde</section><text>kyis da de'i dus la bab par dgongs te gshegs su gsol zhes bskul to/ /de nas bcom ldan 'das dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas dmag dpon seng ge'i khyim ga la ba der gshegs te byon nas/ dge slong gi dge</text></item>
<item><p>6a3</p><section>mdo sde</section><text>'dun gyi gung la gdan bshams pa la bzhugs so/ /de nas bu mo grags ldan mas sangs rgyas la sogs pa dge slong gi dge 'dun bde bar bzhugs par rig nas rang gi lag nas zhal zas ro brgya dang ldan pas tshim par byas te/ bcom ldan 'das la me tog dag gis gtor to/ /</text></item>
<item><p>6a4</p><section>mdo sde</section><text>de nas me tog de dag 'di lta ste/ sangs rgyas rnams kyi sangs rgyas kyi mthu dang lha rnams kyi lha'i mthus/ bcom ldan 'das kyi steng du rin po che'i khang pa dang khang pa brtsegs pa rin po che'i rgyal mtshan can mgar ba'am/ mgar ba'i slob ma legs par lobs pas kyang byed mi nus pa de</text></item>
<item><p>6a5</p><section>mdo sde</section><text>lta bur gyur te 'dug go/ /de nas bu mo grags ldan mas lha dang mi dad par byed pa'i cho 'phrul shin tu rmad du byung ba de mthong nas/ sdong po rtsa ba nas bcad pa bzhin du lus thams cad kyis bcom ldan 'das kyi zhabs la phyag 'tshal nas smon lam btab pa/ dge ba'i rtsa ba dang /</text></item>
<item><p>6a6</p><section>mdo sde</section><text>sems bskyed pa dang / sbyin par bya ba'i chos yongs su gtong ba 'dis/ bdag 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang /</text></item>
<item><p>6a7</p><section>mdo sde</section><text>yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis bu mo grags ldan ma'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /</text></item>
<item><p>6b1</p><section>mdo sde</section><text>'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe de'i zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa</text></item>
<item><p>6b2</p><section>mdo sde</section><text>de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang /</text></item>
<item><p>6b3</p><section>mdo sde</section><text>ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems</text></item>
<item><p>6b4</p><section>mdo sde</section><text>can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis</text></item>
<item><p>6b5</p><section>mdo sde</section><text>sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul</text></item>
<item><p>6b6</p><section>mdo sde</section><text>pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams</text></item>
<item><p>6b7</p><section>mdo sde</section><text>dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang /</text></item>
<item><p>7a1</p><section>mdo sde</section><text>tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang /</text></item>
<item><p>7a2</p><section>mdo sde</section><text>gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs</text></item>
<item><p>7a3</p><section>mdo sde</section><text>rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par</text></item>
<item><p>7a4</p><section>mdo sde</section><text>byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /</text></item>
<item><p>7a5</p><section>mdo sde</section><text>ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /</text></item>
<item><p>7a6</p><section>mdo sde</section><text>su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /</text></item>
<item><p>7a7</p><section>mdo sde</section><text>'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang</text></item>
<item><p>7b1</p><section>mdo sde</section><text>chub tu lung ston par bzhed na ni smin mtshams su mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/</text></item>
<item><p>7b2</p><section>mdo sde</section><text>bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /</text></item>
<item><p>7b3</p><section>mdo sde</section><text>nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i</text></item>
<item><p>7b4</p><section>mdo sde</section><text>'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa</text></item>
<item><p>7b5</p><section>mdo sde</section><text>yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de</text></item>
<item><p>7b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo bu mo grags ldan ma 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo grags ldan ma</text></item>
<item><p>7b7</p><section>mdo sde</section><text>'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par</text></item>
<item><p>8a1</p><section>mdo sde</section><text>byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas rin chen ldan zhes bya bar 'gyur de 'jig rten du 'byung bar 'gyur ro/ /</text></item>
<item><p>8a2</p><section>mdo sde</section><text>de'i sbyin par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //le lo can zhes bya ba ni/ sangs rgyas</text></item>
<item><p>8a3</p><section>mdo sde</section><text>bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding</text></item>
<item><p>8a4</p><section>mdo sde</section><text>rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas mchod pa byas te lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i</text></item>
<item><p>8a5</p><section>mdo sde</section><text>sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag</text></item>
<item><p>8a6</p><section>mdo sde</section><text>mgon med zas sbyin gyi kun dga' ra ba na bzhugs so/ /de'i tshe mnyan du yod pa na tshong dpon phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa</text></item>
<item><p>8a7</p><section>mdo sde</section><text>las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod kyang / bu yang med bu mo yang med nas de lag pa la rkom tshugs bcas te/ bdag gi khyim nor du ma dang ldan du zin kyang bdag la bu yang med bu mo yang med</text></item>
<item><p>8b1</p><section>mdo sde</section><text>pas/ bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go/ /de nas dge sbyong dang / bram ze dang / ltas mkhan dang / mdza' bo dang / gnyen dang / rtsa lag gzhan dag gis lha</text></item>
<item><p>8b2</p><section>mdo sde</section><text>la gsol ba thob cig ces de la bsgo'o/ /'jig rten na yang gsol ba btab pa'i rgyus bu dang bu mo skye bar 'gyur ro zhes bya ba'i gtam de yod mod kyi/ de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na ni/ 'khor los</text></item>
<item><p>8b3</p><section>mdo sde</section><text>sgyur ba'i rgyal po bzhin du re re la yang bu stong stong yod par 'gyur ba'i rigs so/ /ye ni gnas gsum tshogs pa las bu dang bu mo skye bar 'gyur te/ gsum gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang dri za 'ongs</text></item>
<item><p>8b4</p><section>mdo sde</section><text>pa ste/ gnas 'di gsum tshogs pa las bu dang bu mo skye bar 'gyur na/ 'on kyang dge sbyong dang / bram ze rnams dang / ltas mkhan rnams dang / mdza' bo dang / gnyen dang / rtsa lag rnams kyis de la tho btsams nas/ de bu med de bu 'dod pa'i phyir gu lang dang chu lha dang</text></item>
<item><p>8b5</p><section>mdo sde</section><text>ku be ra dang brgya byin dang tshangs pa la sogs pa dang / lha'i khyad par gzhan dag la yang gsol ba 'debs te/ 'di lta ste kun dga' ra ba'i lha dang / nags tshal gyi lha dang / lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig</text></item>
<item><p>8b6</p><section>mdo sde</section><text>skyes pa dang chos 'thun pa pa dang rtag tu phyi bzhin 'brang ba'i lha rnams la yang gsol ba 'debs te de yang gsol ba 'debs pa lhur byed cing 'dug la/ sems can zhig kyang sems can gyi ris shig nas shi 'phos te de'i chung ma'i ltor zhugs so/ /bud med mkhas pa'i</text></item>
<item><p>8b7</p><section>mdo sde</section><text>rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la ma chags pa yang shes pa dang / dus kyang shes la zla mtshan yang shes pa dang / bu chags pa shes pa dang gang las bu chags pa shes pa dang / khye'u yang shes</text></item>
<item><p>9a1</p><section>mdo sde</section><text>la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni lto g.yon logs su rten cing gnas so/ /de nas de dga' ches nas khyim thab la sbran pa jo bo bdag la sras chags te/ bdag gi rum</text></item>
<item><p>9a2</p><section>mdo sde</section><text>g.yas logs na rten cing gnas pa las na/ khye'ur 'gyur bar nges kyis dgyes pa bskyed du gsol zhes byas nas/ de yang dga' ches te ro stod ni bteg lag pa g.yas pa ni brkyang nas bdag gis yun ring po nas smon smon pa'i bu'i ngo mthong bar 'ong ngo / /bdag gi</text></item>
<item><p>9a3</p><section>mdo sde</section><text>bu rung bar shog shig /mi rung bar ma gyur cig /bdag gi bya ba dag byed par shog shig /gsos pa'i lan phyir gso bar shog shig /nor skal la spyod par shog shig /bdag gi rigs rgyud ring du gnas par shog shig /bdag cag 'das te shi ba'i 'og tu yang</text></item>
<item><p>9a4</p><section>mdo sde</section><text>bdag cag gi phyir mang yang rung nyung yang rung ste/ sbyin pa dag byin la bsod nams dag byas nas/ de gnyis gang dang gang du skyes shing 'gro ba der 'di song shig ces yon bsngo bar shog shig ces dga' ba'i tshig brjod do/ /des bu chags par rig nas bu'i rim gro bya ba'i</text></item>
<item><p>9a5</p><section>mdo sde</section><text>phyir/ khang steng du nyam rangs su bzhag ste/ grang ba'i tshe grang ba'i yo byad rnams dang / tsha ba'i tshe tsha ba'i yo byad rnams dang / sman pas bstan pa'i zas rnams dang / ha cang kha ba ma yin pa rnams dang / ha cang skyur ba ma yin pa rnams dang / ha cang lan tshwa che ba</text></item>
<item><p>9a6</p><section>mdo sde</section><text>ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha cang bska ba ma yin pa rnams te/ kha ba dang / skyur ba dang / lan tsha dang / mngar ba dang / tsha ba dang / bska ba med pa'i zas rnams sten cing / do shal dang</text></item>
<item><p>9a7</p><section>mdo sde</section><text>se mo dos lus rnam par bklubs te lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang / khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so/ /de zla ba brgyad dam dgu</text></item>
<item><p>9b1</p><section>mdo sde</section><text>lon pa dang bu byung ste/ khye'u gzugs bzang zhing blta na sdug la mdzes pa zhig btsas nas de btsas pa'i tshe khyim gang gi mi thams cad dga' bar gyur te de btsas pa'i btsas ston byas nas/ khye'u 'di'i ming ji skad gdags zhes ming 'dogs par byed de/ nye du rnams</text></item>
<item><p>9b2</p><section>mdo sde</section><text>na re 'di btsas pa na khyim gang gi mi thams cad dga' bar gyur pas na de'i phyir khye'u 'di'i ming dga' byed ces gdags so zhes zer nas de'i ming dga' byed ces btags so/ /de nas khye'u dga' byed pang na 'tsho ba'i ma ma gnyis dang / nu ma snun pa'i ma ma gnyis dang / dri ma</text></item>
<item><p>9b3</p><section>mdo sde</section><text>'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du</text></item>
<item><p>9b4</p><section>mdo sde</section><text>skyed cher drag par gyur to/ /de nas de gang gi tshe cher skyes te lo lnga'am drug lon pa de'i tshe/ le lo can mchog tu le lo che ba zhig tu gyur te mal dang stan las kyang ldang mi 'dod do/ /de blo rno zhing gsal bas khyim gyi nang du 'dug bzhin du bstan bcos rnams bslabs so/ /de nas</text></item>
<item><p>9b5</p><section>mdo sde</section><text>tshong dpon de 'di snyam du sems te bdag gis lha mnyes par byas nas/ brgya lam na lan gcig na bu skyes pa de yang le lo can mchog tu le lo che ba zhig tu gyur te mal dang stan las kyang mi ldang na 'di ltar lus tha mal par gyur kyang grum po bzhin du lnga re 'dug pa 'di 'dra ba'i bu lta</text></item>
<item><p>9b6</p><section>mdo sde</section><text>ci dgos snyam mo/ /tshong dpon de yang rdzogs byed la dga' ste/ des mu stegs can gyi ston pa drug rang gi khyim du bos nas/ gal te khye'u 'dis de dag mthong na rjes bskyed de mal nas ldang ba tsam yang byed srid dam snyam pa dang / de nas khye'u le lo can gyis ston pa de dag</text></item>
<item><p>9b7</p><section>mdo sde</section><text>mthong nas mig gis kyang ma bltas na ldang ba'am gus par smra ba'am stan bstabs pa lta ci smos/ de nas tshong dpon des gnas skabs de lta bu mthong nas ches rab tu gdung bar gyur te lag pa la rkom tshugs bcas nas sems khong du chud cing 'dug go/ /de'i skabs su sangs rgyas</text></item>
<item><p>10a1</p><section>mdo sde</section><text>bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig</text></item>
<item><p>10a2</p><section>mdo sde</section><text>dang ldan pa/ gcig tu dpa' ba zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu</text></item>
<item><p>10a3</p><section>mdo sde</section><text>'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las</text></item>
<item><p>10a4</p><section>mdo sde</section><text>yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis gnas pa'i snyoms</text></item>
<item><p>10a5</p><section>mdo sde</section><text>par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni chos nyid kyis nyin dus gsum mtshan dus gsum du sangs rgyas kyi spyan gyis 'jig rten</text></item>
<item><p>10a6</p><section>mdo sde</section><text>la gzigs te/ su ni rgud su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste mtho</text></item>
<item><p>10a7</p><section>mdo sde</section><text>ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa rnams las</text></item>
<item><p>10b1</p><section>mdo sde</section><text>bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /</text></item>
<item><p>10b2</p><section>mdo sde</section><text>gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis khye'u le lo can gyis nga mthong na brtson 'grus rtsom par 'gyur te/ bla na med pa yang dag par rdzogs pa'i byang chub kyi bar du sems yongs su 'gyur bar 'ong ngo snyam du</text></item>
<item><p>10b3</p><section>mdo sde</section><text>gzigs so/ /de nas bcom ldan 'das kyis mu stegs can rnams kyi rgyags pa dang / dregs pa gcad pa dang / khye'u'i dge ba'i rtsa ba bskyed pa'i phyir 'od zer gser gyi kha dog can nyi ma stong gi 'od pas lhag pa dag bkye ste/ de dag gis khyim de kun tu snang bar byas so</text></item>
<item><p>10b4</p><section>mdo sde</section><text>bskal pa stong du yongs su bsgoms pa'i byams pa'i 'od zer dag kyang bkye ste/ de dag gis de'i lus la phog ma thag tu rab tu sim par gyur nas/ su'i mthus bdag gi lus rab tu sim par byas snyam ste/ des phan tshun du bltas so/ /de nas bcom ldan 'das dge slong gi</text></item>
<item><p>10b5</p><section>mdo sde</section><text>tshogs kyis zhabs 'bring byas te khyim de'i nang du gshegs nas khye'u le lo can gyis sangs rgyas bcom ldan 'das sku skyes bu chen po'i mtshan sum cu rtsa gnyis kyis brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas</text></item>
<item><p>10b6</p><section>mdo sde</section><text>lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang mchog tu dga' bar gyur te 'phral la rang nyid langs nas bcom ldan 'das kyi gdan bshams te bcom ldan 'das tshur gshegs/ bcom ldan 'das gshegs pa</text></item>
<item><p>10b7</p><section>mdo sde</section><text>legs so/ /bcom ldan 'das gdan bshams pa la bzhugs su gsol zhes de skad kyang smras so/ /de nas de'i pha ma dang nang mi rnams kyis sngon ma mthong ba'i gus par sgrim pa mthong nas mchog tu ya mtshan du gyur to/ /de nas khye'u le lo can gyis dga' zhing mdangs phyung ba'i</text></item>
<item><p>11a1</p><section>mdo sde</section><text>mig dang ldan pas bcom ldan 'das kyi zhabs la phyag 'tshal nas chos mnyan pa'i phyir spyan sngar 'dug ste/ bcom ldan 'das kyis de la le lo'i nyes pa dang brtson 'grus rtsom pa'i phan yon rnam pa du ma bka' stsal nas/ tsan dan gyi dbyug gu zhig kyang de la</text></item>
<item><p>11a2</p><section>mdo sde</section><text>byin te khye'u dbyug gu 'di rdungs shig ces bka' stsal to/ /de nas des dbyug gu de brdungs pa dang / sgra snyan pa thos par gyur la rin po che'i gter sna tshogs kyang mthong ngo / /de nas de 'di snyam du sems de/ kye ma brtson 'grus rtsom pa la ni khyad par chen po de lta bu yod kyis/</text></item>
<item><p>11a3</p><section>mdo sde</section><text>bdag gis phyir zhing brtson 'grus brtsam par bya gor ma chag snyam nas des mnyan du yod par dril gyi sgra bsgrags te/ bdag nyid kyis ded dpon bya bar bsgrags nas rgya mtsho chen po la lan drug rgal te gru'i don grub pas rin po che chen po bsdus te/ bcom ldan 'das nyan thos kyi</text></item>
<item><p>11a4</p><section>mdo sde</section><text>dge 'dun dang bcas pa khyim gyi nang du bshos gsol nas/ bla na med pa yang dag par rdzogs pa'i byang chub tu smon lam btab bo/ /de nas bcom ldan 'das kyis khye'u le lo can gyi rgyu gcig nas gcig tu brgyud pa dang las gcig nas gcig tu brgyud pa mkhyen nas</text></item>
<item><p>11a5</p><section>mdo sde</section><text>'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /</text></item>
<item><p>11a6</p><section>mdo sde</section><text>'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams</text></item>
<item><p>11a7</p><section>mdo sde</section><text>dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ grang ba'i sems can dmyal ba gang yin pa de dag tu ni dro bar</text></item>
<item><p>11b1</p><section>mdo sde</section><text>gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das</text></item>
<item><p>11b2</p><section>mdo sde</section><text>sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams</text></item>
<item><p>11b3</p><section>mdo sde</section><text>rtse zhil bar gyur to snyam mo/ /de nas de dag sprul pa de la sems mngon par dga' bar gyur nas sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du</text></item>
<item><p>11b4</p><section>mdo sde</section><text>'gro ba gang yin pa de dag ni rgyal chen bzhi'i ris rnams dang sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams</text></item>
<item><p>11b5</p><section>mdo sde</section><text>dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che</text></item>
<item><p>11b6</p><section>mdo sde</section><text>rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ /</text></item>
<item><p>11b7</p><section>mdo sde</section><text>nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal</text></item>
<item><p>12a1</p><section>mdo sde</section><text>zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed</text></item>
<item><p>12a2</p><section>mdo sde</section><text>na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung</text></item>
<item><p>12a3</p><section>mdo sde</section><text>ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung</text></item>
<item><p>12a4</p><section>mdo sde</section><text>ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung</text></item>
<item><p>12a5</p><section>mdo sde</section><text>ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /</text></item>
<item><p>12a6</p><section>mdo sde</section><text>de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /</text></item>
<item><p>12a7</p><section>mdo sde</section><text>mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /</text></item>
<item><p>12b1</p><section>mdo sde</section><text>rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po</text></item>
<item><p>12b2</p><section>mdo sde</section><text>dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis</text></item>
<item><p>12b3</p><section>mdo sde</section><text>bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khye'u le lo can 'dis nga la 'di lta bu'i bkur sti byas pa mthong</text></item>
<item><p>12b4</p><section>mdo sde</section><text>ngam/ btsun pa mthong lags so/ /kun dga' bo khye'u le lo can 'di dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje</text></item>
<item><p>12b5</p><section>mdo sde</section><text>chen pos yongs su bsgos pa'i pha rol tu phyin pa drug yongs su rdzogs par byas nas stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas stobs dang / brtson 'grus dang /</text></item>
<item><p>12b6</p><section>mdo sde</section><text>mthu rtsal dang shin tu ldan pa zhes bya bar 'gyur te/ 'jig rten du 'byung bar 'gyur ro/ /de'i sbyin par bya ba'i chos ni gang nga la mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs</text></item>
<item><p>12b7</p><section>mdo sde</section><text>pa la mngon par bstod do// //gang po la sogs pa'i rtogs pa brjod pa brgya pa/ bam po gnyis pa/ ded dpon zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor</text></item>
<item><p>13a1</p><section>mdo sde</section><text>gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur</text></item>
<item><p>13a2</p><section>mdo sde</section><text>sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na</text></item>
<item><p>13a3</p><section>mdo sde</section><text>bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na/ rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe</text></item>
<item><p>13a4</p><section>mdo sde</section><text>mnyan du yod pa na ded dpon chen po zhig rgya mtsho chen po'i nang du gru bub ste/ phyir 'ongs nas des lan gnyis lan gsum gyi bar du lha thams cad la gsol ba btab ste/ rgya mtsho chen po'i nang du zhugs na 'on kyang gru bub ste phyir 'ongs so/ /de nas de mi dga' ba chen po</text></item>
<item><p>13a5</p><section>mdo sde</section><text>skyes nas de 'di snyam du sems te bdag gis thabs gang gis nor bsdu bar bya ba'i thabs ci yod snyam mo/ /yang de 'di snyam du sems te/ sangs rgyas bcom ldan 'das 'di ni lha thams cad las kyang ches khyad par du 'phags te/ bdag la phan pa dang gzhan la phan pa la zhugs</text></item>
<item><p>13a6</p><section>mdo sde</section><text>pa/ thugs rje can bdag nyid chen po chos la gus pa/ skye dgu la mnyes gshin pa yin gyis/ da ni bdag gis 'di la brten te yang rgya mtsho chen po'i nang du zhugs la gru'i don legs par grub ste phyir 'ongs nas/ nor phyed kyis 'di la mchod pa bya'o snyam mo/ /des de ltar</text></item>
<item><p>13a7</p><section>mdo sde</section><text>brtson 'grus byas te/ yang rgya mtsho chen po'i nang du zhugs pa dang sangs rgyas kyi mthus rin po che'i gling du phyin nas/ rin po che chen po bsdus te bde ba dang nye zho med par bdag gi khyim du phyin to/ /de ngal bso nas snod bzlugs na/ des rin po che rnam pa sna tshogs mthong nas chags pa</text></item>
<item><p>13b1</p><section>mdo sde</section><text>chen po skyes te/ bdag gis rin po che 'di lta bu dag dge sbyong gau ta ma la phyed ji ltar sbyin snyam du sems pa la zhugs te ma la bdag gis 'di rnams bdag gi chung ma'i lag tu zho'i bzhi cha gcig tu btsongs la/ bcom ldan 'das la spos dbul bar bya gor ma chag snyam mo/ /</text></item>
<item><p>13b2</p><section>mdo sde</section><text>des zho'i bzhi cha gcig gis a ga ru'i spos nyos nas rgyal bu rgyal byed kyi tshal du song ngo / /de nas shin tu ngo tsha ba bzhin du sgo gang du 'dug nas a ga rus bdugs so/ /de nas bcom ldan 'das kyis gang gis bdug pa de steng gi nam mkha' la yang dag par 'phags te</text></item>
<item><p>13b3</p><section>mdo sde</section><text>mnyan du yod pa thams cad khyab par gyur nas sprin chen po'i mgo ltar 'dug par 'gyur ba de lta bu'i rdzu 'phrul mngon par 'du bya ba mdzad do/ /des lha dang mi dad par byed pa'i cho 'phrul shin tu rmad du byung ba de mthong nas dga' ba chen po skyes te/ bdag gi sems la brgyad bkag</text></item>
<item><p>13b4</p><section>mdo sde</section><text>nas/ gang bdag gis rin po che'i sgo nas/ bcom ldan 'das kyi sku bslu ba 'di ni bdag gi cha ma yin no zhes byas so/ /de nas ded dpon des bcom ldan 'das nyan thos kyi dge 'dun dang bcas pa khyim gyi nang du bshos la spyan drangs so/ /de nas zhal zas bzang pos tshim par byas</text></item>
<item><p>13b5</p><section>mdo sde</section><text>nas rin po che chen po dag gis gtor to/ /de nas rin po che de dag 'di lta ste/ sangs rgyas rnams kyi sangs rgyas kyi mthu dang / lha rnams kyi lha'i mthus/ bcom ldan 'das kyi dbu'i steng gi nam mkha' la 'phags nas/ rin po che'i khang pa dang khang pa brtsegs pa rin</text></item>
<item><p>13b6</p><section>mdo sde</section><text>po che'i rgyal mtshan can mgar ba'am mgar ba'i slob ma legs par lobs pas kyang byed mi nus pa de lta bur gyur te 'dug go/ /de nas ded dpon des cho 'phrul de mthong nas ched kyis dga' ba skyes te/ sdong po rtsa ba nas bcad pa bzhin du bcom ldan 'das kyi zhabs la</text></item>
<item><p>13b7</p><section>mdo sde</section><text>phyag 'tshal nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma bsgral ba rnams sgrol ba dang / ma grol ba rnams 'grol ba dang / dbugs</text></item>
<item><p>14a1</p><section>mdo sde</section><text>ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis ded dpon de'i rgyu gcig nas gcig tu brgyud pa dang / las gcig nas</text></item>
<item><p>14a2</p><section>mdo sde</section><text>gcig du brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o/ /kha cig</text></item>
<item><p>14a3</p><section>mdo sde</section><text>ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams</text></item>
<item><p>14a4</p><section>mdo sde</section><text>thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa</text></item>
<item><p>14a5</p><section>mdo sde</section><text>de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir bcom</text></item>
<item><p>14a6</p><section>mdo sde</section><text>ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par</text></item>
<item><p>14a7</p><section>mdo sde</section><text>rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du</text></item>
<item><p>14b1</p><section>mdo sde</section><text>'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun</text></item>
<item><p>14b2</p><section>mdo sde</section><text>na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras</text></item>
<item><p>14b3</p><section>mdo sde</section><text>bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi bar gyi lha rnams kyi nang du song nas/ mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa</text></item>
<item><p>14b4</p><section>mdo sde</section><text>gnyis kyang rjod par byed do/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor</text></item>
<item><p>14b5</p><section>mdo sde</section><text>ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las</text></item>
<item><p>14b6</p><section>mdo sde</section><text>lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /</text></item>
<item><p>14b7</p><section>mdo sde</section><text>dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur</text></item>
<item><p>15a1</p><section>mdo sde</section><text>ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur</text></item>
<item><p>15a2</p><section>mdo sde</section><text>ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i</text></item>
<item><p>15a3</p><section>mdo sde</section><text>gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/</text></item>
<item><p>15a4</p><section>mdo sde</section><text>tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /</text></item>
<item><p>15a5</p><section>mdo sde</section><text>sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /</text></item>
<item><p>15a6</p><section>mdo sde</section><text>thub pa khyu mchog gi ni gsum mchog brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni</text></item>
<item><p>15a7</p><section>mdo sde</section><text>khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /</text></item>
<item><p>15b1</p><section>mdo sde</section><text>kun dga' bo ded dpon 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo ded dpon 'di'i dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag</text></item>
<item><p>15b2</p><section>mdo sde</section><text>par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang</text></item>
<item><p>15b3</p><section>mdo sde</section><text>dag par rdzogs pa'i sangs rgyas spos mchog ces bya bar 'gyur te 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ dge slong de dag yi rangs te bcom</text></item>
<item><p>15b4</p><section>mdo sde</section><text>ldan 'das kyis gsungs pa la mngon par bstod do// //zla ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha</text></item>
<item><p>15b5</p><section>mdo sde</section><text>rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin</text></item>
<item><p>15b6</p><section>mdo sde</section><text>dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/</text></item>
<item><p>15b7</p><section>mdo sde</section><text>nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas mnyan du yod pa na tha ga pa zla ba zhes bya ba dbul zhing mchog tu dbul ba zhig gnas so/ /de yang las ji tsam zhig byed pa de tsam nyi</text></item>
<item><p>16a1</p><section>mdo sde</section><text>tshe'i zan rnyed par zad de/ des cung zad kyang gzhag tu med do/ /de nas de 'di snyam du sems te/ bdag ni 'jig rten pha rol nas kyang bsod nams ma byas par 'dir 'ongs la/ 'dir yang dge ba mi byed pas 'di nas 'jig rten pha rol tu yang bsod nams</text></item>
<item><p>16a2</p><section>mdo sde</section><text>kyang ma byas/ dge ba yang ma byas/ 'jigs shing skrag pa'i mgon skyabs kyang ma byas par 'gro dgos srid kyis/ bdag gis bcom ldan 'das la sna 'ga' zhig gis mchod pa bya gor ma chag snyam mo/ /de nas des khyim bdag gzhan zhig gi ras btags nas/ des</text></item>
<item><p>16a3</p><section>mdo sde</section><text>de las ras kyi tshar tshar khyer te srang du zhugs so/ /bcom ldan 'das kyi snga dro sham thabs dang chos gos gsol te/ lhung bzed bsnams nas mnyan du yod par bsod snyoms la gshegs so/ /de nas des sangs rgyas bcom ldan 'das sku mtshan sum cu rtsa gnyis kyis</text></item>
<item><p>16a4</p><section>mdo sde</section><text>legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang bcom ldan 'das la sems mngon par dga'</text></item>
<item><p>16a5</p><section>mdo sde</section><text>bar gyur to/ /bcom ldan 'das kyis kyang de la phan gdags pa'i phyir nyid kyi chos gos ral bar bstan to/ /de nas des ras kyi tshar tshar de dag bcom ldan 'das la phul lo/ /bcom ldan 'das kyis kyang de'i mod la chos gos drubs par bstan to/ /de nas de rgya cher</text></item>
<item><p>16a6</p><section>mdo sde</section><text>dga' ba skyes nas bcom ldan 'das kyi zhabs la phyag 'tshal te smon lam btab pa/ sbyin pa chung la zhing ni rgya che ste/ /mthu chen khyod nyid thugs su chud par bas/ /sbyin pa chen por gyur pa 'di yis ni/ /bdag ni rgya cher grags pa'i sangs rgyas shog /sbyin pa 'di ni chung ngu</text></item>
<item><p>16a7</p><section>mdo sde</section><text>lags kyis kyang / /bdag gi sems ni rab yangs dpag yas te/ /mi dang lha mchog rgyal bas bzhes nas ni/ /sbyin pa chung yang 'bras bu chen por 'gyur/ /bcom ldan 'das kyis bka' stsal pa/ khyod ni phyi mar zhi ba mthu che ba/ /rgya chen grags pa mi dang lhas mchod pa/ /</text></item>
<item><p>16b1</p><section>mdo sde</section><text>rang byung 'jig rten phan pa snying brtser ldan/ /tshar tshar bla ma zhes bya rgyal bar 'gyur/ /de nas bcom ldan 'das kyis tha ga pa zla ba'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom</text></item>
<item><p>16b2</p><section>mdo sde</section><text>ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po dag byung nas/ kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba</text></item>
<item><p>16b3</p><section>mdo sde</section><text>yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang /</text></item>
<item><p>16b4</p><section>mdo sde</section><text>pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par</text></item>
<item><p>16b5</p><section>mdo sde</section><text>rnams ni rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems</text></item>
<item><p>16b6</p><section>mdo sde</section><text>te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas/</text></item>
<item><p>16b7</p><section>mdo sde</section><text>sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang /</text></item>
<item><p>17a1</p><section>mdo sde</section><text>'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med</text></item>
<item><p>17a2</p><section>mdo sde</section><text>'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang /</text></item>
<item><p>17a3</p><section>mdo sde</section><text>shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la</text></item>
<item><p>17a4</p><section>mdo sde</section><text>sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /</text></item>
<item><p>17a5</p><section>mdo sde</section><text>de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i</text></item>
<item><p>17a6</p><section>mdo sde</section><text>las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung</text></item>
<item><p>17a7</p><section>mdo sde</section><text>ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i</text></item>
<item><p>17b1</p><section>mdo sde</section><text>rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed</text></item>
<item><p>17b2</p><section>mdo sde</section><text>na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i</text></item>
<item><p>17b3</p><section>mdo sde</section><text>gtsug tor du mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis</text></item>
<item><p>17b4</p><section>mdo sde</section><text>pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo</text></item>
<item><p>17b5</p><section>mdo sde</section><text>yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas</text></item>
<item><p>17b6</p><section>mdo sde</section><text>rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag</text></item>
<item><p>17b7</p><section>mdo sde</section><text>par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo tha ga pa zla ba 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo tha ga pa zla ba 'di'i dge ba'i rtsa ba dang sems bskyed pa dang sbyin par bya ba'i chos</text></item>
<item><p>18a1</p><section>mdo sde</section><text>yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa</text></item>
<item><p>18a2</p><section>mdo sde</section><text>bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas tshar tshar bla ma zhes bya bar 'gyur te/ 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa</text></item>
<item><p>18a3</p><section>mdo sde</section><text>'di yin no/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //che ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang /</text></item>
<item><p>18a4</p><section>mdo sde</section><text>phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis</text></item>
<item><p>18a5</p><section>mdo sde</section><text>bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa na bza'</text></item>
<item><p>18a6</p><section>mdo sde</section><text>dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na</text></item>
<item><p>18a7</p><section>mdo sde</section><text>tshong dpon gyi bu che ba zhes bya ba zhig gnas so/ /de yang khro ba'i kun nas dkris pa shas che ba zhig ste/ rdzogs byed la sogs pa ston pa drug la mchod pa byed do/ /de phyis nad tshabs chen po zhig gis thebs te de sman pa dang / sman dang / nad g.yog med de shi la thug nas 'di snyam</text></item>
<item><p>18b1</p><section>mdo sde</section><text>du sems te/ da ni bdag sdug bsngal bar gyur pa'i skyabs byed pa'am srog phangs pa sbyin par byed pa sangs rgyas ma yin pa gzhan su zhig yod snyam mo/ /de nas de ltar bsams nas/ bcom ldan 'das la gsol ba 'debs so/ /de'i skabs su sangs rgyas bcom ldan 'das</text></item>
<item><p>18b2</p><section>mdo sde</section><text>rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ bsrung ba gcig pa dang ldan pa/ gcig tu dpa' ba/</text></item>
<item><p>18b3</p><section>mdo sde</section><text>zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil</text></item>
<item><p>18b4</p><section>mdo sde</section><text>shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug</text></item>
<item><p>18b5</p><section>mdo sde</section><text>dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la mkhas pa stobs bcu'i stobs dang ldan</text></item>
<item><p>18b6</p><section>mdo sde</section><text>pa/ phyogs bcur grags pas kun tu rgyas pa/ brgya phrag bcu la dbang byed pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing</text></item>
<item><p>18b7</p><section>mdo sde</section><text>'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni</text></item>
<item><p>19a1</p><section>mdo sde</section><text>'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams</text></item>
<item><p>19a2</p><section>mdo sde</section><text>bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs</text></item>
<item><p>19a3</p><section>mdo sde</section><text>rgyas dus las yol ba med/ /de nas bcom ldan 'das kyis tshong dpon gyi bu che ba'i gnas skabs de gzigs nas/ 'od zer gser gyi kha dog can nyi ma stong gi 'od pas lhag pa dag bkye ste/ de dag gis khyim de kun tu snang bar byas so/ /bskal pa stong du yongs su bsgoms</text></item>
<item><p>19a4</p><section>mdo sde</section><text>pa'i byams pa'i 'od zer dag kyang bkye ste/ de dag gis de'i lus la phog ma thag tu rab tu sim par gyur to/ /de nas bcom ldan 'das de'i sgo gang du gshegs nas sgo srungs kyi mis bcom ldan 'das sgo na bzhugs so zhes de la sbran to/ /de nas tshong dpon gyi bu che ba dga' bar</text></item>
<item><p>19a5</p><section>mdo sde</section><text>gyur te/ dbugs mi phyin pa dbugs phyin par gyur nas bcom ldan 'das gshegs pa legs so/ /bcom ldan 'das nang du gshegs su gsol/ bcom ldan 'das kyi zhal mthong bar 'tshal lo zhes gsol to/ /de nas bcom ldan 'das nang du gshegs nas gdan</text></item>
<item><p>19a6</p><section>mdo sde</section><text>bshams pa la bzhugs so/ /bzhugs nas kyang bcom ldan 'das kyis che ba la bka' stsal pa/ che ba khyod la gnod pa ci zhig yod/ che bas gsol pa/ bdag la lus kyi gnod pa dang / sems kyi gnod pa mchis so/ /de nas bcom ldan 'das kyis de la sems can thams</text></item>
<item><p>19a7</p><section>mdo sde</section><text>cad la byams pa'i sems kyis gdams ngag bstan te/ 'di ni khyod kyi sems kyi sdug bsngal gyi gnyen po yin no zhes bka' stsal to/ /de nas 'jig rten pa'i thugs bskyed de/ kye ma lha'i dbang po brgya byin gyis ri spos kyi ngad ldang las sman shi ri ka khyer te 'ongs na legs so snyam</text></item>
<item><p>19b1</p><section>mdo sde</section><text>du dgongs pa dang / bcom ldan 'das kyis thugs bskyed pa'i mod la lha'i dbang po brgya byin gyis ri spos kyi ngad ldang las sman shi ri ka blangs te bcom ldan 'das la phul lo/ /bcom ldan 'das kyis kyang nyid kyi phyag tu bzhes nas che ba la byin te/ 'di ni khyod kyi lus kyi</text></item>
<item><p>19b2</p><section>mdo sde</section><text>sdug bsngal tsha ba zhi bar byed pa yin no zhes bka' stsal to/ /de nas des lus dang sems shin tu sbyangs pa'i bde ba thob nas/ bcom ldan 'das la sems dga' bar gyur to/ /sems dga' bar gyur nas rgyal po gsal rgyal la bsnyad de/ bcom ldan 'das nyan thos kyi dge 'dun</text></item>
<item><p>19b3</p><section>mdo sde</section><text>dang bcas pa bshos gsol nas/ 'bum ri ba'i na bza' phul te/ me tog dang / spos dang / me tog phreng thams cad kyis kyang mchod pa byas so/ /de nas sems la rtas par byas te smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su</text></item>
<item><p>19b4</p><section>mdo sde</section><text>gtong ba 'dis ji ltar bcom ldan 'das bla na med pa'i sman pa'i rgyal pos bdag gsos pa bzhin du/ bdag kyang ma 'ongs pa'i dus na 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang ma grol ba rnams 'grol ba dang / dbugs</text></item>
<item><p>19b5</p><section>mdo sde</section><text>ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis che ba'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum</text></item>
<item><p>19b6</p><section>mdo sde</section><text>pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin</text></item>
<item><p>19b7</p><section>mdo sde</section><text>pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang /</text></item>
<item><p>20a1</p><section>mdo sde</section><text>ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te</text></item>
<item><p>20a2</p><section>mdo sde</section><text>'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir/ bcom ldan 'das sprul</text></item>
<item><p>20a3</p><section>mdo sde</section><text>pa 'gyed pa mdzad de/ de dag gis sprul pa mthong nas 'di snyam du sems te kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur</text></item>
<item><p>20a4</p><section>mdo sde</section><text>to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang</text></item>
<item><p>20a5</p><section>mdo sde</section><text>yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs</text></item>
<item><p>20a6</p><section>mdo sde</section><text>pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi</text></item>
<item><p>20a7</p><section>mdo sde</section><text>gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par</text></item>
<item><p>20b1</p><section>mdo sde</section><text>gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ skye ba'i 'khor ba rab spangs nas/ /sdug bsngal zad par byed par 'gyur</text></item>
<item><p>20b2</p><section>mdo sde</section><text>zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang</text></item>
<item><p>20b3</p><section>mdo sde</section><text>bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar</text></item>
<item><p>20b4</p><section>mdo sde</section><text>'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi</text></item>
<item><p>20b5</p><section>mdo sde</section><text>snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /</text></item>
<item><p>20b6</p><section>mdo sde</section><text>rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan</text></item>
<item><p>20b7</p><section>mdo sde</section><text>gsum bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs</text></item>
<item><p>21a1</p><section>mdo sde</section><text>rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gis dam pa'i rgyur gyur pa/ /rgyal ba dgra thub</text></item>
<item><p>21a2</p><section>mdo sde</section><text>rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po</text></item>
<item><p>21a3</p><section>mdo sde</section><text>dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan</text></item>
<item><p>21a4</p><section>mdo sde</section><text>'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo tshong dpon gyi bu che ba 'dis nga la 'di lta</text></item>
<item><p>21a5</p><section>mdo sde</section><text>bu'i bkur sti byas pa mthong ngam/ btsun pa mthong lags so/ /kun dga' bo tshong dpon gyi bu che ba 'dis dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag</text></item>
<item><p>21a6</p><section>mdo sde</section><text>par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas shAkya</text></item>
<item><p>21a7</p><section>mdo sde</section><text>thub pa zhes bya bar gyur te/ 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa</text></item>
<item><p>21b1</p><section>mdo sde</section><text>la mngon par bstod do// //pad ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang /</text></item>
<item><p>21b2</p><section>mdo sde</section><text>klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mo byas/ mchod pa byas te/ lha dang / klu dang / gnod sbyin dang / lha ma yin dang / nam</text></item>
<item><p>21b3</p><section>mdo sde</section><text>mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos</text></item>
<item><p>21b4</p><section>mdo sde</section><text>kyi dge 'dun dang bcas pa/ mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /gang gi tshe bcom ldan 'das 'jig rten du ma byung ba'i snga rol na ni/ rgyal po gsal rgyal lha gzhan dag la ni dus gsum du me tog dang / bdug</text></item>
<item><p>21b5</p><section>mdo sde</section><text>pa dang / spos dang / me tog phreng dang / byug pa rnams kyis rjed par byed do/ /gang gi tshe bcom ldan 'das 'jig rten du byung nas ni/ gzhon nu lta bu'i mdo'i dpes rgyal po gsal rgyal btul nas/ bcom ldan 'das kyis bstan pa la dad pa rnyed de/ de'i tshe dga' ba dang yid bde ba</text></item>
<item><p>21b6</p><section>mdo sde</section><text>skyes nas dus gsum du bcom ldan 'das kyi thad du 'gro zhing / mar me dang / bdug pa dang / me tog dang / spos dang / me tog phreng dang / byug pa rnams kyis mchod pa byed do/ /de nas re zhig na kun dga' ra ba'i srung ma zhig gis/ me tog pad ma gsar du byung ba zhig khyer te/</text></item>
<item><p>21b7</p><section>mdo sde</section><text>rgyal po gsal rgyal gyi thad du mnyan du yod par song ba dang / mu stegs can gyi dge bsnyen zhig gis mthong nas/ kye mi pha gi pad ma 'o ni 'tshong ngam zhes dris so/ /de na re 'tshong ngo zhes zer ro/ /de nyo 'dod pa las re shig na khyim bdag mgon med zas sbyin der phyin te/ des de las</text></item>
<item><p>22a1</p><section>mdo sde</section><text>rin nyis sgyur du bskyed nas/ de gnyis phan tshun ltod de 'bum gyur gyi bar du bskyed do/ /de nas kun dga' ra ba'i srung ma 'di snyam du sems te/ /khyim bdag mgon med zas sbyin 'di ni rgod bag can ma yin te/ sems can brtan po yin pas na 'di la ni don zhig yod</text></item>
<item><p>22a2</p><section>mdo sde</section><text>gor ma chag snyam nas de the tsom skyes te/ mu stegs can la dga' ba'i mi de la dris pa/ khyod kyis su'i don du 'di ltar skyed par byed/ des smras pa/ nga ni bcom ldan 'das sred med kyi bu'i phyir skyed par byed do/ /mgon med zas sbyin gyis smras pa/ nga ni bcom ldan 'das</text></item>
<item><p>22a3</p><section>mdo sde</section><text>sangs rgyas kyi don du skyed par byed do/ /kun dga' ra ba'i srung mas smras pa/ sangs rgyas zhes bya ba de su yin/ de nas mgon med zas sbyin gyis de la sangs rgyas kyi yon tan rgyas par bshad do/ /de nas kun dga' ra ba'i srung mas/ mgon med zas sbyin la smras pa/</text></item>
<item><p>22a4</p><section>mdo sde</section><text>khyim bdag nga nyid kyis bcom ldan 'das de la mchod pa bya'o/ /de nas khyim bdag mgon med zas sbyin gyis/ kun dga' ra ba'i srung ma de khrid de/ bcom ldan 'das ga la ba der song nas/ kun dga' ra ba'i srung ma des/ bcom ldan 'das sku skyes bu chen po'i mtshan sum</text></item>
<item><p>22a5</p><section>mdo sde</section><text>cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu kun dga' ra ba'i srung ma des pad</text></item>
<item><p>22a6</p><section>mdo sde</section><text>ma de bcom ldan 'das la bor ro/ /de nas bor ma thag tu pad ma de shing rta'i 'phang lo tsam du gyur te bcom ldan 'das kyi steng na 'dug go/ /de nas kun dga' ra ba'i srung ma des cho 'phrul de mthong nas sdong po rtsa ba nas bcad pa bzhin du/ bcom ldan 'das kyi zhabs la phyag 'tshal</text></item>
<item><p>22a7</p><section>mdo sde</section><text>nas thal mo sbyar te/ sems la rtas par byas nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang ma grol ba</text></item>
<item><p>22b1</p><section>mdo sde</section><text>rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis kun dga' ra ba'i srung ma de'i rgyu gcig nas gcig</text></item>
<item><p>22b2</p><section>mdo sde</section><text>tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas/</text></item>
<item><p>22b3</p><section>mdo sde</section><text>kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu</text></item>
<item><p>22b4</p><section>mdo sde</section><text>bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can</text></item>
<item><p>22b5</p><section>mdo sde</section><text>dmyal ba gang yin pa de dag thams cad tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad</text></item>
<item><p>22b6</p><section>mdo sde</section><text>pa bskyed pa'i phyir/ bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi</text></item>
<item><p>22b7</p><section>mdo sde</section><text>gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /</text></item>
<item><p>23a1</p><section>mdo sde</section><text>steng du 'gro ba gang yin pa de dag ni/ rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang /</text></item>
<item><p>23a2</p><section>mdo sde</section><text>tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams</text></item>
<item><p>23a3</p><section>mdo sde</section><text>dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su</text></item>
<item><p>23a4</p><section>mdo sde</section><text>bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /</text></item>
<item><p>23a5</p><section>mdo sde</section><text>skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis</text></item>
<item><p>23a6</p><section>mdo sde</section><text>'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar</text></item>
<item><p>23a7</p><section>mdo sde</section><text>'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor</text></item>
<item><p>23b1</p><section>mdo sde</section><text>los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan</text></item>
<item><p>23b2</p><section>mdo sde</section><text>thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi</text></item>
<item><p>23b3</p><section>mdo sde</section><text>snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna</text></item>
<item><p>23b4</p><section>mdo sde</section><text>tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag ni dam pa'i</text></item>
<item><p>23b5</p><section>mdo sde</section><text>rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog</text></item>
<item><p>23b6</p><section>mdo sde</section><text>brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /</text></item>
<item><p>23b7</p><section>mdo sde</section><text>bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo kun dga' ra ba'i srung ma 'dis</text></item>
<item><p>24a1</p><section>mdo sde</section><text>nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo kun dga' ra ba'i srung ma 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang</text></item>
<item><p>24a2</p><section>mdo sde</section><text>dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen</text></item>
<item><p>24a3</p><section>mdo sde</section><text>po dang ldan pa'i yang dag par rdzogs pa'i sangs rgyas pad ma'i bla ma zhes bya bar 'gyur te/ 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/</text></item>
<item><p>24a4</p><section>mdo sde</section><text>dge slong de dag yi rangs te/ bcom ldan 'das kyis gsungs pa la mngon par bstod do// //pany+tsa la zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang /</text></item>
<item><p>24a5</p><section>mdo sde</section><text>tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa</text></item>
<item><p>24a6</p><section>mdo sde</section><text>byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan</text></item>
<item><p>24a7</p><section>mdo sde</section><text>dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe byang phyogs kyi pany+tsa la'i rgyal po lho phyogs kyi pany+tsa la'i rgyal po dang mi</text></item>
<item><p>24b1</p><section>mdo sde</section><text>'thun par gyur to/ /de nas ko sa la'i rgyal po gsal rgyal bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas bcom ldan 'das la ko sa la'i rgyal po gsal</text></item>
<item><p>24b2</p><section>mdo sde</section><text>rgyal gyis 'di skad ces gsol to/ /btsun pa bcom ldan 'das ni chos kyi rgyal po bla na med pa/ sems can phongs pa rnams la yongs su skyob pa/ phan tshun 'khon pa rnams kyi 'khon byang bar mdzad pa lags na/ byang phyogs kyi pany+tsa la'i rgyal po 'di lho phyogs kyi pany+tsa la'i rgyal</text></item>
<item><p>24b3</p><section>mdo sde</section><text>po dang mi 'thun te/ de gnyis phan tshun du skye bo mang po kha 'dog par bgyid na/ bcom ldan 'das kyis thugs brtse ba'i slad du de gnyis yun ring po nas 'khon byung ba zhi bar mdzad du gsol/ de nas bcom ldan 'das kyis ko sa la'i rgyal po gsal rgyal la cang mi gsung bas</text></item>
<item><p>24b4</p><section>mdo sde</section><text>gnang ngo / /de nas ko sa la'i rgyal po gsal rgyal gyis/ bcom ldan 'das kyis cang mi gsung bas gnang bar rig ste/ bcom ldan 'das kyi zhabs la mgo bos phyag 'tshal nas/ stan las langs te song ngo / /de nas bcom ldan 'das kyis de'i phyi de nyin gyi snga dro sham</text></item>
<item><p>24b5</p><section>mdo sde</section><text>thabs dang chos gos gsol te lhung bzed bsnams nas/ bA rA Na sI phyogs kyi ka shi rnams kyi grong rdal ga la ba der rgyu zhing gshegs te mthar gyis rgyu zhing gshegs pa dang bA rA Na sIr byon nas/ bA rA Na sI na drang srong smra ba'i kyi gnas na bzhugs so/ /de nas re shig na de</text></item>
<item><p>24b6</p><section>mdo sde</section><text>gnyis kyis/ bcom ldan 'das bdag cag gi yul du gshegs par rig go/ /de nas bcom ldan 'das kyi rdzu 'phrul gyi stobs kyis dpung gi tshogs yan lag bzhi pa sprul nas/ byang phyogs kyi pany+tsa la'i rgyal po skrag cing bred nas des shing rta cig la zhon te/ bcom ldan 'das</text></item>
<item><p>24b7</p><section>mdo sde</section><text>kyi thad du song nas bcom ldan 'das kyis de la 'khon 'byang bar 'gyur ba'i chos bstan to/ /des chos de thos nas bcom ldan 'das kyi thad du rab tu byung ste/ des brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/ /lho phyogs</text></item>
<item><p>25a1</p><section>mdo sde</section><text>kyi pany+tsa la'i rgyal pos kyang / bcom ldan 'das nyan thos kyi dge 'dun dang bcas pa/ zla ba gsum gyi bar du spyan drangs te/ zhal zas ro brgya dang ldan pa gsol nas 'bum ri ba'i na bza' yang phul te smon lam btab pa/ dge ba'i rtsa ba dang sems bskyed pa</text></item>
<item><p>25a2</p><section>mdo sde</section><text>dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las</text></item>
<item><p>25a3</p><section>mdo sde</section><text>ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis lho phyogs kyi pany+tsa la'i rgyal po de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni</text></item>
<item><p>25a4</p><section>mdo sde</section><text>sangs rgyas bcom ldan 'das rnams gang gi tshe 'dzum pa mdzad pa'i chos nyid de/ /de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems</text></item>
<item><p>25a5</p><section>mdo sde</section><text>can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar</text></item>
<item><p>25a6</p><section>mdo sde</section><text>gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi</text></item>
<item><p>25a7</p><section>mdo sde</section><text>gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa de</text></item>
<item><p>25b1</p><section>mdo sde</section><text>mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la</text></item>
<item><p>25b2</p><section>mdo sde</section><text>sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i</text></item>
<item><p>25b3</p><section>mdo sde</section><text>ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od</text></item>
<item><p>25b4</p><section>mdo sde</section><text>chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya</text></item>
<item><p>25b5</p><section>mdo sde</section><text>nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung bar brtsam par gyis/ /sangs rgyas bstan</text></item>
<item><p>25b6</p><section>mdo sde</section><text>la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de</text></item>
<item><p>25b7</p><section>mdo sde</section><text>nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las</text></item>
<item><p>26a1</p><section>mdo sde</section><text>lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /</text></item>
<item><p>26a2</p><section>mdo sde</section><text>su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor</text></item>
<item><p>26a3</p><section>mdo sde</section><text>los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang</text></item>
<item><p>26a4</p><section>mdo sde</section><text>chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor</text></item>
<item><p>26a5</p><section>mdo sde</section><text>ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams</text></item>
<item><p>26a6</p><section>mdo sde</section><text>kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ rgyal ba dgra thub rnams ni rgyu rkyen ma mchis par/ /pad</text></item>
<item><p>26a7</p><section>mdo sde</section><text>ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes pa bsal bar gsol/ /</text></item>
<item><p>26b1</p><section>mdo sde</section><text>rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /</text></item>
<item><p>26b2</p><section>mdo sde</section><text>de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo pany+tsa la'i rgyal po 'dis nga la 'di lta bu'i bkur sti byas pa mthong ngam/ btsun pa mthong lags so/ /</text></item>
<item><p>26b3</p><section>mdo sde</section><text>kun dga' bo pany+tsa la'i rgyal po 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug</text></item>
<item><p>26b4</p><section>mdo sde</section><text>yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas spos mchog ces bya bar gyur te/ 'jig rten du 'byung bar 'gyur ro/ /de'i sbyin</text></item>
<item><p>26b5</p><section>mdo sde</section><text>par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa</text></item>
<item><p>26b6</p><section>mdo sde</section><text>brgya pa/ bam po gsum pa/ bdug pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin</text></item>
<item><p>26b7</p><section>mdo sde</section><text>rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mo byas mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto</text></item>
<item><p>27a1</p><section>mdo sde</section><text>'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa</text></item>
<item><p>27a2</p><section>mdo sde</section><text>mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na tshong dpon gnyis phan tshun mi 'thun par gyur te/ de gnyis la gcig ni rdzogs byed la dad/ gcig ni sangs rgyas bcom ldan 'das la dad</text></item>
<item><p>27a3</p><section>mdo sde</section><text>do/ /de nas de gnyis phan tshun gtam du bya ba nges par byed de rdzogs byed kyi dge bsnyen na re/ sangs rgyas pas ches rdzogs byed khyad par du 'phags so zhes zer ro/ /sangs rgyas kyi dge bsnyen na re bcom ldan 'das yang dag par rdzogs pa'i sangs rgyas ches khyad par du 'phags so</text></item>
<item><p>27a4</p><section>mdo sde</section><text>zhes zer ro/ /de nas de gnyis kyis bdog pa thams cad yal bar bya ba'i skugs kyi gta' bzhag go/ /de nas re zhig na rgyal po gsal rgyal gyis thos nas blon po rnams la de gnyis kyi sbyongs shig ces bsgo'o/ /de nas blon po de dag gis yul thams cad du dril bsgrags te da ste</text></item>
<item><p>27a5</p><section>mdo sde</section><text>zhag bdun na sangs rgyas dang mu stegs can gyi dge bsnyen gnyis kyi sbyang bar chad kyis/ su rmad du byung ba lta 'dod pa de dag sheg shig ces byas so/ /de nas zhag bdun lon pa na sa phyogs go skabs yangs pa zhig tu mi 'bum phrag du ma 'dus pa dang / nam mkha' la lha 'bum phrag du</text></item>
<item><p>27a6</p><section>mdo sde</section><text>ma 'dus pa'i nang du ba lang gi lci bas dkyil 'khor byas te/ spos dang me tog phreng thams cad bsdogs pa la/ thog ma kho nar mu stegs can gyi dge bsnyen gyis bden pas gsol ba gdab pa byas te/ bden pa dang bden pa'i tshig gang gis rdzogs byed la sogs pa ston pa drug mchog</text></item>
<item><p>27a7</p><section>mdo sde</section><text>yin pa'i bden pa dang / bden pa'i tshig des na me tog 'di dag dang bdug pa 'di dang chu 'di de rnams kyi thad du song shig ces byas so/ /de skad ces brjod pa'i mod la me tog de dag ni sa la lhags so/ /me ni shi'o/ /chu ni sa la thim zhing yongs su zad de yongs su gtugs par gyur</text></item>
<item><p>27b1</p><section>mdo sde</section><text>to/ /de nas skye bo phal po che de dag gis ca co dang ga zha bton te/ skad po che phyung ngo / /de nas mu stegs can gyi dge bsnyen gyis de mthong nas cang mi zer bar 'dug la/ spa gong zhing phrag pa bcums te mig phab nas spobs pa med par gyur te sems khong du chud la</text></item>
<item><p>27b2</p><section>mdo sde</section><text>lag pa la rkom tshugs bcas nas 'khums shing 'dug go/ /de nas bcom ldan 'das kyi slob ma dga' ches nas dga' zhing mdangs phyung ba'i mig dang ldan pas bla gos phrag pa gcig tu gzar te pus mo g.yas pa'i lha nga sa la btsugs nas bden pas gsol ba gdab pa bya ste/</text></item>
<item><p>27b3</p><section>mdo sde</section><text>bden pa dang bden pa'i tshig gang gis/ bcom ldan 'das sems can thams cad kyi mchog yin pa'i bden pa dang bden pa'i tshig des na/ me tog 'di dag dang bdug pa 'di dang chu 'di bcom ldan 'das kyi thad du song shig ces byas so/ /de skad ces brjod pa'i mod la me tog</text></item>
<item><p>27b4</p><section>mdo sde</section><text>de dag ni ngang pa rgyus pa bzhin du/ nam mkha' la 'phags nas/ rgyal bu rgyal byed kyi tshal logs su kha ltas te song ngo / /bdug pa ni sprin gyi mgo lta bur gyur to/ /chu ni bai dUr+ya'i sdong bu lta bur gyur to/ /de nas skye bo'i tshogs phal po che de dag gis cho 'phrul de mthong nas/ ca</text></item>
<item><p>27b5</p><section>mdo sde</section><text>co dang ga zha bton te skad chen po phyung nas de dag song ba'i phyi bzhin du 'brangs te dong ngo / /de nas me tog de dag ni bcom ldan 'das kyi steng na 'dug go/ /bdug pa dang chu ni spyan snga na 'dug go/ /de nas skye bo phal po che de dag dga' bar gyur te bcom ldan 'das kyi zhabs la mgo bos phyag 'tshal</text></item>
<item><p>27b6</p><section>mdo sde</section><text>nas chos mnyan pa'i phyir spyan sngar 'khod de/ bcom ldan 'das kyis de dag la mdo 'di bka' stsal to/ /bram ze dang khyim bdag rnams 'di gsum ni mchog tu gdags pa yin te/ gsum gang zhe na/ sangs rgyas mchog tu gdags pa dang / chos mchog tu gdags pa dang / dge</text></item>
<item><p>27b7</p><section>mdo sde</section><text>'dun mchog tu gdags pa'o/ /sangs rgyas mchog tu gdags pa gang zhe na/ bram ze dang / khyim bdag rnams sems can rkang med rnams sam/ rkang gnyis rnams sam/ rkang bzhi rnams sam/ rkang rnams sam/ gzugs can rnams sam/ gzugs can ma</text></item>
<item><p>28a1</p><section>mdo sde</section><text>yin pa rnams sam/ 'du shes can rnams sam/ 'du shes can ma yin pa rnams sam/ 'du shes yod pa yang ma yin 'du shes med pa yang ma yin pa gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs</text></item>
<item><p>28a2</p><section>mdo sde</section><text>rgyas mchog yin par bstan to/ /sangs rgyas la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa</text></item>
<item><p>28a3</p><section>mdo sde</section><text>rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni sangs rgyas mchog tu gdags pa zhes bya'o/ /chos mchog tu gdags pa gang zhe na/ 'dus byas sam/ 'dus ma byas kyi chos rnams gang yang rung ste/ de dag gi nang</text></item>
<item><p>28a4</p><section>mdo sde</section><text>na ni 'dod chags dang bral ba'i chos mchog yin par bstan to/ /chos la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi rnam par smin pa yang / lha rnams kyi nang du lhar gyur pa rnams sam/ mi rnams</text></item>
<item><p>28a5</p><section>mdo sde</section><text>kyi nang du mir gyur pa rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni chos mchog tu gdags pa zhes bya'o/ /dge 'dun mchog tu gdags pa gang zhe na/ 'dus pa'am/ tshogs sam/ mang po'am/ 'khor gang yang rung ste/</text></item>
<item><p>28a6</p><section>mdo sde</section><text>de dag gi nang na ni de bzhin gshegs pa'i nyan thos kyi dge 'dun mchog yin par rig par bstan to/ /dge 'dun la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi ni rnam par smin pa yang / lha rnams kyi</text></item>
<item><p>28a7</p><section>mdo sde</section><text>nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni dge 'dun mchog tu gdags pa zhes bya'o/ /chos kyi rnam grangs 'di bstan pa na/ bram ze dang khyim bdag</text></item>
<item><p>28b1</p><section>mdo sde</section><text>de dag gi nang nas kha cig gis ni sangs rgyas dang chos dang dge 'dun rnams la dad pa rnyed do/ /kha cig gis ni skyabs su 'gro ba dang bslab pa'i gzhi blangs so/ /kha cig gis ni rab tu byung nas phol mig lnga dang ldan pa'i 'khor ba'i 'khor lo 'di g.yo zhing mi brtan par rig ste/</text></item>
<item><p>28b2</p><section>mdo sde</section><text>'du byed kyi rnam pa thams cad rnyil ba dang lhung ba dang rnam par 'thor ba dang rnam par 'jig pa'i chos can du rtsad chod nas/ nyon mongs pa thams cad spangs te dgra bcom pa nyid mngon sum du byas so/ /mu stegs can gyi dge bsnyen des kyang bcom ldan 'das la dad pa rnyed do/ /de</text></item>
<item><p>28b3</p><section>mdo sde</section><text>nas sdong po rtsa ba nas bcad pa bzhin du zhabs la phyag 'tshal te smon lam btab pa/ dge ba'i rtsa ba dang sems la skyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba</text></item>
<item><p>28b4</p><section>mdo sde</section><text>dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis mu stegs can gyi dge</text></item>
<item><p>28b5</p><section>mdo sde</section><text>bsnyen de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po</text></item>
<item><p>28b6</p><section>mdo sde</section><text>dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang /</text></item>
<item><p>28b7</p><section>mdo sde</section><text>mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar</text></item>
<item><p>29a1</p><section>mdo sde</section><text>gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te</text></item>
<item><p>29a2</p><section>mdo sde</section><text>gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung</text></item>
<item><p>29a3</p><section>mdo sde</section><text>ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dad par gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa</text></item>
<item><p>29a4</p><section>mdo sde</section><text>rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul</text></item>
<item><p>29a5</p><section>mdo sde</section><text>dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang /</text></item>
<item><p>29a6</p><section>mdo sde</section><text>sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa</text></item>
<item><p>29a7</p><section>mdo sde</section><text>dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid</text></item>
<item><p>29b1</p><section>mdo sde</section><text>la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin</text></item>
<item><p>29b2</p><section>mdo sde</section><text>'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par</text></item>
<item><p>29b3</p><section>mdo sde</section><text>bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed</text></item>
<item><p>29b4</p><section>mdo sde</section><text>na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /</text></item>
<item><p>29b5</p><section>mdo sde</section><text>lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag</text></item>
<item><p>29b6</p><section>mdo sde</section><text>par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal</text></item>
<item><p>29b7</p><section>mdo sde</section><text>mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing</text></item>
<item><p>30a1</p><section>mdo sde</section><text>rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /</text></item>
<item><p>30a2</p><section>mdo sde</section><text>dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi</text></item>
<item><p>30a3</p><section>mdo sde</section><text>ston/ /gang gi don du dpa' bo 'dzum pa ston mdzad pa/ /de ni khyod las skye bo phal cher nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs</text></item>
<item><p>30a4</p><section>mdo sde</section><text>pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo mu stegs can gyi dge bsnyen 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo mu stegs can gyi dge bsnyen 'di dge ba'i rtsa ba dang sems bskyed</text></item>
<item><p>30a5</p><section>mdo sde</section><text>pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub tu yang dag par bsgrubs te snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang mi 'jigs</text></item>
<item><p>30a6</p><section>mdo sde</section><text>pa bzhi dang ma 'dres pa'i dran pa nye bar gzhag pa gsum dang snying rje chen po dang ldan pa'i yang dag par rdzogs pa'i sangs rgyas mi g.yo ba zhes bya bar 'gyur te 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /</text></item>
<item><p>30a7</p><section>mdo sde</section><text>bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //rgyal po zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang /</text></item>
<item><p>30b1</p><section>mdo sde</section><text>pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla</text></item>
<item><p>30b2</p><section>mdo sde</section><text>mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal</text></item>
<item><p>30b3</p><section>mdo sde</section><text>zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe ko sa la'i rgyal po</text></item>
<item><p>30b4</p><section>mdo sde</section><text>gsal rgyal dang / rgyal po ma skyes dgra gnyis phan tshun mi 'thun par gyur to/ /de nas rgyal po ma skyes dgras dpung gi tshogs yan lag bzhi pa glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/ ko sa la'i</text></item>
<item><p>30b5</p><section>mdo sde</section><text>rgyal po gsal rgyal dang g.yul 'gyed pa'i phyir drangs so/ /ko sa la'i rgyal po gsal rgyal gyis kyang / rgyal po ma skyes dgras dpung gi tshogs yan lag bzhi pa/ glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/</text></item>
<item><p>30b6</p><section>mdo sde</section><text>bdag dang g.yul 'gyed pa'i phyir drangs so zhes thos so/ /thos nas des kyang dpung gi tshogs yan lag bzhi pa glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/ rgyal po ma skyes dgra dang g.yul 'gyed pa'i phyir drangs</text></item>
<item><p>30b7</p><section>mdo sde</section><text>so/ /de nas rgyal po ma skyes dgras ko sa la'i rgyal po gsal rgyal gyi glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs thams cad phrogs te/ ko sa la'i rgyal po gsal rgyal pham zhing skrag la rdugs te/ rab tu pham zhing rgyab kyis</text></item>
<item><p>31a1</p><section>mdo sde</section><text>phyogs par gyur nas shing rta gcig pus mnyan du yod par song ste/ lan gsum gyi bar du yang de ltar gyur to/ /de nas ko sa la'i rgyal po gsal rgyal mya ngan gyi khang par zhugs nas lag pa la rkom tshugs bcas te sems khong du chud cing 'dug go/ /</text></item>
<item><p>31a2</p><section>mdo sde</section><text>de nas mnyan du yod pa de na tshong dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig 'dug pa des ko sa la'i rgyal po gsal rgyal ji lhar pham zhing skrag la rdugs te rab tu pham zhing rgyab</text></item>
<item><p>31a3</p><section>mdo sde</section><text>kyis phyogs par gyur nas/ shing rta gcig pus mnyan du yod par song ngo zhes thos so/ /thos nas kyang ko sa la'i rgyal po gsal rgyal ga la ba der song ste phyin nas rgyal po gsal rgyal la/ rgyal bar gyur cig sku tshe ring bar shog shig ces bstod nas smras pa/ lha ci'i slad</text></item>
<item><p>31a4</p><section>mdo sde</section><text>du thugs ngan mdzad/ lha bdag gis ji tsam gyis na da dung yang lha ji ltar dgyes mgur mdzad par 'gyur ba de tsam gyi gser lha la 'bul bar 'tshal lo zhes byas so/ /des de la gser gyi phung po chen po spungs te/ der mi 'dug pas kyang mi 'greng ba mi mthong la/</text></item>
<item><p>31a5</p><section>mdo sde</section><text>'greng bas kyang 'dug pa mi mthong ba zhig phul lo/ /de nas ko sa la'i rgyal po gsal rgyal gyis bdag nyid kyi yul du rtog chen gyi mi kun du bkye ste mi de dag ci zer ba nyon cig ces byas so/ /re zhig na rgyal bu rgyal byed kyi tshal na/ rgan po gnyis shig phan tshun gtam</text></item>
<item><p>31a6</p><section>mdo sde</section><text>zer te pad ma'i ze ba zhes bya ba'i g.yul gyi dgra thabs yod de de la mi sdar ma gang yin pa de dag ni g.yul gyi gdod zan du gtong ngo / /'bring gang yin pa de dag ni bar du gzhog /mi mchog tu dpa' ba gang yin pa de dag ni rgyab tu gzhog go zhes zer ro/ /de nas de dag gis</text></item>
<item><p>31a7</p><section>mdo sde</section><text>rgyal po la bsnyad de ko sa la'i rgyal po gsal rgyal gyis thos nas/ de bzhin du dpung gi tshogs yan lag bzhi go bskon nas rgyal po ma skyes dgra dang g.yul 'gyed pa'i phyir drangs so/ /de nas ko sa la'i rgyal po gsal rgyal gyis/ lus 'phags ma'i bu rgyal po ma</text></item>
<item><p>31b1</p><section>mdo sde</section><text>skyes dgra'i glang po che'i tshogs thams cad kyang phrogs so/ /rta pa'i tshogs dang / shing rta'i tshogs dang / dpung bu chung gi tshogs kyang phrogs so/ /lus 'phags ma'i bu rgyal po ma skyes dgra yang pham zhing skrag la rdugs te rab tu pham zhing rgyab kyis bltas par gyur</text></item>
<item><p>31b2</p><section>mdo sde</section><text>nas gson por bzung ste/ shing rta gcig la bskyon nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la ko sa la'i rgyal po gsal rgyal</text></item>
<item><p>31b3</p><section>mdo sde</section><text>gyis 'di skad ces gsol to/ /btsun pa rgyal po ma skyes dgra 'di ni yun ring po nas bdag gi 'khon zla ma lags par 'khon du 'dzin pa dang / dgra zla ma lags par dgra bgyid pa lags mod kyi/ 'di ni bdag gi grogs po'i bu lags pa'i slad du/ bdag ni 'di 'gum par mi 'tshal te</text></item>
<item><p>31b4</p><section>mdo sde</section><text>'di gtang bar 'tshal lo zhes gsol to/ /bcom ldan 'das kyis kyang rgyal po chen po thong shig ces bka' stsal nas/ de'i tshe tshigs su bcad de bka' stsal pa/ rgyal bar gyur na 'khon pa mang / /pham par gyur na sdug bsngal gnas/ /rgyal dang pham pa spangs na</text></item>
<item><p>31b5</p><section>mdo sde</section><text>ni/ /nye bar zhi ste bde bar gnas/ /de nas ko sa la'i rgyal po gsal rgyal 'di snyam du sems te/ bdag gis rgyal srid phyir thob pa 'di ni/ tshong dpon 'di'i drin yin gyis bdag gis 'di la ci 'dod pa'i bya dga' sbyin pa'i skabs dbye'o snyam mo/ /de nas ko sa la'i</text></item>
<item><p>31b6</p><section>mdo sde</section><text>rgyal po gsal rgyal gyis tshong dpon de la ci 'dod pa'i bya dga' sbyin pa'i skabs phye na/ de na re bdag ci dga' ba'i bya dga' 'tshal gyis bdag zhag bdun gyi bar du ci dga' mgur bgyid pa'i rgyal srid stsol cig ces byas so/ /de nas ko sa la'i rgyal po gsal rgyal gyis bdag</text></item>
<item><p>31b7</p><section>mdo sde</section><text>gi yul thams cad du dril bsgrags te/ nga'i rgyal srid zhag bdun gyi bar du tshong dpon la byin no zhes bsgo'o/ /re zhig na tshong dpon des sangs rgyas la sogs pa dge slong gi dge 'dun rnams dang / rgyal po gsal rgyal 'khor dang bcas pa zhag bdun gyi bar du gdugs tshod</text></item>
<item><p>32a1</p><section>mdo sde</section><text>la spyan drangs so/ /yul ka shi dang ko sa la na skye bo'i tshogs ji snyed 'khod pa de dag la yang pho nya btang ste/ zhag bdun gyi bar du khyed khral thud med par ci dga' mgur 'khod cing bde ba la reg par gnas par gyis shig /'dir yang shog la</text></item>
<item><p>32a2</p><section>mdo sde</section><text>sangs rgyas dang chos dang dge 'dun la skyabs su song shig /nga'i ston mo yang 'tshol la de bzhin gshegs pa la bsnyen bkur gyis shig ces byas nas/ des zhag bdun gyi bar du bcom ldan 'das nyan thos kyi dge 'dun dang bcas pa la bkur sti chen pos bkur sti byas so/ /</text></item>
<item><p>32a3</p><section>mdo sde</section><text>mi 'bum phrag mang po dag kyang bde ba la btsud do/ /zhag bdun lon nas bcom ldan 'das kyi zhabs la phyag 'tshal te/ sems la rtas par byas nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba</text></item>
<item><p>32a4</p><section>mdo sde</section><text>'dis/ bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs</text></item>
<item><p>32a5</p><section>mdo sde</section><text>su mya ngan las zlo ba'i sangs rgyas su gyur cig ces byas so/ /de nas bcom ldan 'das kyis tshong dpon de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi</text></item>
<item><p>32a6</p><section>mdo sde</section><text>tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang /</text></item>
<item><p>32a7</p><section>mdo sde</section><text>thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma</text></item>
<item><p>32b1</p><section>mdo sde</section><text>ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad</text></item>
<item><p>32b2</p><section>mdo sde</section><text>par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas</text></item>
<item><p>32b3</p><section>mdo sde</section><text>'di snyam du sems te/ kye bdag cag ni 'di nas kyang shi 'phos par ma gyur la/ gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems</text></item>
<item><p>32b4</p><section>mdo sde</section><text>mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams</text></item>
<item><p>32b5</p><section>mdo sde</section><text>dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od</text></item>
<item><p>32b6</p><section>mdo sde</section><text>chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams</text></item>
<item><p>32b7</p><section>mdo sde</section><text>dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam</text></item>
<item><p>33a1</p><section>mdo sde</section><text>par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug</text></item>
<item><p>33a2</p><section>mdo sde</section><text>bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan</text></item>
<item><p>33a3</p><section>mdo sde</section><text>'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni</text></item>
<item><p>33a4</p><section>mdo sde</section><text>zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag</text></item>
<item><p>33a5</p><section>mdo sde</section><text>g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang</text></item>
<item><p>33a6</p><section>mdo sde</section><text>bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan</text></item>
<item><p>33a7</p><section>mdo sde</section><text>'das la lan gsum bskor ba byas te bcom ldan 'das kyi dbu'i gtsug tor du mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis</text></item>
<item><p>33b1</p><section>mdo sde</section><text>phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma</text></item>
<item><p>33b2</p><section>mdo sde</section><text>mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes</text></item>
<item><p>33b3</p><section>mdo sde</section><text>pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga'</text></item>
<item><p>33b4</p><section>mdo sde</section><text>bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo tshong dpon 'dis de bzhin gshegs pa nyan thos kyi dge 'dun dang bcas pa la 'di lta bu'i</text></item>
<item><p>33b5</p><section>mdo sde</section><text>bkur sti byas pa dang skye bo phal po che dge ba la btsud pa mthong ngam/ btsun pa mthong lags so/ /kun dga' bo tshong dpon 'dis dge ba'i rtsa ba dang sems bskyed pa dang / sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya</text></item>
<item><p>33b6</p><section>mdo sde</section><text>ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par</text></item>
<item><p>33b7</p><section>mdo sde</section><text>rdzogs pa'i sangs rgyas mi 'jigs sbyin zhes bya bar 'gyur te/ 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /bcom ldan 'das kyis de skad ces bka' stsal nas/ /dge slong de dag yi rangs te bcom ldan</text></item>
<item><p>34a1</p><section>mdo sde</section><text>'das kyis gsungs pa la mngon par bstod do/ /gang po la sogs pa'i rtogs pa brjod pa brgya pa las/ sdom gyi tshigs su bcad pa dang po rdzogs // //sdom ni/ mnyan pa dang ni ka ba khrus/ /yams kyi nad dang cho 'phrul</text></item>
<item><p>34a2</p><section>mdo sde</section><text>dang / /lo lnga pa dang bstod mchog sbyin/ /ka shi ka dang lha yi zas/ /mnyan pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded</text></item>
<item><p>34a3</p><section>mdo sde</section><text>dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu</text></item>
<item><p>34a4</p><section>mdo sde</section><text>dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos</text></item>
<item><p>34a5</p><section>mdo sde</section><text>dang / sman zong rnams brnyes pa/ nyan thos kyi dge 'dun dang bcas pa mnyan du yod pa na chu klung khang ldan gyi 'jug ngogs mnyan pa'i grong na bzhugs so/ /de nas mnyan pa de dag bcom ldan 'das ga la ba der dong ste lhags nas/ bcom ldan 'das kyi zhabs la mgo bos</text></item>
<item><p>34a6</p><section>mdo sde</section><text>phyag 'tshal nas phyogs gcig tu 'khod do/ /phyogs gcig tu 'khod nas mnyan pa de dag la bcom ldan 'das kyis chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang dag par dga' bar mdzad do/ /chos kyi</text></item>
<item><p>34a7</p><section>mdo sde</section><text>gtam rnam grangs du mas yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas cang mi gsung bar bzhugs so/ /de nas mnyan pa de dag stan las langs te bla gos phrag pa gcig tu gzar nas pus mo g.yas</text></item>
<item><p>34b1</p><section>mdo sde</section><text>pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la gsol pa/ bcom ldan 'das dge slong gi dge 'dun dang thabs cig tu/ chu klung khang ldan gyi 'gram du bdag cag gi der sang gdugs tshod gsol bar ci gnang /</text></item>
<item><p>34b2</p><section>mdo sde</section><text>gru zam las kyang bsgral bar 'tshal lo zhes gsol nas/ bcom ldan 'das kyis kyang mnyan pa rnams la cang mi gsung bas gnang ngo / /de nas mnyan pa de dag gis chu klung khang ldan gyi 'gram rdo dang / gseg ma dang / gyo mo med par byas te rgyal mtshan dang ba dan ni</text></item>
<item><p>34b3</p><section>mdo sde</section><text>bsgreng / me tog sna tshogs ni gtor/ spos kyi snod dag gi nang nas ni bdug pa gsol/ zhal zas bzang po ni bshams/ me tog mang po ni sta gon byas so/ /gru zam gyi steng yang me tog gi khang pa dag gis brgyan nas/ bcom ldan 'das la phrin gyis gdugs</text></item>
<item><p>34b4</p><section>mdo sde</section><text>tshod bskul ba/ btsun pa gdugs tshod la bab ste bshos lags na/ bcom ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das dge slong gi tshogs kyis zhabs 'bring byas te/ dge slong gi dge 'dun</text></item>
<item><p>34b5</p><section>mdo sde</section><text>gyis mdun du bdar nas/ mnyan pa'i grong ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so/ /de nas mnyan pa rnams kyis sangs rgyas la sogs pa dge slong gi dge 'dun rnams bde bar bzhugs par rig</text></item>
<item><p>34b6</p><section>mdo sde</section><text>nas/ rang gi lag nas bza' ba dang bca' ba gtsang ma bzang pos tshim par byas te ci bzhed pa bstabs so/ /rang gi lag nas bza' ba dang bca' ba gtsang ma bzang po rnam grangs du mas tshim par byas te ci bzhed pa bstabs nas bcom ldan 'das bshos gsol</text></item>
<item><p>34b7</p><section>mdo sde</section><text>zin te bstsang sder ni gyu/ phyag ni bcabs par rig nas/ stan ches dma' ba dag khyer te chos nyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis mnyan pa de dag gi bsam pa dang / bag la nyal ba dang / khams dang / rang</text></item>
<item><p>35a1</p><section>mdo sde</section><text>bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos pas mnyan pa du mas ni rgyun du zhugs pa'i 'bras bu thob bo/ /kha cig gis ni lan cig phyir 'ong ba'i 'bras bu thob bo/ /kha cig gis</text></item>
<item><p>35a2</p><section>mdo sde</section><text>ni phyir mi 'ong ba'i 'bras bu thob bo/ /kha cig gis ni nyon mongs pa thams cad spangs nas/ dgra bcom pa nyid mngon sum du byas so/ /kha cig gis ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu sems bskyed do/ /kha</text></item>
<item><p>35a3</p><section>mdo sde</section><text>cig gis ni bla na med pa yang dag par rdzogs pa'i byang chub tu sems bskyed do/ /'khor de dag thams cad kyang sangs rgyas la gzhol ba dang / chos la 'bab pa dang / dge 'dun la bab pa la bkod do/ /de nas mnyan pa de dag gis bcom ldan 'das dge</text></item>
<item><p>35a4</p><section>mdo sde</section><text>slong gi dge 'dun dang thabs cig tu bkur sti chen po dang ldan pas gru zam las bsgral to/ /dge slong dag kyang sangs rgyas kyi mchod pa mthong bas sems dga' bar gyur te sangs rgyas bcom ldan 'das la zhus pa/ bcom ldan 'das kyis dge ba'i rtsa ba 'di dag gang</text></item>
<item><p>35a5</p><section>mdo sde</section><text>du mdzad pa lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las rnams byas shing bsags te/</text></item>
<item><p>35a6</p><section>mdo sde</section><text>des na de bzhin gshegs pa la 'di lta bu'i mchod pa byas so/ /dge slong dag khyed nyan par 'dod dam/ bcom ldan 'das nyan par 'tshal lags so/ /dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs</text></item>
<item><p>35a7</p><section>mdo sde</section><text>rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das shing rta skal ldan zhes bya ba 'jig rten du byung ngo / /de dgra bcom pa drug khri</text></item>
<item><p>35b1</p><section>mdo sde</section><text>nyis stong gis zhabs 'bring byas te/ ljongs rgyu zhing gshegs pa las gang gA'i 'gram du byon nas/ de'i tshe ded dpon zhig 'khor brgya phrag du ma dang gang gA'i klung las 'gron po dag sgrol zhing 'dug go/ /phyogs de na chom rkun gyi 'jigs pa chen po yang yod do/ /de nas</text></item>
<item><p>35b2</p><section>mdo sde</section><text>ded dpon gyis yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zham ring byas pa mthong ngo / /mthong nas kyang sems dga' bar gyur te/ sems dga' bar gyur nas bcom ldan 'das la gsol pa/ bdag gis thog ma kho nar bcom</text></item>
<item><p>35b3</p><section>mdo sde</section><text>ldan 'das bsgral bar 'tshal lo/ /yang dag par rdzogs pa'i sangs rgyas shing rta skal ldan gyis kyang ded dpon la cang mi gsung bas gnang ngo / /de nas ded dpon des yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zham ring byas</text></item>
<item><p>35b4</p><section>mdo sde</section><text>pa 'byor pa chen po dang ldan pas gru zam las bsgral te zhal zas bzang pos kyang tshim par byas nas/ bla na med pa yang dag par rdzogs pa'i byang chub tu smon lam btab bo/ /bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i</text></item>
<item><p>35b5</p><section>mdo sde</section><text>dus na/ ded dpon du gyur pa gang yin pa de ni nga yin te ngas yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zhabs 'bring byas pa/ gru zam las bsgral ba dang / zhal zas bzang pos tshim par byas pa dang / smon lam btab pa'i</text></item>
<item><p>35b6</p><section>mdo sde</section><text>las de'i rnam par smin pas ngas 'khor ba na bde ba chen po mtha' yas pa nyams su myong la/ da ltar bla na med pa yang dag par rdzogs pa'i byang chub tu mngon par rdzogs par sangs rgyas pa na yang / 'di lta bu'i mchod pa byas so/ /dge slong dag de bas na 'di ltar bslab par bya ste/</text></item>
<item><p>35b7</p><section>mdo sde</section><text>ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas/ brten te gnas par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces</text></item>
<item><p>36a1</p><section>mdo sde</section><text>bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //ka ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho</text></item>
<item><p>36a2</p><section>mdo sde</section><text>brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla</text></item>
<item><p>36a3</p><section>mdo sde</section><text>mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza'</text></item>
<item><p>36a4</p><section>mdo sde</section><text>dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa ku ru'i ljongs rgyu zhing gshegs pa las ku ru'i grong khyer du byon te/ ku ru'i skye bo'i tshogs de dag kyang sangs rgyas kyis gdul bar 'gyur bar</text></item>
<item><p>36a5</p><section>mdo sde</section><text>sems rgya chen po dang ldan pa/ sbyin pa la sred pa sha stag go/ /de nas bcom ldan 'das 'di snyam du dgongs te/ ngas lha'i dbang po brgya byin lha'i 'khor gyis bskor ba dgug go/ /'on kyang de mthong bas 'di rnams kyi dge ba 'phel bar 'gyur ro snyam du dgongs so/ /de nas bcom</text></item>
<item><p>36a6</p><section>mdo sde</section><text>ldan 'das kyis 'jig rten pa'i dgongs pa bskyed de/ kye ma lha'i dbang po brgya byin lha'i tshogs kyis g.yog byas pas/ tsan dan sa mchog pa'i ka ba khyer te/ 'ongs na legs so snyam du dgongs nas/ dgongs pa bskyed pa'i mod la lha'i dbang po brgya byin lha'i tshogs kyis g.yog</text></item>
<item><p>36a7</p><section>mdo sde</section><text>byas pa/ gang na las thams cad pa dang rgyal po chen po bzhi dang / lha dang / klu dang / gnod sbyin dang / dri za dang / grul bum du mas g.yog byas pa dag lhags te tsan dan sa mchog pa'i ka ba khyer te 'ongs nas/ ha ha zhes ca co dang ga zha bton te skad chen po phyung nas/ bcom</text></item>
<item><p>36b1</p><section>mdo sde</section><text>ldan 'das kyi phyir tsan dan sa mchog pa'i khang legs par byas so/ /de nas khang der lha'i dbang po brgya byin gyis/ bcom ldan 'das nyan thos kyi dge 'dun dang bcas pa la/ lha'i zhal zas dang / lha'i gzims cha dang / gdan dang / lha'i spos dang / me</text></item>
<item><p>36b2</p><section>mdo sde</section><text>tog phreng ba dag gis bkur sti byas/ bla mar byas/ ri mor byas/ mchod pa byas so/ /de nas ku ru'i skye bo'i tshogs rnams kyis lha'i 'byor pa de dag mthong ba dang / mchog tu ya mtshan du gyur nas 'di snyam du sems te/ 'di ltar bcom ldan 'das la dbang po dang bcas</text></item>
<item><p>36b3</p><section>mdo sde</section><text>pa'i lha rnams kyis mchod pa las na/ 'jig rten na mchog yin pa lta snyam ste/ sems 'dun par gyur nas/ bcom ldan 'das kyi thad du song ste bcom ldan 'das kyi zhabs la phyag 'tshal nas phyogs gcig tu 'khod do/ /phyogs gcig tu 'khod nas/ ku ru'i</text></item>
<item><p>36b4</p><section>mdo sde</section><text>skye bo'i tshogs rnams khang de la shin tu dga' ba skyes so/ /de nas bcom ldan 'das kyis khang de mi snang bar mdzad nas/ mi rtag pa nyid dang ldan pa'i 'phags pa'i bden pa bzhi rtogs par 'gyur ba de lta bu'i chos bstan te/ de thos nas ku ru'i mi rnams</text></item>
<item><p>36b5</p><section>mdo sde</section><text>las kha cig gis ni rgyun du zhugs pa'i 'bras bu thob bo/ /kha cig gis ni lan cig phyir 'ong ba'i 'bras bu thob bo/ /kha cig gis ni phyir mi 'ong ba'i 'bras bu thob bo/ /kha cig gis ni nyon mongs pa thams cad spangs nas dgra bcom pa nyid mngon sum du byas so/ /</text></item>
<item><p>36b6</p><section>mdo sde</section><text>kha cig gis ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu sems bskyed do/ /kha cig gis ni bla na med pa yang dag par rdzogs pa'i byang chub tu sems bskyed do/ /'khor de dag thams cad kyang sangs rgyas la gzhol ba dang /</text></item>
<item><p>36b7</p><section>mdo sde</section><text>chos la 'bab pa dang / dge 'dun la bab pa la bkod do/ /dge slong rnams kyang sangs rgyas kyi mchod pa mthong bas sems dga' bar gyur te/ sangs rgyas bcom ldan 'das la zhus pa/ bcom ldan 'das kyis dge ba'i rtsa ba 'di dag gang du mdzad lags/ bcom</text></item>
<item><p>37a1</p><section>mdo sde</section><text>ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la/ gdon mi za bar 'ong ba'i las rnams byas shing bsags te/ des na de bzhin</text></item>
<item><p>37a2</p><section>mdo sde</section><text>gshegs pa la 'di lta bu'i mchod pa byas so/ /dge slong dag khyed nyan par 'dod dam/ bcom ldan 'das nyan par 'tshal lags so/ /dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan</text></item>
<item><p>37a3</p><section>mdo sde</section><text>pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das tshangs pa zhes bya ba 'jig rten du byung ngo / /de nas yang dag par rdzogs pa'i sangs rgyas tshangs pa dgra bcom pa drug</text></item>
<item><p>37a4</p><section>mdo sde</section><text>khri nyis stong gis zhabs 'bring byas te/ ljongs rgyu zhing gshegs pa las rgyal po'i pho brang 'khor zhig tu byon nas/ rgyal rigs spyi bo nas dbang bskur ba'i rgyal pos yang dag par rdzogs pa'i sangs rgyas tshangs pa dgra bcom pa drug khri nyis stong gis zhabs 'bring byas pa</text></item>
<item><p>37a5</p><section>mdo sde</section><text>ljongs rgyu zhing gshegs pa las/ bdag gi yul du byon to zhes thos so/ /thos nas kyang rgyal po'i 'byor pa chen po dang / rgyal po'i mthu chen pos bcom ldan 'das yang dag par rdzogs pa'i sangs rgyas tshangs pa ga la ba der song ste phyin nas/ yang dag par rdzogs</text></item>
<item><p>37a6</p><section>mdo sde</section><text>pa'i sangs rgyas tshangs pa'i zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas/ rgyal rigs spyi bo nas dbang bskur ba'i rgyal po/ bcom ldan 'das kyis byang chub 'thob par byed pa'i chos rnams la yang dag par</text></item>
<item><p>37a7</p><section>mdo sde</section><text>btsud do/ /de nas rgyal po de dga' bar gyur nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das la bdag gis na bza' dang</text></item>
<item><p>37b1</p><section>mdo sde</section><text>zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das nyan thos kyi dge 'dun dang thabs cig tu rgyal po'i pho brang 'khor 'dir zla ba gsum gyi bar du bzhugs par ci gnang / de nas</text></item>
<item><p>37b2</p><section>mdo sde</section><text>yang dag par rdzogs pa'i sangs rgyas tshangs pas rgyal po la cang mi gsung bas gnang ngo / /de nas rgyal rigs spyi bo nas dbang bskur ba'i rgyal po des/ bcom ldan 'das kyi phyir tsan dan sa mchog pa'i khang byed du bcug go/ /des de la na bza' dang rgyan rnam pa sna</text></item>
<item><p>37b3</p><section>mdo sde</section><text>tshogs kyis brgyan nas/ me tog sna tshogs kyis ni gtor/ pog phor dag gis ni bdugs te/ bcom ldan 'das nyan thos kyi dge 'dun dang bcas pa la phul nas/ zla ba gsum gyi bar du zhal zas bzang pos tshim par byas te/ na bza'i khyad par rnam pa sna tshogs phul nas/</text></item>
<item><p>37b4</p><section>mdo sde</section><text>bla na med pa yang dag par rdzogs pa'i byang chub tu yang smon lam btab bo/ /bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i dus na rgyal rigs spyi bo nas dbang bskur ba'i rgyal por gyur pa gang yin pa de ni nga yin te/ ngas yang dag par</text></item>
<item><p>37b5</p><section>mdo sde</section><text>rdzogs pa'i sangs rgyas tshangs pa la de lta bu'i mchod pa byas pa'i las kyi rnam par smin pa des na/ ngas 'khor ba na bde ba chen po mtha' yas pa nyams su myong la da ltar bla na med pa yang dag par rdzogs pa'i byang chub mngon par sangs rgyas pa na yang 'di lta bu'i mchod pa byas so/ /</text></item>
<item><p>37b6</p><section>mdo sde</section><text>dge slong dag de bas na 'di ltar bslab par bya ste ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyod kyis de ltar bslab par</text></item>
<item><p>37b7</p><section>mdo sde</section><text>bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bzhi pa/ khrus zhes bya ba ni/ sangs</text></item>
<item><p>38a1</p><section>mdo sde</section><text>rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha</text></item>
<item><p>38a2</p><section>mdo sde</section><text>ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci</text></item>
<item><p>38a3</p><section>mdo sde</section><text>dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang</text></item>
<item><p>38a4</p><section>mdo sde</section><text>bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na tshong pa lnga brgya tsam dgon pa'i lam du zhugs pa las de dag lam stor nas/ bye ltongs shig tu phyin te/ de dag</text></item>
<item><p>38a5</p><section>mdo sde</section><text>lam gyi ngal bas dkos thag cing rgyags zad la/ nyi ma'i gung la nyi tshan gyis gdungs nas/ nya skam la bton pa bzhin du sa la 'gre ldog ste sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba myong bas/ gu lang dang / chu lha dang / ku</text></item>
<item><p>38a6</p><section>mdo sde</section><text>be ra dang / brgya byin la sogs pa lha stong snyed la so sor gsol ba 'debs kyang de las skyob par nus pa med do/ /de'i nang na dge bsnyen sangs rgyas kyi bstan pa'i rgyus shes pa zhig yod de/ des tshong pa de dag la smras pa/ khyed sangs rgyas la skyabs su song shig /de nas</text></item>
<item><p>38a7</p><section>mdo sde</section><text>thams cad kyis skad sdoms te skyabs su song ngo / /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa</text></item>
<item><p>38b1</p><section>mdo sde</section><text>'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul</text></item>
<item><p>38b2</p><section>mdo sde</section><text>ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po</text></item>
<item><p>38b3</p><section>mdo sde</section><text>sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam</text></item>
<item><p>38b4</p><section>mdo sde</section><text>yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun du rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni/ chos nyid kyis nyin dus</text></item>
<item><p>38b5</p><section>mdo sde</section><text>gsum mtshan dus gsum du/ sangs rgyas kyi spyan gyis 'jig rten la gzigs te su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang / gnod pa dang ldan/ su ni ngan song du gzhol/</text></item>
<item><p>38b6</p><section>mdo sde</section><text>su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug</text></item>
<item><p>38b7</p><section>mdo sde</section><text>la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/</text></item>
<item><p>39a1</p><section>mdo sde</section><text>rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas re zhig na/ bcom ldan 'das kyis tshong pa mang po phongs shing nyam nga bar gyur pa gzigs</text></item>
<item><p>39a2</p><section>mdo sde</section><text>so/ /de nas mig gis cer zhes ltas pa tsam gyi yun gyis dge slong gi tshogs kyis zhabs 'bring byas te/ rgyal bu rgyal byed kyi tshal nas mi snang bar gyur nas/ phyogs der gshegs so/ /tshong pa de dag gis kyang bcom ldan 'das dge slong gi dge 'dun dang bcas</text></item>
<item><p>39a3</p><section>mdo sde</section><text>pa mthong ngo / /mthong nas kyang skad po che phyung ngo / /de nas bcom ldan 'das kyis 'jig rten pa'i dgongs pa bskyed de/ lha'i dbang po brgya byin gyis dbang chen gyi char phab la/ ser bu bsil ba yang btang na legs so snyam du dgongs nas/ bcom ldan</text></item>
<item><p>39a4</p><section>mdo sde</section><text>'das kyis dgongs pa bskyed pa'i mod la/ brgya byin gyis dbang chen gyi char yang phab/ ser bu'i bsil ba yang btang ste des na tshong pa de dag mi skom par gyur la/ tsha bas gdungs pa yang zhi bar gyur to/ /de nas tshong pa de dag sems rtas nas/ bcom ldan</text></item>
<item><p>39a5</p><section>mdo sde</section><text>'das kyis de dag la lam yang bstan te/ des na mnyan du yod par phyin to/ /de nas de dag ngal bas nas bcom ldan 'das kyi thad du song ste/ bcom ldan 'das kyis 'phags pa'i bden pa bzhi rtogs par 'gyur ba de lta bu'i chos bstan to/ /de thos nas kha cig gis</text></item>
<item><p>39a6</p><section>mdo sde</section><text>ni rgyun du zhugs pa'i 'bras bu thob bo/ /kha cig gis ni lan cig phyir 'ong ba'i 'bras bu thob bo/ /kha cig gis ni phyir mi 'ong ba'i 'bras bu thob bo/ /kha cig gis ni nyon mongs pa thams cad spangs nas dgra bcom pa nyid mngon sum du byas so/ /kha cig gis</text></item>
<item><p>39a7</p><section>mdo sde</section><text>ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu sems bskyed do/ /kha cig gis ni bla na med pa yang dag par rdzogs pa'i byang chub tu sems bskyed do/ /'khor de dag thams cad kyang sangs rgyas la gzhol ba dang / chos la</text></item>
<item><p>39b1</p><section>mdo sde</section><text>'bab pa dang dge 'dun la bab pa la bkod do/ /de nas dge slong dag the tshom skyes nas/ the tsom thams cad gcod pa/ sangs rgyas bcom ldan 'das la zhus pa/ btsun pa tshong pa 'di dag bcom ldan 'das kyis 'di ltar dgon pa'i shul nas bskyabs pa dang / dgongs</text></item>
<item><p>39b2</p><section>mdo sde</section><text>pa bskyed pa'i mod la dbang chen gyi char phab ste/ ser bu bsil ba yang langs pa ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba'</text></item>
<item><p>39b3</p><section>mdo sde</section><text>rgal bzhin du 'byung la/ gdon mi za bar 'ong ba'i las de dag byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams</text></item>
<item><p>39b4</p><section>mdo sde</section><text>la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par</text></item>
<item><p>39b5</p><section>mdo sde</section><text>'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i</text></item>
<item><p>39b6</p><section>mdo sde</section><text>sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das tsan dan zhes bya ba 'jig rten du byung ngo / /de nas yang dag par rdzogs pa'i</text></item>
<item><p>39b7</p><section>mdo sde</section><text>sangs rgyas tsan dan ljongs rgyu zhing gshegs pa las/ rgyal po'i pho brang 'khor zhig tu byon nas rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas tsan dan ga la ba der song ste phyin nas/ yang dag par rdzogs pa'i sangs rgyas tsan dan gyi</text></item>
<item><p>40a1</p><section>mdo sde</section><text>zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas rgyal rigs spyi bo nas dbang bskur ba'i rgyal po de bcom ldan 'das kyis byang chub 'thob par byed pa'i chos rnams la yang dag par btsud do/ /de nas</text></item>
<item><p>40a2</p><section>mdo sde</section><text>rgyal rigs spyi bo nas dbang bskur ba'i rgyal po de stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ yang dag par rdzogs pa'i sangs rgyas tsan dan ga la ba de logs su thal mo sbyar ba btud nas/ yang dag par</text></item>
<item><p>40a3</p><section>mdo sde</section><text>rdzogs pa'i sangs rgyas tsan dan la 'di skad ces gsol to/ /bcom ldan 'das dge slong gi dge 'dun dang thabs cig tu rgyal po'i pho brang 'khor 'dir zla ba gsum gyi bar du bzhugs par ci gnang / de nas yang dag par rdzogs pa'i sangs rgyas tsan dan gyis rgyal po de la</text></item>
<item><p>40a4</p><section>mdo sde</section><text>cang mi gsung bas gnang ngo / /de'i tshe than chen byung nas des chu klung dang khron pa rnams chu chung bar gyur la/ shing rnams kyang me tog dang 'bras bu med par gyur to/ /de nas rgyal pos yang dag par rdzogs pa'i sangs rgyas tsan dan la gsol ba btab ste/ bcom ldan</text></item>
<item><p>40a5</p><section>mdo sde</section><text>'das grong khyer 'di'i nang du rdzing spos chab kyis bltams pa bgyid du stsol bar 'tshal na/ der bcom ldan 'das nyan thos kyi dge 'dun dang bcas pa khrus mdzad par gsol/ de ltar bcom ldan 'das kyis khrus mdzad na/ bdag gi yul 'dir dgung char dbab tu glo ba</text></item>
<item><p>40a6</p><section>mdo sde</section><text>re lags so zhes gsol to/ /de nas bcom ldan 'das yang dag par rdzogs pa'i sangs rgyas tsan dan gyis/ rgyal po de la cang mi gsung bas gnang ngo / /de nas rgyal rigs spyi bo nas dbang bskur ba'i rgyal po des/ blon po rnams la khyed kyis spos chab dang rin po che'i</text></item>
<item><p>40a7</p><section>mdo sde</section><text>bum pa dag sta gon gyis shig dang / de dag gis ngas sangs rgyas bcom ldan 'das nyan thos kyi dge 'dun dang bcas pa khrus gsol bar bya'o zhes bsgo'o/ /de nas rgyal po des blon po'i 'khor dang bcas pas grong khyer de rdo dang gseg ma dang gyo mo med par byas te/ rgyal mtshan</text></item>
<item><p>40b1</p><section>mdo sde</section><text>dang ba dan ni bsgreng / /me tog sna tshogs kyis ni gtor/ /spos chab kyis ni chag chag btab/ /bdug pa sna tshogs kyis ni bdugs/ /dbus su ni rdzing byed du bcug go/ /de nas bcom ldan 'das yang dag par rdzogs pa'i sangs rgyas tsan dan gyis sems can la phan</text></item>
<item><p>40b2</p><section>mdo sde</section><text>gdags pa'i phyir khrus ras gsol te/ rdzing bu'i nang du bzhugs so/ /de nas rgyal po blon po 'khor dang bcas pas/ bcom ldan 'das yang dag par rdzogs pa'i sangs rgyas tsan dan nyan thos kyi dge 'dun dang bcas pa/ spos sna tshogs kyis bsgos pa'i chus khrus gsol</text></item>
<item><p>40b3</p><section>mdo sde</section><text>to/ /bcom ldan 'das yang dag par rdzogs pa'i sangs rgyas tsan dan khrus mdzad pa'i mod la/ lha'i dbang po brgya byin gyis gang gis lo tog thams cad rgyal bar 'gyur ba de lta bu'i dbang chen gyi char phab bo/ /gzhi de las skye bo phal po che yang sangs rgyas bcom ldan 'das</text></item>
<item><p>40b4</p><section>mdo sde</section><text>la dad pa rnyed nas/ spos kyis byugs pa'i mchod rten du ma brtsigs te zhal bsros so/ /der yang dag par rdzogs pa'i sangs rgyas tsan dan la skyabs su song ba gang yin pa de dag thams cad ni yongs su mya ngan las 'das te/ de dag gi nang nas nga 'ba' zhig lus so/ /dge</text></item>
<item><p>40b5</p><section>mdo sde</section><text>slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bsnyen bkur byas/ bla mar byas/ ri mor byas/ mchod pa byas nas/ brten te gnas par bya'o zhes dge slong khyod kyis de ltar</text></item>
<item><p>40b6</p><section>mdo sde</section><text>bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //yams kyi nad ces bya ba ni/ sangs rgyas bcom ldan 'das la rgyal po rnams dang / blon po</text></item>
<item><p>40b7</p><section>mdo sde</section><text>chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto</text></item>
<item><p>41a1</p><section>mdo sde</section><text>'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas</text></item>
<item><p>41a2</p><section>mdo sde</section><text>bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa</text></item>
<item><p>41a3</p><section>mdo sde</section><text>na rten cing bzhugs so/ /de'i tshe yul 'dam bu tshal gyi skye bo mang po la mi nad byung ste/ der skye bo phal po che de dag nad kyis dkos thag nas/ gu lang dang / chu lha dang / ku be ra dang / brgya byin la sogs pa lha stong snyed la/ so sor gsol ba 'debs kyang yams</text></item>
<item><p>41a4</p><section>mdo sde</section><text>kyi nad de zhi bar ma gyur to/ /de nas yul 'dam bu tshal na dge bsnyen zhig gnas pa des/ 'dam bu'i tshal gyi bram ze dang khyim bdag rnams la 'di skad ces smras so/ /khyed tshur sheg sangs rgyas la skyabs su song la/ bcom ldan 'das de 'dir gshegs par gsol te/</text></item>
<item><p>41a5</p><section>mdo sde</section><text>bcom ldan 'das kyis ci nas tshegs chung ngus yams kyi nad zhi bar mdzad du gsol zhes kyang gsol ba thob shig /de nas 'dam bu'i tshal gyi bram ze dang khyim bdag rnams kyis/ bcom ldan 'das la gsol ba btab ste/ bcom ldan 'das 'dir gshegs la/ phongs</text></item>
<item><p>41a6</p><section>mdo sde</section><text>shing nyam thag pa 'di las thar bar mdzad du gsol zhes byas so/ /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen</text></item>
<item><p>41a7</p><section>mdo sde</section><text>po dang ldan pa/ 'jig rten la phan 'dogs pa la zhugs pa srung ba gcig pa dang ldan pa/ gcig tu dpa' ba/ zla med pa gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/</text></item>
<item><p>41b1</p><section>mdo sde</section><text>'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i</text></item>
<item><p>41b2</p><section>mdo sde</section><text>sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/</text></item>
<item><p>41b3</p><section>mdo sde</section><text>lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu la dbang byed pa bas kyang ches khyad par du 'phags pa rnams ni chos nyid kyis nyin dus</text></item>
<item><p>41b4</p><section>mdo sde</section><text>gsum mtshan dus gsum du/ sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su ni</text></item>
<item><p>41b5</p><section>mdo sde</section><text>ngan song du 'bab/ su ni ngan song du bab/ su ni ngas ngan song nas phyung ste/ mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor</text></item>
<item><p>41b6</p><section>mdo sde</section><text>bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa</text></item>
<item><p>41b7</p><section>mdo sde</section><text>'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das snga dro sham thabs dang chos gos gsol te/ lhung bzed</text></item>
<item><p>42a1</p><section>mdo sde</section><text>bsnams nas/ dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ 'dam bu'i tshal du gshegs so/ /de nas bcom ldan 'das kyis grong khyer gyi mi de dag thams cad la byams pas</text></item>
<item><p>42a2</p><section>mdo sde</section><text>khyab par mdzad de/ des na mi ma yin pa rnams dong ste/ yams kyi nad zhi bar gyur to/ /de nas bram ze dang khyim bdag de rnams bcom ldan 'das mthong bas dga' ba chen po skyes so/ /dga' ba skyes nas bcom ldan 'das nyan thos kyi dge 'dun dang bcas pa la</text></item>
<item><p>42a3</p><section>mdo sde</section><text>na bza' dang / zhal zas dang / gzims cha dang / gdan dang / snyun gsos dang / sman zong rnams las ci bzhed pa'i skabs phye'o/ /de nas de dag la bcom ldan 'das kyis 'phags pa'i bden pa bzhi rtogs par 'gyur ba de lta bu'i chos bstan te/ de thos nas</text></item>
<item><p>42a4</p><section>mdo sde</section><text>bram ze dang khyim bdag du mas rgyun du zhugs pa'i 'bras bu thob bo/ /kha cig gis ni lan cig phyir 'ong ba'i 'bras bu thob bo/ /kha cig gis ni phyir mi 'ong ba'i 'bras bu thob bo/ /kha cig gis ni rab tu byung ste/ nyon mongs pa thams cad spangs nas dgra bcom</text></item>
<item><p>42a5</p><section>mdo sde</section><text>pa nyid mngon sum du byas so/ /kha cig gis ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu sems bskyed do/ /kha cig gis ni bla na med pa yang dag par rdzogs pa'i byang chub tu sems bskyed do/ /grong khyer gyi mi de dag</text></item>
<item><p>42a6</p><section>mdo sde</section><text>thams cad kyang sangs rgyas la gzhol ba dang / chos la 'bab pa dang / dge 'dun la bab pa la bkod do/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa sems can 'di dag 'di ltar bcom</text></item>
<item><p>42a7</p><section>mdo sde</section><text>ldan 'das la dga' ba skyes pas/ phongs pa las thar bar gyur pa ni ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du</text></item>
<item><p>42b1</p><section>mdo sde</section><text>'byung la gdon mi za bar 'ong ba'i las rnams byas shing / bsags pas na nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par</text></item>
<item><p>42b2</p><section>mdo sde</section><text>mi 'gyur/ chu'i khams dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro/ /lus can</text></item>
<item><p>42b3</p><section>mdo sde</section><text>dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa</text></item>
<item><p>42b4</p><section>mdo sde</section><text>dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das zla ba zhes bya ba 'jig rten du byung ngo / /de nas yang dag par rdzogs pa'i sangs rgyas</text></item>
<item><p>42b5</p><section>mdo sde</section><text>zla ba ljongs rgyu zhing gshegs pa las rgyal po'i pho brang 'khor zhig tu byon nas/ rgyal rigs spyi bo nas dbang bskur ba'i rgyal po des/ yang dag par rdzogs pa'i sangs rgyas zla ba bdag gi yul du byon to zhes thos so/ /thos nas kyang rgyal po'i 'byor pa chen po</text></item>
<item><p>42b6</p><section>mdo sde</section><text>dang rgyal po'i mthu chen po dang ldan pas/ yang dag par rdzogs pa'i sangs rgyas zla ba ga la ba der song ste phyin nas/ yang dag par rdzogs pa'i sangs rgyas zla ba'i zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas/</text></item>
<item><p>42b7</p><section>mdo sde</section><text>rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas zla bas byang chub 'thob par byed pa'i chos rnams la yang dag par btsud do/ /de nas rgyal rigs spyi bo nas dbang bskur ba'i rgyal po de dga' bar gyur nas stan las langs te/ bla</text></item>
<item><p>43a1</p><section>mdo sde</section><text>gos phrag pa gcig tu gzar nas pus mo g.yas pa'i lha nga sa la btsugs te/ yang dag par rdzogs pa'i sangs rgyas zla ba ga la ba de logs su thal mo sbyar ba btud nas yang dag par rdzogs pa'i sangs rgyas zla ba la 'di skad ces gsol to/ /bcom</text></item>
<item><p>43a2</p><section>mdo sde</section><text>ldan 'das la bdag gis na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das dge slong gi dge 'dun dang thabs cig tu zla ba gsum gyi bar du 'dir</text></item>
<item><p>43a3</p><section>mdo sde</section><text>bzhugs par ci gnang / de nas yang dag par rdzogs pa'i sangs rgyas zla bas rgyal po de la cang mi gsung bas gnang ngo / /de'i tshe rgyal po'i grong khyer de na skye bo mang po la mi nad byung ste/ des skye bo phal po che de dag la shin tu gnod par gyur to/ /de nas rgyal po des nad</text></item>
<item><p>43a4</p><section>mdo sde</section><text>zhi bar bya ba'i phyir yang dag par rdzogs pa'i sangs rgyas zla ba la gsol ba btab ste/ bcom ldan 'das yams kyi nad 'di zhi bar 'gyur ba'i thabs mdzad par ci gnang zhes gsol to/ /de nas bcom ldan 'das yang dag par rdzogs pa'i sangs rgyas zla bas rgyal</text></item>
<item><p>43a5</p><section>mdo sde</section><text>po de la bka' stsal pa/ rgyal po chen po song la nga'i chos gos snam sbyar 'di rgyal mtshan gyi rtse mo la thogs la/ bkur sti chen po dang ldan pas/ bdag gi yul skor du chug shig /'di la dga' ston chen po yang gyis shig /skye bo phal po che thams cad kyang sangs</text></item>
<item><p>43a6</p><section>mdo sde</section><text>rgyas rjes su dran pa yang dag par 'dzin du chug shig dang / des na khyed bde legs su 'gyur ro/ /de nas rgyal pos kyang ji skad bstan pa bzhin du thams cad de kho na bzhin du byas nas de'i rgyu dang de'i rkyen gyis yams kyi nad thams cad zhi bar gyur to/ /de nas skye bo'i</text></item>
<item><p>43a7</p><section>mdo sde</section><text>tshogs de dag dga' bar gyur te/ rgyal po dang / blon po dang / pho brang 'khor gyi mi rnams sangs rgyas dang chos dang dge 'dun la skyabs su song ngo / /bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i dus na rgyal</text></item>
<item><p>43b1</p><section>mdo sde</section><text>por gyur pa gang yin pa de ni nga yin te/ ngas yang dag par rdzogs pa'i sangs rgyas zla ba de la mchod pa chen po byas pa'i las kyi rnam par smin pa des na/ ngas 'khor ba na lha dang mir skye ba 'thob par 'gyur ba'i bde ba chen po nyams su myong la/ da ltar yang nga de'i rgyu las</text></item>
<item><p>43b2</p><section>mdo sde</section><text>byung ba'i 'byor pa dang ldan par gyur te/ des na ngas ci bsams pa dang / ci 'dod pa de dag thams cad de bzhin du grub par gyur to/ /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod</text></item>
<item><p>43b3</p><section>mdo sde</section><text>pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom</text></item>
<item><p>43b4</p><section>mdo sde</section><text>ldan 'das kyis gsungs pa la mngon par bstod do// //cho 'phrul zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams</text></item>
<item><p>43b5</p><section>mdo sde</section><text>dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa</text></item>
<item><p>43b6</p><section>mdo sde</section><text>byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang /</text></item>
<item><p>43b7</p><section>mdo sde</section><text>gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so/ /gang gi tshe lhas byin gyis gcugs byas te/ rgyal po ma</text></item>
<item><p>44a1</p><section>mdo sde</section><text>skyes dgras pha chos can chos dang ldan pa'i rgyal po bsad nas/ rang nyid rgyal por zhugs pa de'i tshe/ su ma dad pa de dag ni mthu dang ldan par gyur to/ /dad pa can rnams ni mthu chung bar gyur to/ /de nas re zhig na blon po rgan po ma dad pa/ bcom</text></item>
<item><p>44a2</p><section>mdo sde</section><text>ldan 'das kyi bstan pa la sdang ba zhig yod pa des bram ze rnams la mchod sbyin byas te/ der bram ze 'bum phrag du ma 'dus nas/ de dag gis su yang dge sbyong gau ta ma la bltar mi 'gro bar nang khrims bcas so/ /de nas bram ze rnams kyis khrims bcas te/</text></item>
<item><p>44a3</p><section>mdo sde</section><text>'dus shing 'thun la/ kun tu dga' nas srang gi dbus su rig byed las 'byung ba'i cho ga bzhin du/ brgya byin la gsol ba btab ste/ rus pa med ma'i skyes bu gshegs su gsol/ gshegs su gsol zhes byas so/ /de'i skabs su sangs rgyas bcom</text></item>
<item><p>44a4</p><section>mdo sde</section><text>ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa srung ba gcig dang ldan pa/</text></item>
<item><p>44a5</p><section>mdo sde</section><text>gcig tu dpa' ba/ zla med pa/ gnyis su mi gsung ba zhi gnas dang lhag mthong la gnas pa/ rig pa gsum snang bar mdzad pa bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul</text></item>
<item><p>44a6</p><section>mdo sde</section><text>gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro</text></item>
<item><p>44a7</p><section>mdo sde</section><text>ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis</text></item>
<item><p>44b1</p><section>mdo sde</section><text>snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du</text></item>
<item><p>44b2</p><section>mdo sde</section><text>sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni</text></item>
<item><p>44b3</p><section>mdo sde</section><text>ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du</text></item>
<item><p>44b4</p><section>mdo sde</section><text>gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu</text></item>
<item><p>44b5</p><section>mdo sde</section><text>srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis bram ze sngon dge ba'i rtsa ba bskyed bskyed pa las/ thar pa'i skal ba can du gyur pa/ btsal</text></item>
<item><p>44b6</p><section>mdo sde</section><text>bar bya ba rnyed pa/ mya ngan 'das pa la nang du bltas pa/ 'khor ba las phyi rol tu bltas pa/ de dag gzigs nas da ltar mi dge ba'i bshes gnyen la bsten pas/ nga'i bstan pa la sdang bar gyur te/ ngas 'di dag gdul ba'i phyir brtson par bya'o snyam du dgongs</text></item>
<item><p>44b7</p><section>mdo sde</section><text>so/ /de nas bcom ldan 'das kyis brgya byin gyi cha lugs su sprul te/ mchod sbyin gyi 'dun khang de lha'i 'od kyis snang bar mdzad de/ der gshegs so/ /de nas bram ze de dag dga' zhing mgu la rab tu dga' ste yi rangs nas dga' zhing yid bde bar gyur te/ skad bsdams</text></item>
<item><p>45a1</p><section>mdo sde</section><text>nas smras pa/ bcom ldan 'das gshegs su gsol gshegs su gsol/ bcom ldan 'das gshegs pa legs so zhes byas so/ /de nas bcom ldan 'das brgya byin gyi cha lugs su bzhugs pa gdan bshams pa la bzhugs so/ /de nas rgyal</text></item>
<item><p>45a2</p><section>mdo sde</section><text>po'i khab kyi grong khyer kun tu lha'i dbang po brgya byin mchod sbyin la gshegs so zhes de skad kyi sgra yang grags par gyur te/ de thos nas srog chags 'bum phrag du ma 'dus so/ /de nas bcom ldan 'das kyis bram ze rnams dad par gyur pa mkhyen nas/ brgya byin gyi cha</text></item>
<item><p>45a3</p><section>mdo sde</section><text>lugs mi snang bar mdzad de/ sangs rgyas kyi cha lugs su zhugs nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas bram ze drug khri nyis stong gis 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun</text></item>
<item><p>45a4</p><section>mdo sde</section><text>du zhugs pa'i 'bras bu mngon sum du byas so/ /srog chags 'bum phrag du mas kyang / bcom ldan 'das la dad pa rnyed do/ /de nas dge slong de dag the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa bram ze 'di rnams</text></item>
<item><p>45a5</p><section>mdo sde</section><text>'di ltar bcom ldan 'das dang mjal nas/ bden pa mthong bar gyur pa dang / srog chags 'bum phrag du mas dga' ba chen po thob par gyur pa ni ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs</text></item>
<item><p>45a6</p><section>mdo sde</section><text>gzhan dag tu tshogs rnyed cing rkyen grub pa dang ldan te dba' rgal bzhin du byung la/ gdon mi za bar 'ong ba'i las rnams byas shing bsags pas na/ ngas las byas shing bsags pa de dag gzhan su zhig gis nyams su myong bar 'gyur te/ dge slong dag las</text></item>
<item><p>45a7</p><section>mdo sde</section><text>byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang / mi dge ba byas shing bsags pa rnams ni zin pa'i phung po dang / khams</text></item>
<item><p>45b1</p><section>mdo sde</section><text>dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de</text></item>
<item><p>45b2</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das dbang</text></item>
<item><p>45b3</p><section>mdo sde</section><text>po 'dul zhes bya ba 'jig rten du byung ngo / /de ljongs rgyu zhing gshegs pa las/ rgyal po'i pho brang 'khor zhig tu byon to/ /rgyal po'i pho brang 'khor de yang mu stegs can gyi dbang du gyur to/ /de nas rgyal rigs spyi bo nas dbang bskur ba'i rgyal po des yang</text></item>
<item><p>45b4</p><section>mdo sde</section><text>dag par rdzogs pa'i sangs rgyas dbang po 'dul bdag gi yul du gshegs so zhes thos so/ /thos nas kyang rgyal po'i 'byor pa chen po dang / rgyal po'i mthu chen po dang ldan pas yang dag par rdzogs pa'i sangs rgyas dbang po 'dul ga la ba der song ste</text></item>
<item><p>45b5</p><section>mdo sde</section><text>phyin nas/ bcom ldan 'das yang dag par rdzogs pa'i sangs rgyas dbang po 'dul gyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas rgyal rigs spyi bo nas dbang bskur ba'i rgyal po de yang dag par rdzogs pa'i sangs</text></item>
<item><p>45b6</p><section>mdo sde</section><text>rgyas dbang po 'dul gyis byang chub 'thob par byed pa'i chos rnams la btsud do/ /de nas rgyal rigs spyi bo nas dbang bskur ba'i rgyal po de stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te yang dag par rdzogs</text></item>
<item><p>45b7</p><section>mdo sde</section><text>pa'i sangs rgyas dbang po 'dul ga la ba de logs su thal mo sbyar ba btud nas/ yang dag par rdzogs pa'i sangs rgyas dbang po 'dul la 'di skad ces gsol to/ /bcom ldan 'das la bdag gis na bza' dang / zhal zas dang / gzims cha dang / gdan dang / snyun</text></item>
<item><p>46a1</p><section>mdo sde</section><text>gsos dang / sman zong rnams kyis bsnyen bkur bgyi bar 'tshal na/ bcom ldan 'das dge slong gi dge 'dun dang thabs cig tu zla ba gsum gyi bar du 'dir bzhugs par ci gnang / bcom ldan 'das kyis bka' stsal pa/ rgyal po chen po</text></item>
<item><p>46a2</p><section>mdo sde</section><text>khyod kyi yul na dge slong glo bur du 'ong ba dang / 'gro ba dag gi gnas su rung ba'i gtsug lag khang 'ga' lta yod dam/ rgyal pos gsol pa/ bcom ldan 'das da ltar ma mchis kyis kyang / bcom ldan 'das bzhes su gsol dang / bdag gis dge slong</text></item>
<item><p>46a3</p><section>mdo sde</section><text>glo bur du 'ong ba dang / 'gro ba dag gi gnas su rung ba'i gtsug lag khang bgyid du stsal bar 'tshal lo zhes gsol to/ /de nas rgyal po des de bzhin gshegs pa'i phyir gtsug lag khang byed du bcug ste/ ra ba dang rta babs dang skar khung dang sgo gang ni bcas/ keg</text></item>
<item><p>46a4</p><section>mdo sde</section><text>tse dang zla ba tshes pa dang lan kan gyis ni brgyan/ gding ba dang ni ldan/ rdzing bus ni kun tu gang / shing ljon pa me tog dang / 'bras bu dang ldan pa mang pos ni bskor ba zhig byas so/ /byas nas kyang bcom ldan 'das nyan thos kyi dge 'dun dang bcas pa la phul lo/ /</text></item>
<item><p>46a5</p><section>mdo sde</section><text>de nas bcom ldan 'das la cho 'phrul chen po mdzad par gsol ba btab bo/ /de nas rgyal pos gsol ba btab nas/ bcom ldan 'das yang dag par rdzogs pa'i sangs rgyas dbang po 'dul gyis/ sangs rgyas phal po che'i rnam par rol pa'i cho 'phrul chen po</text></item>
<item><p>46a6</p><section>mdo sde</section><text>bstan te/ des na rgyal po dang blon po dang grong rdal gyi mi dang / yul mi dang pho brang 'khor gyi mi thams cad dga' bar gyur te/ bstan pa srung ba gces par 'dzin par gyur to/ /dge slong dag ji snyam du sems/ de'i tshe de'i dus na rgyal por gyur pa gang</text></item>
<item><p>46a7</p><section>mdo sde</section><text>yin pa de ni nga yin te/ ngas yang dag par rdzogs pa'i sangs rgyas dbang po 'dul de la de lta bu'i mchod pa byas pa'i las de'i rnam par smin pas/ ngas 'khor ba na bde ba mtha' yas pa nyams su myong la/ da ltar de bzhin gshegs par gyur pa na yang nga'i bstan pa 'di</text></item>
<item><p>46b1</p><section>mdo sde</section><text>mdzes par gyur to/ /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par</text></item>
<item><p>46b2</p><section>mdo sde</section><text>bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag ya rangs te/ bcom ldan 'das kyis gsungs pa la mngon par bstod do// //lo lnga pa zhes bya ba ni/ sangs rgyas bcom</text></item>
<item><p>46b3</p><section>mdo sde</section><text>ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang /</text></item>
<item><p>46b4</p><section>mdo sde</section><text>nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto</text></item>
<item><p>46b5</p><section>mdo sde</section><text>'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa/ rgyal</text></item>
<item><p>46b6</p><section>mdo sde</section><text>po'i khab na 'od ma'i tshal bya ka lan da ka gnas pa na rten cing bzhugs so/ /gang gi tshe mi blun po lhas byin gyis/ bcom ldan 'das kyi bstan pa la gnod pa stong snyed byas kyang / bcom ldan 'das kyi ba spu bskyod par yang ma nus pa de'i tshe/ rgyal po ma skyes dgra la smras</text></item>
<item><p>46b7</p><section>mdo sde</section><text>pa/ rgyal po chen po rgyal po'i khab nas su yang dag sbyong gau ta ma'i thad du mi 'gro ba dang / kha zas mi sbyin pa'i khrims chos shig /de ltar byas kyang des khe mi rnyed cing bsnyen bkur mi rnyed pas gdon mi za bar yul gzhan du 'pho bar 'gyur ro zhes byas so/ /de nas rgyal pos</text></item>
<item><p>47a1</p><section>mdo sde</section><text>de bzhin du byas nas/ de na dge bsnyen bden pa mthong ba 'khod pa de dag ngu ste/ kyi hud 'di ltar sangs rgyas bcom ldan 'das 'byung ba/ u dum ba ra'i me tog ltar dkon pa dang phrad kyang / de bsten kyang ma nus pa las na/ rgyal po'i khab kyi grong</text></item>
<item><p>47a2</p><section>mdo sde</section><text>khyer gyi mi rnams mgon med par gyur to zhes 'dzer to/ /tshig de nyid thor dge slong dag gis thos so/ /de nas tshe dang ldan pa kun dga' bos ji skad thos pa bzhin du/ bcom ldan 'das la gsol to/ /bcom ldan 'das kyis bka' stsal pa/ kun dga' bo 'di</text></item>
<item><p>47a3</p><section>mdo sde</section><text>la de bzhin gshegs pa nyid dus mkhyen gyis khyod snying ma chung shig /gzhan yang nga'i bstan pa ji srid yod kyi bar du yang / nyan thos rnams kyi yo byad med par mi 'gyur na/ da ltar lta ci smos/ de'i skabs su lha'i dbang po brgya byin ni 'og ma la shes pa'i mthong</text></item>
<item><p>47a4</p><section>mdo sde</section><text>ba 'jug ste/ des bcom ldan 'das kyi bstan pa de lta bur gyur pa mthong nas/ mthong ba'i mod kho na la sbyin bdag dang / sbyin pa po rnams kyi spro ba bskyed pa dang / sangs rgyas 'byung ba'i che ba nyid yang dag par bstan pa dang / ma skyes dgra dang lhas byin gyi</text></item>
<item><p>47a5</p><section>mdo sde</section><text>rgyags shing dregs pa gcad pa dang bdag nyid kyi dad pa bstan pa'i phyir/ rgyal po'i khab ril gyis 'od chen pos snang bar byas nas skad po che phyung ste bdag gis deng phan chad/ bcom ldan 'das nyan thos kyi dge 'dun dang bcas pa la/ lha'i na bza' dang /</text></item>
<item><p>47a6</p><section>mdo sde</section><text>zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bya'o zhes smras nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu</text></item>
<item><p>47a7</p><section>mdo sde</section><text>'dug go/ /phyogs gcig tu 'dug nas bcom ldan 'das la lha'i dbang po brgya byin gyis 'di skad ces gsol to/ /bdag gis ji srid 'tsho'i bar du rgyal po'i khab kyi grong khyer 'di nyid du/ bcom ldan 'das nyan thos kyi dge 'dun dang bcas pa la/ lha'i na bza'</text></item>
<item><p>47b1</p><section>mdo sde</section><text>dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das kyis bdag la gnang bar mdzad du gsol/ bcom ldan 'das kyis bka' stsal pa/ kau shi ka 'jig</text></item>
<item><p>47b2</p><section>mdo sde</section><text>rten na bsod nams 'dod pa mang gis 'di ltar nga la sems dad par byas pa nyid kyis chog go/ /brgya byin gyis gsol pa/ 'o na de bzhin gshegs pa'i slad du bdag gis dgung lo lnga'i bar du/ lo lnga pa'i dga' ston sbyar bar 'tshal na/ bcom</text></item>
<item><p>47b3</p><section>mdo sde</section><text>ldan 'das kyis bdag la gnang bar mdzad du gsol/ bcom ldan 'das kyis bka' stsal pa/ kau shi ka 'jig rten na bsod nams 'dod pa mang gis 'di ltar nga la sems dad par byas pa nyid kyis chog go/ /brgya byin gyis gsol pa/ 'o na dgung lnga'i bar</text></item>
<item><p>47b4</p><section>mdo sde</section><text>du bcom ldan 'das kyis bdag la gnang bar mdzad du gsol/ de nas bcom ldan 'das kyis nyid kyi bsod nams kyi stobs mngon du bstan pa dang / lha'i dbang po brgya byin la phan gdags pa dang / ma 'ongs pa'i dus su zhag lnga pa'i dga' ston rgyun mi 'chad par</text></item>
<item><p>47b5</p><section>mdo sde</section><text>bya ba'i phyir cang mi gsung bas gnang ngo / /de nas lha'i dbang po brgya byin gyis/ bcom ldan 'das kyis cang mi gsung bas gnang bar rig nas 'od ma'i tshal de khang rnam par rgyal byed 'dra bar bstan te/ lha'i gdan cha rnams dang / lha'i rdzing bu rnams</text></item>
<item><p>47b6</p><section>mdo sde</section><text>dang / lha'i bdud rtsi'i zhal zas dag kyang bstan to/ /de nas bcom ldan 'das gdan bshams pa la bzhugs so/ /de nas lha'i dbang po brgya byin gyis sangs rgyas la sogs pa dge slong gi dge 'dun bde bar bzhugs par rig nas/ lha 'bum phrag</text></item>
<item><p>47b7</p><section>mdo sde</section><text>du ma'i g.yog dang bcas pas rang gi lag gis tshim par byed cing ci bzhed pa bstabs so/ /rnam grangs du mar rang gi lag gis tshim par byas shing ci bzhed pa bstabs te/ bcom ldan 'das bshos gsol zin nas bstsang sder ni gyu/ phyag ni bcabs par rig</text></item>
<item><p>48a1</p><section>mdo sde</section><text>nas/ stan ches dma' ba khyer te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis lha'i dbang po brgya byin 'khor dang bcas pa la chos kyi gtam gyis yang dag par bstan/ yang dag par 'dzin du bcug /</text></item>
<item><p>48a2</p><section>mdo sde</section><text>yang dag par gzengs bstod/ yang dag par dga' bar mdzad do/ /rgyal po ma skyes dgra khang steng na 'dug pas kyang 'od ma'i tshal na bcom ldan 'das la de lta bur mchod pa byed pa mthong ngo / /mthong nas kyang 'gyod pa skyes te dad pa chen po rnyed do/ /rgyal po'i khab na 'khod</text></item>
<item><p>48a3</p><section>mdo sde</section><text>pa'i pho brang 'khor gyi mi rnams kyis kyang chos kyi shugs thob nas rgyal po'i thad du dong ste 'di skad ces smras so/ /kye ma rgyal po chen po 'di ltar lha rgyags shing bag ma mchis par gnas pa rnams kyis kyang lha yul bor te/ bcom ldan 'das la mchod pa bgyid pa las na/</text></item>
<item><p>48a4</p><section>mdo sde</section><text>rgyal po'i khab na gnas pa'i pho brang 'khor gyi mi rnams sgor pham par 'gyur gyis/ lha khrims de ni bshig na legs lags so zhes byas so/ /de nas rgyal po ma skyes dgras khrims de bshig nas/ rgyal po'i pho brang 'khor gyi grong khyer du dril bsgrags te/</text></item>
<item><p>48a5</p><section>mdo sde</section><text>bcom ldan 'das la bkur sti ci dga' bar gyis shig ces byas so/ /de nas rgyal po'i khab na gnas pa'i pho brang 'khor gyi mi rnams 'khor dang bcas pa dga' zhing mgu la rab tu dga' ste yi rangs nas dga' zhing yid bde ba skyes te/ me tog dang / spos dang / me</text></item>
<item><p>48a6</p><section>mdo sde</section><text>tog phreng rnams khyer nas bcom ldan 'das la blta ba'i phyir dong ngo / /de nas lha rnams dang mi rnams kyis bcom ldan 'das la bkur sti chen po byas so/ /bcom ldan 'das kyis kyang gzhi de las lha dang mi rnams la 'phags pa'i bden pa bzhi rtogs par</text></item>
<item><p>48a7</p><section>mdo sde</section><text>'gyur ba de lta bu'i chos bstan te/ de thos nas lha dang mi du mas bden pa mthong bar gyur to/ /de nas dge slong dag gis bcom ldan 'das kyi mchod pa mthong nas the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa bcom</text></item>
<item><p>48b1</p><section>mdo sde</section><text>ldan 'das kyi bstan pa la 'di lta bu'i dga' ston bgyis pa ni ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung</text></item>
<item><p>48b2</p><section>mdo sde</section><text>la gdon mi za bar 'ong ba'i las rnams byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par</text></item>
<item><p>48b3</p><section>mdo sde</section><text>smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par</text></item>
<item><p>48b4</p><section>mdo sde</section><text>'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs</text></item>
<item><p>48b5</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rin po che'i ri bo zhes bya ba 'jig rten du byung ngo / /de ljongs</text></item>
<item><p>48b6</p><section>mdo sde</section><text>rgyu zhing gshegs pa las rgyal po'i pho brang 'khor zhig tu byon nas/ rgyal po'i pho brang 'khor de na yams kyi nad byung ngo / /de nas rgyal po des yams kyi nad zhi bar bya ba'i phyir/ bcom ldan 'das nyan thos kyi dge 'dun dang bcas pa zla ba gsum gyi bar du gdugs</text></item>
<item><p>48b7</p><section>mdo sde</section><text>tshod la spyan drangs so/ /zla ba gsum lon nas yams kyi nad de zhi bar gyur to/ /de nas rgyal po dang grong khyer gyi mi sems dad par gyur pa rnams kyis/ de bzhin gshegs pa nyan thos kyi dge 'dun dang bcas pa la lo lnga pa'i dga' ston byas so/ /'dir gsungs pa/ kun</text></item>
<item><p>49a1</p><section>mdo sde</section><text>dga' nga ni rgyal gyur nas/ /rin chen ri bo 'od chen la/ /zhi bar 'dod phyir gsol ba btab/ /lo lnga pa yi dga' ston byas/ /dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par</text></item>
<item><p>49a2</p><section>mdo sde</section><text>rdzogs pa'i sangs rgyas rin po che'i ri bo de la lo lnga pa'i dga' ston byas pa'i las de'i rnam par smin pas/ ngas 'khor ba na bde ba chen po nyams su myong la da ltar de bzhin gshegs par gyur pa na yang nga la 'di lta bu'i bkur sti byas pa yin no/ /yongs su mya ngan las 'das</text></item>
<item><p>49a3</p><section>mdo sde</section><text>pa'i 'og tu yang nga'i bstan pa la lo lnga pa'i dga' ston brgya phrag du ma byed par 'gyur ro/ /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri</text></item>
<item><p>49a4</p><section>mdo sde</section><text>mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //</text></item>
<item><p>49a5</p><section>mdo sde</section><text>gang po la sogs pa'i rtogs pa brjod pa brgya pa/ bam po lnga pa/ bstod pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded</text></item>
<item><p>49a6</p><section>mdo sde</section><text>dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas</text></item>
<item><p>49a7</p><section>mdo sde</section><text>te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha</text></item>
<item><p>49b1</p><section>mdo sde</section><text>dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na rol mo mkhan</text></item>
<item><p>49b2</p><section>mdo sde</section><text>mdza' sde gcig pa lnga brgya tsam 'khod do/ /de'i tshe rol mo mkhan gyi rgyal po rab dga' zhes bya ba zhig gsar du 'ongs pa de'i mthu ni 'di lta bu yin te/ rgyud gcig las skad sna bdun dang khong du 'khyig pa sna nyi shu rtsa gcig 'byung bar shes so/ /des grong khyer</text></item>
<item><p>49b3</p><section>mdo sde</section><text>chen po drug yul po che ma yin par bsgrags te mnyan du yod par phyin nas/ mnyan du yod pa na rol mo mkhan gnas pa rnams kyis rgyal po la gsol to/ /rgyal pos smras pa/ 'di'i dus ngas shes kyis khyed snying ma chung shig /de nas rol mo mkhan gyi rgyal po</text></item>
<item><p>49b4</p><section>mdo sde</section><text>rab dga' 'di snyam du sems te/ rgyal po gsal rgyal rol mo la shin tu mkhas zhes de skad grag gis de dang 'gyed par bya'o snyam mo/ /de nas rol mo mkhan gyi rgyal po rab dga' ko sa la'i rgyal po gsal rgyal ga la ba der song ste phyin nas/ ko sa la'i rgyal po</text></item>
<item><p>49b5</p><section>mdo sde</section><text>gsal rgyal la 'di skad ces smras so/ /rgyal po khyod rol mo shin tu mkhyen to zhes bdag gis thos na/ gal te khyod la gnod pa ma mchis na sad par bgyi'o/ /de nas rgyal po gsal rgyal gyis de la bsgyangs te smras pa/ kye legs pa nga'i mkhan po rol mo</text></item>
<item><p>49b6</p><section>mdo sde</section><text>mkhan gyi rgyal po bla na med pa yod de rgyal bu rgyal byed kyi tshal na bzhugs kyis tshur shog dang der 'dong ngo zhes byas so/ /de nas ko sa la'i rgyal po gsal rgyal rol mo mkhan lnga brgya tsam gyis zhabs 'bring byas pa dang / rol mo mkhan gyi rgyal po rab dga' dang mi 'bum</text></item>
<item><p>49b7</p><section>mdo sde</section><text>phrag du ma rgyal bu rgyal byed kyi tshal du dong ngo / /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang</text></item>
<item><p>50a1</p><section>mdo sde</section><text>ldan pa/ 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum</text></item>
<item><p>50a2</p><section>mdo sde</section><text>la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi</text></item>
<item><p>50a3</p><section>mdo sde</section><text>'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la</text></item>
<item><p>50a4</p><section>mdo sde</section><text>gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu brgyan pa/ brgya phrag bcu pa la</text></item>
<item><p>50a5</p><section>mdo sde</section><text>dbang byed pa bas kyang ches khyad par 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/</text></item>
<item><p>50a6</p><section>mdo sde</section><text>su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang</text></item>
<item><p>50a7</p><section>mdo sde</section><text>bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su</text></item>
<item><p>50b1</p><section>mdo sde</section><text>smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /</text></item>
<item><p>50b2</p><section>mdo sde</section><text>de nas bcom ldan 'das kyis gdul ba'i skye bo la phan gdags pa'i phyir 'jig rten pa'i dgongs pa bskyed de/ kye ma dri za'i bu zur phud lnga pa dri za bdun stong gis bskor bas pi bang gzhi bai dUr+ya las byas pa khyer te nga'i thad du 'ongs na legs so snyam du dgongs so/ /de nas dgongs</text></item>
<item><p>50b3</p><section>mdo sde</section><text>pa bskyed pa'i mod la/ dri za'i bu zur phud lnga pa dri za bdun stong gis bskor bas/ bcom ldan 'das la tshul bzhin du mchod pa byas nas bcom ldan 'das la pi bang gzhi bai dUr+ya las byas pa phul lo/ /de nas rol mo mkhan gyi rgyal po rab / bcom ldan</text></item>
<item><p>50b4</p><section>mdo sde</section><text>'das kyi spyan sngar pi bang blangs te/ de las rgyud gcig las kyang skad sna bdun dang khong nas 'khyig pa sna nyi shu rtsa gcig 'byung ba bstan te/ de thos pas rgyal po gsal rgyal dang skye bo phal po che gzhan dag kyang mchog tu ya mtshan du gyur to/ /de nas bcom ldan</text></item>
<item><p>50b5</p><section>mdo sde</section><text>'das kyis kyang pi bang gzhi bai dUr+ya las byas pa sbrengs te/ de las rgyud gcig las kyang skad kyi khyad par sna du ma dang khong du 'khyig pa'i sna grangs du ma 'byung ba bstan to/ /de dag kyang stong pa'i rnam pa dang bdag med pa'i rnam par grag go/ /lus 'di yang pi bang</text></item>
<item><p>50b6</p><section>mdo sde</section><text>dang 'dra bar bstan to/ /skad rnams ni dbang po dang 'dra bar bstan to/ /khong du 'khyig pa rnams ni sems kyi khams dang 'dra bar bstan te/ de thos pas rol mo mkhan gyi rgyal po rab dga' dad pa skyes nas pi bang dri gtsang khang du bul te/ bcom ldan 'das kyi</text></item>
<item><p>50b7</p><section>mdo sde</section><text>thad du rab tu byung nas des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang ltung ba dang rnam par 'thor ba dang rnam par 'jig pa'i chos can yin par rtsad chod de/ nyon</text></item>
<item><p>51a1</p><section>mdo sde</section><text>mongs pa thams cad spangs nas dgra bcom pa nyid mngon sum du byas te dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan</text></item>
<item><p>51a2</p><section>mdo sde</section><text>sbangs pa lta bur bsil bar gyur pa rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa srid pa'i rnyed pa dang / chags pa dang / bkur sti la rgyab kyis phyogs pa/ dbang po dang nye dbang dang bcas pa'i lha</text></item>
<item><p>51a3</p><section>mdo sde</section><text>rnams kyis mchod cing rjed pa dang gus par smra ba'i gnas su gyur to/ /de nas lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams dad par gyur nas/ bcom ldan 'das kyi bstan pa bsrung ba dang /</text></item>
<item><p>51a4</p><section>mdo sde</section><text>bskyab pa dang / sba bar bya bar brtsams so/ /rol mo mkhan lnga brgya po rnams kyang dga' zhing yid bde bar gyur nas 'di snyam du sems te/ bdag cag ni las ngan pa byed cing 'dug ste/ dka' bas 'tsho ba yin gyis/ bdag cag gis rgyal po la gsol te/</text></item>
<item><p>51a5</p><section>mdo sde</section><text>bcom ldan 'das nyan thos kyi dge 'dun dang bcas pa grong khyer du gshegs par spyan drang gor ma chag snyam mo/ /re zhig na rol mo mkhan de dag gis gnang ba'i lung thob nas/ bcom ldan 'das nyan thos kyi dge 'dun dang bcas pa grong khyer du gshegs par spyan drangs</text></item>
<item><p>51a6</p><section>mdo sde</section><text>so/ /bcom ldan 'das kyis kyang rol mo mkhan de dag la cang mi gsung bas gnang ngo / /de nas rol mo mkhan de dag dang / rgyal po dang / blon po dang / pho brang 'khor gyi mi dang / yul gyi mi rnams bsdongs nas mnyan du yod pa'i grong khyer thams cad rdo dang gseg ma dang /</text></item>
<item><p>51a7</p><section>mdo sde</section><text>gyo mo med par byas nas spos chab kyis chag chag ni btab/ me tog sna tshogs kyis ni gtor/ bdug pa sna tshogs kyis ni bdugs/ me tog gi bla res ni brgyan to/ /rol mo mkhan de dag gis kyang rang rang gi pi bang khyer te rdza rnga dang gling bu dang rnga zlum dang rol mo'i sgra'i khyad par dag</text></item>
<item><p>51b1</p><section>mdo sde</section><text>gis bsnyen bkur byas so/ /zhal zas bzang pos kyang bcom ldan 'das nyan thos kyi dge 'dun dang bcas pa tshim par byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i</text></item>
<item><p>51b2</p><section>mdo sde</section><text>chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus</text></item>
<item><p>51b3</p><section>mdo sde</section><text>'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar</text></item>
<item><p>51b4</p><section>mdo sde</section><text>gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba\u0f72 sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /</text></item>
<item><p>51b5</p><section>mdo sde</section><text>de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni</text></item>
<item><p>51b6</p><section>mdo sde</section><text>'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems</text></item>
<item><p>51b7</p><section>mdo sde</section><text>can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams</text></item>
<item><p>52a1</p><section>mdo sde</section><text>dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang /</text></item>
<item><p>52a2</p><section>mdo sde</section><text>tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang</text></item>
<item><p>52a3</p><section>mdo sde</section><text>rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan</text></item>
<item><p>52a4</p><section>mdo sde</section><text>la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /</text></item>
<item><p>52a5</p><section>mdo sde</section><text>de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma</text></item>
<item><p>52a6</p><section>mdo sde</section><text>'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /</text></item>
<item><p>52a7</p><section>mdo sde</section><text>su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /</text></item>
<item><p>52b1</p><section>mdo sde</section><text>'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs</text></item>
<item><p>52b2</p><section>mdo sde</section><text>rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la</text></item>
<item><p>52b3</p><section>mdo sde</section><text>lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /</text></item>
<item><p>52b4</p><section>mdo sde</section><text>de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni</text></item>
<item><p>52b5</p><section>mdo sde</section><text>rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge slong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag</text></item>
<item><p>52b6</p><section>mdo sde</section><text>gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan</text></item>
<item><p>52b7</p><section>mdo sde</section><text>'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo rol mo mkhan 'di dag gis nga la</text></item>
<item><p>53a1</p><section>mdo sde</section><text>bkur sti 'di lta bu byas pa mthong ngam/ btsun pa mthong lags so/ /kun dga' bo rol mo mkhan 'di dag dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis dus ji lta ba bzhin du/ rang sangs rgyas kyi byang chub</text></item>
<item><p>53a2</p><section>mdo sde</section><text>yang dag par bsgrubs nas ma 'ongs pa'i dus na skad snyan zhes bya ba'i rang sangs rgyas sha stag tu 'gyur te/ sdug cing phongs pa rnams la snying brtse ba/ bas mtha'i gnas mal gyis 'tsho ba/ 'jig rten gyi yon gnas gcig pur 'gyur ro/ /de dag gi sbyin par bya</text></item>
<item><p>53a3</p><section>mdo sde</section><text>ba'i chos ni gang nga la sems dga' bar gyur pa 'di yin no/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa dge ba'i rtsa ba gang dag gis mthu 'di 'dra bar 'gyur ba de dag gang du mdzad lags/</text></item>
<item><p>53a4</p><section>mdo sde</section><text>bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ nga nyid kyis las</text></item>
<item><p>53a5</p><section>mdo sde</section><text>byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin</text></item>
<item><p>53a6</p><section>mdo sde</section><text>par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing</text></item>
<item><p>53a7</p><section>mdo sde</section><text>dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu</text></item>
<item><p>53b1</p><section>mdo sde</section><text>gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rtogs mdzad ces bya ba 'jig rten du byung ste/ de ljongs rgyu zhing gshegs pa las rgyal po'i pho brang 'khor zhig tu byon to/ /de nas rgyal po'i skyed mos</text></item>
<item><p>53b2</p><section>mdo sde</section><text>tshal dus tshigs thams cad du 'bras bu phun sum tshogs pa dang ldan pa zhig yod de/ skyed mos tshal der bcom ldan 'das gshegs nas rgyal po de la phan gdags pa'i phyir shing ljon pa zhig gi drung na rten cing bzhugs so/ /de nas gdan bting ba la bzhugs</text></item>
<item><p>53b3</p><section>mdo sde</section><text>te me'i khams la snyoms par zhugs so/ /de nas rgyal rigs spyi bo nas dbang bskur ba'i rgyal po de bud med kyi sil snyan dang rol mo'i sgra sgrogs pa dag dang skyed mos tshal du song ngo / /de nas rgyal po de skyed mos tshal de na 'khyam zhing 'gro bas/ bcom ldan 'das</text></item>
<item><p>53b4</p><section>mdo sde</section><text>yang dag par rdzogs pa'i sangs rgyas rtogs mdzad mdzes shing dga' bar mdzad pa/ dbang po zhi ba/ thugs zhi ba/ thugs mchog tu dul zhing rnam par zhi ba dang ldan pa/ gser gyi mchod sdong ltar dpal 'bar ba mthong ngo / /mthong nas kyang rgyal po de dga' bar</text></item>
<item><p>53b5</p><section>mdo sde</section><text>gyur nas btsun mo'i 'khor dang bcas pas sil snyan rnam pa sna tshogs bsgrags te/ bcom ldan 'das ting nge 'dzin de las bzhengs su gsol to/ /zhal zas bzang po yang gsol nas/ bla na med pa yang dag par rdzogs pa'i byang chub tu smon lam btab</text></item>
<item><p>53b6</p><section>mdo sde</section><text>bo/ /dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas rtogs mdzad de la mchod pa byas pa de nyid kyi rgyus da ltar nga la rol mo mkhan rnams kyis 'di lta bu'i bsnyen bkur</text></item>
<item><p>53b7</p><section>mdo sde</section><text>byas so/ /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong dag</text></item>
<item><p>54a1</p><section>mdo sde</section><text>khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //mchog sbyin zhes bya ba ni/ sangs</text></item>
<item><p>54a2</p><section>mdo sde</section><text>rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang /</text></item>
<item><p>54a3</p><section>mdo sde</section><text>lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi</text></item>
<item><p>54a4</p><section>mdo sde</section><text>'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi</text></item>
<item><p>54a5</p><section>mdo sde</section><text>dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas mnyan du yod pa na gzhan gyi chung ma la byi ba byed pa las dri ma can la gnas pa zhig yod de/ de rgyal po'i mis bzung nas</text></item>
<item><p>54a6</p><section>mdo sde</section><text>rgyal po la phul lo/ /de nas de nyes pa byed byed pa'i phyir rgyal pos gshed ma la gtad do/ /de nas de rgyal po'i mi gos sngon po bgos pa/ mtshon cha thogs pa/ ka ra bI ra'i me tog gi phreng ba mgul na thogs pa rnams kyis lam po che dang / srang dang / bzhi</text></item>
<item><p>54a7</p><section>mdo sde</section><text>mdo dang / sum mdo rnams su 'o dod bos nas grong khyer gyi lho sgor khrid do/ /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom</text></item>
<item><p>54b1</p><section>mdo sde</section><text>ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/</text></item>
<item><p>54b2</p><section>mdo sde</section><text>bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi</text></item>
<item><p>54b3</p><section>mdo sde</section><text>'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas</text></item>
<item><p>54b4</p><section>mdo sde</section><text>pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed</text></item>
<item><p>54b5</p><section>mdo sde</section><text>pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/</text></item>
<item><p>54b6</p><section>mdo sde</section><text>su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag</text></item>
<item><p>54b7</p><section>mdo sde</section><text>nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba bskyed zin pa las yongs su smin par bya/ su ni yongs</text></item>
<item><p>55a1</p><section>mdo sde</section><text>su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /</text></item>
<item><p>55a2</p><section>mdo sde</section><text>de nas bcom ldan 'das kyis snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs so/ /de nas mi des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad</text></item>
<item><p>55a3</p><section>mdo sde</section><text>bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang bcom ldan 'das kyi zhabs la phyag 'tshal nas bcom ldan 'das la</text></item>
<item><p>55a4</p><section>mdo sde</section><text>'di skad ces gsol to/ /bcom ldan 'das bdag ni dam pa stsal ba'i 'os lags kyis bdag la srog phangs pa stsal du gsol/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod song la/ rgyal po gsal</text></item>
<item><p>55a5</p><section>mdo sde</section><text>rgyal la 'di skad du rgyal po chen po mi 'di nga la byin cig dang rab tu dbyung bar bya'o zhes gyis shig /de nas tshe dang ldan pa kun dga' bos/ bcom ldan 'das kyis bka' stsal pa mnyan nas/ ko sa la'i rgyal po gsal rgyal ga la ba der song ste phyin nas ko sa la'i rgyal</text></item>
<item><p>55a6</p><section>mdo sde</section><text>po gsal rgyal la bcom ldan 'das kyi bka' phrin 'di skad du/ rgyal po chen po mi 'di bcom ldan 'das la rab tu 'byung bar gnang bar gyis shig ces byas so/ /ko sa la'i rgyal po gsal rgyal gyis kyang shin tu 'os par rig nas gnang ste/ de bcom ldan</text></item>
<item><p>55a7</p><section>mdo sde</section><text>'das kyis rab tu phyung nas bsnyen par rdzogs par mdzad de/ des brtson pa dang bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par</text></item>
<item><p>55b1</p><section>mdo sde</section><text>'thor ba dang / rnam par 'jig pa'i chos can yin par rtsad chod de nyon mongs pa thams cad spangs nas dgra bcom pa nyid mngon sum du byas so/ /dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam</text></item>
<item><p>55b2</p><section>mdo sde</section><text>mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ sred pa'i rnyed pa dang chags pa dang bkur sti la rgyab</text></item>
<item><p>55b3</p><section>mdo sde</section><text>kyis phyogs pa/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa bcom ldan</text></item>
<item><p>55b4</p><section>mdo sde</section><text>'das kyis dgongs pa tsam gyis thams cad 'grub pa de ni ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan pa/ dba' rgal bzhin du 'byung la</text></item>
<item><p>55b5</p><section>mdo sde</section><text>gdon mi za bar 'ong ba'i las de dag byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur chu'i</text></item>
<item><p>55b6</p><section>mdo sde</section><text>khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi</text></item>
<item><p>55b7</p><section>mdo sde</section><text>las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang</text></item>
<item><p>56a1</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang / mi rnams kyi ston pa/ sangs rgyas bcom ldan 'das dbang po'i rgyal mtshan zhes bya ba 'jig rten du</text></item>
<item><p>56a2</p><section>mdo sde</section><text>byung ngo / /de ljongs rgyu zhing gshegs pa las rgyal po'i pho brang 'khor zhig tu byon te/ rgyal po'i pho brang 'khor de na bram ze rig byed dang rig byed kyi yan lag gi mthar phyin pa/ rgyal po'i grong na 'dug pa zhig yod do/ /de nas yang dag par rdzogs pa'i</text></item>
<item><p>56a3</p><section>mdo sde</section><text>sangs rgyas dbang po'i rgyal mtshan snga dro sham thabs dang chos gos gsol te lhung bzed bsnams nas pho brang 'khor der bsod snyoms la gshegs so/ /de nas bram ze des yang dag par rdzogs pa'i sangs rgyas dbang po'i rgyal mtshan sku skyes bu chen po'i mtshan sum</text></item>
<item><p>56a4</p><section>mdo sde</section><text>cu rtsa gnyis kyis legs par brgyan pa/ dpe byad bzang po brgyad cus mdzes par byas pa 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang sdong po rtsa ba</text></item>
<item><p>56a5</p><section>mdo sde</section><text>nas bcad pa bzhin du/ bcom ldan 'das kyi zhabs la phyag 'tshal nas gsol pa/ bcom ldan 'das bdag ni dam pa stsol ba'i 'os lags so/ /bde bar gshegs pa bdag ni dam pa stsol ba'i 'os lags kyis/ bcom ldan 'das gang du</text></item>
<item><p>56a6</p><section>mdo sde</section><text>bzhugs su gsol/ de nas de la phan gdags pa'i phyir/ bcom ldan 'das yang dag par rdzogs pa'i sangs rgyas dbang po'i rgyal mtshan gang du bzhugs so/ /yang dag par rdzogs pa'i sangs rgyas dbang po'i rgyal mtshan bzhugs nas bram ze des tshig</text></item>
<item><p>56a7</p><section>mdo sde</section><text>brgyas bstod do/ /zhal zas bzang po yang gsol nas bla na med pa yang dag par rdzogs pa'i byang chub tu smon lam btab bo/ /gzhi de las rgyal po dang / blon po dang / pho brang 'khor gyi mi rnams dad pa skyes so/ /dge slong dag ji snyam du sems/ de'i tshe</text></item>
<item><p>56b1</p><section>mdo sde</section><text>de'i dus na bram zer gyur pa de ni nga yin te/ ngas yang dag par rdzogs pa'i sangs rgyas dbang po'i rgyal mtshan la mchod pa byas pa de'i rgyus na/ ngas 'khor ba na bde ba mtha' yas pa nyams su myong la/ da ltar yang ngas ci bsams pa dang ci 'dod pa de dag</text></item>
<item><p>56b2</p><section>mdo sde</section><text>thams cad 'grub pa yin no/ /dge slong dag de bas na 'di ltar bslab par bya ste ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te</text></item>
<item><p>56b3</p><section>mdo sde</section><text>gnas par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //ka shi ka'i gos</text></item>
<item><p>56b4</p><section>mdo sde</section><text>zhes bya ba ni/ sangs rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang /</text></item>
<item><p>56b5</p><section>mdo sde</section><text>gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>56b6</p><section>mdo sde</section><text>nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/</text></item>
<item><p>56b7</p><section>mdo sde</section><text>nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na bzhugs so/ /gang gi tshe rgyal po gzugs can snying po g.yog 'khor mi 'bum phrag du ma dang bcas pas bden pa mthong bar gyur pa de'i tshe des phan btags pa la drin</text></item>
<item><p>57a1</p><section>mdo sde</section><text>bsab par bstan pa dang / sangs rgyas kyi mchod pa lugs su gzhug pa dang / khyim yangs par bstan pa dang / sangs rgyas 'byung ba gces par bstan pa'i phyir bcom ldan 'das nyan thos kyi dge 'dun dang bcas pa rgyal po'i pho</text></item>
<item><p>57a2</p><section>mdo sde</section><text>brang 'khor du gdugs tshod la spyan drangs so/ /de nas ma ga d+hA'i pho brang 'khor gyi mi rnams la bsgo ba/ bcom ldan 'das grong khyer du gshegs pa la me tog dang / me tog phreng dang / spos dang / byug pa rnams kyis mchod pa gyis shig /rgyal</text></item>
<item><p>57a3</p><section>mdo sde</section><text>po'i khab kyi grong khyer thams cad kyang rdo dang / gseg ma dang / gyo mo med par gyis shig /me tog sna tshogs kyis gtor la rgyal mtshan dang ba dan sgreng shig /'od ma'i tshal nas rgyal po'i khab kyi bar gyi lam thams cad kyang ras kyis khebs par gyis shig</text></item>
<item><p>57a4</p><section>mdo sde</section><text>ces byas so/ /blon po rnams kyis kyang thams cad nyams su blangs so/ /de nas rgyal po gzugs can snying pos rang gi lag gis bcom ldan 'das kyi dbu'i steng du gdugs rtsibs brgya pa bzung ngo / /pho brang 'khor gyi mi gzhan dag gis ni dge slong stong gi</text></item>
<item><p>57a5</p><section>mdo sde</section><text>gdugs thogs so/ /de nas bcom ldan 'das dul la 'khor yang dul ba dang / zhi la 'khor yang zhi ba dang / grol la 'khor yang grol ba dang / dbugs phyin la 'khor yang dbugs phyin pa dang / byang la 'khor yang byang ba dang / dgra bcom par gyur la</text></item>
<item><p>57a6</p><section>mdo sde</section><text>'khor yang dgra bcom par gyur pa dang / 'dod chags dang bral la 'khor yang 'dod chags dang bral ba dang / mdzes la 'khor yang mdzes pa ste/ khyu mchog ba lang gi tshogs kyis bskor ba lta bu dang / glang po che glang po che'i phru gu'i tshogs kyis bskor ba lta bu dang / seng</text></item>
<item><p>57a7</p><section>mdo sde</section><text>ge gcan gzan gyi tshogs kyis bskor ba lta bu dang / ngang pa'i rgyal po ngang pa'i tshogs kyis bskor ba lta bu dang / nam mkha' lding bya'i tshogs kyis bskor ba lta bu dang / sman pa mkhas pa nad pa'i tshogs kyis bskor ba lta bu dang / dpa' bo dmag mi'i tshogs kyis bskor</text></item>
<item><p>57b1</p><section>mdo sde</section><text>ba lta bu dang / sa mkhan 'gron po'i tshogs kyis bskor ba lta bu dang / ded dpon tshong pa'i tshogs kyis bskor ba lta bu dang / tshong dpon grong khyer gyi mis bskor ba lta bu dang / rgyal phran blon po'i tshogs kyis bskor ba lta bu dang / 'khor los sgyur ba'i rgyal po</text></item>
<item><p>57b2</p><section>mdo sde</section><text>bu stong gi tshogs kyis bskor ba lta bu dang / zla ba rgyu skar gyi tshogs kyis bskor ba lta bu dang / nyi ma 'od zer stong gi tshogs kyis bskor ba lta bu dang / yul 'khor srung dri za'i tshogs kyis bskor ba lta bu dang / 'phags skyes po grul bum gyi tshogs kyis</text></item>
<item><p>57b3</p><section>mdo sde</section><text>bskor ba lta bu dang / mig mi bzang klu'i tshogs kyis bskor ba lta bu dang / nor sbyin gnod sbyin gyi tshogs kyis bskor ba lta bu dang / thags zangs ris lha ma yin gyi tshogs kyis bskor ba lta bu dang / brgya byin sum cu rtsa gsum pa'i lha'i tshogs kyis bskor ba</text></item>
<item><p>57b4</p><section>mdo sde</section><text>lta bu dang / tshangs pa tshangs ris kyis bskor ba lta bu dang / rgya mtsho ltar ltem me 'dug pa dang / sprin brlan dang ldan pa lta bu dang / glang po che'i rgyal po rgyags pa med pa lta bur dbang po shin tu dang ba dang / spyod lam gyi tshul ma 'chal ba dang / sangs rgyas kyi</text></item>
<item><p>57b5</p><section>mdo sde</section><text>chos ma 'dres pa du mas brgyan pa'i bcom ldan 'das grong khyer der gshegs te/ gang gi tshe bcom ldan 'das kyi zhabs sgo'i them pa la bzhag pa de'i tshe sa chen po 'di rnam pa drug du g.yos te bcom ldan 'das grong khyer du gshegs pa'i tshe rmad du byung ba de lta bu dag byung</text></item>
<item><p>57b6</p><section>mdo sde</section><text>ngo / /gzhan yang 'di lta ste sgo dog pa rnams ni yangs par gyur to/ /dma' ba rnams ni mthon por gyur to/ /glang po che rnams kyang skad 'byin to/ /rta rnams kyang skad 'byin to/ /khyu mchog rnams kyang skad 'byin to/ /rol mo'i cha byad rnam pa sna tshogs khyim</text></item>
<item><p>57b7</p><section>mdo sde</section><text>khyim na 'dug pa rnams kyang rang sgra 'byin to/ /long ba rnams kyang mig gis mthong bar gyur to/ /'on pa rnams kyang rna bas thos par gyur to/ /lkugs pa rnams kyang smra shes par gyur to/ /dbang po lhag ma ma tshang ba rnams kyang dbang po tshang ba thob par gyur</text></item>
<item><p>58a1</p><section>mdo sde</section><text>to/ /chang gis ra ro ba rnams kyang sangs par gyur to/ /dug 'thungs pa rnams kyang dug med par gyur to/ /phan tshun 'khon pa rnams kyang byams pa'i sems thob par gyur to/ /sbrum pa rnams kyang bde bar btsa' bar gyur to/ /bcings</text></item>
<item><p>58a2</p><section>mdo sde</section><text>pa rnams kyang grol bar gyur to/ /nor med pa rnams kyang nor rnyed par gyur to/ /bar snang la gnas pa'i lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyang lha'i me tog gi char 'bebs so/ /de</text></item>
<item><p>58a3</p><section>mdo sde</section><text>nas bcom ldan 'das de lta bu'i 'byor pas rgyal po'i pho brang du gshegs so/ /rgyal po gzugs can snying po yang bdag nyid lag dar te phyi rol gyi sgo khang du zhabs bsil ba'i tsan dan sa mchog pa'i chu thogs te/ bcom ldan 'das dang dge slong gi dge 'dun gyi zhabs</text></item>
<item><p>58a4</p><section>mdo sde</section><text>bsil to/ /de nas sangs rgyas la sogs pa dge slong gi dge 'dun bde bar bzhugs par rig nas ro brgya dang ldan pa'i zhal zas gsol to/ /bshos gsol nas ka shi ka'i na bza' yang phul lo/ /rgyu des na ma ga d+hA'i pho brang 'khor gyi mi rnams dad par gyur to/ /</text></item>
<item><p>58a5</p><section>mdo sde</section><text>de nas dge slong dag the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa dge ba'i rtsa ba gang gis bcom ldan 'das dang dge slong gi dge 'dun gyis 'di lta bu'i mchod pa brnyes pa'i dge ba'i rtsa ba rnams bcom ldan 'das</text></item>
<item><p>58a6</p><section>mdo sde</section><text>kyis gang du mdzad lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i las de dag byas shing bsags</text></item>
<item><p>58a7</p><section>mdo sde</section><text>pas na nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la rnam</text></item>
<item><p>58b1</p><section>mdo sde</section><text>par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs</text></item>
<item><p>58b2</p><section>mdo sde</section><text>shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/</text></item>
<item><p>58b3</p><section>mdo sde</section><text>skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das bde mdzad ces bya ba 'jig rten du byung ngo / /de ljongs rgyu zhing gshegs pa las rgyal po'i pho brang 'khor zhig tu byon te/ rgyal rigs spyi bo nas dbang</text></item>
<item><p>58b4</p><section>mdo sde</section><text>bskur ba'i rgyal po des yang dag par rdzogs pa'i sangs rgyas bde mdzad ljongs rgyu zhing gshegs pa las rgyal po'i pho brang 'khor der byon to zhes thos so/ /thos nas kyang rgyal po'i 'byor pa chen po dang rgyal po'i mthu chen po dang ldan pas/ bcom ldan 'das yang</text></item>
<item><p>58b5</p><section>mdo sde</section><text>dag par rdzogs pa'i sangs rgyas bde mdzad ga la ba der song ste phyin nas/ yang dag par rdzogs pa'i sangs rgyas bde mdzad kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas rgyal rigs spyi bo nas dbang bskur ba'i</text></item>
<item><p>58b6</p><section>mdo sde</section><text>rgyal po de yang dag par rdzogs pa'i sangs rgyas bde mdzad kyis byang chub 'thob par byed pa'i chos rnams yang dag par 'dzin du bcug go/ /de nas rgyal po dga' bar gyur nas/ yang dag par rdzogs pa'i sangs rgyas bde mdzad rgyal po'i pho brang du spyan</text></item>
<item><p>58b7</p><section>mdo sde</section><text>drangs nas zhal zas ro brgya dang ldan pa gsol to/ /'bum ri ba'i na bza' yang phul lo/ /yongs su mya ngan las 'das pa'i mchod rten yang kho ra khor yug tu dpag tshad gcig 'phang du rgyang grags gcig yod pa brtsigs so/ /dge slong dag ji snyam du sems/</text></item>
<item><p>59a1</p><section>mdo sde</section><text>de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas bde mdzad la de lta bu'i mchod pa byas te/ des na ngas 'khor ba na bde ba mtha' yas pa nyams su myong la/ rgyu de nyid kyis da ltar de bzhin gshegs</text></item>
<item><p>59a2</p><section>mdo sde</section><text>par gyur pa na yang rgyal po gzugs can snying pos 'di lta bu'i mchod pa byas so/ /dge slong dag de ltar na 'di ltar bslab par bya ste ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/</text></item>
<item><p>59a3</p><section>mdo sde</section><text>mchod pa byas nas brten te gnas par bya'o zhes dge slong dag khyod kyis de ltar bslab par bya'o/ /bcom ldan 'das ka\u0f72sa de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //</text></item>
<item><p>59a4</p><section>mdo sde</section><text>lha'i zhal zas zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams</text></item>
<item><p>59a5</p><section>mdo sde</section><text>dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang /</text></item>
<item><p>59a6</p><section>mdo sde</section><text>lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i</text></item>
<item><p>59a7</p><section>mdo sde</section><text>khab na 'od ma'i tshal bya ka lan da ka gnas pa na rten cing bzhugs so/ /de na tshong dpon phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa/ mu stegs can la dga' ba zhig gnas</text></item>
<item><p>59b1</p><section>mdo sde</section><text>pa de tshe dang ldan pa maud gal gyi bu chen pos dad par byas te/ bstan pa la btsud nas bcom ldan 'das la shin tu dga' bar gyur to/ /khyim bdag de yang rgya chen po la mos pa zhig ste/ des tshe dang ldan pa maud gal gyi bu chen po la smras pa/ bdag bcom ldan 'das</text></item>
<item><p>59b2</p><section>mdo sde</section><text>la mchod pa bgyid par 'tshal gyis grogs mdzod cig /tshe dang ldan pa maud gal gyi bu chen pos kyang khyim bdag de la cang mi smra bas khas blangs so/ /de nas tshe dang ldan pa maud gal gyi bu chen pos khyim bdag de khrid nas bcom ldan 'das ga la ba der song ste phyin nas/</text></item>
<item><p>59b3</p><section>mdo sde</section><text>bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas/ bcom ldan 'das la tshe dang ldan pa maud gal gyi bu chen pos 'di skad ces gsol to/ /btsun pa khyim bdag 'di ni bcom ldan 'das</text></item>
<item><p>59b4</p><section>mdo sde</section><text>nyan thos kyi dge 'dun dang bcas pa gdugs tshod gsol bar 'tshal na/ bcom ldan 'das kyis 'di la thugs brtse ba'i slad du gnang bar mdzad du gsol/ de nas bcom ldan 'das kyis kyang khyim bdag de la cang mi gsung bas gnang ngo / /de nas khyim bdag</text></item>
<item><p>59b5</p><section>mdo sde</section><text>des bcom ldan 'das kyis cang mi gsung bas gnang bar rig nas/ ro brgya dang ldan pa'i zhal zas dang / me tog dang / spos dang / me tog phreng dang / byug pa dag bshams so/ /de nas tshe dang ldan pa maud gal gyi bu chen pos lha'i dbang po brgya byin la bskul te/ khyim</text></item>
<item><p>59b6</p><section>mdo sde</section><text>bdag 'di'i grogs gyis shig ces byas so/ /de nas lha'i dbang po brgya byin gyis 'od ma'i tshal bya ka lan da ka gnas pa dga' byed kyi tshal du sprul to/ /sa srung gi bu dang rab brtan dang 'dra ba'i glang po che stong phrag mang po dag kyang khrid de 'ongs te/ de dag ni sangs rgyas la</text></item>
<item><p>59b7</p><section>mdo sde</section><text>sogs pa dge slong gi dge 'dun gyi steng du gdugs rtsibs brgya dang ldan pa 'dzin to/ /bde sogs la sogs pa lha'i bu mo stong phrag du ma yang khrid de 'ongs te/ de dag ni sangs rgyas la sogs pa dge slong gi dge 'dun la rnga yab nor bu'i yu ba can gyis g.yob par</text></item>
<item><p>60a1</p><section>mdo sde</section><text>byed do/ /rab dga' dang / zur phud lnga pa dang / tum bu ru la sogs pa dri za stong phrag du ma yang khrid de 'ongs te/ de dag ni rol mo'i sgra'i khyad par rnam pa sna tshogs len par byed do/ /lha'i bdud rtsi'i zhal zas dag kyang sbyar to/ /de nas khyim bdag des</text></item>
<item><p>60a2</p><section>mdo sde</section><text>lha dang mi'i yo byad rnams kyis bcom ldan 'das la bsnyen bkur byas nas/ lus thams cad kyis bcom ldan 'das kyi zhabs la phyag 'tshal te smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bdag</text></item>
<item><p>60a3</p><section>mdo sde</section><text>'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs</text></item>
<item><p>60a4</p><section>mdo sde</section><text>rgyas su gyur cig ces byas so/ /de nas bcom ldan 'das kyis khyim bdag de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad</text></item>
<item><p>60a5</p><section>mdo sde</section><text>pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms</text></item>
<item><p>60a6</p><section>mdo sde</section><text>dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song</text></item>
<item><p>60a7</p><section>mdo sde</section><text>nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du</text></item>
<item><p>60b1</p><section>mdo sde</section><text>sems te/ kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa skyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par</text></item>
<item><p>60b2</p><section>mdo sde</section><text>ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar</text></item>
<item><p>60b3</p><section>mdo sde</section><text>'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni/ rgyal chen bzhi'i ris rnams dang / sum cu rtsa gsum pa rnams dang / 'thab bral rnams</text></item>
<item><p>60b4</p><section>mdo sde</section><text>dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge</text></item>
<item><p>60b5</p><section>mdo sde</section><text>chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du</text></item>
<item><p>60b6</p><section>mdo sde</section><text>song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni</text></item>
<item><p>60b7</p><section>mdo sde</section><text>gzhom par gyis/ gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/</text></item>
<item><p>61a1</p><section>mdo sde</section><text>bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang</text></item>
<item><p>61a2</p><section>mdo sde</section><text>bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi</text></item>
<item><p>61a3</p><section>mdo sde</section><text>snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed</text></item>
<item><p>61a4</p><section>mdo sde</section><text>na ni phyag g.yas pa'i mthil tu mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi</text></item>
<item><p>61a5</p><section>mdo sde</section><text>mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi dbu'i gtsug tor du mi snang bar</text></item>
<item><p>61a6</p><section>mdo sde</section><text>gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su</text></item>
<item><p>61a7</p><section>mdo sde</section><text>bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /</text></item>
<item><p>61b1</p><section>mdo sde</section><text>dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /</text></item>
<item><p>61b2</p><section>mdo sde</section><text>gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams</text></item>
<item><p>61b3</p><section>mdo sde</section><text>ni rgyu med rkyen med par 'dzum pa mi mdzad do/ /kun dga' bo khyim bdag 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo khyim bdag 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/</text></item>
<item><p>61b4</p><section>mdo sde</section><text>bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar</text></item>
<item><p>61b5</p><section>mdo sde</section><text>gzhag pa gsum dang / snying rje chen po dang ldan pa'i yang dag par rdzogs pa'i sangs rgyas lha'i zas sbyin zhes bya bar 'gyur te 'jig rten du 'byung bar 'gyur ro/ /de'i sbyin par bya ba'i chos ni gang nga la sems mngon par dga' bar gyur pa 'di yin no/ /skabs 'di ma ga</text></item>
<item><p>61b6</p><section>mdo sde</section><text>d+hA'i rgyal po gzugs can snying po dang g.yog 'khor rnams kyis thos nas mchog tu ya mtshan du gyur to/ /de nas dge slong dag the tshom skyes te/ the tshom thams cad gcod pa sangs rgyas bcom ldan 'das la zhus pa/ bcom ldan 'das khyim bdag 'dis bcom ldan 'das</text></item>
<item><p>61b7</p><section>mdo sde</section><text>nyan thos kyi dge 'dun dang bcas pa la lha dang mi'i 'byor pa dag gis mchod pa bgyis pa la gzigs/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du</text></item>
<item><p>62a1</p><section>mdo sde</section><text>'byung la/ gdon mi za bar 'ong ba'i las de dag byas shing bsags pas na/ nga nyid kyis las byas shing bsags pa 'di dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams</text></item>
<item><p>62a2</p><section>mdo sde</section><text>la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur</text></item>
<item><p>62a3</p><section>mdo sde</section><text>ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>62a4</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das gang po zhes bya ba 'jig rten du byung ngo / /de nas yang dag par rdzogs</text></item>
<item><p>62a5</p><section>mdo sde</section><text>pa'i sangs rgyas gang po ljongs rgyu zhing gshegs pa las rgyal po'i pho brang 'khor zhig tu byon te/ rgyal rigs spyi bo nas dbang bskur ba'i rgyal po des/ yang dag par rdzogs pa'i sangs rgyas gang po ljongs rgyu zhing gshegs pa las rgyal po'i pho brang 'khor der byon</text></item>
<item><p>62a6</p><section>mdo sde</section><text>to zhes thos so/ /thos nas kyang rgyal po'i 'byor pa chen po dang rgyal po'i mthu chen po dang ldan pas/ yang dag par rdzogs pa'i sangs rgyas gang po ga la ba der song ste phyin nas/ yang dag par rdzogs pa'i sangs rgyas gang po'i zhabs la mgo bos phyag 'tshal te</text></item>
<item><p>62a7</p><section>mdo sde</section><text>phyogs gcig tu 'dug go/ /phyogs gcig tu 'dug nas rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas gang pos byang chub 'thob par byed pa'i chos rnams yang dag par 'dzin du bcug go/ /de nas rgyal rigs spyi bo nas</text></item>
<item><p>62b1</p><section>mdo sde</section><text>dbang bskur ba'i rgyal po des/ yang dag par rdzogs pa'i sangs rgyas gang po nyan thos kyi dge 'dun dang bcas pa la zla ba gsum gyi bar du na bza' dang / zhal zas dang / gzims cha dang / gdan dang / snyun gsos dang / sman zong rnams la spyan drangs so/ /</text></item>
<item><p>62b2</p><section>mdo sde</section><text>yang dag par rdzogs pa'i sangs rgyas gang pos kyang cang mi gsung bas gnang ngo / /de nas rgyal rigs spyi bo nas dbang bskur ba'i rgyal po des yang dag par rdzogs pa'i sangs rgyas gang pos cang mi gsung bas gnang bar rig nas zla ba gsum gyi bar du na bza'</text></item>
<item><p>62b3</p><section>mdo sde</section><text>dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur byas so/ /bcom ldan 'das kyi sku gzugs kyang rin po che las byas te/ sangs rgyas kyi dga' ston byas nas der srog chags 'bum phrag</text></item>
<item><p>62b4</p><section>mdo sde</section><text>du ma dad pa chen po thob ste/ rgyu de dang rkyen des de dag yongs su mya ngan las 'das so/ /dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas gang po la de lta bu'i</text></item>
<item><p>62b5</p><section>mdo sde</section><text>mchod pa byas pa des na/ ngas 'khor ba na bde ba mtha' yas pa nyams su myong ste/ de nyid kyi rgyus da ltar de bzhin gshegs par gyur pa na yang nga la tshong dpon dang brgya byin gyis 'di lta bu'i mchod pa byas so/ /dge slong dag de bas na 'di ltar bslab par</text></item>
<item><p>62b6</p><section>mdo sde</section><text>bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o/ /bcom</text></item>
<item><p>62b7</p><section>mdo sde</section><text>ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /gang po la sogs pa'i rtogs pa brjod pa brgya pa las/ sdom gyi tshigs su bcad pa gnyis pa rdzogs so// //</text></item>
<item><p>63a1</p><section>mdo sde</section><text>gang po la sogs pa'i rtogs pa brjod pa brgya pa bam po drug pa/ sdom ni/ tsan dan dang ni pad ma dang / /de bzhin 'khor lo mgo bcu pa/ /mdog 'jam dang ni 'od bsil dang / /mnyan pa dang ni spos ngad ldang / /dri med gdangs snyan zhes bya ba/ /sde tshan dag tu bstan</text></item>
<item><p>63a2</p><section>mdo sde</section><text>pa yin/ /tsan dan zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang /</text></item>
<item><p>63a3</p><section>mdo sde</section><text>lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye</text></item>
<item><p>63a4</p><section>mdo sde</section><text>chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ yul ma ga d+hA na ljongs rgyu zhing</text></item>
<item><p>63a5</p><section>mdo sde</section><text>gshegs pa las gang gA'i klung gi 'gram du byon to/ /de'i tshe gang gA'i klung gi 'gram nas thag mi ring ba zhig na mchod rten zhig ral du gyur pa rlung dang nyi tshan gyis bshig pa zhig 'dug pa de dge slong rnams kyis mthong nas bcom ldan 'das la zhus pa/ bcom ldan 'das mchod</text></item>
<item><p>63a6</p><section>mdo sde</section><text>rten 'di su'i lags/ bcom ldan 'das kyis bka' stsal pa/ rang sangs rgyas tsan dan zhes bya ba zhig byung ste de'i yin no/ /dge slong rnams kyis gsol pa/ bcom ldan 'das rang sangs rgyas tsan dan ga las byung lags/ ming ni ci las btags lags/ bcom ldan</text></item>
<item><p>63a7</p><section>mdo sde</section><text>'das kyis bka' stsal pa/ dge slong dag khyed rang sangs rgyas tsan dan ga las byung ba dang / ming ci las btags pa nyan par 'dod dam/ gsol pa/ btsun pa mnyan par 'tshal lags so/ /bka' stsal pa/ dge slong dag 'o na legs par rab tu nyon la yid la zung shig</text></item>
<item><p>63b1</p><section>mdo sde</section><text>dang ngas bshad do/ /dge slong dag sngon byung ba 'das pa'i dus na/ grong khyer bA rA Na sI na rgyal po tshangs byin zhes bya ba zhig rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang 'thab pa</text></item>
<item><p>63b2</p><section>mdo sde</section><text>zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan pa 'dug go/ /rgyal po de yang chos can chos dang ldan pa'i rgyal po chos bzhin du rgyal po byed do/ /de bu med</text></item>
<item><p>63b3</p><section>mdo sde</section><text>nas bu 'dod de gu lang dang / chu lha dang / ku be ra dang / brgya byin dang / tshangs pa la sogs pa dang / lha'i khyad par gzhan dag la yang gsol ba 'debs te 'di lta ste/ kun dga' ra ba'i lha dang / nags tshal gyi lha dang / lam gyi bzhi mdo'i lha dang / sum mdo'i lha dang /</text></item>
<item><p>63b4</p><section>mdo sde</section><text>gtor ma len pa'i lha dang / lhan cig skyes pa dang / chos 'thun pa dang / rtag tu phyi bzhin 'brang ba'i lha rnams la yang gsol ba 'debs so/ /'jig rten na yang gsol ba btab pa'i rgyus bu dang bu mo skye bar 'gyur ro/ /zhes bya ba'i gtam de yod mod kyi de yang de lta ni ma yin te/</text></item>
<item><p>63b5</p><section>mdo sde</section><text>gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la yang bu stong stong yong bar 'gyur ba'i rigs so/ /ye ni gnas gsum tshogs pa las bu dang bu mo skye bar 'gyur te gsum gang zhe na/ pha ma gnyis 'dod chags</text></item>
<item><p>63b6</p><section>mdo sde</section><text>langs te phrad pa dang / ma dus la bab cing zla mtshan dang ldan pa dang / dri za 'ongs pa ste gnas 'di gsum tshogs pa las bu dang bu mo skye bar 'gyur ro/ /de yang gsol ba 'debs pa lhur byed cing 'dug la des skyed mos tshal gyi rdzing chen po zhig yod pa de'i nang nas kyang pad ma tshad las</text></item>
<item><p>63b7</p><section>mdo sde</section><text>'das par che ba zhig skyes te/ de nyin gcig bzhin du cher skye la kha ni mi 'bye ba zhig yod do/ /de nas kun dga' ra ba'i srung mas rgyal po la gsol to/ /de nas rgyal pos kyang pad ma de legs par srungs shig ces bsgo'o/ /phyis re zhig na nyi ma 'char kar pad ma de kha</text></item>
<item><p>64a1</p><section>mdo sde</section><text>bye nas pad ma de'i snying po la khye'u gzugs bzang zhing blta na sdug la mdzes pa mdog bzang ba gser gyi kha dog can mgo bo gdugs ltar 'dug pa/ lag pa ring ba/ dpral ba'i dbyes che ba/ sna mtho ba/ sna legs pa/ smin ma stug pa/ lus skyes bu</text></item>
<item><p>64a2</p><section>mdo sde</section><text>chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa zhig skyil mo krung bcas shing 'dug ste/ de'i kha nas ni pad ma'i dri 'byung la/ lus las ni tsan dan gyi dri 'byung ngo / /de nas kun dga' ra ba'i srung mas kyang</text></item>
<item><p>64a3</p><section>mdo sde</section><text>rgyal po la gsol to/ /de nas rgyal po blon po dang btsun mo dang bcas pa skyed mos tshal du dong nas/ khye'u des mthong ma thag tu rgyal po la smras pa/ yab tshur gshegs bdag ni khyod sras mi mnga' ba'i sras lags so/ /de nas rgyal po dga' zhing mgu la yi rangs nas smras pa/</text></item>
<item><p>64a4</p><section>mdo sde</section><text>bu de ni khyod ji skad zer ba bzhin no/ /de nas rgyal po rdzing gi nang du zhugs nas/ pad ma'i snying po las khye'u blangs te lag par bzhag go/ /de nas khye'u des gang dang gang du rkang pa bzhag pa de dang der pad ma dag byung ngo / de nas de'i ming tsan dan zhes btags so/ /gang gi tshe khye'u</text></item>
<item><p>64a5</p><section>mdo sde</section><text>tsan dan khad kyis cher skyes pa de'i tshe grong khyer gyi mi rnams kyis rgyal po la gsol pa/ lha bdag cag gi grong khyer 'dir dus ston byung na lha sras tsan dan btang ba'i rigs so/ /'on kyang bdag cag dang lhan cig tu dus ston myong bar 'gyur la gnas thams cad kyang pad mas brgyan</text></item>
<item><p>64a6</p><section>mdo sde</section><text>par 'gyur lags so/ /rgyal pos smras pa de ltar bya'o/ /de nas tsan dan rgyan thams cad kyis brgyan pa/ blon po'i bu rnams kyis g.yog 'khor dang bcas pa/ rol mo'i sgra rnam pa sna tshogs byed cing grong khyer gyi dus ston myong bar bya ba'i phyir rgyal po'i pho brang nas phyi rol du</text></item>
<item><p>64a7</p><section>mdo sde</section><text>byung ngo / /de nas de der 'gro ba na gom pa re re la pad ma blta na sdug cing yid 'phrog pa dag byung ste/ de dag la nyi ma'i 'od zer gyis phog ma thag tu rnyis shing skams so/ /de nas sems can dag pa bsam pa dge ba sngon sangs rgyas la dge ba'i rtsa ba bskyed bskyed pa des de mthong nas</text></item>
<item><p>64b1</p><section>mdo sde</section><text>tshul bzhin yid la byed pa skyes te/ ji ltar pad ma 'di dag skyes pa'i mod la ni mdzes par 'dug la nyi ma'i 'od zer gyis gdungs pas ni/ rnyis shing skam par 'gyur ba de bzhin du lus 'di yang de dang 'dra'o snyam mo/ /de de ltar sems shing 'jal la nye bar rtog pa na/ byang chub</text></item>
<item><p>64b2</p><section>mdo sde</section><text>kyi phyogs dang 'thun pa'i chos sum cu rtsa bdun mngon du gyur te/ des skye bo'i tshogs kyi nang na/ 'dug bzhin du rang sangs rgyas kyi byang chub mngon sum du byas so/ /de nas re zhig na gnas gtsang ma'i ris kyi lha rnams kyis de la gos tshon can dag phul te de dag bgos nas/</text></item>
<item><p>64b3</p><section>mdo sde</section><text>nam mkha' la 'phags te cho 'phrul rnam pa sna tshogs byas nas/ de mthong bas rgyal po dang blon po dang grong rdal gyi mi rnams dang bcas par dga' ba chen po thob ste/ dge ba'i rtsa ba rnam pa sna tshogs kyang bskyed do/ /bcom ldan 'das kyis bka' stsal pa/ dge slong dag</text></item>
<item><p>64b4</p><section>mdo sde</section><text>rang sangs rgyas tsan dan ni de las byung ste/ ming yang de las btags so/ /dge slong rnams kyis sangs rgyas bcom ldan 'das la zhus pa/ btsun pa rang sangs rgyas tsan dan gyis las gang dag bgyis shing bsags na/ des de'i lus kyang dri bda' la dbang po lnga yang rno bar</text></item>
<item><p>64b5</p><section>mdo sde</section><text>gyur lags/ bcom ldan 'das kyis bka' stsal pa/ bcom ldan 'das 'od srung gi bstan pa la rab tu byung ste/ des der dbu skra dang sen mo'i mchod rten la spos chu'i dbang bskur ba yang phul/ me tog dag kyang btags te/ der rang sangs rgyas kyi byang chub kyi lam yang</text></item>
<item><p>64b6</p><section>mdo sde</section><text>bsgoms so/ /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mo bya'o/ /mchod pa bya'o/ /ston pa la bkur sti byas/ bla mar byas/ ri mo byas/ mchod pa byas nas brten te gnas par bya'o zhes dge slong khyod kyis de ltar</text></item>
<item><p>64b7</p><section>mdo sde</section><text>bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //pad ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams</text></item>
<item><p>65a1</p><section>mdo sde</section><text>dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye</text></item>
<item><p>65a2</p><section>mdo sde</section><text>chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po</text></item>
<item><p>65a3</p><section>mdo sde</section><text>dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe</text></item>
<item><p>65a4</p><section>mdo sde</section><text>yul dbus na 'khod pa rnams kyi lugs kyis na/ kun dga' ra ba'i srung ma rnams kyis pad ma dag blangs te srang du song zhing 'tshong ngo / /de nas bcom ldan 'das snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs so/ /</text></item>
<item><p>65a5</p><section>mdo sde</section><text>bud med cig kyang khye'u zhig pang na thogs te srang du song ba las khye'u des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i</text></item>
<item><p>65a6</p><section>mdo sde</section><text>'od mnga' ba/ rin po che'i ri bo 'gro ba lta bu kun nas bzang ba mthong ngo / mthong nas kyang dga' ba skyes te blo thor du lag pa brkyang nas kun dga' ra ba'i srung ma las pad ma blangs te/ de bzhin gshegs pa'i dbu la bor ro/ /de nas pad ma de shing rta'i 'phang lo tsam du gyur te steng gi</text></item>
<item><p>65a7</p><section>mdo sde</section><text>nam mkha' la 'dug nas bcom ldan 'das gshegs na ni 'gro la gzhes na ni sdod do/ /de nas bcom ldan 'das kyis pad ma ra ga'i mdog 'dra ba'i 'od zer dag bkye nas/ des mnyan du yod par ril gyis snang bar byas so/ /rgyu des na rgyal po dang blon po dang pho brang 'khor gyi mi</text></item>
<item><p>65b1</p><section>mdo sde</section><text>rnams dad par byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung</text></item>
<item><p>65b2</p><section>mdo sde</section><text>nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang /</text></item>
<item><p>65b3</p><section>mdo sde</section><text>chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar</text></item>
<item><p>65b4</p><section>mdo sde</section><text>gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan</text></item>
<item><p>65b5</p><section>mdo sde</section><text>du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung</text></item>
<item><p>65b6</p><section>mdo sde</section><text>ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang du gang du</text></item>
<item><p>65b7</p><section>mdo sde</section><text>bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan</text></item>
<item><p>66a1</p><section>mdo sde</section><text>'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang /</text></item>
<item><p>66a2</p><section>mdo sde</section><text>dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba</text></item>
<item><p>66a3</p><section>mdo sde</section><text>dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos</text></item>
<item><p>66a4</p><section>mdo sde</section><text>'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong ga\u0f74ma gyi stong chen po'i 'jig rten gyi khams bskor nas bcom ldan 'das nyid kyi</text></item>
<item><p>66a5</p><section>mdo sde</section><text>phyi bzhin 'brang ste/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung</text></item>
<item><p>66a6</p><section>mdo sde</section><text>ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston</text></item>
<item><p>66a7</p><section>mdo sde</section><text>par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du</text></item>
<item><p>66b1</p><section>mdo sde</section><text>mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar</text></item>
<item><p>66b2</p><section>mdo sde</section><text>'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar</text></item>
<item><p>66b3</p><section>mdo sde</section><text>gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /</text></item>
<item><p>66b4</p><section>mdo sde</section><text>yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo</text></item>
<item><p>66b5</p><section>mdo sde</section><text>yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas</text></item>
<item><p>66b6</p><section>mdo sde</section><text>rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa</text></item>
<item><p>66b7</p><section>mdo sde</section><text>yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khye'u 'di dad pa skyes pas de bzhin gshegs pa la pad ma 'thor ba mthong ngam/ btsun pa mthong lags so/ /kun dga' bo khye'u 'di dge ba'i rtsa ba dang sems bskyed pa</text></item>
<item><p>67a1</p><section>mdo sde</section><text>dang sbyin par bya ba'i chos yongs su gtong ba 'dis/ bskal pa lnga'i bar du log par ltung bar mi 'gyur te/ lha dang mi'i bde ba nyams su myong nas rang sangs rgyas pad ma'i bla ma zhes bya bar 'gyur te/ de'i sbyin par bya ba'i chos ni gang nga la sems</text></item>
<item><p>67a2</p><section>mdo sde</section><text>dga' bar gyur pa 'di yin no/ /dge slong dag de bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de</text></item>
<item><p>67a3</p><section>mdo sde</section><text>dag yi rangs te bcom ldan 'das kyis gsungs pa la mngon par bstod do// //'khor lo zhes bya ba ni/ sangs rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang /</text></item>
<item><p>67a4</p><section>mdo sde</section><text>ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang /</text></item>
<item><p>67a5</p><section>mdo sde</section><text>gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang /</text></item>
<item><p>67a6</p><section>mdo sde</section><text>sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na bzhugs so/ /de'i tshe rgyal po'i khab nas ded dpon zhig rgya mtsho chen po'i nang du zhugs nas/ de'i chung ma lang tsho la bab pa de/ khyim thab la</text></item>
<item><p>67a7</p><section>mdo sde</section><text>gdung zhing yongs su yi chad la smre sngags 'don kyang de'i khyim thab ma 'ongs nas/ des sred med kyi bu la phyag 'tshal te dam bcas pa/ gal te bdag gi khyim thab myur du 'ongs na bdag gis khyod la gser gyi 'khor lo dbul lo zhes byas so/ /de nas de'i khyim thab rgya mtsho</text></item>
<item><p>67b1</p><section>mdo sde</section><text>chen po'i nang nas myur du phyir 'khor te nye zho med par bde bar 'ongs so/ /de nas des gser gyi 'khor lo byed du bcug ste/ de bran mo'i tshogs kyis bskor bas 'khor lo dang / spos dang / bdug pa dang / me tog khyer te lha khang du chas so/ /de'i skabs su sangs</text></item>
<item><p>67b2</p><section>mdo sde</section><text>rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang</text></item>
<item><p>67b3</p><section>mdo sde</section><text>ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu</text></item>
<item><p>67b4</p><section>mdo sde</section><text>'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las</text></item>
<item><p>67b5</p><section>mdo sde</section><text>yang dag par 'das pa/ yan lag drug dang ldan pa/ pha rol tu phyin pa drug yongs su rdzogs par byas pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis</text></item>
<item><p>67b6</p><section>mdo sde</section><text>snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni chos nyid kyis nyin dus gsum mtshan dus gsum du sangs rgyas</text></item>
<item><p>67b7</p><section>mdo sde</section><text>kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/</text></item>
<item><p>68a1</p><section>mdo sde</section><text>su ni ngas ngan song nas phyung ste mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/</text></item>
<item><p>68a2</p><section>mdo sde</section><text>su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams</text></item>
<item><p>68a3</p><section>mdo sde</section><text>kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis/ bu mo des nga mthong na rang byang chub kyi dge ba'i rtsa ba skyed par 'gyur ro snyam du gzigs so/ /de nas bcom</text></item>
<item><p>68a4</p><section>mdo sde</section><text>ldan 'das snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas rgyal po'i khab tu bsod snyoms la gshegs so/ /de nas bu mo des sangs rgyas bcom ldan 'das sku</text></item>
<item><p>68a5</p><section>mdo sde</section><text>skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ /rin po che'i ri bo 'gro ba lta bu kun nas bzang ba mthong ngo / /de nas</text></item>
<item><p>68a6</p><section>mdo sde</section><text>mthong ba'i mod la dga' ba thob ste/ bcom ldan 'das la gser gyi 'khor lo dor bar byas so/ /de nas bran mos bkag ste 'di sred med kyi bu ma yin no zhes byas so/ /'on kyang de bkag bzhin du dad pa drag pos yid 'dun par gyur pas/ sangs rgyas bcom ldan 'das</text></item>
<item><p>68a7</p><section>mdo sde</section><text>kyi steng du gser gyi 'khor lo bor ro/ /spos dang bdug pa dang me tog kyang phul lo/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang /</text></item>
<item><p>68b1</p><section>mdo sde</section><text>dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang /</text></item>
<item><p>68b2</p><section>mdo sde</section><text>mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni</text></item>
<item><p>68b3</p><section>mdo sde</section><text>bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /de nas sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on</text></item>
<item><p>68b4</p><section>mdo sde</section><text>te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma</text></item>
<item><p>68b5</p><section>mdo sde</section><text>byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden</text></item>
<item><p>68b6</p><section>mdo sde</section><text>pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul</text></item>
<item><p>68b7</p><section>mdo sde</section><text>dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang /</text></item>
<item><p>69a1</p><section>mdo sde</section><text>sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang sdug bsngal ba</text></item>
<item><p>69a2</p><section>mdo sde</section><text>dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos</text></item>
<item><p>69a3</p><section>mdo sde</section><text>'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid</text></item>
<item><p>69a4</p><section>mdo sde</section><text>kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar</text></item>
<item><p>69a5</p><section>mdo sde</section><text>lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par</text></item>
<item><p>69a6</p><section>mdo sde</section><text>bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /</text></item>
<item><p>69a7</p><section>mdo sde</section><text>lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag</text></item>
<item><p>69b1</p><section>mdo sde</section><text>par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos</text></item>
<item><p>69b2</p><section>mdo sde</section><text>thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang</text></item>
<item><p>69b3</p><section>mdo sde</section><text>bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge slong</text></item>
<item><p>69b4</p><section>mdo sde</section><text>rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang</text></item>
<item><p>69b5</p><section>mdo sde</section><text>gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>69b6</p><section>mdo sde</section><text>rnams ni rgyu med rkyen med par 'dzum pa mi mdzad do/ /kun dga' bo bu mo 'dis de bzhin gshegs pa la gser gyi 'khor lo bor ba mthong ngam/ btsun pa mthong lags so/ /kun dga' bo bu mo 'di dge ba'i rtsa ba dang sems bskyed pa dang sbyin par bya ba'i chos yongs su gtong</text></item>
<item><p>69b7</p><section>mdo sde</section><text>ba 'dis/ bskal pa lnga'i bar du log par ltung bar mi 'gyur te/ lha dang mi'i bde ba nyams su myong nas rang sangs rgyas 'khor lo bla ma zhes bya bar 'gyur te de'i sbyin par bya ba'i chos ni gang nga la sems dga' bar gyur pa 'di yin no/ /dge slong dag de bas na 'di ltar</text></item>
<item><p>70a1</p><section>mdo sde</section><text>bslab par bya ste sangs rgyas dang rang sangs rgyas dang nyan thos rnams la bkur sti bya'o zhes dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la</text></item>
<item><p>70a2</p><section>mdo sde</section><text>mngon par bstod do// //mgo bcu pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang /</text></item>
<item><p>70a3</p><section>mdo sde</section><text>klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>70a4</p><section>mdo sde</section><text>nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams</text></item>
<item><p>70a5</p><section>mdo sde</section><text>brnyes pa nyan thos kyi dge 'dun dang bcas pa/ yul ma ga d+hA na ljongs rgyu zhing gshegs pa las gang gA'i klung gi 'gram du byon to/ /de nas dge slong rnams kyis thag ring po zhig nas mchod rten rnying pa rlung dang nyi tshan gyis bshig pa zhig 'dug pa de mthong ngo / /mthong</text></item>
<item><p>70a6</p><section>mdo sde</section><text>nas bcom ldan 'das la zhus pa/ btsun pa mchod rten 'di su'i lags/ bcom ldan 'das kyis bka' stsal pa/ rang sangs rgyas mgo bcu pa'i yin no/ /dge slong rnams kyis gsol pa/ bcom ldan 'das rang sangs rgyas mgo bcu pa ga las byung lags/</text></item>
<item><p>70a7</p><section>mdo sde</section><text>ming ni ci las btags lags/ bcom ldan 'das kyis bka' stsal pa/ dge slong dag khyed rang sangs rgyas mgo bcu pa gang las byung ba dang ming ci las btags pa nyan par 'dod dam/ gsol pa/ btsun pa nyan par 'tshal lags so/ /bka' stsal pa/ dge</text></item>
<item><p>70b1</p><section>mdo sde</section><text>slong dag 'o na legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na/ grong khyer bA rA Na sI na/ rgyal po tshangs pas byin zhes bya ba zhig rgyal po byed de/ de'i ring la 'byor pa dang / rgyas pa dang / bde ba dang / lo</text></item>
<item><p>70b2</p><section>mdo sde</section><text>legs pa dang / skye bo dang mi mang pos gang ba dang / rtsod pa dang 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug go/ /rgyal</text></item>
<item><p>70b3</p><section>mdo sde</section><text>po de yang chos can chos dang ldan pa'i rgyal po zhig ste chos bzhin du rgyal po byed do/ /de nas rgyal po de/ bu med nas bu 'dod de gu lang dang / chu lha dang / ku be ra dang / brgya byin dang / tshangs pa la sogs pa dang / lha'i khyad par gzhan dag la yang gsol ba 'debs te</text></item>
<item><p>70b4</p><section>mdo sde</section><text>'di lta ste/ kun dga' ra ba'i lha dang / nags tshal gyi lha dang / lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig skyes pa dang / chos 'thun pa dang / rtag tu phyi bzhin 'brang ba'i lha rnams la yang gsol ba 'debs so/ /'jig</text></item>
<item><p>70b5</p><section>mdo sde</section><text>rten na yang gsol ba btab pa'i rgyus bu dang bu mo skye bar 'gyur ro zhes bya ba'i gtam de yod mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na ni 'khor los sgyur ba'i rgyal po bzhin du re re la yang bu stong stong yod par 'gyur</text></item>
<item><p>70b6</p><section>mdo sde</section><text>ba'i rigs so/ /ye ni gnas gsum tshogs pa las bu dang bu mo skye bar gyur te gsum gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang / dri za 'ongs pa ste gnas 'di gsum tshogs pa las bu dang bu mo skye bar</text></item>
<item><p>70b7</p><section>mdo sde</section><text>'gyur ro/ /de yang gsol ba 'debs pa lhur byed cing 'dug la/ de'i skyed mos tshal gyi rdzing chen po ud pa la dang / pad ma dang / ku mu da dang / pad ma dkar pos gang ba/ 'gram ngang pa dang ngur pa dang zal mo la sogs pa bya sna tshogs kyis mdzes par byas pa zhig</text></item>
<item><p>71a1</p><section>mdo sde</section><text>yod pa de'i nang nas kyang pad ma tshad las 'das par che ba zhig blo tol du skyes te/ de nyin gcig bzhin du cher skye la kha ni mi 'bye ba zhig yod do/ /de nas kun dga' ra ba'i srung mas rgyal po la gsol to/ /de nas rgyal pos kyang pad ma de legs par srungs</text></item>
<item><p>71a2</p><section>mdo sde</section><text>shig ces bsgo'o/ /phyis re zhig na nyi ma 'char kar pad ma de kha bye nas pad ma de'i snying po la khye'u gzugs bzang zhing blta na sdug la mdzes pa mdog bzang ba gser gyi kha dog can mgo bo gdugs ltar 'dug pa lag pa ring ba/ dpral ba'i dbyes che ba/ sna mtho ba/</text></item>
<item><p>71a3</p><section>mdo sde</section><text>sna legs pa/ smin ma stug pa/ lus skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa zhig skyil mo krung bcas shing 'dug ste/ kun dga' ra ba'i srung mas kyang rgyal po la gsol to/ /de nas</text></item>
<item><p>71a4</p><section>mdo sde</section><text>rgyal pos thos nas blon po dang btsun mo dang bcas pa skyed mos tshal du dong ste/ pad ma'i snying po la de lta bur mdzes shing 'dug pa mthong ngo / /mthong nas kyang dga' zhing mgu la rab tu dga' ste yi rangs nas dga' ba dang / yid bde ba skyes te/ rdzing gi nang du zhugs nas</text></item>
<item><p>71a5</p><section>mdo sde</section><text>khye'u de blangs te bkur sti chen po dang ldan pas rang gi pho brang du khyer nas/ dge sbyong dang bram ze dang mtshan mkhan dag la bsnyad de/ zhag bdun gsum nyi shu rtsa gcig gi bar du btsas ston rgyas par byas nas/ mgo bcu pa zhes ming btags so/ /de nas khye'u mgo bcu</text></item>
<item><p>71a6</p><section>mdo sde</section><text>pa pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi snying khu dang gzhan yang yo byad kyi khyad par</text></item>
<item><p>71a7</p><section>mdo sde</section><text>bzang ngo cog gis bskyed bsrings te/ mtsho'i nang gi pad ma bzhin du skye drag par gyur to/ /khye'u de yang dad pa dang ldan la bsam pa bzang zhing dge ba/ bdag la phan pa dang gzhan la phan pa la zhugs pa/ snying rje che ba/ bdag nyid che ba/ chos 'dod pa/ skye dgu la byams pa</text></item>
<item><p>71b1</p><section>mdo sde</section><text>zhig ste/ des yab rgyal sa na 'dug na/ kha na ma tho ba dang bcas pa dang kha na ma tho ba med pa'i las dag byed pa mthong ngo / /mthong nas kyang khye'u de mi dga' nas yab la gsol pa/ yab bdag legs par gsungs pa'i chos 'dul ba la rab tu 'byung bar gnang bar mdzad</text></item>
<item><p>71b2</p><section>mdo sde</section><text>du gsol zhes byas so/ /yab kyis kyang gnang ste de skra dang kha spu bregs nas gos tshon can bgos te/ yang dag pa'i dad pas khyim nas khyim med par rab tu byung ngo / /de nas des lung mnos pa med par byang chub kyi phyogs dang 'thun pa'i chos sum cu rtsa bdun mngon du</text></item>
<item><p>71b3</p><section>mdo sde</section><text>gyur te/ rang sangs rgyas kyi byang chub mngon sum du byas nas/ nam mkha' la 'phags te yab la cho 'phrul rnam pa sna tshogs bstan to/ /de nas yab kyis zla ba gsum gyi bar du bshos la spyan drangs so/ /de nas de lus thogs pas yongs su skyo nas cho 'phrul rnam</text></item>
<item><p>71b4</p><section>mdo sde</section><text>pa sna tshogs bstan te/ shing zad pa'i me bzhin du mya ngan las 'das par song ste de'i mchod rten 'di yin no/ /de nas dge slong rnams the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa rang sangs rgyas mgo bcu pas las gang</text></item>
<item><p>71b5</p><section>mdo sde</section><text>dag bgyis na ma'i mngal du ma skyes te/ pad ma las skyes lags/ bcom ldan 'das kyis bka' stsal pa/ dge slong dag mgo bcu pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i</text></item>
<item><p>71b6</p><section>mdo sde</section><text>las de dag byas shing bsags pas na/ mgo bcu pa nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang /</text></item>
<item><p>71b7</p><section>mdo sde</section><text>me'i khams dang / rlung gi khams la rnam par smin par mi 'gyur te/ las dge ba dang mi dge ba rnams byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal</text></item>
<item><p>72a1</p><section>mdo sde</section><text>pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang</text></item>
<item><p>72a2</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba 'jig rten du byung ngo / /de nas yang dag par rdzogs pa'i</text></item>
<item><p>72a3</p><section>mdo sde</section><text>sangs rgyas rnam par gzigs de/ rgyal po'i pho brang gnyen ldan zhes bya ba na rten cing bzhugs so/ /de nas yang dag par rdzogs pa'i sangs rgyas rnam par gzigs snga dro sham thabs dang chos gos gsol te lhung bzed bsnams nas dge slong gi tshogs kyis zham ring byas te/</text></item>
<item><p>72a4</p><section>mdo sde</section><text>dge slong gi dge 'dun gyis mdun du bdar nas rgyal po'i pho brang gnyen ldan du bsod snyoms la gshegs so/ /ded dpon zhig kyang pad ma khyer te srang du zhugs so/ /de nas des yang dag par rdzogs pa'i sangs rgyas rnam par gzigs sku skyes bu chen po'i mtshan sum cu</text></item>
<item><p>72a5</p><section>mdo sde</section><text>rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu pad ma de bcom ldan 'das</text></item>
<item><p>72a6</p><section>mdo sde</section><text>kyi steng du bor te/ bor ma thag tu pad ma de bcom ldan 'das kyi steng du shing rta'i 'phang lo tsam du gyur te/ bcom ldan 'das gshegs na ni 'gro la gzhes na ni sdod do/ /de nas re zhig na yang dag par rdzogs pa'i sangs rgyas rnam par gzigs kyis ded dpon de rang byang</text></item>
<item><p>72a7</p><section>mdo sde</section><text>chub tu lung bstan to/ /de nas dga' zhing mgu la rab tu dga' nas rang gi khyim du song ba dang / de'i skabs su de'i chung ma bu btsa' zhing 'dug ste skad ngan 'don nas/ des bran mo la de ci zhig ces dris so/ /des kyang de bzhin du bsnyad do/ /de nas ded dpon de mi dga' bar</text></item>
<item><p>72b1</p><section>mdo sde</section><text>gyur nas smon lam btab pa/ bdag nam yang 'khor ba na ma'i mngal du skye bar ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems de'i tshe de'i dus na/ ded dpon du gyur pa gang yin pa de ni rang sangs rgyas mgo bcu pa de yin te/</text></item>
<item><p>72b2</p><section>mdo sde</section><text>dge ba'i rtsa ba des bskal pa dgu bcu rtsa gcig gi bar du nam yang ma'i mngal du ma skyes la/ srid pa tha ma la yang de'i 'byor pa de 'dra bar gyur to/ /dge slong dag de bas na 'di ltar bslab par bya ste/ sangs rgyas dang / rang sangs rgyas dang / nyan thos rnams la bkur</text></item>
<item><p>72b3</p><section>mdo sde</section><text>sti bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //mdog 'jam zhes bya ba ni/ sangs rgyas bcom ldan 'das</text></item>
<item><p>72b4</p><section>mdo sde</section><text>la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi</text></item>
<item><p>72b5</p><section>mdo sde</section><text>'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan</text></item>
<item><p>72b6</p><section>mdo sde</section><text>'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga'</text></item>
<item><p>72b7</p><section>mdo sde</section><text>ra ba na bzhugs so/ /de'i tshe mnyan du yod pa na tshong dpon phyug cing nor mang la longs spyod che ba nor dang yo byad mang ba bdag dbang ba mang ba/ mdza' bo dang blon po dang nye du dang rgan rabs mang ba zhig yod de/ khyim bdag de yang dad pa dang ldan la dge zhing bsam pa bzang ba/ bdag</text></item>
<item><p>73a1</p><section>mdo sde</section><text>la phan pa dang gzhan la phan pa la zhugs pa/ snying rje che ba/ bdag nyid che ba/ chos 'dod pa zhig go/ /de nas de 'di snyam du sems te/ longs spyod 'di dag ni chu zla lta bu'i rang bzhin can smig rgyu dang 'dra ba/ mi rtag pa/ mi brtan pa/ ther zug pa ma</text></item>
<item><p>73a2</p><section>mdo sde</section><text>yin pa/ yid brtan du mi rung ba/ 'gyur ba'i chos can/ gnod pa chen po lnga dang thun mong du 'dug pa yin gyis/ bdag gis sangs rgyas bcom ldan 'das nyan thos kyi dge 'dun dang bcas pa la cho ga dang ldan pa'i khrus gsol la zhal zas bzang pos tshim par bya gor ma</text></item>
<item><p>73a3</p><section>mdo sde</section><text>chag snyam mo/ /de nas des bcom ldan 'das nyan thos kyi dge 'dun dang bcas pa khrus gsol ba dang gdugs tshod gsol bar spyan drangs so/ /de nas de la phan gdags pa'i phyir/ bcom ldan 'das nyan thos kyi dge 'dun dang bcas pa dge slong gi tshogs kyis zhabs</text></item>
<item><p>73a4</p><section>mdo sde</section><text>'bring byas te/ dge slong gi dge 'dun gyis mdun du bdar nas cho ga dang ldan pa'i khrus la gshegs so/ /de nas tshong dpon de til mar spos can khyer te bsro khang du song nas bdag nyid kyis bcom ldan 'das nyan thos kyi dge 'dun dang bcas pa la bsnyen bkur byas so/ /de nas</text></item>
<item><p>73a5</p><section>mdo sde</section><text>gang gi tshe bcom ldan 'das nyan thos kyi dge 'dun dang bcas pa/ khrus gsol zin pa de'i tshe khyim bdag des bcom ldan 'das nyan thos kyi dge 'dun dang bcas pa la/ rang gi lag nas bza' ba dang bca' ba gtsang ma bzang pos tshim par byas te ci bzhed pa bstabs so/ /</text></item>
<item><p>73a6</p><section>mdo sde</section><text>rang gi lag nas bza' ba dang bca' ba gtsang ma bzang po rnam grangs du mas tshim par byas te ci bzhed pa bstabs nas/ bcom ldan 'das bshos gsol zin te bstsang sder ni gyu/ phyag ni bcabs par rig nas/ stan ches dma' ba zhig khyer te chos mnyan pa'i phyir bcom ldan</text></item>
<item><p>73a7</p><section>mdo sde</section><text>'das kyi spyan sngar 'dug nas de la bcom ldan 'das kyis chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang dag par dga' bar mdzad do/ /chos kyi gtam rnam grangs du ma yang dag par bstan/ yang dag par 'dzin</text></item>
<item><p>73b1</p><section>mdo sde</section><text>du bcug /yang dag par gzengs bstod/ yang dag par dga' bar mdzad nas cang mi gsung bar bzhugs so/ /de nas tshong dpon de dad pa rnyed nas sdong po rtsa ba nas bcad pa bzhin du bcom ldan 'das kyi zhabs la mgo bos phyag 'tshal te sems la rtas par byas so/ /de nas bcom</text></item>
<item><p>73b2</p><section>mdo sde</section><text>ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu</text></item>
<item><p>73b3</p><section>mdo sde</section><text>'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a</text></item>
<item><p>73b4</p><section>mdo sde</section><text>chu zer dang / ud pa la ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /</text></item>
<item><p>73b5</p><section>mdo sde</section><text>des na sems can de dag gi gnod pa'i khyad par rnams rtse zhil bar gyur to/ /de nas sems can de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed</text></item>
<item><p>73b6</p><section>mdo sde</section><text>par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la/ gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to</text></item>
<item><p>73b7</p><section>mdo sde</section><text>snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa</text></item>
<item><p>74a1</p><section>mdo sde</section><text>de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang /</text></item>
<item><p>74a2</p><section>mdo sde</section><text>tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang /</text></item>
<item><p>74a3</p><section>mdo sde</section><text>mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam</text></item>
<item><p>74a4</p><section>mdo sde</section><text>par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /</text></item>
<item><p>74a5</p><section>mdo sde</section><text>zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni/ bcom ldan 'das kyi snam logs su</text></item>
<item><p>74a6</p><section>mdo sde</section><text>mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi</text></item>
<item><p>74a7</p><section>mdo sde</section><text>snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i</text></item>
<item><p>74b1</p><section>mdo sde</section><text>mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi</text></item>
<item><p>74b2</p><section>mdo sde</section><text>snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis</text></item>
<item><p>74b3</p><section>mdo sde</section><text>bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar ba btud de bcom ldan 'das la zhus pa/ tshon sna stong gis spel ba sna tshogs can/ /mang po zhal gyi</text></item>
<item><p>74b4</p><section>mdo sde</section><text>sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra</text></item>
<item><p>74b5</p><section>mdo sde</section><text>thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi bla yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gis ni gsung mchog brtan pa dang / /bzang po dag</text></item>
<item><p>74b6</p><section>mdo sde</section><text>gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom ldan 'das kyis</text></item>
<item><p>74b7</p><section>mdo sde</section><text>bka' stsal pa/ kun dga' bo de ni de bzhin no/ de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo tshong dpon 'dis nga la 'di lta bu'i bkur sti byas pa</text></item>
<item><p>75a1</p><section>mdo sde</section><text>mthong ngam/ btsun pa mthong lags so/ /kun dga' bo tshong dpon 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis rang sangs rgyas mdog 'jam zhes bya bar 'gyur ro/ /de'i sbyin par bya ba'i chos ni gang nga la</text></item>
<item><p>75a2</p><section>mdo sde</section><text>sems mngon par dga' bar gyur pa 'di yin no/ /dge slong dag de bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong dag khyed kyis de ltar bslab par bya'o/ /bcom ldan 'das kyis de skad ces bka'</text></item>
<item><p>75a3</p><section>mdo sde</section><text>stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bdun pa/ 'od bsil zhes bya ba ni/ sangs rgyas bcom ldan 'das la rgyal po rnams dang / blon</text></item>
<item><p>75a4</p><section>mdo sde</section><text>po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto</text></item>
<item><p>75a5</p><section>mdo sde</section><text>'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams</text></item>
<item><p>75a6</p><section>mdo sde</section><text>chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /</text></item>
<item><p>75a7</p><section>mdo sde</section><text>de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig yod de de yang dad pa dang ldan la dge zhing bsam pa bzang ba/ bdag la phan pa dang</text></item>
<item><p>75b1</p><section>mdo sde</section><text>gzhan dag la phan pa la zhugs pa/ snying rje che ba/ bdag nyid che ba/ chos 'dod pa/ skye dgu la byams pa zhig go/ /de nas de 'di snyam du sems te longs spyod 'di dag ni chu zla lta bu'i rang bzhin can/ glang po che'i rna ba ltar g.yo ba/ mi rtag pa/ mi brtan pa/ ther zug</text></item>
<item><p>75b2</p><section>mdo sde</section><text>ma yin pa/ yid brtan du mi rung ba/ 'gyur ba'i chos can/ gnod pa chen po lnga dang thun mong du 'dug pa yin gyis bdag gis longs spyod snying po med pa las snying po blang bar bya gor ma chag snyam mo/ /des sos ka'i dus la bab pa na/ bcom ldan 'das nyan thos</text></item>
<item><p>75b3</p><section>mdo sde</section><text>kyi dge 'dun dang bcas pa gdugs tshod la spyan drangs nas/ khyim yang rdo dang / gseg ma dang / gyo mo med par byas te/ tsan dan gyi chus ni chag chag btab/ spos sna tshogs kyi snod ni bkram/ dri zhim po'i bdug pas ni bdugs/ me tog sna tshogs kyis ni gtor/</text></item>
<item><p>75b4</p><section>mdo sde</section><text>me tog gi gdan rnams ni bshams so/ /de nas khu ba bsil ba'i btung ba rnams dang / khur ba dang / bshos rnams kyang sta gon byas nas/ bcom ldan 'das la phrin gyis gdugs tshod la bskul ba/ btsun pa gdugs tshod la bab ste bshos gsol lags na bcom</text></item>
<item><p>75b5</p><section>mdo sde</section><text>ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas khyim bdag</text></item>
<item><p>75b6</p><section>mdo sde</section><text>de'i khyim ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so/ /de nas khyim bdag des sangs rgyas la sogs pa dge slong gi dge 'dun bde bar bzhugs par rig nas/ rang gi lag nas bza' ba dang bca' ba gtsang ma bzang pos tshim</text></item>
<item><p>75b7</p><section>mdo sde</section><text>par byas te/ ci bzhed pa bstabs so/ /rang gi lag nas bza' ba dang bca' ba gtsang ma bzang po rnam grangs du mas tshim par byas te ci bzhed pa bstabs nas/ bcom ldan 'das bshos gsol zin te bstsang sder ni gyu/ phyag ni bcabs par rig nas/ stan ches dma' ba zhig khyer te</text></item>
<item><p>76a1</p><section>mdo sde</section><text>chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis khyim bdag de chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang dag par dga' bar mdzad do/ /chos kyi gtam</text></item>
<item><p>76a2</p><section>mdo sde</section><text>rnam grangs du mas yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas cang mi gsung bar bzhugs so/ /de nas khyim bdag de dad pa rnyed nas/ bcom ldan 'das kyi zhabs la phyag 'tshal te sems la rtas</text></item>
<item><p>76a3</p><section>mdo sde</section><text>par byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o/ /</text></item>
<item><p>76a4</p><section>mdo sde</section><text>kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams</text></item>
<item><p>76a5</p><section>mdo sde</section><text>dang / kyi hud zer dang / a chu zer dang / ud pa la ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar</text></item>
<item><p>76a6</p><section>mdo sde</section><text>gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa</text></item>
<item><p>76a7</p><section>mdo sde</section><text>'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to</text></item>
<item><p>76b1</p><section>mdo sde</section><text>snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag</text></item>
<item><p>76b2</p><section>mdo sde</section><text>ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams</text></item>
<item><p>76b3</p><section>mdo sde</section><text>dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom</text></item>
<item><p>76b4</p><section>mdo sde</section><text>snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /</text></item>
<item><p>76b5</p><section>mdo sde</section><text>'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen</text></item>
<item><p>76b6</p><section>mdo sde</section><text>po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /</text></item>
<item><p>76b7</p><section>mdo sde</section><text>sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston</text></item>
<item><p>77a1</p><section>mdo sde</section><text>par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur</text></item>
<item><p>77a2</p><section>mdo sde</section><text>ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs</text></item>
<item><p>77a3</p><section>mdo sde</section><text>pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te</text></item>
<item><p>77a4</p><section>mdo sde</section><text>bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad pa gsol pa/ rgod dang bral zhing rgyags dang mi dgyes</text></item>
<item><p>77a5</p><section>mdo sde</section><text>spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge slong rgyal dbang nyan pa som nyi 'tshal ba rnams/ /</text></item>
<item><p>77a6</p><section>mdo sde</section><text>thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal</text></item>
<item><p>77a7</p><section>mdo sde</section><text>chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khyim bdag 'dis nga la</text></item>
<item><p>77b1</p><section>mdo sde</section><text>'di lta bu'i bkur sti byas pa mthong ngam/ btsun pa mthong lags so/ /kun dga' bo khyim bdag 'di'i dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ rang sangs rgyas 'od bsil zhes bya bar 'gyur ro/ /de'i sbyin par bya ba'i chos ni gang nga la</text></item>
<item><p>77b2</p><section>mdo sde</section><text>sems dad par byas pa 'di yin no/ /dge slong dag de bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs</text></item>
<item><p>77b3</p><section>mdo sde</section><text>te bcom ldan 'das kyis gsungs pa la mngon par bstod do// //mnyan pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha</text></item>
<item><p>77b4</p><section>mdo sde</section><text>rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha'</text></item>
<item><p>77b5</p><section>mdo sde</section><text>lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas</text></item>
<item><p>77b6</p><section>mdo sde</section><text>pa/ yul ma ga d+hA na ljongs rgyu zhing gshegs pa las gang gA'i klung gi 'gram du byon to/ /de nas bcom ldan 'das dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ mnyan pa rnams ga la ba der gshegs te byon nas/ mnyan pa rnams</text></item>
<item><p>77b7</p><section>mdo sde</section><text>la 'di skad ces bka' stsal to/ /kye chu klung 'di las nga sgrol cig /mnyan pa rnams kyis gsol pa/ gru btsas stsol cig /de nas bcom ldan 'das kyis mnyan pa de dag la 'di skad ces bka' stsal to/ /nga yang sngon mnyan pa byed byed de ngas dga' bo ni 'dod chags kyi chu klung du lhung</text></item>
<item><p>78a1</p><section>mdo sde</section><text>ba las bsgral/ sor phreng ni zhe sdang gi rgya mtshor lhung ba las bsgral/ bram ze'i bu nga rgyal gyis khengs pa ni nga rgyal gyi rgya mtshor lhung ba las bsgral/ steng rgyas 'od srung ni gti mug gi rgya mtshor lhung ba las bsgral te 'on kyang ngas gru btsas ma blangs so/ /de skad ces</text></item>
<item><p>78a2</p><section>mdo sde</section><text>bka' stsal kyang bsgral bar khas ma blangs so/ /de nas mnyan pa zhig gis bcom ldan 'das kyi gsung yan lag brgyad dang ldan pa yang thos/ gzugs phun sum tshogs pa de yang mthong nas dad pa skyes te/ bdag gis bcom ldan 'das nyan thos kyi dge 'dun dang bcas pa</text></item>
<item><p>78a3</p><section>mdo sde</section><text>bsgral bar 'tshal lo zhes gsol to/ /de nas dge slong rnams grur zhugs pa dang bcom ldan 'das rdzu 'phrul gyis mnyan pa de bas kyang ches sngar pha rol gyi 'gram du zhugs par gyur to/ /de nas mnyan pa des rdzu 'phrul gyi cho 'phrul de mthong nas sems dga' bar gyur te zhabs</text></item>
<item><p>78a4</p><section>mdo sde</section><text>la mgo bos phyag 'tshal te/ bcom ldan 'das kyis de la 'phags pa'i bden pa bzhi rtogs par 'gyur ba de lta bu'i chos bstan te/ mnyan pa des de thos nas 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du</text></item>
<item><p>78a5</p><section>mdo sde</section><text>byas so/ /des bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang / thar pa'i sgo rnams phye ba dang / bdag</text></item>
<item><p>78a6</p><section>mdo sde</section><text>lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen gyi tshogs kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis</text></item>
<item><p>78a7</p><section>mdo sde</section><text>kyang ma bgyis lags so/ /yang gsol pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam</text></item>
<item><p>78b1</p><section>mdo sde</section><text>dag khyod las brten nas thob/ /bdag ni sdug bsngal rgya mtsho'i pha rol rgal/ /'phags pa dgyes pa'i zhi ba'i go 'phang thob/ /mi mchog dbang po mi dang lhas mchod pa/ /skye dang rga dang shi ba'i nad spangs pa/ /srid pa stong du mthong bar dka' ba las/ /thub pa khyod ni deng mthong 'bras</text></item>
<item><p>78b2</p><section>mdo sde</section><text>bu yod/ /de'i nang nas mnyan pa gcig cig 'gyod pa chen po skyes nas/ des bcom ldan 'das kyi zhabs la phyag 'tshal te nyes pa bshags nas/ bcom ldan 'das nyan thos kyi dge 'dun dang bcas pa bshos gsol to/ /de nas bcom ldan 'das kyis 'dzum pa mdzad do/ /'di ni</text></item>
<item><p>78b3</p><section>mdo sde</section><text>sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang</text></item>
<item><p>78b4</p><section>mdo sde</section><text>sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pa la ltar gas pa dang / pad ma ltar gas pa</text></item>
<item><p>78b5</p><section>mdo sde</section><text>dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /</text></item>
<item><p>78b6</p><section>mdo sde</section><text>de nas de dag 'di snyam du sems te/ kye ci bdag cag ni 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di</text></item>
<item><p>78b7</p><section>mdo sde</section><text>nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar</text></item>
<item><p>79a1</p><section>mdo sde</section><text>'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams</text></item>
<item><p>79a2</p><section>mdo sde</section><text>dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung</text></item>
<item><p>79a3</p><section>mdo sde</section><text>rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag</text></item>
<item><p>79a4</p><section>mdo sde</section><text>pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /</text></item>
<item><p>79a5</p><section>mdo sde</section><text>gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi</text></item>
<item><p>79a6</p><section>mdo sde</section><text>bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par</text></item>
<item><p>79a7</p><section>mdo sde</section><text>bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi</text></item>
<item><p>79b1</p><section>mdo sde</section><text>snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed</text></item>
<item><p>79b2</p><section>mdo sde</section><text>na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston</text></item>
<item><p>79b3</p><section>mdo sde</section><text>par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das</text></item>
<item><p>79b4</p><section>mdo sde</section><text>la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /</text></item>
<item><p>79b5</p><section>mdo sde</section><text>sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu</text></item>
<item><p>79b6</p><section>mdo sde</section><text>mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen</text></item>
<item><p>79b7</p><section>mdo sde</section><text>nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /kun dga' bo de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo mnyan pa 'dis nga</text></item>
<item><p>80a1</p><section>mdo sde</section><text>la sems dga' ba bskyed pa mthong ngam/ btsun pa mthong lags so/ /kun dga' bo mnyan pa 'dis dge ba'i rtsa ba dang sems bskyed pa dang / sbyin par bya ba'i chos yongs su gtong ba 'dis/ ma 'ongs pa'i dus na rang sangs rgyas 'khor ba rgal zhes bya bar 'gyur ro/ /de'i</text></item>
<item><p>80a2</p><section>mdo sde</section><text>sbyin par bya ba'i chos ni gang nga la sems dad par byas pa 'di yin no/ /dge slong dag de bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong khyod kyis de ltar bslab par bya'o/ /bcom ldan 'das kyis de skad ces bka' stsal</text></item>
<item><p>80a3</p><section>mdo sde</section><text>nas/ dge slong de dag yi rangs te bcom ldan 'das kyis gsungs pa la mngon par bstod do// //spos kyi ngad ldang zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams</text></item>
<item><p>80a4</p><section>mdo sde</section><text>dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod</text></item>
<item><p>80a5</p><section>mdo sde</section><text>sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>80a6</p><section>mdo sde</section><text>rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe yul dbus na 'khod pa'i yul mi rnams kyis lugs kyis na phal cher byug pa sna tshogs kyi lus skud par byed do/ /de nas re zhig na</text></item>
<item><p>80a7</p><section>mdo sde</section><text>khyim bdag gi bu zhig yod pa de'i bran mo dad pa dang ldan la dge zhing bsam pa bzang ba zhig yod pa de'i tsan dan dmar po bdar zhing 'dug go/ /bcom ldan 'das kyang snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te/ dge</text></item>
<item><p>80b1</p><section>mdo sde</section><text>slong gi dge 'dun gyis mdun du bdar nas rgyal po'i khab tu bsod snyoms la gshegs so/ /de nas bu mo des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang</text></item>
<item><p>80b2</p><section>mdo sde</section><text>gis brgyan pa/ nyi ma stong bas lhag pa'i 'od mnga' ba rin po che'i ri bo 'gro ba lta bu kun nas bzang ba mthong ngo / /mthong nas kyang bu mo de dad pa chen po skyes so/ /de nas de dad pa rnyed nas 'di snyam du sems te/ bdag gis 'di lta bu'i zhing rnyed kyang dbul ba'i nyes pas bcom ldan</text></item>
<item><p>80b3</p><section>mdo sde</section><text>'das la bkur sti byed mi nus na bdag gi 'tsho ba 'di 'dra ba ci dgos snyam mo/ /de nas des rang gi srog la yang ma bltas te/ lag pa gnyi ga tsan dan dmar pos byugs nas bcom ldan 'das kyi zhabs gnyis la bskus so/ /bcom ldan 'das kyis kyang rdzu 'phrul gyis rgyal po'i</text></item>
<item><p>80b4</p><section>mdo sde</section><text>khab kyi grong khyer ril gyis tsan dan gyi dris gang bar mdzad do/ /de nas bu mo des cho 'phrul de mthong nas sems dga' bar gyur te/ bcom ldan 'das kyi zhabs la phyag 'tshal nas sems la rtas par byas te/ bdag dge ba'i rtsa ba dang sems bskyed pa dang sbyin par bya ba'i chos yongs</text></item>
<item><p>80b5</p><section>mdo sde</section><text>su gtong ba 'dis rang sangs rgyas kyi byang chub mngon sum du byed par gyur cig ces byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po</text></item>
<item><p>80b6</p><section>mdo sde</section><text>dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang /</text></item>
<item><p>80b7</p><section>mdo sde</section><text>mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te</text></item>
<item><p>81a1</p><section>mdo sde</section><text>'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas shi 'phos sam 'on te</text></item>
<item><p>81a2</p><section>mdo sde</section><text>gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye ci bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma</text></item>
<item><p>81a3</p><section>mdo sde</section><text>byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa</text></item>
<item><p>81a4</p><section>mdo sde</section><text>rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang</text></item>
<item><p>81a5</p><section>mdo sde</section><text>byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams</text></item>
<item><p>81a6</p><section>mdo sde</section><text>dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so/ /</text></item>
<item><p>81a7</p><section>mdo sde</section><text>tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor</text></item>
<item><p>81b1</p><section>mdo sde</section><text>ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston</text></item>
<item><p>81b2</p><section>mdo sde</section><text>par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar</text></item>
<item><p>81b3</p><section>mdo sde</section><text>lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por</text></item>
<item><p>81b4</p><section>mdo sde</section><text>lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu</text></item>
<item><p>81b5</p><section>mdo sde</section><text>lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /</text></item>
<item><p>81b6</p><section>mdo sde</section><text>de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /</text></item>
<item><p>81b7</p><section>mdo sde</section><text>mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /</text></item>
<item><p>82a1</p><section>mdo sde</section><text>rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa</text></item>
<item><p>82a2</p><section>mdo sde</section><text>dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod las skye bo phal chen nyan par 'tshal/ /bcom</text></item>
<item><p>82a3</p><section>mdo sde</section><text>ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo bu mo 'dis nga la 'di lta bu'i</text></item>
<item><p>82a4</p><section>mdo sde</section><text>bkur sti byas pa mthong ngam/ btsun pa mthong lags so/ /kun dga' bo bu mo 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis ma 'ongs pa'i dus na rang sangs rgyas spos kyi ngad ldang zhes bya bar 'gyur ro/ /de'i sbyin par bya ba'i chos ni gang nga</text></item>
<item><p>82a5</p><section>mdo sde</section><text>la sems dang bar byas pa 'di yin no/ /dge slong dag de bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag</text></item>
<item><p>82a6</p><section>mdo sde</section><text>yi rangs te bcom ldan 'das kyis gsungs pa la mngon par bstod do// //dri ma med pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>82a7</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>82b1</p><section>mdo sde</section><text>nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi</text></item>
<item><p>82b2</p><section>mdo sde</section><text>dge 'dun dang bcas pa mnyan du yod pa na/ rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na kun dga' ra ba'i srung ma zhig yod de/ des so shing zhig khyer te mnyan du yod par song ngo / /ltas mkhan</text></item>
<item><p>82b3</p><section>mdo sde</section><text>zhig kyang sgo ka na 'dug ste/ de na re so shing 'di su za ba de ni zas ro brgya dang ldan pa za bar 'gyur ro zhes zer ro/ /de nas kun dga' ra ba'i srung mas tshig de thos nas 'di snyam du sems te/ so shing 'di gang la byin na de'i rgyus bdag cher bkur bar 'gyur zhig gu snyam mo/ /</text></item>
<item><p>82b4</p><section>mdo sde</section><text>yang de 'di snyam du sems te/ sangs rgyas bcom ldan 'das 'di ni rgyu ba dang mi rgyu ba'i 'jig rten na bsod nams kyi zhing du 'gro ba 'bras bu yod pa yin gyis/ bdag gis 'di sangs rgyas bcom ldan 'das la dbul lo snyam mo/ /de nas kun dga' ra ba'i srung ma des so shing</text></item>
<item><p>82b5</p><section>mdo sde</section><text>de khyer nas/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas kun dga' ra ba'i srung ma des/ sangs rgyas bcom ldan 'das la 'di skad ces gsol to/ /</text></item>
<item><p>82b6</p><section>mdo sde</section><text>bcom ldan 'das bdag la thugs brtse ba'i slad du tshems shing 'di bzhes su gsol/ de nas bcom ldan 'das kyis kun dga' ra ba'i srung ma la phan gdags pa'i phyir phyag gser gyi kha dog can glang po che'i sna ltar 'dug pa brkyang nas bzhes so/ /bzhes nas kyang de kun</text></item>
<item><p>82b7</p><section>mdo sde</section><text>dga' ra ba'i srung ma'i mdun du gsol to/ /gsol nas kyang so shing de sa la btsugs so/ /de nas btsugs pa'i mod da kho na'i skad cig la yal ga dang / lo ma dang / me tog dang / 'bras bu phun sum tshogs pa'i shing n+ya gro d+ha chen po chu zheng gab pa zhig tu gyur te/ de'i grib ma</text></item>
<item><p>83a1</p><section>mdo sde</section><text>la bcom ldan 'das bzhugs nas lha dang mi du ma la chos bstan to/ /de nas khyim bdag mgon med zas sbyin gyis zhal zas ro brgya dang ldan pa gsol to/ /de nas kun dga' ra ba'i srung ma de/ bcom ldan 'das kyi cho 'phrul gyis sems dad par byas</text></item>
<item><p>83a2</p><section>mdo sde</section><text>nas/ sdong po rtsa ba nas bcad pa bzhin du zhabs la phyag 'tshal te smon lam btab pa/ dge ba'i rtsa ba 'dis bdag rang byang chub mngon sum du byed par gyur cig ces byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das</text></item>
<item><p>83a3</p><section>mdo sde</section><text>rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig</text></item>
<item><p>83a4</p><section>mdo sde</section><text>nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar</text></item>
<item><p>83a5</p><section>mdo sde</section><text>gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de</text></item>
<item><p>83a6</p><section>mdo sde</section><text>dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo/ /de nas de dag dad pa bskyed pa'i phyir/ bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas</text></item>
<item><p>83a7</p><section>mdo sde</section><text>kyang shi 'phos par ma gyur la gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur</text></item>
<item><p>83b1</p><section>mdo sde</section><text>ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag tu ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga'</text></item>
<item><p>83b2</p><section>mdo sde</section><text>ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang /</text></item>
<item><p>83b3</p><section>mdo sde</section><text>tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag</text></item>
<item><p>83b4</p><section>mdo sde</section><text>pa dang / sdug bsngal ba dang / stong pa dang / bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par</text></item>
<item><p>83b5</p><section>mdo sde</section><text>gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan</text></item>
<item><p>83b6</p><section>mdo sde</section><text>'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar</text></item>
<item><p>83b7</p><section>mdo sde</section><text>skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na</text></item>
<item><p>84a1</p><section>mdo sde</section><text>ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur</text></item>
<item><p>84a2</p><section>mdo sde</section><text>ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par</text></item>
<item><p>84a3</p><section>mdo sde</section><text>rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo</text></item>
<item><p>84a4</p><section>mdo sde</section><text>sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang</text></item>
<item><p>84a5</p><section>mdo sde</section><text>mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba</text></item>
<item><p>84a6</p><section>mdo sde</section><text>rnams/ /thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de</text></item>
<item><p>84a7</p><section>mdo sde</section><text>ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni/ rgyu med rkyen med par 'dzum pa mi mdzad</text></item>
<item><p>84b1</p><section>mdo sde</section><text>do/ /kun dga' bo kun dga' ra ba'i srung ma 'dis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo kun dga' ra ba'i srung ma 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa bcu</text></item>
<item><p>84b2</p><section>mdo sde</section><text>gsum gyi bar du log par ltung bar mi 'gyur te srid pa tha ma dang / gnas tha ma dang / lus tha ma dang / bdag gi ngo bo tha ma la thob pa ni rang sangs rgyas dri ma med pa zhes bya bar 'gyur ro/ /de'i sbyin par bya ba'i chos ni gang nga la sems dad par byas pa 'di yin no/ /dge slong dag de</text></item>
<item><p>84b3</p><section>mdo sde</section><text>bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la</text></item>
<item><p>84b4</p><section>mdo sde</section><text>mngon par bstod do// //gdangs snyan ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang /</text></item>
<item><p>84b5</p><section>mdo sde</section><text>gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang /</text></item>
<item><p>84b6</p><section>mdo sde</section><text>lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal</text></item>
<item><p>84b7</p><section>mdo sde</section><text>bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas bcom ldan 'das snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs so/ /mdza' sde bo mang po zhig kyang chang gis ra ro zhing myos</text></item>
<item><p>85a1</p><section>mdo sde</section><text>nas pi bang dang / gling bu dang / rdza rnga dang / rnga zlum rnams dang / rol mo'i sgra rnam pa sna tshogs byed de/ gar byed glu len la me tog ud pa la dang / pad ma dang / ku mu da dang / pad ma dkar po dang / par shi ka la sogs pa me tog gi phreng ba mang po yang mgul du</text></item>
<item><p>85a2</p><section>mdo sde</section><text>btags nas/ gos khyad par du 'phags pa dag bgos te mnyan du yod pa'i phyi rol tu byung ngo / /de nas mdza' sde bo de dag gis bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od</text></item>
<item><p>85a3</p><section>mdo sde</section><text>'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong ma thag tu de dag chang gis ra ro ba de las sangs par gyur to/ /de nas ra ro ba las sangs nas sems dga' zhing dad par gyur te/ gar</text></item>
<item><p>85a4</p><section>mdo sde</section><text>dang glu dang rol mo'i sgra rnams kyis bcom ldan 'das la bsnyen bkur byas so/ /ud pa la sngon po rnams kyang bcom ldan 'das kyi steng du gtor te/ de dag bcom ldan 'das kyi steng du khang pa brtsegs pa sngon po dang khang pa sngon po dang gdugs sngon po lta bur gyur te 'dug nas/ de</text></item>
<item><p>85a5</p><section>mdo sde</section><text>dag bcom ldan 'das gshegs na ni 'gro la gzhes na ni sdod do/ /bcom ldan 'das kyis kyang 'od sngon po dag bkye ste/ 'od de dag gis mnyan du yod pa nor bu an da rnyil gyi mdog 'dra bar 'dug par byas so/ /de nas mdza' sde bo de dag bcom ldan 'das la dad pa skyes te sems la</text></item>
<item><p>85a6</p><section>mdo sde</section><text>rtas par byas nas/ dge ba'i rtsa ba dang sems bskyed pa dang sbyin par bya ba'i chos 'dis bdag cag rang byang chub mngon sum du byed par gyur cig ces byas so/ /de nas bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa</text></item>
<item><p>85a7</p><section>mdo sde</section><text>mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang /</text></item>
<item><p>85b1</p><section>mdo sde</section><text>ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/</text></item>
<item><p>85b2</p><section>mdo sde</section><text>tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems</text></item>
<item><p>85b3</p><section>mdo sde</section><text>te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du</text></item>
<item><p>85b4</p><section>mdo sde</section><text>yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang</text></item>
<item><p>85b5</p><section>mdo sde</section><text>mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams</text></item>
<item><p>85b6</p><section>mdo sde</section><text>dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams</text></item>
<item><p>85b7</p><section>mdo sde</section><text>dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag</text></item>
<item><p>86a1</p><section>mdo sde</section><text>med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul</text></item>
<item><p>86a2</p><section>mdo sde</section><text>'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal bsal bar byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs</text></item>
<item><p>86a3</p><section>mdo sde</section><text>te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed</text></item>
<item><p>86a4</p><section>mdo sde</section><text>na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis</text></item>
<item><p>86a5</p><section>mdo sde</section><text>su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston</text></item>
<item><p>86a6</p><section>mdo sde</section><text>par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa'i yang dag par rdzogs pa'i</text></item>
<item><p>86a7</p><section>mdo sde</section><text>byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo</text></item>
<item><p>86b1</p><section>mdo sde</section><text>sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun tu snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang</text></item>
<item><p>86b2</p><section>mdo sde</section><text>mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan pos nyid kyi blo yis dus bab mkhyen lags na/ /dge sbyong rgyal dbang nyan pa som nyi</text></item>
<item><p>86b3</p><section>mdo sde</section><text>'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tsom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston</text></item>
<item><p>86b4</p><section>mdo sde</section><text>mdzad pa/ /de ni khyod las skye bo phal chen nyan par 'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi</text></item>
<item><p>86b5</p><section>mdo sde</section><text>mdzad do/ /kun dga' bo mdza' sde bo 'di rnams kyis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo mdza' sde bo 'di rnams dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa nyi shu'i bar</text></item>
<item><p>86b6</p><section>mdo sde</section><text>du log par ltung bar mi 'gyur te/ srid pa tha ma dang / gnas tha ma dang / lus tha ma dang / bdag gi ngo bo tha ma thob pa na/ rang sangs rgyas gdangs snyan zhes bya ba sha stag tu 'gyur ro/ /de dag gi sbyin par bya ba'i chos ni gang nga la sems dang bar byas pa 'di yin no/ /dge slong</text></item>
<item><p>86b7</p><section>mdo sde</section><text>dag de lta bas na 'di ltar bslab par bya ste/ sangs rgyas dang rang sangs rgyas dang nyan thos rnams la bkur sti bya'o zhes dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs</text></item>
<item><p>87a1</p><section>mdo sde</section><text>pa la mngon par bstod do// //gang po la sogs pa'i rtogs pa brjod pa brgya pa las/ sdom gyi tshigs su bcad pa gsum pa rdzogs so// //gang po la sogs pa'i rtogs pa brjod pa brgya pa/ bam po brgyad pa/ sdom ni/ pad ma dang</text></item>
<item><p>87a2</p><section>mdo sde</section><text>ni kham re dang / /chos sa\u0fb1\u0f7cnga de bzhin zhi ldan dang / /gzugs bzang mdza' bo'i bu mo dang / /ri bong dang ni chos tshol dang / /mgon med zas sbyin rab bzang ba/ /sde tshan dag tu bstan pa yin/ /pad ma zhes bya ba ni/ sangs rgyas bcom ldan 'das la rgyal po rnams dang / blon</text></item>
<item><p>87a3</p><section>mdo sde</section><text>po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams</text></item>
<item><p>87a4</p><section>mdo sde</section><text>kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang /</text></item>
<item><p>87a5</p><section>mdo sde</section><text>zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas ston kyi dus kyi tshe dge slong dag skya</text></item>
<item><p>87a6</p><section>mdo sde</section><text>rbab ser po'i nad kyis thebs te lus rid cing lus nyam chung bar gyur to/ /bcom ldan 'das ni snyun mi mnga' zhing gnod pa med la snyun gyis btab pa med de stobs dang ldan no/ /de nas dge slong rnams kyis de mthong nas bcom ldan 'das la zhus pa/ btsun pa dge slong kha cig ni</text></item>
<item><p>87a7</p><section>mdo sde</section><text>gdon gyi nad skya rbab ser pos thebs te lus rid cing lus nyam chung bar gyur/ bcom ldan 'das ni snyun mi mnga' zhing gnod pa ma mchis te/ stobs dang ldan zhing rang bzhin gyis snyun mi mnga' la/ pho ba'i drod snyoms shing 'ju ba dang ldan pa la gzigs/ bka' stsal pa/ dge slong</text></item>
<item><p>87b1</p><section>mdo sde</section><text>dag de bzhin gshegs pa nyid kyis/ sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar</text></item>
<item><p>87b2</p><section>mdo sde</section><text>'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po</text></item>
<item><p>87b3</p><section>mdo sde</section><text>dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ grong khyer bA rA Na</text></item>
<item><p>87b4</p><section>mdo sde</section><text>sI na/ rgyal po pad ma zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / 'thab pa dang / rtsod pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa</text></item>
<item><p>87b5</p><section>mdo sde</section><text>dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la dge zhing bsam pa bzang ba dang / bdag la phan pa dang gzhan la phan pa</text></item>
<item><p>87b6</p><section>mdo sde</section><text>la zhugs pa/ snying rje che ba/ bdag nyid che ba/ chos 'dod pa skye dgu la byams pa thams cad sbyin pa/ thams cad yongs su gtong ba/ chags pa med par yongs su gtong ba/ gtong ba chen po la gnas pa zhig go/ /de'i tshe bA rA Na sIr dus dang dus tshigs ma snyoms pa las mi nad chen</text></item>
<item><p>87b7</p><section>mdo sde</section><text>po byung ste/ sems can phal cher skya rbab kyi nad kyis btab bo/ /de nas rgyal pos de dag mthong nas snying rje skyed de/ bdag gis 'di dag yongs su bskyab par bya zhing gas bar bya'o snyam mo/ /de nas yul thams cad na sman pa 'khod pa rnams bsdus te/ bsgo nas sems can de dag gi</text></item>
<item><p>88a1</p><section>mdo sde</section><text>nad kyi gzhi dang gnas dang snga nas gzhi yod pa rtogs nas/ de'i 'og tu bdag nyid kyis gas ba dang sman thams cad bsdu bar byas so/ /de nas gsos te/ nor dang sman dang nad g.yog dang ldan par byas kyang yun ring mo zhig lon gyi bar du sems can de dag gso ma</text></item>
<item><p>88a2</p><section>mdo sde</section><text>nus so/ /de nas rgyal pos sman pa thams cad bkug ste gus par byas nas/ kye ci'i phyir sems can 'di dag gso dka' bar gyur ces smras so/ /de nas sman pa rnams kyis dpyad de yon tan dang nyes pa gros 'thun par gsol pa/ lha dus ma snyoms pa dang khams ma snyoms pa las</text></item>
<item><p>88a3</p><section>mdo sde</section><text>gyur pa lags pas/ legs par ma rtogs mod kyi lha 'on kyang sman sna gcig mchis te/ nya ro hi ta zhes bgyi ba zhig mchis la/ gal te rnyed na ni des gso bar nus lags so/ /de nas rgyal po nya ro hi ta kun tu tshol ba la zhugs te des tshol ba'i mi mang po bkye nas btsal kyang ma rnyed do/ /de</text></item>
<item><p>88a4</p><section>mdo sde</section><text>nas de dag gis rgyal po la gsol to/ /de nas phyi zhig na rgyal po 'chag tu gshegs pa dang / nad pa de dag kyang gcig tu 'dus te 'khod nas rgyal po la gsol pa/ rgyal po chen po bdag cag nad 'di las yongs su bskyab cing srog stsal du gsol/ de nas rgyal pos nad pa rnams</text></item>
<item><p>88a5</p><section>mdo sde</section><text>kyi tshig snying rje rje skad zer zhing / sdug sdug skad zer la gti zhing smra ba'i tshig thos nas snying rjes snying bskyod de/ 'chi ma 'dzag cing ngu bzhin du phyung nas bsams pa/ bdag gis gzhan sdug bsngal gyis gzir ba rnams zhi bar byed kyang ma nus na bdag gi 'tsho ba 'di lta bu dang rgyal srid kyi dbang</text></item>
<item><p>88a6</p><section>mdo sde</section><text>phyug 'di 'dra ba ci dgos snyam mo/ /de snyam du bsams nas/ rgyal pos nor phal po che yongs su gtong ba byas te/ bu thu bo rgyal por bcug nas nye du dang skye bo rnams la nyes pa bshags te/ pho brang 'khor gyi mi dang blon po rnams la bstod nas/ nad pa sdug pa rnams dbugs phyung ste brtul</text></item>
<item><p>88a7</p><section>mdo sde</section><text>zhugs yan lag brgyad pa yang dag par blangs nas khang steng du song ste/ bdug pa dang / me tog dang / spos dang / me tog phreng dang / byug pa rnams gtor nas shar phyogs su kha bltas te smon lam btab pa/ bden pa dang bden pa'i tshig gang gis sems can rnams shin tu phongs</text></item>
<item><p>88b1</p><section>mdo sde</section><text>par gyur te/ nad kyis yongs su gzir ba mthong nas bdag gis rang gi srog phangs pa yongs su btang ba'i bden pa dang bden pa'i tshig 'dis bdag chu klung zlog byed 'di'i nang du nya ro hi tar skye bar shog shig ces smras nas khang steng nas bdag nyid kyis mchongs so/ /der lhung</text></item>
<item><p>88b2</p><section>mdo sde</section><text>ba'i mod la shi nas chu klung zlog byed kyi nang du nya bo che ro hi ta zhes bya bar skyes so/ /de nas lha rnams kyis yul thams cad du chu klung zlog byed kyi nang du nya bo che ro hi ta zhes bya ba skyes pa de ni/ nad tshabs po ches gzir nas yun ring du lon pa rnams kyi bdud rtsi dang 'dra'o zhes sgra bsgrags so/ /</text></item>
<item><p>88b3</p><section>mdo sde</section><text>de nas thos ma thag tu skye bo phal po ches lag na mtshon cha thogs nas skon pa khyer te dong nas/ nya de gson por mtshon cha rnon po rnam pa sna tshogs kyis sha rnams gcod pa la zhugs so/ /byang chub sems dpa' de yang de ltar lus gcod pa na/ sems can de dag la byams pas khyab par byas</text></item>
<item><p>88b4</p><section>mdo sde</section><text>nas gdong mchi ma dron po 'dzag ste/ des bsams pa bdag gi sha khrag gis sems can 'di dag bde bar 'gyur ba 'di ni/ bdag gis rnyed pa legs par rnyed do snyam nas/ de lta bu'i tshul gyis lo bcu gnyis kyi bar du rang gi sha khrag gis sems can de dag tshim par byas te/ bla</text></item>
<item><p>88b5</p><section>mdo sde</section><text>na med pa yang dag par rdzogs pa'i byang chub las kyang sems ma log go/ /gang gi tshe sems can de dag gi nad de zhi bar gyur pa de'i tshe nya bo che ro hi ta des sgra bsgrags pa/ kye sems can dag khyed nyon cig /nga ni rgyal po pad ma zhes bya ba de yin te ngas khyed kyi don du rang gi srog yongs</text></item>
<item><p>88b6</p><section>mdo sde</section><text>su btang nas lus 'di lta bu blangs pa yin gyis/ nga la sems dga' bar gyis shig dang gang gi tshe nga bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe/ yang khyed nad las gtan du yongs su thar bar bya ste/ mya ngan las 'das pa gzha' gsang</text></item>
<item><p>88b7</p><section>mdo sde</section><text>gi mthar thug pa grub pa dang bde ba la dgod par bya'o zhes byas so/ /de skad thos nas/ skye bo'i tshogs de dag dang / rgyal po dang / blon po dang / pho brang 'khor gyi mi rnams kyis dad pa rnyed de/ me tog dang / me tog phreng dang / byug pa dag gis mchod nas smon lam btab pa/ shin tu dka'</text></item>
<item><p>89a1</p><section>mdo sde</section><text>ba byed pa khyod gang gi tshe bla na med pa yang dag par rdzogs pa'i byang chub tu mngon par rdzogs par 'tshang rgya ba de'i tshe bdag cag khyod kyi nyan thos su gyur cig ces byas so/ /bcom ldan 'das kyis bka' stsal pa/ dge slong dag ji snyam du sems de'i tshe de'i dus na</text></item>
<item><p>89a2</p><section>mdo sde</section><text>rgyal po pad ma zhes bya bar gyur pa gang yin pa de ni nga yin te/ ngas de lta bu'i yongs su gtong ba byas pa des na nga 'khor ba na 'khor ba'i tshe bde ba mtha' yas pa nyams su myong bar gyur la/ da ltar bla na med pa yang dag par rdzogs pa'i byang chub mngon par rdzogs par sangs rgyas pa na</text></item>
<item><p>89a3</p><section>mdo sde</section><text>yang / pho ba'i drod snyoms shing 'ju ba dang ldan te/ des na ngas zos pa dang 'thungs pa dang / 'chos pa dang myangs pa rnams legs par bde bar zhu bar gyur te/ nga nad med cing gnod pa med la nad med pa'i rang bzhin can du gyur to/ /dge slong dag de bas na 'di ltar bslab par bya</text></item>
<item><p>89a4</p><section>mdo sde</section><text>ste/ sems can thams cad la snying rje bsgom par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //kham re zhes bya ba ni/</text></item>
<item><p>89a5</p><section>mdo sde</section><text>sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam</text></item>
<item><p>89a6</p><section>mdo sde</section><text>mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes</text></item>
<item><p>89a7</p><section>mdo sde</section><text>pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon</text></item>
<item><p>89b1</p><section>mdo sde</section><text>med zas sbyin gyi kun dga' ra ba na bzhugs so/ /der bcom ldan 'das kyis dge slong rnams la bka' stsal pa/ dge slong dag gal te ji ltar ngas sbyin pa'i 'bras bu yang shes la/ sbyin pa'i bgo bsha'i 'bras bu rnam par smin pa yang shes pa bzhin du sems can rnams</text></item>
<item><p>89b2</p><section>mdo sde</section><text>kyis kyang / sbyin pa'i 'bras bu yang shes la/ sbyin pa'i bgo bsha'i 'bras bu rnam par smin pa yang shes su zin na ni/ de lta na kham gyi tha ma dang kham gyi mjug lus pa gang yin pa de las kyang gal te yon gnas len pa po rnyed na/ de la ma byin nam/ bgo bsha' ma</text></item>
<item><p>89b3</p><section>mdo sde</section><text>byas kyi bar du za bar mi byed la/ de dag gi sems kyang ser sna skyes pas kun nas dkris shing 'dug par mi 'gyur ba zhig na ji ltar ngas sbyin pa'i 'bras bu yang shes la/ sbyin pa'i bgo bsha'i 'bras bu rnam par smin pa yang shes pa bzhin du/ sems can rnams kyis kyang</text></item>
<item><p>89b4</p><section>mdo sde</section><text>sbyin pa'i 'bras bu yang mi shes la/ sbyin pa'i bgo bsha'i 'bras bu rnam par smin pa yang mi shes pas na/ de'i phyir de dag ni kun tu 'dzin pa'i sems kyis ma byin pa'am bgo bsha' ma byas par za bar byed la/ de dag gi sems kyang ser sna skyes pas kun nas dkris</text></item>
<item><p>89b5</p><section>mdo sde</section><text>shing 'dug go/ /bcom ldan 'das kyis de skad ces bka' stsal te/ bde bar gshegs pas de skad ces gsungs nas gzhan yang ston pas 'di skad ces bka' stsal to/ /bgo bsha' dag gi rnam par smin/ /ji ltar don ces 'gyur ba de/ /drang srong chen pos gsungs pa</text></item>
<item><p>89b6</p><section>mdo sde</section><text>bzhin/ /sems can rnams kyis shes na ni/ /ma sbyin bar du mi za zhing / /ser sna can du mi 'gyur la/ /de dag kun tu 'dzin pa'i sems/ /nam yang skye bar mi 'gyur na/ /gang phyir byis pa gti mug gis/ /bsgribs pa rnams kyis ma shes pa/ /de phyir kun tu 'dzin sems</text></item>
<item><p>89b7</p><section>mdo sde</section><text>kyis/ /rtag tu ma byin za bar byed/ /de dag ser sna skyes nas kyang / /sems ni kun nas dkris shing 'dug /gang gi tshe bcom ldan 'das kyis mdo 'di bka' stsal pa de'i tshe/ dge slong dag the tsom skyes te/ the tsom thams cad gcod pa/ sangs rgyas bcom ldan 'das la zhus</text></item>
<item><p>90a1</p><section>mdo sde</section><text>pa/ btsun pa bcom ldan 'das kyis sbyin pa'i bsngags pa yang bka' stsal la/ sbyin pa'i bgo bsha'i 'bras bu rnam par smin pa yang bka' stsal pa ni ngo mtshar lags so/ /bcom ldan 'das kyis bka' stsal pa/ dge slong dag de bzhin gshegs</text></item>
<item><p>90a2</p><section>mdo sde</section><text>pas sbyin pa'i bsngags pa yang brjod la/ sbyin pa'i bgo bsha'i 'bras bu rnam par smin pa yang brjod pa 'di lta la ngo mtshar che ba ci yod/ ngas 'das pa'i dus na slong ba'i phyir bdag za ba'i kham khar 'ongs zin pa las kyang yongs su btang ba de/ legs par rab tu nyon la yid</text></item>
<item><p>90a3</p><section>mdo sde</section><text>la zung shig dang ngas bshad do/ /dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos yongs su gang ba dang /</text></item>
<item><p>90a4</p><section>mdo sde</section><text>rtsod pa dang 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid</text></item>
<item><p>90a5</p><section>mdo sde</section><text>bskyangs so/ /rgyal po de yang dad pa dang ldan la dge zhing bsam pa bzang ba/ bdag la phan pa dang gzhan la phan pa la zhugs pa/ snying rje che ba/ bdag nyid che ba/ chos 'dod pa/ skye dgu la byams pa thams cad sbyin pa thams cad yongs su gtong ba/ chags pa med par</text></item>
<item><p>90a6</p><section>mdo sde</section><text>yongs su gtong ba/ gtong ba chen po la gnas pa zhig go/ /phyis re zhig na mu ge'i bar gyi bskal pa dang 'dra bar mu ge chen po byung ngo / /de nas skye bo'i tshogs mu ge'i dus ma yin par 'chi bas 'jigs pa bkres shing lkog ma dang 'gram pa zhom pa/ kyi lus 'dra</text></item>
<item><p>90a7</p><section>mdo sde</section><text>ba de dag 'dus shing tshogs la gcig tu 'phungs te/ rgyal po'i thad du dong nas rgyal bar gyur cig /sku tshe ring bar shog shig ces bstod de smras pa/ lha bdag cag mu ge'i 'jigs pa 'di las yongs su skyob cing / srog stsal du gsol zhes byas so/ /de nas rgyal pos mdzod pa la</text></item>
<item><p>90b1</p><section>mdo sde</section><text>bos te/ kwa ye mdzod pa mdzod na zas dang skom bdag cag dang skye bo'i tshogs 'di rnams kyi chog par yod dam zhes byas so/ /de thos nas mdzod srungs na re brtsis te lha la gsol bar 'tshal lo zhes byas so/ /de nas rtsis mkhas pa rnams kyis brtsis na/ 'di srid cig gi bar</text></item>
<item><p>90b2</p><section>mdo sde</section><text>du yul na 'khod pa thams cad ni nyin gcig bzhin kham re re 'tshal la/ rgyal po ni zhal kham gnyis gnyis gsol ba mchis so zhes gsol to/ /de nas rgyal pos skye bo'i tshogs rnams la bos te bsgo ba/ 'o na khyed nyin gcig bzhin du rgyal po'i pho brang du shog la/ kham re re zos</text></item>
<item><p>90b3</p><section>mdo sde</section><text>nas dengs shig ces byas so/ /de nas de dag nyin gcig bzhin du lhags te/ mi res kham re zos nas gar dga' bar 'dong bar byed do/ /de nas bram ze gzhan zhig rtsis de'i nang du ma zhen te/ gzhan las gtam thos nas rgyal po la smras pa/ lha rtsis mdzad par yul</text></item>
<item><p>90b4</p><section>mdo sde</section><text>mi'i nang du bdag gis thos kyis bdag la'ang kham gcig po de stsol cig ces byas so/ /de nas rgyal pos bdag nyid kham gnyis za ba las kham gcig bram ze la byin nas/ kham gcig ni yul mi dang thang mnyam par za bar byed do/ /lha'i dbang po brgya byin ni 'og ma la</text></item>
<item><p>90b5</p><section>mdo sde</section><text>shes pa'i mthong ba 'jug ste/ de 'di snyam du sems te/ kye ma yul bA rA Na sI na/ rgyal po byed pa de ni shin tu dka' ba byed cing 'dug gis de bdag gis bgam par bya'o snyam mo/ /de nas lha'i dbang po brgya byin gyis bdag nyid bram ze'i cha lugs su sprul te/ gro la bab pa'i tshe/</text></item>
<item><p>90b6</p><section>mdo sde</section><text>rgyal po'i thad du song nas rgyal bar gyur cig sku tshe ring bar shog shig ces bstod nas smras pa/ lha bdag bkres kyis lha nyid kyi zhal kham gcig po des bdag la phan gdags par gsol/ de nas rgyal pos rang gi srog yongs su gtang bar chad nas/ snying rjes bdag</text></item>
<item><p>90b7</p><section>mdo sde</section><text>gi kham gcig po de bram ze la byin nas smyung bar 'dug ste/ de lta bu'i tshul gyis zhag drug gi bar du zan bcad do/ /'on kyang skye bo phal po che de dag zan za ba mthong nas mchog tu dga' bar sems so/ /de nas lha'i dbang po brgya byin gyis rgyal po de shin tu dka' ba byed pa mthong</text></item>
<item><p>91a1</p><section>mdo sde</section><text>nas bram ze'i cha lugs mi snang bar byas te/ rang gi gzugs su 'dug nas rgyal po la bstod pa/ rgyal po chen po legs so/ /ma nyes so khyed dka' ba la zhugs pa 'dis bdag dga' bar gyur to/ /skye dgu skyong ba 'di lta bu yod pa las na skye bo'i</text></item>
<item><p>91a2</p><section>mdo sde</section><text>tshogs 'di dag ni mgon yod pa yin no/ /da sa bon thams cad thob cig ces yul phyogs su bsgo shig dang bdag gis zhag bdun na/ gang gis 'bru rnams rgyal bar 'gyur ba de lta bu'i dbang chen gyi char dbab par bya'o zhes byas so/ /rgyal pos kyang de bzhin du byed du</text></item>
<item><p>91a3</p><section>mdo sde</section><text>bcug go/ /brgya byin gyis kyang de lta bu'i dbang chen gyi char phab ste/ des na mu ge de bzlog ste lo legs par gyur to/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na rgyal po tshangs pas byin zhes bya bar gyur pa gang yin pa de</text></item>
<item><p>91a4</p><section>mdo sde</section><text>ni nga yin de/ ngas de lta bu'i mu ge byung na yang rang gi srog yongs su btang ste de lta bu'i sbyin pa dag byin no/ /dge slong dag de bas na 'di ltar bslab par bya ste sbyin pa dag sbyin no/ /bsod nams dag bya'o zhes dge slong khyed kyis de ltar bslab par bya'o/ /bcom ldan 'das</text></item>
<item><p>91a5</p><section>mdo sde</section><text>kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //chos skyong zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang</text></item>
<item><p>91a6</p><section>mdo sde</section><text>'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo</text></item>
<item><p>91a7</p><section>mdo sde</section><text>byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang zhal zas dang gzims cha dang gdan dang</text></item>
<item><p>91b1</p><section>mdo sde</section><text>snyun gsos dang sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /gang gi tshe mi blun po lhas sbyin gyis/ bcom ldan 'das bgrongs pa'i phyir/ glang po che nor skyong yang btang / dug</text></item>
<item><p>91b2</p><section>mdo sde</section><text>gi phye mas kyang gtor/ gshed ma'i mi yang bkye ste/ de bcom ldan 'das la yun ring po nas gshed ma dang dgra dang mi mdza' bar gyur la/ bcom ldan 'das ni de la byams pa'i dgongs pa dang phan pa'i dgongs pa dang thugs brtse ba'i dgongs pa nye bar gnas par gyur pa de'i tshe/</text></item>
<item><p>91b3</p><section>mdo sde</section><text>dge slong rnams kyis bcom ldan 'das la zhus pa/ bcom ldan 'das 'di ltar lha sbyin 'di ni bcom ldan 'das bgrongs pa'i slad du brtson par bgyid la/ bcom ldan 'das ni 'di la byams pa'i dgongs pa dang phan pa'i dgongs pa dang thugs brtse ba'i dgongs pas nye bar gnas pa</text></item>
<item><p>91b4</p><section>mdo sde</section><text>la gzigs/ bcom ldan 'das kyis bka' stsal pa/ dge slong dag da ltar de bzhin gshegs pa 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal</text></item>
<item><p>91b5</p><section>mdo sde</section><text>ba dang / yid mi bde ba dang / 'khrug pa rnams las yongs su grol ba thams cad mkhyen pa/ rnam pa thams cad mkhyen pa/ ye shes dang shes bya thams cad la mnga' brnyes zin pa 'di lta la ngo mtshar che ba ci yod/ 'das pa'i dus na 'dod chags dang bcas pa/ zhe sdang dang</text></item>
<item><p>91b6</p><section>mdo sde</section><text>bcas pa/ gti mug dang bcas pa na/ na so gzhon pa'i tshe gsod du 'ongs pa na yang / ngas 'di la sems sdang ba ma byas pa de legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na/ grong khyer bA rA Na sI na rgyal po tshangs</text></item>
<item><p>91b7</p><section>mdo sde</section><text>pas byin zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos yongs su gang ba dang / 'thab pa dang / rtsod pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang /</text></item>
<item><p>92a1</p><section>mdo sde</section><text>'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la dge zhing bsam pa bzang ba bdag la phan pa dang gzhan</text></item>
<item><p>92a2</p><section>mdo sde</section><text>la phan pa la zhugs pa/ snying rje che ba/ bdag nyid che ba/ chos 'dod pa/ skye dgu la byams pa/ thams cad sbyin pa/ thams cad yongs su gtong ba/ chags pa med par yongs su gtong ba zhig ste gtong ba chen po la gnas so/ /rgyal po de la btsun mo blo ngan ma zhes bya ba gtum</text></item>
<item><p>92a3</p><section>mdo sde</section><text>zhing khro la gzu lums can zhig yod de/ bu gcig pa chos skyong zhes bya ba yang blo ngan ma de nyid las btsas so/ /gzhon nu chos skyong de yang dad pa dang ldan la/ dge zhing bsam pa bzang ba/ bdag la phan pa dang gzhan la phan pa la zhugs pa/ snying rje che ba/ bdag nyid che ba/</text></item>
<item><p>92a4</p><section>mdo sde</section><text>chos 'dod pa/ skye dgu la byams pa zhig ste/ de yang bA rA Na sI na gnas pa'i bram ze dang khyim bdag rnams kyis mthong na sdug cing phangs la snying du sdug cing yid du 'ong bar bya ba yin no/ /de nas de mkhan po'i thad du song nas byis pa dag dang lhan cig tu yi ge slob bo/ /phyis</text></item>
<item><p>92a5</p><section>mdo sde</section><text>re zhig na rgyal po dpyid kyi dus kyi tshe/ shing rnams me tog rgyas pa dang / ngang pa dang / khrung khrung dang / rma bya dang / ne tso dang / ri skegs dang / khu byug dang / shang shang te'u rnams skad 'byin pa'i nags khrod du/ btsun mo dam pa dang bcas pa'i btsun mo'i 'khor gyis zhabs</text></item>
<item><p>92a6</p><section>mdo sde</section><text>'bring byas te skyed mos tshal gyi sar song ste/ skyed mos tshal de na/ rgyal po btsun mo'i 'khor dang lhan cig rtse ba las btsun mo blo ngan ma phrag dog dang khro bas non te 'khrugs so/ /rgyal pos ni de la skom 'thungs pa'i phyed bskur ba dang / de 'khrugs pas rgyal po la phrin spring</text></item>
<item><p>92a7</p><section>mdo sde</section><text>ba gal te bdag khyod kyis 'thungs pa'i phyed 'thung bar gyur na/ bdag bu'i khrag 'thung bar gyur cig ces byas so/ /'dod pa sten pa la ni sdig pa'i las mi bya ba ci yang med de/ de nas rgyal po tshangs pas byin chos can yin mod kyi/ 'dod pa'i 'dod chags kyi kun nas dkris</text></item>
<item><p>92b1</p><section>mdo sde</section><text>pa med par gyur nas/ btsun mo'i 'khor gyis phe'u btab kyang khro ba'i me 'bar te/ de je thur khros nas/ khyed deng la khye'u chos skyong gi mgul ba chod de de la khrag lud cig ces bsgo'o/ /de nas khye'u chos skyong byis pa'i grwa khang na 'dug pas thos nas/ ngus te 'di skad</text></item>
<item><p>92b2</p><section>mdo sde</section><text>du 'khor ba na sems can mi 'thun pa ni tha chad yin te 'di ltar khro ba'i dbang gis rang gi lus las byung ba'i bu yang gsod par byed do zhes smras so/ /de nas khye'u chos skyong rgyan thams cad kyis brgyan te/ yab kyi zhabs la phyag 'tshal nas gsol ba/ yab cig pha'o</text></item>
<item><p>92b3</p><section>mdo sde</section><text>'tshal la ni bu sdug la bdag gis kyang nongs pa ma bgyis na bdag mi dgum par ci gnang / rgyal pos bka' stsal pa/ bu sdug gal te khyod kyi mas bzod na ni ngas kyang bzod par bya'o/ /de nas chos skyong ngu zhing ma'i thad du song ste rkang pa la phyag 'tshal nas thal mo sbyar</text></item>
<item><p>92b4</p><section>mdo sde</section><text>te/ yum bzod pa mdzod la bdag gsod du ma stsal cig /ces smras so/ /de skad du snying rje rje skad zer zhing sdug sdug skad zer la/ gti zhing smra ba'i tshig thos kyang des bzod pa ma byas so/ /de nas gshed ma rnams kyis mtshon rnon pos khye'u chos skyong gi mgul pa</text></item>
<item><p>92b5</p><section>mdo sde</section><text>bcad de/ btsun mo blo ngan ma la khrag blud na 'on kyang blo ngan ma 'gyod pa yang med do/ /khye'u chos skyong ni pha ma dang gshed ma rnams la sems dga' ba bskyed nas shi'o/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na khye'u</text></item>
<item><p>92b6</p><section>mdo sde</section><text>chos skyong zhes bya bar gyur pa gang yin pa de ni nga yin no/ /btsun mo blo ngan ma ni lhas byin 'di kho na yin te de'i tshe nga gshed ma'i lag tu song ba na yang 'di la byams pa'i sems bskyed la/ da ltar nga la gsad par brtson pa na yang nga 'di la byams par sems/ phan par sems/</text></item>
<item><p>92b7</p><section>mdo sde</section><text>snying brtse bar sems so/ /dge slong dag de bas na 'di ltar bslab par bya ste/ sems can thams cad la byams pa'i sems bsgom par bya'o zhes dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te</text></item>
<item><p>93a1</p><section>mdo sde</section><text>bcom ldan 'das kyis gsungs pa la mngon par bstod do// //zhi ldan zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang /</text></item>
<item><p>93a2</p><section>mdo sde</section><text>ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang /</text></item>
<item><p>93a3</p><section>mdo sde</section><text>gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman</text></item>
<item><p>93a4</p><section>mdo sde</section><text>zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na dge slong dag 'dus pa chen po gnyis su gyur te/ gcig ni dbyar zla</text></item>
<item><p>93a5</p><section>mdo sde</section><text>'bring po la dbyar gnas par dam 'cha'o/ /gcig ni ston zla tha nya'i bar du dbyar gnas par dam 'cha' ste/ der dge slong dag lhung bzed rnams kha dog sgyur bar byed chos gos 'khru zhing btso blag byed tshem bu rnams 'drub par byed do/ /de nas re zhig</text></item>
<item><p>93a6</p><section>mdo sde</section><text>na dge slong zhig chos gos 'drub par 'dod de khab kyi mig tu skud pa gzhug ma nus nas snying rje rje skad zer zhing sdug sdug skad zer la gti zhing smra ste/ 'jig rten na bsod nams 'dod pa su yod/ 'jig rten na bsod nams 'dod pa su yod ces zer ro/ /bcom ldan 'das</text></item>
<item><p>93a7</p><section>mdo sde</section><text>kyang de dang thag mi ring ba zhig na 'chag sa na 'chag cing bzhugs so/ /de nas bcom ldan 'das kyis glang po che'i sna lta bu'i phyag brkyang nas/ gdangs zab cing snyan la zur phyin pa dang bya ka la ping ka'i skad lta bur yid du 'ong ba rnga bo che'i sgra ltar snyan pa'i gsung gis</text></item>
<item><p>93b1</p><section>mdo sde</section><text>bka' stsal pa/ dge slong nga ni 'jig rten na bsod nams 'dod pa'o/ /de nas dge slong des bcom ldan 'das kyis gsung yan lag lnga dang ldan pa thos nas gus par bsgrim pas la gor du bcom ldan 'das kyi phyag nas bzung ste rang gi mgo bo la bzhag nas smras pa/</text></item>
<item><p>93b2</p><section>mdo sde</section><text>bcom ldan 'das khyod kyi phyag 'dis bskal pa grangs med pa gsum gyi bar du sbyin pa dang / tshul khrims dang / bzod pa dang / brtson 'grus dang / bsam gtan dang / shes rab bsags na/ 'on kyang da dung bcom ldan 'das 'di skad du dge slong nga ni 'jig rten na bsod</text></item>
<item><p>93b3</p><section>mdo sde</section><text>nams 'dod pa'o zhes gsung ngam/ bcom ldan 'das kyis bka' stsal pa/ dge slong nga ni bsod nams kyis chog mi shes te/ dge slong ngas ni bsod nams kyi ro myong bas na de'i phyir bsod nams kyis chog mi shes so/ /de nas dge slong dag the tshom skyes te the tsom</text></item>
<item><p>93b4</p><section>mdo sde</section><text>thams cad gcod pa/ sangs rgyas bcom ldan 'das la zhus pa/ bcom ldan 'das bsod nams kyi 'du byed rnams kyis chog mi mkhyen pa ni ngo mtshar lags so/ /bcom ldan 'das kyis bka' stsal pa/ dge slong dag da ltar de bzhin gshegs pa 'dod chags dang bral</text></item>
<item><p>93b5</p><section>mdo sde</section><text>ba/ zhe sdang dang bral ba gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su grol ba/ thams cad mkhyen pa/ rnam pa thams cad mkhyen pa ye shes dang</text></item>
<item><p>93b6</p><section>mdo sde</section><text>shes bya thams cad la mnga' brnyes zin pa 'di lta bu la ngo mtshar che ba ci yod/ 'das pa'i dus na 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal</text></item>
<item><p>93b7</p><section>mdo sde</section><text>ba dang / yid mi bde ba dang / 'khrug pa rnams las yongs su ma grol ba'i tshe/ nga bsod nams kyi 'du byed rnams kyis chog mi shes pa de legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na/ rgyal po'i pho brang zhi ba'i</text></item>
<item><p>94a1</p><section>mdo sde</section><text>sgra chen zhes bya ba na/ rgyal po zhi ldan zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun</text></item>
<item><p>94a2</p><section>mdo sde</section><text>dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la/ dge zhing bsam pa</text></item>
<item><p>94a3</p><section>mdo sde</section><text>bzang ba/ bdag la phan pa dang gzhan la phan pa la zhugs pa/ snying rje che ba/ bdag nyid che ba/ chos 'dod pa/ skye dgu la byams pa thams cad sbyin pa thams cad yongs su gtong ba/ chags pa med par yongs su gtong ba/ gtong ba chen po la gnas pa zhig go/ /de nas</text></item>
<item><p>94a4</p><section>mdo sde</section><text>de nang par sngar langs te mchod sbyin gyi 'dun khang du song nas zas 'dod pa rnams la ni zas sbyin par byed do/ /skom 'dod pa rnams la ni skom sbyin par byed/ gos 'dod pa rnams la ni gos sbyin par byed cing / nor dang / 'bru dang / 'gron bu dang / gser dang / nor bu dang / mu tig</text></item>
<item><p>94a5</p><section>mdo sde</section><text>dang / bai dUr+ya dang / dung dang / man shel dang / byi ru rnams yongs su gtong bar byed do/ /'on kyang da bsod nams kyi 'du byed rnams kyis chog mi shes so/ /de btsun mo'i 'khor du song nas btsun mo'i 'khor la zas dang skom sbyin par byed do/ /bu rnams dang / blon po rnams dang / dpa'</text></item>
<item><p>94a6</p><section>mdo sde</section><text>bo dang / ru mchog dang grong rdal gyi mi rnams dang / yul mi rnams la zas dang skom sbyin par byed do/ /de nas rgyal po zhi ldan 'di snyam du sems te/ bdag gis mi rnams ni tshim par byas na srog chags phra mo rnams lus pa de dag ci zhig gis tshim par bya snyam mo/ /des bdog pa</text></item>
<item><p>94a7</p><section>mdo sde</section><text>thams cad yongs su btang bas gos ya gcig tsam gyon par zad de lus nyi tshe las par gyur nas bsams pa/ srog chags phra mo rnams la ni rang gi lus sbyin par bya'o snyam mo/ /des lus bzhogs nas gang na sha sbrang dang sbrang bu mchu la sogs pa yod pa der lus bor te 'dug</text></item>
<item><p>94b1</p><section>mdo sde</section><text>nas bu gcig pa sdug pa la bya ba bzhin du khrag gis tshim par byas so/ /lha'i dbang po brgya byin ni 'og ma la shes pa'i mthong ba 'jug ste de 'di snyam du sems te/ ci rgyal po zhi ldan 'di sems can rnams kyi don du 'di ltar byed dam/ 'on te snying rjes byed cig gu snyam nas</text></item>
<item><p>94b2</p><section>mdo sde</section><text>bdag gis 'di bgam par bya'o snyam mo/ /de nas bya rgod stang zil bcag pa'i 'phro lta bu dang snag tsa'i mdog can lta bur bdag nyid sprul te/ rgyal po zhi ldan gyi thad du song nas mchus mig bru bar gzas na yang rgyal po de skrag par ni ma gyur gyi/ byams pa'i mig chen pos</text></item>
<item><p>94b3</p><section>mdo sde</section><text>bya rgod de la bltas nas smras pa/ bu nga'i lus las gang 'dod pa las ci dga' mgur gyis shig ces byas so/ /de nas lha'i dbang po brgya byin dga' bar gyur te/ bram ze'i cha lugs su sprul nas rgyal po zhi ldan gyi mdun du bgreng ste smras pa/ rgyal po legs kyis khyod kyi</text></item>
<item><p>94b4</p><section>mdo sde</section><text>mig gnyis nga la byin cig rgyal pos smras pa/ kye bram ze nga'i lus 'di la 'gog pa su yang med kyis ci 'dod pa khyer cig ces byas so/ /de nas lha'i dbang po brgya byin lhag par dga' bar gyur nas bram ze'i cha lugs mi snang bar byas te/ rang gi gzugs su 'dug nas rgyal</text></item>
<item><p>94b5</p><section>mdo sde</section><text>po la spro ba bskyed de smras pa/ kye rgyal po legs so legs so/ /khyod kyi blo shin tu nges sa khyod kyi smon lam bskyod du med do/ /sems can rnams la khyod kyi snying rje chen po'i rgyun 'bab par gyur to/ /khyod 'jigs par bya ba'i chos rnams la 'di ltar 'jigs pa med pa</text></item>
<item><p>94b6</p><section>mdo sde</section><text>las na khyod ring po mi thogs par brtson pa 'dis/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na rgyal po zhi</text></item>
<item><p>94b7</p><section>mdo sde</section><text>ldan du gyur pa gang yin pa de ni nga yin te/ de'i tshe yang nga bsod nams mngon par 'du byed pa rnams kyis chog ma shes na da ltar lta ci smos/ dge slong dag de bas na 'di ltar bslab par bya ste sbyin pa dag sbyin no/ /bsod nams dag bya'o zhes dge slong khyed kyis de ltar bslab par</text></item>
<item><p>95a1</p><section>mdo sde</section><text>bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //gzugs bzang zhes bya ba ni/ sangs rgyas bcom ldan 'das la rgyal po rnams dang / blon po chen po</text></item>
<item><p>95a2</p><section>mdo sde</section><text>rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis</text></item>
<item><p>95a3</p><section>mdo sde</section><text>bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang /</text></item>
<item><p>95a4</p><section>mdo sde</section><text>zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /gang gi tshe bcom ldan 'das</text></item>
<item><p>95a5</p><section>mdo sde</section><text>nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog bshad do/ /'khor brgya phrag du mas kyang dbang po rnams mi g.yo bar bcom ldan 'das la chos ro dang ldan no cog mnyan pa de'i tshe dge slong dag the</text></item>
<item><p>95a6</p><section>mdo sde</section><text>tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa sems can 'di rnams chos rin po che'i snod du yang gyur te/ gus par mnyan par sems pa la gzigs/ bcom ldan 'das kyis bka' stsal pa/ dge slong dag de bzhin</text></item>
<item><p>95a7</p><section>mdo sde</section><text>gshegs pas ji ltar gus pa bskyed de chos mnyan pa dang bzung ba de legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na grong khyer bA rA Na sI na rgyal po gzugs bzang zhes bya ba zhig rgyal po byed de de'i ring la 'byor pa</text></item>
<item><p>95b1</p><section>mdo sde</section><text>dang / rgyas pa dang / bde ba dang / lo legs pa dang / skye bo dang mi mang pos gang ba dang / 'thab pa dang / rtsod pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang</text></item>
<item><p>95b2</p><section>mdo sde</section><text>ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la dge zhing bsam pa bzang ba bdag la phan pa dang gzhan la phan pa la zhugs pa/ snying rje che ba/ bdag nyid che ba/ chos 'dod pa/</text></item>
<item><p>95b3</p><section>mdo sde</section><text>skye dgu la byams pa/ thams cad sbyin pa/ thams cad yongs su gtong ba/ chags pa med par yongs su gtong ba/ gtong ba chen po la gnas pa zhig go/ /de nas rgyal po de la btsun mo mdzes ldan ma zhes bya ba gzugs bzang zhing blta na sdug la mdzes pa yan lag dang nying</text></item>
<item><p>95b4</p><section>mdo sde</section><text>lag thams cad dang ldan pa zhig yod do/ /bu gcig pa mdzes ldan zhes bya ba sdug cing phongs la snying du sdug cing yid du 'ong ba/ bzod pa dang ldan pa/ mi 'thun pa med pa zhig kyang yod do/ /de nas phyi zhig na rgyal po gzugs bzang chos 'dod par gyur nas des blon po thams</text></item>
<item><p>95b5</p><section>mdo sde</section><text>cad bsogs te smras pa/ yul gyi gtso bo dag nga chos 'dod kyis nga'i chos tshol cig ces bsgo'o/ /de nas blon po de dag gis thal mo sbyar te gsol pa/ rgyal po chen po chos ni dkon te sangs rgyas 'jig rten du byung na gdod chos 'byung ngo zhes gda'o/ /de nas rgyal pos gser 'bum</text></item>
<item><p>95b6</p><section>mdo sde</section><text>yod pa'i snod rgyal mtshan gyi rtse mo la btags te/ yul thams cad du dril bsgrags nas nga'i yul na chos smra ba gang yin pa de la gser 'bum yod pa'i snod 'di sbyin no/ /bkur sti chen pos kyang bkur zhing bstod par bya'o zhes kyang byas so/ /de nas yun ring po zhig lon kyang chos smra ba</text></item>
<item><p>95b7</p><section>mdo sde</section><text>su yang mi snang ngo / /de nas rgyal po chos kyi phyir gdung zhing yi chad do/ /lha'i dbang po brgya byin ni 'og ma la shes pa'i mthong ba 'jug ste/ des rgyal po chos kyi phyir phongs shing 'dug pa mthong nas de 'di snyam du sems te/ bdag gis rgyal po gzugs bzang bgam par bya'o snyam mo/ /</text></item>
<item><p>96a1</p><section>mdo sde</section><text>de nas bdag nyid gnod sbyin rkang lag dang mig mi sdug pa zhig tu sprul nas/ rgyal po 'khor du ma'i nang na 'dug pa la 'di skad ces smras so/ /ci khyod chos 'dod ce na/ ngas khyod la chos bstan to/ /de nas rgyal pos chos kyi sgra thos pas dga' zhing mchog</text></item>
<item><p>96a2</p><section>mdo sde</section><text>tu dga' ba skyes nas gnod sbyin la 'di skad ces smras so/ /gsang ba pa chos smros shig ngas mnyan par bya'o/ /gnod sbyin gyis smras pa/ kye ma rgyal po chen po bde zhing 'khod pa ni chos smra bar byed kyi nga ni bkres kyis je zan byin cig /de nas rgyal pos de thos nas/ zho shas</text></item>
<item><p>96a3</p><section>mdo sde</section><text>'tsho ba rnams la 'di'i bza' ba dang bca' ba'i rnam pa dag 'on cig ces bsgo'o/ /gnod sbyin gyis smras pa/ nga ni 'phral la bsad pa'i sha dang khrag za zhing 'thung ba yin gyis bu gcig pa mdzes ldan 'di nga la byin cig /de nas rgyal pos de thos nas mchog tu mi dga' bar</text></item>
<item><p>96a4</p><section>mdo sde</section><text>gyur te/ brgya lam na lan cig deng lta zhig chos kyi sgra dang phrad na de yang rin thang gdab tu med pas nyo dgos so snyam mo/ /de nas gzhon nu mdzes ldan gyis de thos nas yab kyi zhabs la phyag 'tshal te gsol pa/ lha bzod pa mdzad de lha'i dgongs pa rdzogs par mdzad la</text></item>
<item><p>96a5</p><section>mdo sde</section><text>bdag gsang ba pa'i zas su stsal bar gsol zhes byas so/ /de nas rgyal pos bu gcig pa sdug cing phangs la snying du sdug cing yid du 'ong ba bzod pa dang ldan pa mi 'thun pa med pa de chos kyi don du gnod sbyin la byin no/ /de nas gnod sbyin gyis rang gi rdzu 'phrul gyi stobs</text></item>
<item><p>96a6</p><section>mdo sde</section><text>kyis rgyal po dang 'khor rnams la khye'u'i yan lag dang nying lag rnams so sor bcad cing bcad cing zos pa dang khrag kyang 'thungs par bstan to/ /rgyal po des mthong na chos 'dod pa'i phyir mi dga' bar ma gyur to/ /de nas gnod sbyin gyis rgyal po la smras pa/ rgyal po nga ma</text></item>
<item><p>96a7</p><section>mdo sde</section><text>'grangs kyis yang byin cig ces byas so/ /rgyal pos de la snying du sdug pa'i chung ma yang byin no/ /de nas de yang thabs de kho na ltar zos par bstan to/ /de nas yang rgyal po la smras pa/ kye rgyal po nga da dung ma 'grangs so/ /de nas rgyal pos gnod sbyin la smras pa/ bu ngas</text></item>
<item><p>96b1</p><section>mdo sde</section><text>bu gcig pa dang sdug pa'i chung ma yang byin zin na yang ci 'dod/ gnod sbyin gyis smras pa/ rang gi lus nga la byin cig dang des na nga 'grangs par 'gyur ro/ /rgyal pos smras pa/ gal te rang gi lus khyod la byin na ngas ji ltar chos mnyan gyis/ sngar nga la chos je ston dang</text></item>
<item><p>96b2</p><section>mdo sde</section><text>ngas chos thos pa'i 'og tu rang gi lus yongs su gtang bar bya'o zhes byas so/ /de nas gnod sbyin gyis rgyal po dam gyi 'og tu bcug nas 'khor brgya phrag du ma'i mdun du chos bstan pa/ sdug pa dag las mya ngan skye/ /sdug pa dag las 'jigs pa skye/ /'jigs pa dag</text></item>
<item><p>96b3</p><section>mdo sde</section><text>las rnam grol rnams/ /mya ngan med na ga la 'jigs/ /de nas rgyal pos tshigs su bcad pa 'di thos ma thag tu yid rab tu sim par gyur te/ dbang po dga' zhing yid bde ba skyes nas gnod sbyin la smras pa/ gnod sbyin nga'i lus 'di ji dga' bar gyis shig ces byas so/ /</text></item>
<item><p>96b4</p><section>mdo sde</section><text>de nas lha'i dbang po brgya byin gyis rgyal po de bla na med pa yang dag par rdzogs pa'i byang chub las lhun po bzhin du mi g.yo bar rig nas/ gnod sbyin gyi gzugs mi snang bar byas te/ rang gi gzugs su 'dug nas dga' zhing mdangs phyung ba'i mig dang ldan pas lag pa ya</text></item>
<item><p>96b5</p><section>mdo sde</section><text>gcig gis ni bu bzung ya gcig gis ni chung ma bzung nas rgyal po spro ba bskyed de smras pa/ skyes bu dam pa legs so legs so/ /khyod kyi go cha brtan gyis brtson pa 'dis ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>96b6</p><section>mdo sde</section><text>'gyur ro/ /khyod kyi sdug pa'i mi dang phrad pa yang 'di yin no zhes byas so/ /de nas rgyal pos lha'i dbang po brgya byin la 'di skad ces smras so/ /kau shi ka bdag gi chos kyi bsam pa yongs su rdzogs par byas pa legs so legs so/ /bcom ldan 'das kyis bka' stsal</text></item>
<item><p>96b7</p><section>mdo sde</section><text>pa/ dge slong dag ji snyam du sems de'i tshe de'i dus na rgyal po gzugs bzang zhes bya bar gyur pa gang yin pa de ni nga yin no/ /gzhon nu mdzes ldan ni kun dga' bo yin no/ /mdzes ldan ma ni grags 'dzin ma yin no/ /dge slong dag de'i tshe yang ngas chos kyi phyir gnyen sdug</text></item>
<item><p>97a1</p><section>mdo sde</section><text>pa yongs su gtong ba dang rang gi srog yongs su gtong ba byas na da ltar lta ci smos/ dge slong dag de bas na 'di ltar bslab par bya ste/ chos la bkur sti bya'o/ /bla mar bya'o/ /ri mor bya'o/ /mchod pa bya'o/ /chos la bkur sti byas/ bla mar byas/ ri mor byas/ mchod pa byas</text></item>
<item><p>97a2</p><section>mdo sde</section><text>nas brten te gnas par bya'o zhes dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //gang po la sogs pa'i rtogs</text></item>
<item><p>97a3</p><section>mdo sde</section><text>pa brjod pa brgya pa/ bam po dgu pa/ mdza' bo'i bu mo zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu</text></item>
<item><p>97a4</p><section>mdo sde</section><text>rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha'</text></item>
<item><p>97a5</p><section>mdo sde</section><text>lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas</text></item>
<item><p>97a6</p><section>mdo sde</section><text>pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /der bcom ldan 'das kyis dge slong rnams la bka' stsal pa/ dge slong dag khyim gang dag na pha ma gnyis la legs par ri mo byed pa dang legs par mchod pa byed</text></item>
<item><p>97a7</p><section>mdo sde</section><text>pa dang legs par g.yog byed pa'i khyim de dag ni tshangs pa dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas tshangs pa dang 'dra ba'i phyir ro/ /dge slong dag khyim gang dag na pha ma gnyis la legs par ri mo byed pa dang legs</text></item>
<item><p>97b1</p><section>mdo sde</section><text>par mchod pa byed pa dang legs par g.yog byed pa'i khyim de dag ni slob dpon dang ldan pa yin no/ /de ci'i phyir zhe na/ rigs kyi bu'i pha ma gnyis ni rigs pa'i sgo nas slob dpon dang 'dra ba'i phyir ro/ /dge slong dag khyim gang dag na pha ma gnyis la legs par ri mo</text></item>
<item><p>97b2</p><section>mdo sde</section><text>byed pa dang legs par mchod pa byed pa dang legs par g.yog byed pa'i khyim de dag ni kun tu sbyin pa'i 'os su gyur pa dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas kun tu sbyin pa'i 'os su gyur pa yin pa'i phyir ro/ /</text></item>
<item><p>97b3</p><section>mdo sde</section><text>dge slong dag khyim gang dag na pha ma gnyis la legs par ri mo byed pa dang legs par mchod pa byed pa dang legs par g.yog byed pa'i khyim de dag ni me dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas me dang 'dra ba'i</text></item>
<item><p>97b4</p><section>mdo sde</section><text>phyir ro/ /dge slong dag khyim gang dag na pha ma gnyis la legs par ri mo byed pa dang legs par mchod pa byed pa dang legs par g.yog byed pa'i khyim de dag ni lha dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas lha</text></item>
<item><p>97b5</p><section>mdo sde</section><text>dang 'dra ba'i phyir ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas gzhan yang ston pas 'di skad ces bka' stsal to/ /pha ma gnyis ni tshangs pa ste/ /de bzhin dang po'i slob dpon yin/ /bu yi kun sbyin 'os gyur pa/ /</text></item>
<item><p>97b6</p><section>mdo sde</section><text>mi yang yin la lha yang yin/ /de phyir de gnyis phyag gi gnas/ /dril ba dang ni khrus rnams dang / /rkang pa dag kyang bkru ba dang / /yang na zas dang skom rnams dang / /gos dang mal cha stan rnams kyis/ /mkhas pa dag gis bkur sti bya/ /pha ma dag la bkur byas pa/ /</text></item>
<item><p>97b7</p><section>mdo sde</section><text>des na mkhas pa de dag ni/ /'dir yang smad par mi 'gyur la/ /shi na'ang mtho ris dga' bar 'gyur/ /gang gi tshe bcom ldan 'das kyis mdo 'di bka' stsal pa de'i tshe/ dge slong dag the tsom skyes te the tsom thams cad gcod pa sangs rgyas bcom ldan 'das la zhus pa/</text></item>
<item><p>98a1</p><section>mdo sde</section><text>btsun pa bcom ldan 'das pha ma la sri zhu che ba'i bsngags pa gsungs pa ni ngo mtshar lags so/ /bcom ldan 'das kyis bka' stsal pa/ dge slong dag da ltar de bzhin gshegs pa 'dod chags dang bral ba/ zhe sdang dang bral ba/ gti mug dang bral ba/</text></item>
<item><p>98a2</p><section>mdo sde</section><text>skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su grol ba thams cad mkhyen pa/ rnam pa thams cad mkhyen pa/ ye shes dang shes bya thams cad la mnga' brnyes</text></item>
<item><p>98a3</p><section>mdo sde</section><text>zin pa na/ pha ma la sri zhu che ba'i bsngags pa brjod pa 'di lta la ngo mtshar che ba ci yod/ 'das pa'i dus na nga 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug</text></item>
<item><p>98a4</p><section>mdo sde</section><text>bsngal ba dang / yid mi bde ba dang / 'khrug pa rnams las yongs su ma grol ba'i tshe ma la gnod pa chung ngu byas pas kyang sdug bsngal chen po myong bar gyur la/ bkur sti chung ngu byas pas kyang bde ba chen po myong bar gyur pa de legs par rab tu nyon la yid la zung shig dang /</text></item>
<item><p>98a5</p><section>mdo sde</section><text>ngas bshad do/ /dge slong dag sngon byung ba 'das pa'i dus na grong khyer bA rA Na sI na ded dpon mdza' bo zhes bya ba phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa rnam thos kyi bu'i nor dang 'gran pa zhig gnas pa des rigs mnyam</text></item>
<item><p>98a6</p><section>mdo sde</section><text>pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las bu dag byung yang shi bar gyur te/ de lag pa la rko ma tshugs bcas nas bdag gi khyim nor du ma dang ldan du zin kyang bdag la bu yang med bu</text></item>
<item><p>98a7</p><section>mdo sde</section><text>mo yang med pas bdag shi ba'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go/ /de nas de la kha cig gis gdams ngag bstan pa/ gal te khyod kyi bu byung bar gyur na de la bu mo'i ming thogs shig dang de ltar byas na</text></item>
<item><p>98b1</p><section>mdo sde</section><text>de yun ring du 'tsho bar 'gyur ro zhes byas so/ /de bu med de bu 'dod pa'i phyir gu lang dang / chu lha dang / ku be ra dang / brgya byin dang / tshangs pa la sogs pa dang lha'i khyad par gzhan dag la yang gsol ba 'debs te 'di lta ste/ kun dga' ra ba'i lha dang / nags tshal</text></item>
<item><p>98b2</p><section>mdo sde</section><text>gyi lha dang / lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig skyes pa'i lha dang / chos 'thun pa pa dang / rtag tu phyi bzhin 'brang ba'i lha rnams la yang gsol ba 'debs la/ 'jig rten na yang gsol ba btab pa'i rgyus bu dang bu mo skye</text></item>
<item><p>98b3</p><section>mdo sde</section><text>bar 'gyur ro zhes bya ba'i gtam de yod mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so/ /ye ni gnas gsum tshogs pa</text></item>
<item><p>98b4</p><section>mdo sde</section><text>las bu dang bu mo skye bar 'gyur te gsum gang zhe na pha ma gnyis 'dod chags langs te phrad pa dang ma dus la bab cing zla mtshan dang ldan pa dang dri za 'ongs pa ste gnas 'di gsum tshogs pa las bu dang bu mo skye bar 'gyur ro/ /de nas de yang gsol ba 'debs pa lhur byed cing</text></item>
<item><p>98b5</p><section>mdo sde</section><text>'dug la/ sems can zhig kyang sems can gyi ris shig nas shi 'phos nas de'i chung ma'i ltor zhugs so/ /bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la/ ma chags pa yang shes</text></item>
<item><p>98b6</p><section>mdo sde</section><text>pa dang / dus kyang shes la zla mtshan yang shes pa dang / bu chags pa yang shes pa dang / gang las bu chags pa shes pa dang / khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni lto g.yon</text></item>
<item><p>98b7</p><section>mdo sde</section><text>logs su rten cing gnas so/ /de dga' ches nas khyim thab la sbran pa jo bo bdag la sras chags te/ bdag gi rum g.yas logs na rten cing gnas pa las na khye'ur 'gyur bar nges kyis dgyes pa bskyed du gsol zhes byas so/ /de yang dga' ches te ro stod ni bteg lag</text></item>
<item><p>99a1</p><section>mdo sde</section><text>pa g.yas pa ni brkyang nas bdag gis yun ring po nas smon smon pa'i bu'i ngo mthong bar 'ong ngo / /bdag gi bu rung bar gyur cig /mi rung bar ma gyur cig /gsos na bdag gi bya ba dag byed par shog shig /gsos pa'i lan phyir gso bar shog</text></item>
<item><p>99a2</p><section>mdo sde</section><text>shig /nor skal la spyod par shog shig /bdag gi rigs rgyud ring du gnas par shog shig /bdag cag 'das te shi ba'i 'og tu yang bdag cag gi phyir mang yang rung nyung yang rung ste sbyin pa dag byin la/ bsod nams dag byas nas/ de gnyis gang dang gang du</text></item>
<item><p>99a3</p><section>mdo sde</section><text>skyes shing 'gro ba der 'di song shig ces yon bsngo bar shog cig ces dga' ba'i tshig brjod do/ /de nas des bu chags par rig nas bu'i rim gro bya ba'i phyir/ khang steng du nyam rangs su bzhag ste grang ba'i tshe grang ba'i yo byad rnams dang / tsha ba'i tshe tsha</text></item>
<item><p>99a4</p><section>mdo sde</section><text>ba'i yo byad rnams dang / sman pas bstan pa'i zas rnams dang / ha cang kha ba ma yin pa rnams dang / ha cang skyur ba ma yin pa rnams dang / ha cang lan tshwa che ba ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha cang</text></item>
<item><p>99a5</p><section>mdo sde</section><text>bska ba ma yin pa rnams te kha ba dang / skyur ba dang / lan tshwa dang / mngar ba dang / tsha ba dang / bska ba med pa'i zas rnams kyis brten cing / do shal dang se mo dos lus rnam par bklubs te/ lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang</text></item>
<item><p>99a6</p><section>mdo sde</section><text>khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so/ /de nas de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa mdog bzang ba gser gyi kha</text></item>
<item><p>99a7</p><section>mdo sde</section><text>dog can mgo bo gdugs ltar 'dug pa/ lag pa ring ba/ dpral ba'i dbyes che ba/ sna mtho ba/ sna legs pa/ smin ma stug pa/ yan lag dang nying lag thams cad dang ldan pa zhig btsas nas/ de btsas pa'i btsas ston byas nas khye'u'i ming ji skad gdags zhes ming 'dogs</text></item>
<item><p>99b1</p><section>mdo sde</section><text>par byed de/ nye du rnams na re khye'u 'di mdza' bo'i bu yin la bu mo'ang yin pas na/ de'i phyir khye'u 'di'i ming ni mdza' bo'i bu mo zhes bya'o zhes zer ro/ /de nas khye'u mdza' bo'i bu mo pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma</text></item>
<item><p>99b2</p><section>mdo sde</section><text>gnyis dang / rtse ba'i ma ma gnyis te ma ma brgyad la gtad nas/ ma ma brgyad kyis 'o ma dang / zho dang / mar dang / zhun mar dang / mar gyi nying khu dang gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du skye drag par gyur</text></item>
<item><p>99b3</p><section>mdo sde</section><text>to/ /de'i pha ni rgya mtsho chen por song nas de nyid du shi'o/ /de nas gang gi tshe mdza' bo'i bu mo cher skyes pa de'i tshe ma la smras pa/ yum bdag gi pha sngon las ji lta bu zhig gis 'tsho bar gyur/ bdag gis kyang de'i rjes su de dang 'dra bar bgyi 'tshal lo/ /de nas mas bsams</text></item>
<item><p>99b4</p><section>mdo sde</section><text>pa/ gal te bdag gis 'di la rgya mtsho chen po'i tshong pa byed byed do zhes byas na ni/ 'di yang brgya la rgya mtsho chen por song nas de nyid du 'chi bar 'ong ngo snyam nas smras pa/ bu khyod kyi pha ni sngon yul tshong pa byed byed kyis khyod kyang 'dod na yul tshong pa gyis shig ces byas so/ /</text></item>
<item><p>99b5</p><section>mdo sde</section><text>de nas des yul tshong pa'i las byas na dang po'i nyin par kAr ShA pa Na bzhi rnyed de/ de ma la byin nas yum 'dis dge sbyong dang bram ze dang sdug cing phongs pa dang bkren pa rnams la sbyin pa mdzod cig ces byas so/ /de nas re zhig na gzhan zhig na re khyod kyi pha spos kyi tshong</text></item>
<item><p>99b6</p><section>mdo sde</section><text>pa byed byed do zhes byas pa dang / des yul tshong pa'i las btang ste spos kyi tshong byas so/ /de nas kAr ShA pa Na brgyad rnyed de/ de dag kyang des ma la byin no/ /de nas re zhig na gzhan zhig na re khyod kyi pha gser dngul gyi tshong pa byed byed do zhes byas pa dang / des</text></item>
<item><p>99b7</p><section>mdo sde</section><text>spos 'tshong ba btang ste/ gser dang dngul gyi tshong byas so/ /de nas dang po'i nyin par kAr ShA pa Na bcu drug rnyed de/ de dag kyang des ma la byin no/ /de nas phyi de nyin par kAr ShA pa Na sum cu rtsa gnyis rnyed de de dag kyang des ma la byin no/ /de nas re zhig na gser</text></item>
<item><p>100a1</p><section>mdo sde</section><text>dngul gyi tshong pa phrag dog gi rang bzhin can dag gis khye'u de gnas thams cad kyi nyo tshong gi rgyus shes par rig nas smras pa/ mdza' bo'i bu mo khyod kyi pha ni rgya mtsho chen po'i tshong pa byed byed na/ ci khyod la chos ma yin pa'i 'tsho ba 'di ci dgos khyod sus</text></item>
<item><p>100a2</p><section>mdo sde</section><text>sems can ngan pa'i nyo tshong gi las byed du bcug ces byas so/ /de nas de gser dngul gyi tshong pa'i tshig gis bskul nas ma'i thad du song ste smras pa/ yum bdag gi pha sngon rgya mtsho chen po'i tshong pa byed byed ces de skad grags pas/ bdag kyang rgya mtsho chen po'i nang du mchi</text></item>
<item><p>100a3</p><section>mdo sde</section><text>'tshal gyis gnang bar mdzod cig /mas smras pa bu gcig de ni bden mod kyi/ 'on kyang khyod byis pa yin la bu gcig pa yang yin gyis nga bor te rgya mtsho chen po'i nang du ma 'gro shig /de nas de mi dge ba'i bshes gnyen phrag dog gi rang bzhin can dag gis brid pas ldog tu</text></item>
<item><p>100a4</p><section>mdo sde</section><text>ma btub nas/ des ma'i tshig ma mnyan te grong khyer bA rA Na sIr dril bsgrags nas/ kye bA rA Na sI na gnas pa'i tshong pa rnams khyed nyon cig /ded dpon mdza' bo'i bu mo rgya mtsho chen po'i nang du 'gro bar chad kyis khyed kyi nang nas ded dpon mdza' bo'i bu mo dang lhan cig tu sho</text></item>
<item><p>100a5</p><section>mdo sde</section><text>gam mi dgos pa dang la gcan gyi btsas mi dgos pa dang gru btsas mi dgos par rgya mtsho chen po'i nang du 'gro 'dod pa de dag rgya mtsho chen por 'gro ba'i zong sta gon gyis shig ces byas nas dge mtshan dang bkra shis dang bde legs su 'gyur ba rnams byas te/ g.yog</text></item>
<item><p>100a6</p><section>mdo sde</section><text>'khor tshong pa lnga brgya dang lhan cig chas te/ shing rta dang / khur dang / sgye dang / skon pa dang / rnga mo dang / ba lang dang / bong bu dag gis rgya mtsho chen por 'gro ba'i zong bskyas so/ /de'i ma ni snying byams pas ci bya gtol med nas mchi ma 'dzag cing ngu bzhin phyung ste rkang pa</text></item>
<item><p>100a7</p><section>mdo sde</section><text>la 'jus nas bu gcig nga bor te rgya mtsho chen po'i nang du ma 'gro shig ces byas so/ /de ltar snying rje rje skad zer zhing sdug sdug skad zer la gti zhing smre ba'i skad phyung yang des brtul te ma'i mgo bo la rdog pas bsnun nas 'gron po rnams dang chas so/ /de nas mas smras pa/</text></item>
<item><p>100b1</p><section>mdo sde</section><text>bu khyod kyis las 'di'i rnam par smin pa myong bar ma gyur cig ces byas so/ /de nas re zhig na des grong rdal dang / yul 'khor dang / rgyal po'i pho brang dang / yul po che de dag mthong nas/ rgya mtsho chen po'i 'gram du phyin to/ /de nas des kAr ShA pa Na lnga brgyas gru</text></item>
<item><p>100b2</p><section>mdo sde</section><text>nyos nas zho shas 'tsho ba rnam pa lnga ste gru pa dang / chu 'phyag pa dang / mnyan pa dang / byi'u zul mkhan dang / ru skya 'dzin pa rnams kyang khrid de lan gsum dril bsgrags nas rgya mtsho chen po'i nang du zhugs so/ /de nas re zhig na gru de nya'i rigs chu srin ma ka ras ma rung</text></item>
<item><p>100b3</p><section>mdo sde</section><text>bar byas te bub par byas so/ /de nas mdza' bo'i bu mos spang leb gcig la zin nas skam la phyin to/ /de nas skam la song song nas thag ring po zhig nas grong khyer longs spyod byed ces bya ba mthong nas/ de de'i logs su song ba dang re zhig na de'i nang nas lha'i bu mo</text></item>
<item><p>100b4</p><section>mdo sde</section><text>gzugs bzang zhing blta na sdug la mdzes pa bzhi zhig byung nas/ de dag na re mdza' bo'i bu mo tshur spyon khyod byon pa legs so/ /'di dag ni bdag cag gi zas gzhag pa'i khang pa dang / skom gzhag pa'i khang pa dang / gos gzhag pa'i khang pa dang / gzims khang lags</text></item>
<item><p>100b5</p><section>mdo sde</section><text>te/ nor bu dang / mu tig dang / bai dUr+ya dang / dung dang / man shel dang / byi ru dang / gser dngul rnam pa sna tshogs kyis gang ba lags kyis tshur spyon dang longs spyad par bgyi'o zhes zer nas/ de de dag dang lhan cig tu lo du mar dga' ba myong ste/ 'di ltar de ni bsod</text></item>
<item><p>100b6</p><section>mdo sde</section><text>nams byed byed pa dang dge ba byed byed pa dang / rdzu 'phrul che ba dang mthu che ba yin pa'i phyir ro/ /de nas de'i lho phyogs kyi lam du song ba las 'gror mi ster nas/ de lho phyogs kyi lam der 'gror mi ster ba dang lhag par yang der 'gro 'dod par gyur nas re zhig na yang lho phyogs</text></item>
<item><p>100b7</p><section>mdo sde</section><text>su song ba dang grong khyer rtag tu myos zhes bya ba mthong ste de de'i sgor phyin pa dang re zhig na de'i nang nas kyang lha'i bu mo ches gzugs bzang zhing ches blta na sdug la ches mdzes pa brgyad byung nas de dag na re mdza' bo'i bu mo tshur spyon khyod byon pa legs so/ /'di dag ni bdag</text></item>
<item><p>101a1</p><section>mdo sde</section><text>cag gi zas gzhag pa'i khang pa dang / skom gzhag pa'i khang pa dang / gos gzhag pa'i khang pa dang gzims khang lags te/ nor bu dang / mu tig dang / bai dUr+ya dang / dung dang / man shel dang / byi ru dang / gser dngul rnam pa sna tshogs kyis gang ba</text></item>
<item><p>101a2</p><section>mdo sde</section><text>lags kyis tshur spyon dang longs spyad par bgyi'o zhes zer nas/ de de dag dang lhan cig tu lo du mar dga' ba myong ste/ 'di ltar de ni bsod nams byed byed pa dang dge ba byed byed pa dang rdzu 'phrul che ba dang mthu che ba yin pa'i phyir ro/ /de nas de'i yang lho phyogs kyi lam du song</text></item>
<item><p>101a3</p><section>mdo sde</section><text>ba las 'gror mi ster nas/ de lho phyogs kyi lam der 'gror mi ster ba dang lhag par yang der 'gro 'dod par gyur nas re zhig na yang lho phyogs su song ba dang grong khyer dga' byed ces bya ba mthong ste/ de de'i sgor phyin pa dang re zhig na de'i nang nas kyang lha'i bu mo ches gzugs bzang</text></item>
<item><p>101a4</p><section>mdo sde</section><text>zhing blta na sdug la ches mdzes pa bcu drug byung nas de dag na re mdza' bo'i bu mo tshur spyon khyod byon pa legs so/ /'di dag ni bdag cag gi zas gzhag pa'i khang pa dang / skom gzhag pa'i khang pa dang / gos gzhag pa'i khang pa dang / gzims khang lags te/ nor bu dang /</text></item>
<item><p>101a5</p><section>mdo sde</section><text>mu tig dang / bai dUr+ya dang / dung dang / man shel dang / byi ru dang / gser dngul rnam pa sna tshogs kyis gang ba lags kyis tshur spyon dang longs spyad par bgyi'o/ /zhes zer nas/ de de dag dang lhan cig tu lo du mar dga' ba myong ste/ 'di ltar de ni bsod nams byed byed</text></item>
<item><p>101a6</p><section>mdo sde</section><text>pa dang dge ba byed byed pa dang rdzu 'phrul che ba dang mthu che ba yin pa'i phyir ro/ /de nas de'i yang lho phyogs kyi lam du song ba las 'gror mi ster nas de lho phyogs kyi lam der 'gror mi ster ba dang lhag par yang de 'gro 'dod par gyur nas/ re zhig na yang lho phyogs su song ba</text></item>
<item><p>101a7</p><section>mdo sde</section><text>dang khang tshangs pa'i bla ma zhes bya ba mthong ste/ de de'i sgor phyin pa dang re zhig na de'i nang nas kyang lha'i bu mo ches gzugs bzang zhing ches blta na sdug la ches mdzes pa sum cu rtsa gnyis byung ste/ de dag na re mdza' bo'i bu mo tshur spyon khyod byon pa legs so/ /'di dag</text></item>
<item><p>101b1</p><section>mdo sde</section><text>ni bdag cag gi zas gzhag pa'i khang pa dang / skom gzhag pa'i khang pa dang / gos gzhag pa'i khang pa dang gzims khang lags te/ nor bu dang / mu tig dang / bai dUr+ya dang / dung dang / man shel dang / byi ru dang / gser dngul rnam pa sna tshogs kyis yongs su</text></item>
<item><p>101b2</p><section>mdo sde</section><text>gang ba lags kyis tshur spyon dang longs spyad par bgyi'o zhes zer nas/ de dag dang lhan cig tu lo du mar dga' ba myong ste/ 'di ltar de ni bsod nams byed byed pa dang dge ba byed byed pa dang rdzu 'phrul che ba dang mthu che ba yin pa'i phyir ro/ /de nas de'i yang lho phyogs su song ba</text></item>
<item><p>101b3</p><section>mdo sde</section><text>las 'gror mi ster nas/ de lho phyogs kyi lam der 'gror mi ster ba dang / lhag par yang der 'gro 'dod de ji tsam du lho phyogs su song ba de tsam du de'i 'dod pa skye'o/ /re zhig na yang lho phyogs su song ba dang lcags kyi mkhar zhig mthong ste/ de de'i nang du song ba dang nang</text></item>
<item><p>101b4</p><section>mdo sde</section><text>du song ma thag tu de'i sgo bcad do/ /de nas de bas kyang nang du song ba dang de'i sgo yang bcad do/ /de bas kyang nang du song ba dang re zhig na mi bo che zhig mthong na/ de'i mgo bo la lcags kyi 'khor lo kun tu 'bar zhing rab tu 'bar la kun tu rab tu 'bar te 'bar ba gcig tu gyur pa</text></item>
<item><p>101b5</p><section>mdo sde</section><text>zhig 'khor zhing 'dug la de'i mgo bo las rnag khrag ci 'dzag pa rnams de'i zas su za'o/ /de nas mdza' bo'i bu mos mi de la dris pa/ kwa'i mi khyod su yin/ de na re nga ni ma la gnod pa byed byed pa yin no/ /zhes zer ro/ /mi des smras ma thag tu mdza' bo'i bu mos las de</text></item>
<item><p>101b6</p><section>mdo sde</section><text>dran nas nga yang ma la gnod pa byed byed pa yin pa snyam gyis/ nga yang las de kho nas 'dir khrid pa lta snyam mo/ /de nas de'i skabs su nam mkha' las sgra byung ste/ bcings pa gang yin pa de dag ni grol bar gyur to/ /grol ba gang yin pa de dag ni bcings so zhes zer te de skad zer</text></item>
<item><p>101b7</p><section>mdo sde</section><text>ma thag tu mi de'i mgo bo la 'khor lo mi snang bar gyur nas mdza' bo'i bu mo'i mgo bo la byung ngo / /de nas mi des mdza' bo'i bu mo sdug bsngal gyis dkos thag pa mthong nas tshigs su bcad de smras pa/ khyed ni longs byed rtag tu myos/ /dga' byed tshangs pa'i bla ma yi/ /</text></item>
<item><p>102a1</p><section>mdo sde</section><text>khang las ni thal nas kyang / /ci yi phyir na 'di ru 'ongs/ /mdza' bo'i bu mos smras pa/ bdag ni longs byed rtag tu myos/ /dga' byed tshangs pa'i bla ma yi/ /khang las ni thal nas kyang / /'dod chen gyis ni 'dir 'ongs so/ /las</text></item>
<item><p>102a2</p><section>mdo sde</section><text>kyis ring du khrid par byed/ /ring po nas kyang las kyis khrid/ /gang du las kyi rnam par smin/ /der ni las kyis khrid par byed/ /las kyi rnam smin gang zhig gis/ /bdag gi srog ni gcod byed pa/ /kun tu 'bar zhing rab 'bar ba'i/ /'khor lo mgo la 'khor bar gyur/ /</text></item>
<item><p>102a3</p><section>mdo sde</section><text>mi des smras pa/ khyod kyis rab tu sdang sems kyis/ /ma cig dka' ba byed byed pa'i/ /mgo bor rdog pas bsnun pas na/ /de yi las kyi 'bras bu yin/ /mdza' bo'i bu mos smras pa/ lo grangs stong phrag du yi bar/ /bdag gi srog ni gcod byed pa/ /kun tu 'bar zhing</text></item>
<item><p>102a4</p><section>mdo sde</section><text>rab 'bar ba'i/ /'khor lo mgo la 'khor bar 'gyur/ /mi des smras pa/ lo ni stong phrag drug cu dang / /brgya phrag drug cu'i bar srid du/ /lcags kyi 'khor lo 'bar ba ni/ /khyod kyi mgo la 'khor bar 'gyur/ /mdza' bo'i bu mos smras pa/ kye gzhan yang 'dir 'ong ba</text></item>
<item><p>102a5</p><section>mdo sde</section><text>'ga' lta yod dam/ mi des smras pa/ su 'di lta bu'i las byed byed pa 'ong bar 'gyur ro/ /de nas mdza' bo'i bu mo sdug bsngal gyi tshor bas nyen nas sems can rnams la snying rje bskyed de/ mi de la smras pa/ kye nga ni sems can thams cad kyi phyir 'khor lo 'di mgo bo'i steng</text></item>
<item><p>102a6</p><section>mdo sde</section><text>du 'dzin par 'dod kyis/ 'di lta bu'i las byed byed pa gzhan su yang 'dir 'ong bar ma gyur cig ces byas so/ /de skad ces smras ma thag tu byang chub sems dpa' mdza' bo'i bu mo'i 'khor lo de/ mgo bo las gyen du 'phags nas ta la bdun srid tsam du nam mkha'</text></item>
<item><p>102a7</p><section>mdo sde</section><text>la 'dug go/ /de ni shi nas dga' ldan gyi lha'i ris su skyes so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na mdza' bo'i bu mor gyur pa gang yin pa de ni nga yin te/ ngas nyo tshong byas nas ma la kAr ShA pa Na phul ba'i las</text></item>
<item><p>102b1</p><section>mdo sde</section><text>de'i rnam par smin pas ni grong khyer chen po bzhir bde ba chen po myong ngo / /ngas ma la gnod pa chung ngu byas pa'i las de'i rnam par smin pas ni de lta bu'i sdug bsngal myong ngo / /dge slong dag de lta bas na 'di ltar bslab par bya ste pha ma la bkur sti bya'o/ /gnod pa mi bya'o/ /</text></item>
<item><p>102b2</p><section>mdo sde</section><text>'on kyang mdza' bo'i bu mo so so'i skye bor gyur pa'i tshe nyes pa de dag lta bu 'byung bar mi 'gyur la/ de nyid du lha'i bur gyur pa'i yon tan gang yin pa de lta bu ni thob par 'gyur ro zhes dge slong khyod kyis de ltar bslab par bya'o/ /de ci'i phyir zhe na/ dge slong dag bu'i pha ma gnyis</text></item>
<item><p>102b3</p><section>mdo sde</section><text>ni dka' ba byed byed pa dang skom ldud pa dang gso ba dang skyed pa dang nu ma snun pa dang 'dzam bu'i gling bkra ba ston pa yin pa'i phyir ro/ /gal te bus pha ma gnyis phrag pa g.yas g.yon du bzhag ste/ lo brgya'i bar du khyer ram/ yang na sa chen po 'di nor bu dang / mu tig dang /</text></item>
<item><p>102b4</p><section>mdo sde</section><text>bai dUr+ya dang / dung dang / man shel dang / byi ru dang / gser dang / dngul dang / rdo'i snying po dang / spug dang / pad ma rA ga dang / g.yas su 'khyil ba dang / de lta bu dag gis bkang ba'i dbang phyug la dbang byed du bcug kyang / de tsam gyis ni bus pha ma gnyis la drin sobs pa</text></item>
<item><p>102b5</p><section>mdo sde</section><text>'am/ phan gdags par mi 'gyur gyi/ gang gi pha ma de gnyis dad pa med pa las dad pa phun sum tshogs pa la 'dzud pa dang / 'dul ba dang / gnas par byed pa dang / 'jog par byed pa dang / tshul khrims 'chal pa las tshul khrims phun sum tshogs pa dang / ser</text></item>
<item><p>102b6</p><section>mdo sde</section><text>sna can las gtong ba phun sum tshogs pa dang / shes rab 'chal pa las shes rab phun sum tshogs pa la 'dzud pa dang / 'dul ba dang gnas par byed pa dang / 'jog par byed pa de tsam gyis na/ bus pha ma gnyis la drin bsabs pa'am phan btags par 'gyur ro/ /</text></item>
<item><p>102b7</p><section>mdo sde</section><text>bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //ri bong zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams</text></item>
<item><p>103a1</p><section>mdo sde</section><text>dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis</text></item>
<item><p>103a2</p><section>mdo sde</section><text>bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang /</text></item>
<item><p>103a3</p><section>mdo sde</section><text>zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na tshong</text></item>
<item><p>103a4</p><section>mdo sde</section><text>dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig yod de/ des rigs mnyam pa las chung ma blangs nas de de dang lhan cig tu rtse zhing dga' la dga' mgur spyod do/ /</text></item>
<item><p>103a5</p><section>mdo sde</section><text>de rtse zhing dga' la dga' mgur spyod pa las phyi zhig na chung ma la bu chags nas de zla ba brgyad dam dgu lon pa dang bu byung ste/ khye'u zhig btsas nas de bskyed bsrings te cher gyur to/ /de'i pha ni nor yang zad par gyur longs spyod kyang zad par gyur to/ /de yang mdza' bo dang /</text></item>
<item><p>103a6</p><section>mdo sde</section><text>nye du dang rtsa lag gi 'dab che ba zhig ste/ bu de dus dus su nye du rnams kyi thad du gtong ngo / /de nas de nye du de dag gis ci nas de dag kyang phyir zhing mdza' bar gyur pa de lta bur bzhen to/ /phyis re zhig na de rgyal bu rgyal byed kyi tshal du song nas des sangs rgyas bcom ldan</text></item>
<item><p>103a7</p><section>mdo sde</section><text>'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun tu bzang ba mthong ngo / /mthong</text></item>
<item><p>103b1</p><section>mdo sde</section><text>nas kyang dga' bar gyur te/ bcom ldan 'das kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de la 'khor ba las skyo bar 'gyur ba'i chos bstan te/ de thos pas 'khor ba la nyes</text></item>
<item><p>103b2</p><section>mdo sde</section><text>par lta ba dang mya ngan las 'das pa la yon tan du lta bar 'gyur te/ pha ma gnyis kyis gnang nas bcom ldan 'das kyi bstan pa la rab tu byung ngo / /de de ltar rab tu byung nas nye du de dag dang lhan cig tu 'du zhing gnas so/ /de nas bcom ldan 'das kyis de khyim pa dang 'du ba las</text></item>
<item><p>103b3</p><section>mdo sde</section><text>bzlog nas dgon par gnas pa la 'dzud par mdzad na de der mi dga'o/ /de nas de bcom ldan 'das kyis lan gsum gyi bar du khyim pa dang 'du ba las bzlog par mdzad de/ bu khyim pa dang 'du ba 'di ni nyes pa du ma dang ldan te/ mig gis shes par bya ba'i gzugs sdug pa dang /</text></item>
<item><p>103b4</p><section>mdo sde</section><text>phangs pa dang / snying du sdug pa dang / yid du 'ong ba dang / 'dod pa dang ldan pa dang / chags par 'gyur ba dang / tsher ma dang 'dra ba dang / rna bas shes par bya ba'i sgra rnams dang / snas shes par bya ba'i dri rnams dang / lces shes par bya ba'i ro rnams dang / lus kyis shes par bya ba'i</text></item>
<item><p>103b5</p><section>mdo sde</section><text>reg bya rnams dang / sdug pa dang / phangs pa dang / snying du sdug pa dang / yid du 'ong ba dang / 'dod pa dang ldan pa dang / chags par 'gyur ba dang / tsher ma dang 'dra ba dag yod do zhes gsungs so/ /gang du gnas bcas na/ dge ba'i chos rnams 'phel bar 'gyur ba'i dgon pa'i</text></item>
<item><p>103b6</p><section>mdo sde</section><text>yon tan dag kyang rnam grangs du mar bsngags so/ /de nas re zhig na rigs kyi bu des dge ba'i bshes gnyen bcom ldan 'das la brten nas dgon par gnas pa la yang rtag tu brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan</text></item>
<item><p>103b7</p><section>mdo sde</section><text>par rig nas/ 'du byed kyi rnam pa thams cad rnyil ba dang / ltung ba dang rnam par 'thor ba dang rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags</text></item>
<item><p>104a1</p><section>mdo sde</section><text>dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob</text></item>
<item><p>104a2</p><section>mdo sde</section><text>pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas des sngon gyi gnas rjes su dran la bcom ldan 'das kyis shin tu dka' ba spyod pa yang mthong nas/</text></item>
<item><p>104a3</p><section>mdo sde</section><text>bcom ldan 'das kyi thad du song ste gus pa dang bcas pas bstod cing ri mo byas so/ /de nas dge slong rnams the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa bcom ldan 'das kyis rigs kyi bu 'di lan gsum gyi bar du grong nas</text></item>
<item><p>104a4</p><section>mdo sde</section><text>bzlog ste/ dgon pa'i gnas la btsud pa nas dgra bcom pa nyid kyi bar du bzhag pa la gzigs/ bcom ldan 'das kyis bka' stsal pa/ dge slong dag da ltar de bzhin gshegs pa 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang /</text></item>
<item><p>104a5</p><section>mdo sde</section><text>na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su grol ba thams cad mkhyen pa/ rnam pa thams cad mkhyen pa ye shes dang shes bya thams cad la mnga' brnyes zin pa'i tshe/ rigs kyi bu 'di lan gsum</text></item>
<item><p>104a6</p><section>mdo sde</section><text>gyi bar du grong nas bzlog ste/ dgon pa'i gnas la btsud pa nas dgra bcom pa nyid kyi bar du bzhag pa 'di lta la ngo mtshar che ba ci yod/ 'das pa'i dus na 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan</text></item>
<item><p>104a7</p><section>mdo sde</section><text>dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su ma grol ba'i tshe yang ngas rang gi srog yongs su btang nas/ rigs kyi bu 'di grong nas bzlog ste dgon pa'i gnas la btsud pa de legs par rab tu nyon la yid la zung shig dang ngas bshad</text></item>
<item><p>104b1</p><section>mdo sde</section><text>do/ /dge slong dag sngon byung ba 'das pa'i dus na ri'i sul chu 'bab cing me tog dang 'bras bu dang rdo gu phun sum tshogs pa dang ldan pa zhig na drang srong dka' thub drag po spyod pa zas su 'bras bu dang rtsa ba dang chus 'tsho ba/ kyi g.yang gzhi dang / shing shun gyon pa me'i sbyin sreg</text></item>
<item><p>104b2</p><section>mdo sde</section><text>byed pa zhig 'dug go/ /drang srong de'i mdza' bo yang ri bong mi'i skad shes pa zhig yod de/ de nyin gcig bzhin du drang srong gi thad du dus gsum du 'gro'o/ /der song nas gus par smra ba byas te/ gtam rnam pa sna tshogs kyis yang dag par dga' bar byas nas de gnyis phyir zhing mdza'</text></item>
<item><p>104b3</p><section>mdo sde</section><text>bar gyur te pha spad dang 'dra bar 'dug go/ /phyis re zhig na than chen byung nas des chu klung dang khron pa rnams chu chung bar gyur la shing rnams kyang me tog dang 'bras bu med par gyur to/ /de nas drang srong de gnas de na bza' ba med pas mi dga' nas des kyi g.yang gzhi dang shing</text></item>
<item><p>104b4</p><section>mdo sde</section><text>shun rnams kyang brtul to/ /de nas ri bong des de lta bur gyur pa mthong nas drang srong chen po gar bzhud ces dris so/ /drang srong na re da ni grong du 'gro ste der btsos pa'i slongs mos 'tsho bar bya'o zhes zer ro/ /de nas des drang srong gi tshig thos nas gdung bar gyur te pha dang bral ba tsam du</text></item>
<item><p>104b5</p><section>mdo sde</section><text>bsams nas/ drang srong de'i rkang pa la phyag 'tshal te smras pa/ bdag mi dor bar gsol/ gcig tu na khyim gyi gnas ni nyes pa du mas gang la dgon pa'i gnas ni yon tan phun sum tshogs pa dang ldan pa lags so zhes byas so/ /de skad lan du ma byas kyang de ldog tu ma btub bo/ /</text></item>
<item><p>104b6</p><section>mdo sde</section><text>de nas ri bong gis smras pa/ gal te mi 'gror mi rung na yang deng tsam gzhes la/ sang gar dgyes par bzhud cig ces byas so/ /de nas drang srong de 'di snyam du sems te/ dud 'gro'i skye gnas su skyes pa 'di dag ni sdug cing sogs pa la sred pas na/ 'dis ni bdag deng kha zas</text></item>
<item><p>104b7</p><section>mdo sde</section><text>sna 'ga' zhig la g.yar 'dren par 'dod gor ma chag snyam ste des de la khas blangs so/ /de nas nyin par gyi bya ba byas zin te/ dro la bab pa na ri bong 'ongs nas drang srong de la bskor ba byas te bzod pa gsol ba/ drang srong chen po gang bdag gis dud 'gro'i skye gnas su skyes pas bya mi</text></item>
<item><p>105a1</p><section>mdo sde</section><text>bya mi shes nas khyod la cung zad nongs pa ci mchis pa bdag la khyod kyis bzod pa mdzod cig ces smras nas/ tsham tshom med par me'i nang du mchongs so/ /de nas drang srong de mi dga' bar gyur nas ngu bzhin phyung nas bu gcig pa sdug pa la bya ba bzhin du la</text></item>
<item><p>105a2</p><section>mdo sde</section><text>gor du blangs nas bu 'di ci byed ces byas so/ /ri bong na re drang srong chen po dgon pa'i gnas la dga' bas bdag gi sha gsol la zhag gcig gi bar du 'tsho bar mdzod cig /nga gcig tu na/ nags khung dag tu skyes pa'i ri bong la/ sran sde'u til dang 'bras rnams ci ma</text></item>
<item><p>105a3</p><section>mdo sde</section><text>mchis/ /bdag gi lus 'di zhugs la sgrol mdzod la/ /gsol te deng tsam dka' thub tshal du bzhugs/ /de nas drang srong des ri bong gi tshig thos nas mi dga' bar gyur te/ smras pa/ gal te de lta na khyod snying du sdug pa dang dgon pa snying du sdug pa'i phyir 'di nyid du srog</text></item>
<item><p>105a4</p><section>mdo sde</section><text>bor yang sla'i grong du ni bdag mi 'gro'o zhes byas so/ /de nas ri bong gis tshig de thos nas sems dga' bar gyur te nam mkha' la gyen du bltas nas gsol ba btab ste/ bdag ni dgon par song nas kyang / /dben pa la ni yid dga' na/ /de yi bden pa'i tshig gis na/ /</text></item>
<item><p>105a5</p><section>mdo sde</section><text>dbang chen char ni 'bab par shog /ces kyang smras so/ /de skad ces smras ma thag tu byang chub sems dpa'i mthus dbang chen gyi gnas kun tu g.yos so/ /lha rnams ni 'og tu shes pa'i mthong ba 'jug ste/ ci las gyur snyam pa dang byang chub sems dpa'i mthu yin par</text></item>
<item><p>105a6</p><section>mdo sde</section><text>mthong ngo / /de nas re zhig na lha'i dbang po brgya byin gyis gnas mal der dbang chen gyi char phab nas phyir yang rtswa dang / gel pa dang / sman dang / me tog dang / 'bras bu phun sum tshogs par gyur to/ /de nas drang srong des dge ba'i bshes gnyen ri bong la brten nas/</text></item>
<item><p>105a7</p><section>mdo sde</section><text>de na gnas bzhin du mngon par shes pa lnga mngon sum du byas so/ /de nas drang srong des ri bong la smras pa/ kye ri bong dka' ba byed pa dang brtson pa dang snying rje ba'i rang bzhin 'dis ci zhig bsgrub par sems des smras pa/ 'jig rten long ba 'dren pa med cing yongs su 'dren</text></item>
<item><p>105b1</p><section>mdo sde</section><text>pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de nas drang srong</text></item>
<item><p>105b2</p><section>mdo sde</section><text>des tshig de thos nas ri bong la smras pa/ gang gi tshe khyod sangs rgyas su gyur pa de'i tshe bdag kyang dran par gyis shig /ri bong gis smras pa de ltar bya'o/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na ri bong du gyur pa gang yin</text></item>
<item><p>105b3</p><section>mdo sde</section><text>pa de ni nga yin no/ /drang srong ni rigs kyi bu 'di kho na nyid yin no/ /dge slong dag de bas na 'di ltar bslab par bya ste dge ba'i bshes gnyen dang / dge ba'i grogs po dang / dge ba'i rten dang gnas par bya'i/ sdig pa'i bshes gnyen dang / sdig pa'i grogs po dang / sdig pa'i</text></item>
<item><p>105b4</p><section>mdo sde</section><text>rten dang gnas par mi bya'o zhes dge slong khyed kyis de ltar bslab par bya'o/ /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa 'dir bdag gcig pu dben par mchis nas nang du yang dag 'jog la zhugs pa na/ sems la 'di</text></item>
<item><p>105b5</p><section>mdo sde</section><text>lta bu'i sems kyi yongs su rtog pa byung ste/ 'di lta ste dge ba'i bshes gnyen dang / dge ba'i grogs po dang / dge ba'i rten 'di ni tshangs par spyod pa'i byed lags kyi sdig pa'i bshes gnyen dang / sdig pa'i grogs po dang / sdig pa'i rten ni de lta ma lags so snyam bgyid do/ /</text></item>
<item><p>105b6</p><section>mdo sde</section><text>bcom ldan 'das kyis bka' stsal pa/ kun dga' bo khyod 'di lta ste/ dge ba'i bshes gnyen dang / dge ba'i grogs po dang / dge ba'i rten 'di ni tshangs par spyod pa'i phyed yin gyi/ sdig pa'i bshes gnyen dang / sdig pa'i grogs po dang / sdig pa'i rten ni de lta ma yin no/ /</text></item>
<item><p>105b7</p><section>mdo sde</section><text>zhes ma zer cig /de ci'i phyir zhe na/ kun dga' bo 'di lta ste/ dge ba'i bshes gnyen dang / dge ba'i grogs po dang / dge ba'i rten 'di ni tshangs par spyod pa ril po dang ma 'dres pa dang / yongs su rdzogs pa dang / yongs su dag pa dang / yongs su byang ba yin gyi/ sdig pa'i</text></item>
<item><p>106a1</p><section>mdo sde</section><text>bshes gnyen dang / sdig pa'i grogs po dang / sdig pa'i rten ni de lta ma yin no/ /de ci'i phyir zhe na/ kun dga' bo dge ba'i bshes gnyen la brten nas sems can skye ba'i chos can rnams skye ba'i chos can las yongs su grol bar 'gyur ba dang / sems can rga</text></item>
<item><p>106a2</p><section>mdo sde</section><text>ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i chos can rnams rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i</text></item>
<item><p>106a3</p><section>mdo sde</section><text>chos can las yongs su grol bar 'gyur ba'i phyir ro/ /kun dga' bo de bas na rnam grangs 'di kho nas khyod kyis 'di ltar rig par bya ste 'di lta ste/ dge ba'i bshes gnyen dang / dge ba'i grogs po dang / dge ba'i rten 'di ni tshangs par spyod pa ril po dang ma 'dres pa</text></item>
<item><p>106a4</p><section>mdo sde</section><text>dang / yongs su rdzogs pa dang / yongs su dag pa dang / yongs su byang ba yin gyi/ sdig pa'i bshes gnyen dang / sdig pa'i grogs po dang / sdig pa'i rten ni de lta ma yin no zhes kun dga' bo khyod kyis de ltar bslab par bya'o/ /bcom ldan 'das kyis de skad ces</text></item>
<item><p>106a5</p><section>mdo sde</section><text>bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //chos tshol zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi</text></item>
<item><p>106a6</p><section>mdo sde</section><text>rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/</text></item>
<item><p>106a7</p><section>mdo sde</section><text>mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha</text></item>
<item><p>106b1</p><section>mdo sde</section><text>dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe khyim bdag mgon med zas sbyin ni lugs kyis</text></item>
<item><p>106b2</p><section>mdo sde</section><text>nang par sngar langs te/ bcom ldan 'das blta ba'i phyir song nas rang gis lag dar te rgyal bu rgyal byed kyi tshal 'phyag par byed do/ /de nas phyi zhig na khyim bdag mgon med zas sbyin la brel ba zhig byung ngo / /de nas bcom ldan 'das kyis sems can bsod nams</text></item>
<item><p>106b3</p><section>mdo sde</section><text>'dod pa rnams la bsod nams kyi gnas bstan pa'i phyir nyid kyis phyag dar te phyags ma bsnams nas rgyal bu rgyal byed kyi tshal 'phyag par mdzad do/ /nyan thos chen po shA ri'i bu dang / maud gal gyi bu dang / 'od srung dang / kun dga' bo dang / nam gru la sogs pas kyang</text></item>
<item><p>106b4</p><section>mdo sde</section><text>bcom ldan 'das mthong nas phyag dar byed pa la zhugs so/ /de nas bcom ldan 'das dang nyan thos chen po rnams kyis rgyal bu rgyal byed kyi tshal phyags nas 'dun khang du gshegs te/ dge slong gi dge 'dun gyi gung la gdan bshams pa la bzhugs so/ /bzhugs nas</text></item>
<item><p>106b5</p><section>mdo sde</section><text>kyang bcom ldan 'das kyis dge slong rnams la bka' stsal pa/ dge slong dag lnga po 'di dag ni phyag dar byas pa'i phan yon yin te/ lnga gang zhe na/ bdag nyid sems dga' bar 'gyur ba dang / gzhan sems dga' bar 'gyur ba dang / lha rnams mgu bar 'gyur ba dang /</text></item>
<item><p>106b6</p><section>mdo sde</section><text>mdzes par 'gyur ba'i dge ba'i rtsa ba sogs pa dang / lus dang bral ba'i 'og tu bde 'gro mtho ris kyi 'jig rten du lha rnams kyi nang du skye ba'o/ /de nas mgon med zas sbyin yang phyogs der phyin nas des bcom ldan 'das nyan thos chen po dag dang thabs cig tu phyag dar te/ rgyal</text></item>
<item><p>106b7</p><section>mdo sde</section><text>bu rgyal byed kyi tshal phyags so zhes de skad thos nas de 'di snyam du sems te/ gang du bcom ldan 'das nyan thos chen po dag dang thabs cig tu phyag dar de phyag dar mdzad pa de'i steng du bdag ji ltar 'gro snyam mo/ /de nas mgon med zas sbyin shin tu 'dzem zhing ngo tsha dang ldan pa'i</text></item>
<item><p>107a1</p><section>mdo sde</section><text>sems kyis de kho na'i gnas na sdod do/ /sangs rgyas bcom ldan 'das rnams ni mkhyen bzhin du 'dri ba ste/ bcom ldan 'das kyis dge slong rnams la 'di su zhig ces smras so/ /de nas dge slong rnams kyis gsol pa/ btsun pa mgon med zas sbyin lags</text></item>
<item><p>107a2</p><section>mdo sde</section><text>te/ bcom ldan 'das la shin tu 'dzem zhing ngo tsha ba dang ldan pa'i sems kyis 'di ltar bcom ldan 'das nyan thos chen po dag dang thabs cig tu phyag dar te rgyal bu rgyal byed kyi tshal phyag dar mdzad pas de'i steng du sug pas brdzis te/ bcom ldan 'das kyi thad du mchi bar mi 'tshal</text></item>
<item><p>107a3</p><section>mdo sde</section><text>lags so/ /de nas bcom ldan 'das kyis de la bka' stsal pa/ khyim bdag sangs rgyas bcom ldan 'das rnams ni chos la gus la/ dgra bcom pa rnams kyi bla ma ni chos yin pas na/ sangs rgyas kyi bka' kha ton gyis la nang du shog shig /de nas mgon med zas</text></item>
<item><p>107a4</p><section>mdo sde</section><text>sbyin tshigs su bcad de brjod cing bcom ldan 'das kyi thad du song ste phyin nas/ bcom ldan 'das kyi zhabs la phyag 'tshal te chos mnyan pa'i phyir spyan sngar 'dug go/ /de nas bcom ldan 'das kyis chos kyi gtam gyis yang dag par bstan/ yang dag par 'dzin du bcug /</text></item>
<item><p>107a5</p><section>mdo sde</section><text>yang dag par gzengs stod/ yang dag par dga' bar mdzad do/ /de nas bcom ldan 'das kyis chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas/ bcom ldan</text></item>
<item><p>107a6</p><section>mdo sde</section><text>'das kyi thad nas song ngo / /de nas dge slong dag the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa bcom ldan 'das chos la zhe sa skyes shing gus pa skyes te/ chos kyi bsngags pa 'ba' zhig gsung ba ngo mtshar lags so/ /</text></item>
<item><p>107a7</p><section>mdo sde</section><text>bcom ldan 'das kyis bka' stsal pa/ dge slong dag da ltar de bzhin gshegs pa 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba</text></item>
<item><p>107b1</p><section>mdo sde</section><text>dang / 'khrug pa rnams las yongs su grol ba/ thams cad mkhyen pa/ rnam pa thams cad mkhyen pa/ ye shes dang shes bya thams cad la mnga' brnyes zin pa'i tshe chos la zhe sa skyes shing gus pa skyes te/ chos kyi bsngags pa 'ba' zhig brjod pa 'di lta la ngo mtshar che ba</text></item>
<item><p>107b2</p><section>mdo sde</section><text>ci yod/ 'das pa'i dus na 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su ma</text></item>
<item><p>107b3</p><section>mdo sde</section><text>grol ba'i tshe yang ngas chos kyi phyir rang gi srog yongs su gtong ba byas pa de/ legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal po byed de/ de'i ring la 'byor pa dang /</text></item>
<item><p>107b4</p><section>mdo sde</section><text>rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par</text></item>
<item><p>107b5</p><section>mdo sde</section><text>'dug ste/ gnod pa med cing tsher ma dkrugs la/ bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la dge zhing bsam pa bzang ba/ bdag la phan pa dang / gzhan la phan pa la zhugs pa/ snying rje che ba/ bdag nyid che ba/ chos 'dod pa/ skye dgu</text></item>
<item><p>107b6</p><section>mdo sde</section><text>la byams pa/ thams cad sbyin pa/ thams cad yongs su gtong ba/ chags pa med par yongs su gtong ba/ gtong ba chen po la gnas pa zhig go/ /de nas de phyi zhig na btsun mo dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa</text></item>
<item><p>107b7</p><section>mdo sde</section><text>las phyi zhig na btsun mo de la bu chags nas legs par gsungs pa mnyan par bya'o snyam du yid la 'dod pa skyes te des rgyal po la gsol to/ /rgyal pos kyang ltas mkhan rnams bkug ste/ smras na de dag gis kyang lha sems can de'i mthu lags so zhes gsol to/ /de nas</text></item>
<item><p>108a1</p><section>mdo sde</section><text>rgyal po des legs par gsungs pa smra ba btsal ba'i phyir/ gser bye ba thogs te grong dang / grong rdal dang / yul 'khor dang / rgyal po'i pho brang 'khor dag tu bskor na 'on kyang legs par gsungs pa de ma rnyed nas/ re zhig na zla ba dgu tshang ba dang bu</text></item>
<item><p>108a2</p><section>mdo sde</section><text>byung ste khye'u gzugs bzang zhing blta na sdug la mdzes pa/ mdog bzang ba gser gyi kha dog can mgo bo gdugs ltar 'dug pa/ lag pa ring ba/ dpral ba'i dbyes che ba/ sna mtho ba/ sna legs pa/ smin ma stug pa/ yan lag dang nying lag thams cad dang ldan pa zhig</text></item>
<item><p>108a3</p><section>mdo sde</section><text>btsas so/ /de btsas pa'i tshe btsas ston byas nas khye'u'i ming ji skad gdags zhes ming 'dogs par byed de/ blon po rnams na re khye'u 'di ma btsas bzhin du legs par gsungs pa tshol bas na/ de'i phyir khye'u 'di'i ming legs par gsungs pa tshol ba zhes bya'o zhes</text></item>
<item><p>108a4</p><section>mdo sde</section><text>zer nas/ de'i ming legs par gsungs pa tshol ba zhes btags so/ /de nas khye'u legs par gsungs pa tshol ba pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ ma</text></item>
<item><p>108a5</p><section>mdo sde</section><text>ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de gang gi tshe cher skyes pa de'i tshe yang legs par gsungs pa btsal te</text></item>
<item><p>108a6</p><section>mdo sde</section><text>ma rnyed do/ /de nas de pha shi ba'i 'og tu rgyal por bcug nas blon po rnams la bsgo ba/ yul gyi gtso bo dag nga la legs par gsungs pa dgos kyis/ nga'i legs par gsungs pa tshol cig ces byas so/ /de nas blon po de dag gis legs par gsungs pa btsal</text></item>
<item><p>108a7</p><section>mdo sde</section><text>ba'i phyir/ 'dzam bu'i gling thams cad du gser bye ba bstan kyang legs par gsungs pa ma rnyed do/ /de nas de dag gis rgyal po la gsol to/ /de nas rgyal po de legs par gsungs pa nyan 'dod pa'i phyir gdungs shing yi chad do/ /lha'i dbang po brgya byin ni 'og ma la shes</text></item>
<item><p>108b1</p><section>mdo sde</section><text>pa'i mthong ba 'jug ste/ des rgyal po legs par gsungs pa thos pas phongs pa mthong nas de 'di snyam du sems te bdag gis rgyal po bgam par bya'o snyam mo/ /de nas lha'i dbang po brgya byin gnod sbyin gyi cha lugs rkang lag dang mig mi sdug pa zhig tu bsgyur nas rgyal</text></item>
<item><p>108b2</p><section>mdo sde</section><text>po'i mdun du tshigs su bcad pa smras pa/ legs spyod chos ni spyad par bya/ /nyes par spyod pa de mi bya/ /'jig rten 'di dang pha rol tu/ /chos spyod bde la rten par 'gyur/ /de nas rgyal po ya mtshan du gyur nas mdangs phyung ste gnod sbyin la smras pa/ gsang ba pa tshigs su</text></item>
<item><p>108b3</p><section>mdo sde</section><text>bcad pa de bdag gis mnyan gyis gsungs gsungs/ de nas gnod sbyin gyis rgyal po la smras pa/ gal te bdag ji skad mchi ba bzhin du khyod kyis mdzad na ni/ de'i 'og tu bdag gis kyang bka' ci stsal pa bzhin du bgyi'o/ /rgyal pos smras pa/ bdag la bka' stsal pa ci</text></item>
<item><p>108b4</p><section>mdo sde</section><text>mchis/ gnod sbyin gyis smras pa/ nyin mtshan bdun gyi bar du me dong du seng ldeng gi shing gis me spar nas/ gal te der bdag nyid kyis mchong spyod na ni de'i 'og tu khyod la bdag gis tshigs su bcad pa yang bzlas par bgyi'o/ /rgyal pos de skad ces thos nas sems dga'</text></item>
<item><p>108b5</p><section>mdo sde</section><text>bar gyur te gnod sbyin de la smras pa de ltar bgyi'o/ /de nas rgyal pos gnod sbyin dam gyi 'og tu bcug nas yul thams cad du dril bsgrags te/ deng nas zhag bdun na rgyal po legs par gsungs pa mnyan pa'i phyir me dong du bdag nyid mchong bar chad kyis/ khyed kyi nang nas</text></item>
<item><p>108b6</p><section>mdo sde</section><text>gang rmad du byung ba mthong 'dod pa de dag 'dir shog cig ces byas so/ /de nas byang chub sems dpa'i lhag pa'i bsam pa rnam par dag pa khong du chud par 'dod pa dang / rmad du byung ba blta ba'i phyir mi 'bum phrag du ma 'dus pa dang / nam mkha' la lha 'bum phrag du ma 'dus</text></item>
<item><p>108b7</p><section>mdo sde</section><text>te 'khod pa'i nang du gnod sbyin de nam mkha' la 'phags nas byang chub sems dpa' la smras pa/ rgyal po chen po ji ltar dam bcas pa bzhin du mdzod cig /de nas rgyal pos bu thu bo rgyal por dbang bskur nas blon po rnams dang grong rdal gyi mi rnams dang yul gyi mi rnams</text></item>
<item><p>109a1</p><section>mdo sde</section><text>la nyes pa bshags te/ skye bo'i tshogs rnams dbugs phyung nas me dong gi drung du song ste tshigs su bcad pa 'di smras so/ /nga ni chos phyir me 'bar nyi ma khrag mdog 'dra ba'i mdag ma'i dong / /shas cher 'jigs byed nang du mchong bar sems nges srog phyir</text></item>
<item><p>109a2</p><section>mdo sde</section><text>'jigs pa med/ /me dong 'di ni bdag gi bsod nams mthu yis rdzing bu rab bzang ba/ /tsan dan 'dam gyis bsgos pa'i chu bsil pad mas gang bar 'gyur yang dag /byang chub sems dpas de skad ces smras nas me dong de'i nang du mchongs so/ /mchongs ma thag tu</text></item>
<item><p>109a3</p><section>mdo sde</section><text>de'i me dong de rdzing bu zhig tu gyur to/ /de nas lha'i dbang po brgya byin gyis lha dang mi dad par byed pa'i cho 'phrul rmad du byung ba de mthong nas gnod sbyin gyi gzugs mi snang bar byas te/ rang gi gzugs su 'dug nas tshigs su bcad pa smras pa/ legs spyod chos ni spyad par bya/ /</text></item>
<item><p>109a4</p><section>mdo sde</section><text>nyes par spyod pa de mi bya/ /'jig rten 'di dang pha rol tu/ /chos spyod bde la rten par 'gyur/ /de nas byang chub sems dpas tshigs su bcad pa de yid la bzung nas gser gyi glegs bam la bris te/ 'dzam bu'i gling thog thag tu grong dang / grong rdal dang / yul 'khor dang / rgyal</text></item>
<item><p>109a5</p><section>mdo sde</section><text>po'i pho brang 'khor kun tu bskor to/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ de'i tshe yang ngas legs par gsungs pa mnyan pa'i phyir/ rang gi srog yongs su btang na da ltar</text></item>
<item><p>109a6</p><section>mdo sde</section><text>lta ci smos/ dge slong dag de bas na 'di ltar bslab par bya ste/ chos la bkur sti bya'o/ /bla mar bya'o/ /ri mor bya'o/ /mchod pa bya'o/ /chos la bkur sti byas/ bla mar byas/ ri mor byas/ mchod pa byas nas/ brten te gnas par bya'o zhes dge slong khyed kyis de ltar</text></item>
<item><p>109a7</p><section>mdo sde</section><text>bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //mgon med zas sbyin zhes bya ba ni/ sangs rgyas bcom ldan 'das la rgyal po rnams dang / blon po</text></item>
<item><p>109b1</p><section>mdo sde</section><text>chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen</text></item>
<item><p>109b2</p><section>mdo sde</section><text>po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams</text></item>
<item><p>109b3</p><section>mdo sde</section><text>chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na</text></item>
<item><p>109b4</p><section>mdo sde</section><text>bzhugs so/ /de nas bcom ldan 'das snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs so/ /de nas re zhig na mthar gyis gshegs te lam po cher zhugs pa dang / bram ze zhig kyang lam po che der</text></item>
<item><p>109b5</p><section>mdo sde</section><text>'ongs so/ /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ /rin po che'i</text></item>
<item><p>109b6</p><section>mdo sde</section><text>ri bo 'gro ba lta bu kun nas bzang ba mthong ngo / /mthong nas kyang shin tu yun ring du brtags nas sa la ri mo bris te bcom ldan 'das la gsol pa/ kye gau ta ma bdag la kAr ShA pa Na lnga brgya tsam ma stsal gyi bar du khyod kyis ri mo 'di mi 'da' bar gsol/ de nas bcom ldan 'das</text></item>
<item><p>109b7</p><section>mdo sde</section><text>kyis las chud mi za bar bstan pa dang / ma byin par len pa las bzlog pa'i phyir sgo skyes btsugs pa bzhin du gzhes so/ /de nas mnyan du yod pa thog thag tu bcom ldan 'das lam po cher bram ze zhig gis kAr ShA pa Na lnga brgya'i phyir 'gror mi ster ro zhes de skad du gtam grag</text></item>
<item><p>110a1</p><section>mdo sde</section><text>par gyur to/ /de nas ko sa la'i rgyal po gsal rgyal gyis thos ma thag tu blon po'i tshogs kyis zhabs 'bring byas nas/ bcom ldan 'das ga la ba der song ste phyin nas bcom ldan 'das la 'di skad ces gsol to/ /bdag gis stsal gyis bcom</text></item>
<item><p>110a2</p><section>mdo sde</section><text>ldan 'das gshegs su gsol/ bcom ldan 'das kyis bka' stsal pa/ rgyal po chen po de dag ni khyod kyis sbyin par bya ba ma yin gyi/ de dag ni gzhan zhig gis sbyin dgos so/ /de bzhin du 'dzin gyi ma sa ga dang btsun mo'i 'khor gyi bla drang srong sbyin dang gna' mi dang brgya</text></item>
<item><p>110a3</p><section>mdo sde</section><text>byin dang tshangs pa la sogs pa lha rnams dang / rnam thos kyi bu la sogs pas kyang gser dngul khyer te/ bcom ldan 'das kyi thad du song na de dag la yang bcom ldan 'das kyis de dag ni khyed kyis kyang sbyin par bya ba ma yin no zhes bka' stsal to/ /de nas re zhig na khyim bdag</text></item>
<item><p>110a4</p><section>mdo sde</section><text>mgon med zas sbyin gyis thos nas/ gser gyi gzhong pa gser dngul gyis bkang ba'i steng du kAr ShA pa Na lnga brgya bzhag ste bcom ldan 'das kyi thad du song nas/ bcom ldan 'das 'di bzhes su gsol zhes byas so/ /bcom ldan 'das kyis bka' stsal pa/ khyim bdag 'di</text></item>
<item><p>110a5</p><section>mdo sde</section><text>dag ni khyed kyis sbyin par bya ba yin gyis bram ze la byin cig /de nas khyim bdag mgon med zas sbyin gyis gser gyi gzhong pa gang ba de bram ze la byin no/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ bcom ldan</text></item>
<item><p>110a6</p><section>mdo sde</section><text>'das bram ze 'dis bcom ldan 'das kyang gshegs su ma ster nas/ mgon med zas sbyin gyis kAr ShA pa Na stsal ba la gzigs/ bcom ldan 'das ci srid cig nas 'di'i bu lon chags lags/ bcom ldan 'das kyis bka' stsal pa/ dge slong dag khyed nyan par 'dod</text></item>
<item><p>110a7</p><section>mdo sde</section><text>dam/ btsun pa nyan par 'tshal lags so/ /dge slong dag 'o na legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na/ grong khyer bA rA Na sI na rgyal po tshangs pas byin zhes bya ba rgyal po byed de/ de'i ring la 'byor pa</text></item>
<item><p>110b1</p><section>mdo sde</section><text>dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he</text></item>
<item><p>110b2</p><section>mdo sde</section><text>dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de'i phyi zhig na de'i bu rab rgyal tshab byed pa de'i dpyid kyi dus kyi tshe/ shing rnams me tog rgyas shing ngang pa dang / ngur pa dang / rma bya dang / ne tso dang / ri</text></item>
<item><p>110b3</p><section>mdo sde</section><text>skegs dang / khu byug dang / shang shang te'u rnams skad 'byin pa'i nags khrod na/ blon po'i bu rnams kyis g.yog byas te rtse zhing dga' la dga' mgur spyod do/ /de'i grogs po blon po'i bu zhig yod pa de rgyan po byed pa'i mi gzhan zhig dang lhan cig tu cho los rtses pa las</text></item>
<item><p>110b4</p><section>mdo sde</section><text>blon po'i bu de mi des kAr ShA pa Na lnga brgyas pham par byas nas/ rgyal po'i bus kyang de'i gnya' byas pa las de mthu dang ldan te/ nga ni rgyal po'i bu'o snyam nas ma byin no/ /dge slong dag ji snyam du sems/ de'i tshe de'i dus na rgyal po'i bur gyur pa gang yin pa de ni nga yin</text></item>
<item><p>110b5</p><section>mdo sde</section><text>no/ /blon po'i bu ni khyim bdag mgon med zas sbyin yin no/ /rgyan po byed pa ni bram ze 'di kho na yin te/ ngas gnya' byas pa las nga ni rgyal po'i bu yin no snyam nas rgyan po byed pa de la kAr ShA pa Na ma byin pa des na nga 'khor ba na longs spyod kyis phongs pa mtha' yas pa</text></item>
<item><p>110b6</p><section>mdo sde</section><text>myong la da ltar byang chub mngon par rdzogs par sangs rgyas pa na yang 'dis bu lon bdas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba</text></item>
<item><p>110b7</p><section>mdo sde</section><text>rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang 'dren ma rnams spangs la las gcig tu nges par dkar ba</text></item>
<item><p>111a1</p><section>mdo sde</section><text>rnams 'ba' zhig la gtad par bya'o/ /ma byin par len pa spang ba la yang 'bad par bya ste/ ci nas de lta bu'i nyes par mi 'gyur bar dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi</text></item>
<item><p>111a2</p><section>mdo sde</section><text>rangs te bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bcu pa/ rab bzang zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug</text></item>
<item><p>111a3</p><section>mdo sde</section><text>po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/</text></item>
<item><p>111a4</p><section>mdo sde</section><text>bla mar byas/ ri mor byas/ mchod pa byas te/ lha dang klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal</text></item>
<item><p>111a5</p><section>mdo sde</section><text>zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa grong khyer ku shi na gyad kyi nyen kor shing sa la zung gi tshal na bzhugs so/ /de nas bcom ldan 'das yongs su mya ngan las 'da' ba kho na'i dus</text></item>
<item><p>111a6</p><section>mdo sde</section><text>kyi tshe/ tshe dang ldan pa kun dga' bo la bka' stsal pa/ kun dga' bo de bzhin gshegs pa ni do nub nam phyed na phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur gyis/ shing sa la zung gi bar du de bzhin gshegs pa'i gzims</text></item>
<item><p>111a7</p><section>mdo sde</section><text>khri shoms la/ sngas byang phyogs su ston cig /de nas btsun pa de ltar 'tshal lo zhes gsol te/ kun dga' bos bcom ldan 'das kyis bka' stsal pa mnyan nas/ sa la zung gi bar du gzims khri bshams te sngas byang phyogs su bstan nas/ bcom ldan 'das ga la</text></item>
<item><p>111b1</p><section>mdo sde</section><text>ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas/ tshe dang ldan pa kun dga' bos bcom ldan 'das la 'di skad ces gsol to/ /btsun pa de bzhin gshegs pa'i gzims khri</text></item>
<item><p>111b2</p><section>mdo sde</section><text>sa la zung gi bar du bshams te/ sngas byang phyogs su bstan lags so/ /de nas bcom ldan 'das gzims khri ga la ba der gshegs te byon nas glo g.yas phyogs kyis gzims te/ zhabs gshibs nas snang ba'i 'du shes dang dran pa dang / shes bzhin dang ldan zhing</text></item>
<item><p>111b3</p><section>mdo sde</section><text>mya ngan las 'das pa'i 'du shes 'ba' zhig thugs la dgongs so/ /de'i tshe grong khyer ku shi na kun tu rgyu rab bzang zhes bya ba zhig 'dug ste/ de rgas te rnyis shing 'khogs la skyes nas lo brgya nyi shu lon pa dang grong khyer ku shi na 'khod pa'i gyad yul pa rnams kyis bkur sti byas/</text></item>
<item><p>111b4</p><section>mdo sde</section><text>bla mar byas/ ri mor byas/ mchod pa byas te dgra bcom par 'dzin to/ /de nas kun tu rgyu rab bzang gis dge sbyong gau ta ma do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes thos nas de 'di snyam</text></item>
<item><p>111b5</p><section>mdo sde</section><text>du sems te/ bdag chos rnams la som nyi yang yod/ the tsom yang yod la/ gau ta ma des bdag gi som nya de bsal bar nus pa'i re ba yang bdag la yod do snyam nas/ thos ma thag tu grong khyer ku shir song ste sA la zung ga la ba der song ngo / /de'i tshe tshe dang</text></item>
<item><p>111b6</p><section>mdo sde</section><text>ldan pa kun dga' bo gtsug lag khang gi phyi rol gyi thang gi 'chag sa na 'chag cing 'dug pa kun tu rgyu rab bzang gis mthong ngo / /tshe dang ldan pa kun dga' bo rgyang nas mthong nas/ tshe dang ldan pa kun dga' bo ga la ba der song ste phyin nas tshe dang ldan pa kun dga' bo dang</text></item>
<item><p>111b7</p><section>mdo sde</section><text>mngon sum du yang dag par mgu bar 'gyur ba dang / yang dag par dga' bar 'gyur ba'i gtam rnam pa sna tshogs kyis 'dres nas phyogs gcig tu sdod do/ /phyogs gcig tu bsdad nas kun tu rgyu rab bzang gis/ tshe dang ldan pa kun dga' bo la 'di skad ces smras so/ /</text></item>
<item><p>112a1</p><section>mdo sde</section><text>kye kun dga' bo dge sbyong gau ta ma do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes bdag gis thos te bdag chos rnams la som nyi yang mchis te/ the tsom yang mchis la/ gau</text></item>
<item><p>112a2</p><section>mdo sde</section><text>ta ma des bdag gi som nyi de bsal bar nus pa'i re ba yang bdag la mchis na/ kun dga' bo gal te khyod la yang gnod pa ma mchis la gal te zhu ba lung bstan pa'i slad du skabs 'byed pa lta na bdag nang du mchis te phyogs 'ga' zhig zhu'o/ /kun dga' bos smras pa/</text></item>
<item><p>112a3</p><section>mdo sde</section><text>rab bzang bcom ldan 'das sku mnyel te bde bar gshegs pa sku 'o brgyal gyis rab bzang thong la bcom ldan 'das la gnod pa ma byed cig /lan gnyis lan gsum gyi bar du yang kun tu rgyu rab bzang gis tshe dang ldan pa kun dga' bo la 'di skad ces smras so/ /kye kun dga'</text></item>
<item><p>112a4</p><section>mdo sde</section><text>bo dge sbyong gau ta ma do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes bdag gis thos te bdag chos rnams la som nyi yang mchis the tsom yang mchis la/ gau ta ma des bdag gi som nyi de bsal bar</text></item>
<item><p>112a5</p><section>mdo sde</section><text>nus pa'i re ba yang bdag la mchis na/ kun dga' bo gal te khyod la yang gnod pa ma mchis la gal te zhu ba lung bstan pa'i slad du skabs 'byed pa lta na bdag nang du mchis te phyogs 'ga' zhig zhu'o/ /lan gnyis lan gsum gyi bar du yang tshe dang ldan pa kun dga' bos</text></item>
<item><p>112a6</p><section>mdo sde</section><text>kun tu rgyu rab bzang la 'di skad ces smras so/ /rab bzang bcom ldan 'das sku mnyel te bde bar gshegs pa sku 'o brgyal gyis/ rab bzang thong la bcom ldan 'das la gnod pa ma byed cig ces byas kyang kun tu rgyu rab bzang gis yang tshe dang ldan pa kun dga' bo la 'di skad</text></item>
<item><p>112a7</p><section>mdo sde</section><text>ces smras so/ /kye kun dga' bo gna'i kun tu rgyu rgas shing 'khogs pa'i sde tshan gyi slob dpon chen po dag las bdag gis thos na/ de bzhin gshegs pa dgra bcom pa yang dag par rdzogs pa'i sangs rgyas rnams ni/ brgya lam brgya lam na 'jig rten du 'byung bar zad de/</text></item>
<item><p>112b1</p><section>mdo sde</section><text>dper na u dum ba ra'i me tog dang 'dra'o zhes grags la/ gau ta ma de yang do nub nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur na/ bdag chos rnams la som nyi yang mchis the tsom yang mchis la/ gau ta ma des</text></item>
<item><p>112b2</p><section>mdo sde</section><text>bdag gi som nyi de bsal bar nus pa'i re ba yang bdag la mchis na kun dga' bo gal te khyod la yang gnod pa ma mchis la/ gal te zhu ba lung bstan pa'i slad du skabs 'byed pa lta na bdag nang du mchis te phyogs 'ga' zhig zhu'o/ /de nas yang tshe dang ldan pa kun dga'</text></item>
<item><p>112b3</p><section>mdo sde</section><text>bos kun tu rgyu rab bzang la 'di skad ces smras so/ /rab bzang bcom ldan 'das sku mnyel te bde bar gshegs pa sku 'o brgyal gyis rab bzang thong la/ bcom ldan 'das la gnod pa ma byed cig /de nas tshe dang ldan pa kun dga' bo kun tu rgyu rab bzang dang skabs su</text></item>
<item><p>112b4</p><section>mdo sde</section><text>gtam glengs pa de/ bcom ldan 'das kyis lha'i snyan rnam par dag pa mi las 'das pas gsan to/ /gsan nas kyang tshe dang ldan pa kun dga' bo la 'di skad ces bka' stsal to/ /kun dga' bo de skad ma zer bar kun tu rgyu rab bzang ma dgag par nang du thong la ci dang</text></item>
<item><p>112b5</p><section>mdo sde</section><text>ci 'dod pa 'drir chug cig /'di ni nga'i gzhan mu stegs can kun tu rgyu dag dang skabs su gtam gleng ba'i tha ma yin no/ /'di lta ste kun tu rgyu rab bzang 'di ni nga'i mngon sum gyi nyan thos rnams la dge slong tshur shog tshangs par spyod cig ces bya ba'i tha ma yang yin no/ /de</text></item>
<item><p>112b6</p><section>mdo sde</section><text>nas kun tu rgyu rab bzang bcom ldan 'das kyis skabs phye nas dga' zhing mgu la rab tu dga' ste yi rangs nas dga' ba dang yid bde ba skyes pas bcom ldan 'das ga la ba der song ste phyin nas bcom ldan 'das dang mngon sum du yang dag par mgu bar 'gyur ba dang / yang</text></item>
<item><p>112b7</p><section>mdo sde</section><text>dag par dga' bar 'gyur ba'i gtam rnam pa sna tshogs kyis 'dres nas phyogs gcig tu 'dug go/ /phyogs gcig tu 'dug nas bcom ldan 'das la kun tu rgyu rab bzang gis 'di skad ces gsol to/ /kye gau ta ma 'jig rten na mu stegs can gyi gnas tha dad pa 'di</text></item>
<item><p>113a1</p><section>mdo sde</section><text>lta ste/ 'od srung rdzogs byed dang / kun tu rgyu gnag lhas kyi bu dang / smra 'dod kyi bu mo'i bu yang dag rgyal ba can dang / thub med skra'i la ba can dang / ka t+ya'i bu nog can dang / gcer bu pa gnyen gyi bu dang 'di rnams rang rang gi dam bcas pa rtogs pa</text></item>
<item><p>113a2</p><section>mdo sde</section><text>lags sam/ de nas bcom ldan 'das kyis de'i tshe tshigs su bcad de gsungs pa/ nga ni lo grangs nyi shu dgu lon na/ /dge ba gang yin tshol phyir rab tu byung / /rab bzang nga ni rab tu byung nas kyang / /de yi phyin cad lo ni lnga bcu gcig /tshul khrims ting 'dzin rkang</text></item>
<item><p>113a3</p><section>mdo sde</section><text>pa reg pa rnams/ /ngas ni rtse gcig sems kyis rab tu bsgoms/ /rigs pa'i chos kyi phyogs tsam smra ba yang / /'di las phyi rol dge sbyong gzhan la'ang med/ /rab bzang chos 'dul ba gang la 'phags pa'i lam yan lag brgyad pa med pa de la ni dge sbyong dang po yang</text></item>
<item><p>113a4</p><section>mdo sde</section><text>med do/ /de la ni dge sbyong gnyis pa dang / gsum pa dang / bzhi pa yang med do/ /rab bzang chos 'dul ba gang la 'phags pa'i lam yan lag brgyad pa yod pa de la ni dge sbyong dang po yang yod do/ /dge sbyong gnyis pa dang / gsum pa dang / bzhi pa yang yod do/ /rab bzang</text></item>
<item><p>113a5</p><section>mdo sde</section><text>chos 'dul ba 'di la ni/ 'phags pa'i lam yan lag brgyad pa yod pas na/ dge sbyong dang po yang 'di la yod do/ /gnyis pa yang 'di la yod do/ /gsum pa yang 'di la yod do/ /bzhi pa yang 'di la yod do/ /'di las phyi rol pa la ni dge sbyong dang bram ze med la/ phas</text></item>
<item><p>113a6</p><section>mdo sde</section><text>kyi rgol ba dag ni dge sbyong rnams dang bram ze rnams kyis stong ste/ nga ni 'dir 'khor gyi nang du de skad ces yang dag par seng ge'i sgra sgrogs so/ /chos kyi rnam grangs 'di bshad pa na kun tu rgyu rab bzang chos rnams la chos kyi mig rdul med cing dri ma dang bral ba skyes te/ kun tu rgyu</text></item>
<item><p>113a7</p><section>mdo sde</section><text>rab bzang gis chos mthong / chos rnyed/ chos rtogs/ chos kyi gting slebs/ som nyi las rgal the tsom las rgal nas/ ston pa'i bstan pa la gzhan gyi dring mi 'jog cing gzhan gyis bkri ba med de/ chos rnams la mi 'jigs pa thob nas stan las langs te bla gos phrag</text></item>
<item><p>113b1</p><section>mdo sde</section><text>pa gcig tu gzar nas bcom ldan 'das ga la ba de logs su thal mo sbyar ba btud de/ tshe dang ldan pa kun dga' bo la 'di skad ces smras so/ /btsun pa kun dga' bo slob dpon chen pos/ slob dpon chen po'i nye gnas kyi dbang bskur bas dbang bskur ba de ni btsun</text></item>
<item><p>113b2</p><section>mdo sde</section><text>pa kun dga' bos rnyed pa legs par rnyed do/ /gcig tu na bdag gis kyang legs par gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po thob par 'gyur ba de ni rnyed pa legs par rnyed pa lags so/ /de nas bcom ldan</text></item>
<item><p>113b3</p><section>mdo sde</section><text>'das la tshe dang ldan pa kun dga' bos 'di skad ces gsol to/ /btsun pa kun tu rgyu rab bzang 'di ni legs par gsungs pa'i chos 'dul ba la rab tu byung ba dang bsnyen par rdzogs shing dge slong gi dngos por 'gyur bar 'tshal lags so/ /de nas bcom ldan 'das kyis</text></item>
<item><p>113b4</p><section>mdo sde</section><text>kun tu rgyu rab bzang la bka' stsal pa/ dge slong tshur shog /tshangs par spyad pa spyod cig /de nas de nyid kyis tshe dang ldan pa de rab tu byung bar gyur te bsnyen par rdzogs pa yang de yin la dge slong gi dngos po yang de yin no/ /de ltar rab tu byung nas tshe dang ldan pa de</text></item>
<item><p>113b5</p><section>mdo sde</section><text>gcig pu dben par 'dug ste/ bag yod cing brtun la bcum nas gnas te gang gi phyir rigs kyi bu dag skra dang kha spu bregs nas gos tshon can bgos te/ yang dag pa'i dad pa kho nas khyim nas khyim med par rab tu 'byung bar byed pa'i tshangs par spyod pa bla na med pa'i</text></item>
<item><p>113b6</p><section>mdo sde</section><text>mthar thug pa de tshe 'di nyid la rang gi mngon par shes pas mngon sum du byas nas bsgrubs te khong du chud la bdag gi skye ba ni zad do/ /tshangs par spyod pa ni spyad zin to/ /bya ba ni byas so/ /'di las srid pa gzhan mi shes so snyam du kun shes par gyur nas/ tshe</text></item>
<item><p>113b7</p><section>mdo sde</section><text>dang ldan pa de dgra bcom par gyur te sems rnam par grol lo/ /de nas tshe dang ldan pa rab bzang dgra bcom pa thob ste/ rnam par grol ba'i dga' ba dang bde ba nyams su myong nas 'di snyam du sems te/ bdag gis ston pa yongs su mya ngan las 'da' ba mthong bar bya</text></item>
<item><p>114a1</p><section>mdo sde</section><text>ba ni bdag gi cha ma yin gyis/ de bas ches sngar bdag yongs su mya ngan las 'da' bar bya gor ma chag snyam nas/ der tshe dang ldan pa rab bzang ches sngar yongs su mya ngan las 'das nas/ de'i 'og tu bcom ldan 'das mya ngan las 'das so/ /gang gi</text></item>
<item><p>114a2</p><section>mdo sde</section><text>tshe bcom ldan 'das gzims mal gyi tha mar bzhugs te gnad la gnod pa'i tshor ba myong zhing gnad rnams 'chad la tshigs rnams 'bye ba na/ rab bzang dgra bcom pa nyid la bzhag pa dang / grong khyer ku shi'i gyad yul ba mang po chos la btsud pa de'i tshe dge slong dag the tsom</text></item>
<item><p>114a3</p><section>mdo sde</section><text>skyes te/ the tsom thams cad gcod pa sangs rgyas bcom ldan 'das la zhus pa btsun pa kun tu rgyu rab bzang 'di bcom ldan 'das gnad rnams 'chad cing tshigs rnams 'bye ba na/ 'khor ba'i 'gug las bkrol te gzha' gsang gi mthar thug pa'i grub pa dang bde ba mya</text></item>
<item><p>114a4</p><section>mdo sde</section><text>ngan las 'das pa la bzhag pa ni ngo mtshar lags so/ /bcom ldan 'das kyis bka' stsal pa/ dge slong dag da ltar nga 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags</text></item>
<item><p>114a5</p><section>mdo sde</section><text>'don pa dang / sdug bsngal ba dang / yid mi bde ba dang / 'khrug pa rnams las yongs su grol ba'i tshe/ ngas kun tu rgyu rab bzang 'khor ba'i 'gug las bkrol nas/ gzha' gsang gi mthar thug pa'i grub pa dang bde ba mya ngan las 'das pa la bzhag pa 'di lta la ngo</text></item>
<item><p>114a6</p><section>mdo sde</section><text>mtshar che ba ci yod/ 'das pa'i dus na 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams</text></item>
<item><p>114a7</p><section>mdo sde</section><text>las yongs su ma grol ba na bya mi bya mi shes pa'i dud 'gro'i skye gnas su skyes pa'i tshe yang ngas rang gi srog yongs su btang ste/ kun tu rgyu rab bzang dang grong khyer ku shi'i gyad yul pa rnams 'jigs pa las 'jigs pa med pa la bkod pa de legs par rab tu nyon la yid</text></item>
<item><p>114b1</p><section>mdo sde</section><text>la zung shig dang ngas bshad do/ /dge slong dag sngon byung ba 'das pa'i dus na/ ri'i sul zhig na kyi khyu'i gtso bo stong phrag du ma'i 'khor dang ldan pa mkhas shing gsal la yid gzhungs pa zhig 'dug pa las/ kyi khyu de rngon pas bya ra byas nas rgyal</text></item>
<item><p>114b2</p><section>mdo sde</section><text>po la gsol to/ /de nas rgyal po dpung gi tshogs yan lag bzhi pa dang chas te/ kyi khyu de dag thams cad khongs su bcug go/ /de nas khyu'i gtso bo de 'di snyam du sems te/ gal te bdag gis 'di rnams dam bsrungs na ni deng du 'di dag gtan med par 'ong ngo</text></item>
<item><p>114b3</p><section>mdo sde</section><text>snyam mo/ /de nas khyu'i gtso bos kho ra khor yug tu bltas te/ kyi tshogs 'di dag phyogs gang logs nas thar bar 'gyur zhig gu snyam mo/ /des ri'i sul de na chu klung 'bab pa zhig mthong ste/ chu klung de yang shugs drag cing drag tu khyer bar byed pa zhig yin</text></item>
<item><p>114b4</p><section>mdo sde</section><text>la de dag kyang nyam chung ba sha stag go/ /de nas khyu'i gtso bo de tsham tshom med par chu klung de'i nang du zhugs te dbus su sdod nas/ khyed tshur shog la 'gram 'di nas mchongs te/ nga'i rgyab tu rkang lag gi stegs chos la pha rol gyi 'gram du song shig dang thabs des</text></item>
<item><p>114b5</p><section>mdo sde</section><text>na khyed thar bar mthong gi de ltar ma byas na ni 'chi bar 'gyur ro zhes skad kyis bos so/ /de nas de dag gis de bzhin du byas so/ /de nas de'i rgyab tu rmig pa btsugs pas pags pa rdol nas/ sha dang / khrag dang / rus pa'i lhag ma tsam zhig lus par zad</text></item>
<item><p>114b6</p><section>mdo sde</section><text>de/ 'on kyang de de dag la snying rje btud pas brtson pa ma btang ngo / /de nas thams cad rgal ba\u0f72 'og tu 'dir ma rgal ba 'ga' lta med grang snyam ste/ phyir bltas na kyi phru gu gcig da dung ma rgal ba mthong ngo / /de nas khyu'i gtso bo de</text></item>
<item><p>114b7</p><section>mdo sde</section><text>gnad rnams 'chad cing tshigs rnams 'bye ba na/ srog phangs pa la ma bltas te 'gram du byung nas kyi phru gu rgyab tu zhon te/ chu klung bsgral nas 'gram du bzhag ste/ de kyi tshogs de dag rgal zin par mthong nas 'chi khar smon lam btab pa/ ji</text></item>
<item><p>115a1</p><section>mdo sde</section><text>ltar bdag gis 'di rnams dang kyi phru gu 'di srog phangs pa bskyabs te phangs pa las skyabs byas pa de bzhin du/ bdag ma 'ongs pa'i dus na bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>115a2</p><section>mdo sde</section><text>pa na yang 'khor ba'i 'gug las thar bar byed par gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na kyi khyu'i gtso bor gyur pa gang yin pa de ni nga yin no/ /rnams ni grong khyer</text></item>
<item><p>115a3</p><section>mdo sde</section><text>ku shi'i gyad yul ba 'di rnams yin no/ /phru gu de ni rab bzang 'di kho na yin no/ /de nas dge slong rnams the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa rab bzang gis las ci dag bgyis na des mngon</text></item>
<item><p>115a4</p><section>mdo sde</section><text>sum gyi nyan thos rnams kyi tha mar gyur lags/ bcom ldan 'das kyis bka' stsal pa/ dge slong dag rab bzang nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la/ gdon mi za bar 'ong ba'i las rnams byas</text></item>
<item><p>115a5</p><section>mdo sde</section><text>shing bsags pas na/ rab bzang gis las byas shing bsags pa rnams ni gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang /</text></item>
<item><p>115a6</p><section>mdo sde</section><text>rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /</text></item>
<item><p>115a7</p><section>mdo sde</section><text>tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la/ skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang</text></item>
<item><p>115b1</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na kyi nags drang srong</text></item>
<item><p>115b2</p><section>mdo sde</section><text>smra ba na rten cing bzhugs so/ /de nas bcom ldan 'das yang dag par rdzogs pa'i sangs rgyas 'od srung gi dpon po mya ngan med ces bya ba thar pa 'dod pa'i phyir/ bcom ldan 'das las rab tu byung nas/ de thar pa la rang dbang yod pa tsam du 'dzin te brtson 'grus ma</text></item>
<item><p>115b3</p><section>mdo sde</section><text>byas so/ /re zhig na yun ring mo zhig lon pa'i 'og tu mya ngan med kyis ljongs su dbyar gnas par dam bcas so/ /bcom ldan 'das yang dag par rdzogs pa'i sangs rgyas 'od srung yang sangs rgyas kyi phrin las thams cad mdzad nas/ shing zad pa'i me bzhin du</text></item>
<item><p>115b4</p><section>mdo sde</section><text>gzims mal gyi tha mar bzhugs so/ /dge slong mya ngan med kyang / shing mya ngan 'tshang gi drung na nang du yang dag 'jog la zhugs so/ /de nas shing mya ngan 'tshang de la gnas pa'i lha des bcom ldan 'das yang dag par rdzogs pa'i sangs rgyas 'od srung yongs su mya ngan las</text></item>
<item><p>115b5</p><section>mdo sde</section><text>'da'o zhes thos nas ngu zhing 'dug ste/ de ngu ba'i mchi ma zags pa mya ngan med kyi lus la bab bo/ /de nas mya ngan med kyis gyen du bltas nas/ lha ngu ba de la smras pa/ lha ci'i phyir ngu / lhas smras pa/ do nub nam phyed na/ bcom ldan 'das yang dag par rdzogs pa'i</text></item>
<item><p>115b6</p><section>mdo sde</section><text>sangs rgyas 'od srung yongs su mya ngan las 'da'o/ /de nas mya ngan med kyis lha'i tshig thos nas gnad du phog pa bzhin du yed ces byas te/ de yang snying rje rje skad du ngus so/ /de nas lhas dris pa khyod ci'i phyir ngu / mya ngan med kyis smras pa/ nye du dang bral ba dang</text></item>
<item><p>115b7</p><section>mdo sde</section><text>mkhan po dang bral ba'i phyir te/ yang dag par rdzogs pa'i sangs rgyas 'od srung ni bdag gi zhang po yin pas bdag bsod nyams su 'dug 'dug ste brtson 'grus ma byas so/ /da ni de lam la bdag ni sa so'i skye bor lus te/ lam rings pas bdag gis khyad par</text></item>
<item><p>116a1</p><section>mdo sde</section><text>thob par mi nus so/ /lhas smras pa/ gal te bdag gis bcom ldan 'das kyi thad du khyod bkri na ci khyad par thob par nus sam/ mya ngan med kyis smras pa/ 'di ltar bdag gi yid la/ bcom ldan 'das mthong ma thag tu khyad par thob</text></item>
<item><p>116a2</p><section>mdo sde</section><text>par 'gyur ro snyam byed do/ /de nas lhas rdzu 'phrul gyi mthus/ mya ngan med bcom ldan 'das kyi thad du khyer te/ des bcom ldan 'das mthong nas dga' ba skyes so/ /dga' ba skyes nas bcom ldan 'das 'od srung gis gang thos pas dgra bcom pa nyid mngon sum</text></item>
<item><p>116a3</p><section>mdo sde</section><text>du byed par 'gyur ba de lta bu'i chos bstan nas/ dgra bcom pa nyid mngon sum du byas te/ thog ma kho nar tshe dang ldan pa mya ngan med yongs su mya ngan las 'das nas de'i 'og tu bcom ldan 'das yang dag par rdzogs pa'i sangs rgyas 'od srung yongs su mya ngan las 'das so/ /</text></item>
<item><p>116a4</p><section>mdo sde</section><text>de nas lha des tshe dang ldan pa mya ngan med yongs su mya ngan las 'das pa mthong nas dga' ba skyed de/ tshe dang ldan pa 'dis khyad par ci thob pa thams cad ni bdag las bstan pa yin gyis bdag kyang 'di bzhin du ma 'ongs pa'i dus na/ bcom ldan 'das yang dag par rdzogs</text></item>
<item><p>116a5</p><section>mdo sde</section><text>pa'i sangs rgyas 'od srung gis bram ze'i khye'u bla ma la/ bram ze'i khye'u khyod skye dgu'i tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa de/ gzims mal gyi tha mar zhugs pa na</text></item>
<item><p>116a6</p><section>mdo sde</section><text>bdag kyang de'i mngon sum gyi nyan thos kyi tha mar gyur te/ bcom ldan 'das kyi snga rol tu yongs su mya ngan las 'das nas de'i 'og tu bcom ldan 'das shAkya thub pa yongs su mya ngan las 'da' bar gyur cig ces byas so/ /dge slong dag ji snyam du sems/ de'i tshe de'i</text></item>
<item><p>116a7</p><section>mdo sde</section><text>dus na lhar gyur pa gang yin pa de ni rab bzang 'di yin no/ /dge slong dag de bas na 'di ltar bslab par bya ste/ dge ba'i bshes gnyen dang dge ba'i grogs po dang dge ba'i rten dang gnas par bya'i sdig pa'i bshes gnyen dang sdig pa'i grogs po dang sdig pa'i rten</text></item>
<item><p>116b1</p><section>mdo sde</section><text>dang gnas par mi bya'o zhes dge slong khyed kyis de ltar bslab par bya'o/ /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa 'dir bdag gcig pu dben par mchis nas/ nang du yang dag 'jog la zhugs pa na sems</text></item>
<item><p>116b2</p><section>mdo sde</section><text>la 'di lta bu'i sems kyi yongs su rtog pa byung ste/ 'di lta ste/ dge ba'i bshes gnyen dang dge ba'i grogs po dang dge ba'i rten 'di ni tshangs par spyod pa'i phyed lags kyi/ sdig pa'i bshes gnyen dang sdig pa'i grogs po dang sdig pa'i rten ni de lta ma lags so snyam</text></item>
<item><p>116b3</p><section>mdo sde</section><text>bgyid do/ /bcom ldan 'das kyis bka' stsal pa/ kun dga' bo khyed 'di lta ste/ dge ba'i bshes gnyen dang dge ba'i grogs po dang dge ba'i rten 'di ni tshangs par spyod pa'i phyed yin gyi/ sdig pa'i bshes gnyen dang sdig pa'i grogs po dang sdig pa'i rten ni de</text></item>
<item><p>116b4</p><section>mdo sde</section><text>lta ma yin no zhes ma zer cig /de ci'i phyir zhe na/ kun dga' bo 'di lta ste/ dge ba'i bshes gnyen dang dge ba'i grogs po dang dge ba'i rten 'di ni tshangs par spyod pa ril po dang ma 'dres pa dang yongs su rdzogs pa dang yongs su dag pa dang yongs su byang ba yin gyi/</text></item>
<item><p>116b5</p><section>mdo sde</section><text>sdig pa'i bshes gnyen dang sdig pa'i grogs po dang sdig pa'i rten ni de lta ma yin no/ /de ci'i phyir zhe na/ kun dga' bo dge ba'i bshes gnyen la brten nas/ sems can skye ba'i chos can rnams skye ba'i chos can las yongs su grol bar 'gyur ba dang sems</text></item>
<item><p>116b6</p><section>mdo sde</section><text>can rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i chos can rnams skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>116b7</p><section>mdo sde</section><text>dang / yid mi bde ba dang / 'khrug pa'i chos can las yongs su grol bar 'gyur ba'i phyir ro/ /kun dga' bo de bas na rnam grangs 'di kho nas khyod kyis 'di ltar rig par bya ste/ 'di lta ste/ dge ba'i bshes gnyen dang dge ba'i grogs po dang dge ba'i rten 'di ni</text></item>
<item><p>117a1</p><section>mdo sde</section><text>tshangs par spyod pa ril po dang ma 'dres pa dang yongs su rdzogs pa dang yongs su dag pa dang yongs su byang ba yin gyi/ sdig pa'i bshes gnyen dang sdig pa'i grogs po dang sdig pa'i rten ni de lta ma yin no zhes kun dga' bo khyod kyis de ltar bslab</text></item>
<item><p>117a2</p><section>mdo sde</section><text>par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /rtogs pa brjod pa brgya pa las sdom gyi tshigs su bcad pa bzhi pa ste byang chub sems dpa'i skyes pa'i</text></item>
<item><p>117a3</p><section>mdo sde</section><text>rabs rnams rdzogs so// //sdom ni/ bu ram gnas dang kha zas dang / /chu dang phyi sa'i snod rnams dang / /maud gal bu dang chu smad dang / /dmus long dang ni tshong dpon dang / /bu rnams dang ni phyis khung / /sde tshan dag tu bstan pa yin/ /bu ram 'tshir</text></item>
<item><p>117a4</p><section>mdo sde</section><text>ba'i gnas zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang /</text></item>
<item><p>117a5</p><section>mdo sde</section><text>lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto</text></item>
<item><p>117a6</p><section>mdo sde</section><text>'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal</text></item>
<item><p>117a7</p><section>mdo sde</section><text>po'i khab na 'od ma'i tshal bya ka lan da ka gnas pa na bzhugs te/ gang gi tshe bcom ldan 'das bla na med pa yang dag par rdzogs pa'i byang chub mngon par rdzogs par sangs rgyas pa de'i tshe tshe dang ldan pa shA ri'i bu dang / maud gal gyi bu gnyis kyis 'di ltar dam bcas te/</text></item>
<item><p>117b1</p><section>mdo sde</section><text>sems can dmyal ba dang dud 'gro dang rnams kyi nang nas/ sems can gcig tsam yang thar bar ma byas kyi bar du zan mi bza'o zhes byas so/ /de nas tshe dang ldan pa de gnyis dus dus su res 'ga' ni sems can dmyal bar rgyu zhing 'gro'o/ /res 'ga'</text></item>
<item><p>117b2</p><section>mdo sde</section><text>ni dud 'gro'i nang du rgyu zhing 'gro'o/ /res 'ga' ni kyi nang du rgyu zhing 'gro ste de gnyis kyis der sems can gnod pa sna tshogs kyis nyen pa rnams kyi skad ngan thos nas rgyu ba las slar 'khor te/ 'khor bzhi po rnams la rjod par byed do/ /de dag gis kyang thos nas</text></item>
<item><p>117b3</p><section>mdo sde</section><text>skyo bar 'gyur ro/ /de nas de gnyis kyis de la bstan nas de dang 'thun pa'i chos ston par byed de/ des na sems can du mas thos nas khyad par thob par 'gyur ba dang / chos thos pa dang gtam bya ba'i gnas su 'gyur ro/ /phyis re zhig na tshe dang ldan pa maud gal gyi bu</text></item>
<item><p>117b4</p><section>mdo sde</section><text>chen po kyi nang du rgyu zhing song ba dang / lto ni ri tsam la kha ni khab kyi mig tsam ste/ rang gi skras yog pa/ 'bar zhing rab tu 'bar la kun tu rab tu 'bar te/ me lce gcig tu 'bar nas tshig cing nyam thag pa'i skad 'byin te/ sdug bsngal drag pa dang mi</text></item>
<item><p>117b5</p><section>mdo sde</section><text>bzad pa dang tsha ba dang yid du mi 'ong ba'i tshor ba myong ba dang / bshang gci ga la yod pa der 'khor la de yang bde blag tu mi rnyed pa zhig mthong ngo / /de nas gnas brtan des de la dris pa/ kye khyod kyis las ci zhig byas na/ des 'di lta bu'i sdug bsngal drag pa</text></item>
<item><p>117b6</p><section>mdo sde</section><text>mi bzad pa tsha ba dang yid du mi 'ong ba'i tshor ba myong zhing 'dug /kyis smras pa/ nyi ma shar ba na sgron ma mi dgos kyis/ bcom ldan 'das la don 'di zhus shig dang / des khyod la bdag gi las kyi rnam pa lung ston par 'gyur ro/ /de nas tshe dang ldan pa maud gal gyi</text></item>
<item><p>117b7</p><section>mdo sde</section><text>bu chen po bcom ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te/ 'khor brgya phrag du ma yang dbang po rnams mi g.yo</text></item>
<item><p>118a1</p><section>mdo sde</section><text>bar bcom ldan 'das las chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba/ tshur shog 'ongs pa legs so zhes gsung ba sngar 'dzum pa yin te/ der bcom</text></item>
<item><p>118a2</p><section>mdo sde</section><text>ldan 'das kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi bu tshur shog /khyod 'ongs pa legs so/ /khyod da gdod ga las 'ongs/ maud gal gyi bus gsol pa/ btsun pa bdag ni kyi nang du rgyu zhing mchi mchi ba las</text></item>
<item><p>118a3</p><section>mdo sde</section><text>slar mchis te/ der bdag gis lto ni ri tsam la kha ni khab kyi mig tsam ste/ rang gi skras yog pa/ phyi sa bzhin dri nga ba mchog tu dri nga ba mi sdug pa mchog tu mi sdug pa zas su phyi sa 'tshal la de yang bde blag tu mi rnyed pa zhig mthong lags so/ /yang gsol pa/ lus</text></item>
<item><p>118a4</p><section>mdo sde</section><text>chen ri bo mthon po 'dra ba la/ /mchu dang lkog ma skam zhing shin tu sdug /rang gi skras ni gdong yog gcer bar mchis/ /mchu sgo phra khab mig 'dra rab tu rid/ /de ltar gcer bu skras yog pa/ /rus pa'i 'khrul 'khor bsgreng ba bzhin/ /thod pa thogs shing mi bzad la/ /</text></item>
<item><p>118a5</p><section>mdo sde</section><text>ngu zhing kun tu rgyug par bgyid/ /bkres pa dang ni skom pa yis/ /dub cing sdug bsngal dag gis nyen/ /nyam thag skad kyang 'byin par bgyid/ /sdug bsngal tshor ba nyams su myong / /de yis mi yi 'jig rten du/ /rab 'jigs sdig pa ci bgyis na/ /des na sdug</text></item>
<item><p>118a6</p><section>mdo sde</section><text>bsngal 'di 'dra ba/ /'jigs su rung ba myong bar gyur/ /bcom ldan 'das kyis bka' stsal pa/ maud gal gyi bu de ni sdig pa'i las byed byed pa yin no/ /de'i las kyi rnam pa nyan par 'dod dam/ btsun pa mnyan par 'tshal lags so/ /maud gal</text></item>
<item><p>118a7</p><section>mdo sde</section><text>gyi bu 'o na legs par rab tu nyon la yid la zung shig dang ngas bshad do/ /maud gal gyi bu sngon byung ba 'das pa'i dus na/ rgyal po'i khab kyi grong khyer na tshong dpon phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor</text></item>
<item><p>118b1</p><section>mdo sde</section><text>dang ldan pa/ rnam thos kyi bu'i nor dang 'gran pa zhig 'dug pa de'i bu ram shing btsir ba'i gnas grwa lnga brgya yod de/ de dag tu de'i bu ram shing 'tshir bar byed do/ /sangs rgyas rnams 'jig rten du mi 'byung ba'i tshe/ rang sangs rgyas sdug cing phongs pa rnams la snying</text></item>
<item><p>118b2</p><section>mdo sde</section><text>brtse ba/ bas mtha'i gnas mal gyis 'tsho ba 'jig rten gyi yon gnas gcig pu rnams 'jig rten du 'byung ste re zhig na/ rang sangs rgyas sdug cing phongs pa la snying brtse ba bas mtha'i gnas mal gyis 'tsho ba zhig byung nas/ de snga dro sham thabs dang chos gos bgos</text></item>
<item><p>118b3</p><section>mdo sde</section><text>te/ lhung bzed thogs nas rgyal po'i khab tu bsod snyoms la song ngo / /btsun pa de yang nad khong skem gyis thebs te/ de la sman pas bu ram shing gi khu ba phan par bstan nas tshong dpon chen po de'i thad du song ngo / /tshong dpon gyis kyang rang sangs rgyas lus kyang mdzes la/</text></item>
<item><p>118b4</p><section>mdo sde</section><text>sems kyang mdzes pa de mthong ngo / /mthong nas kyang tshong dpon gyis smras pa/ 'phags pa ci bzhed/ rang sangs rgyas kyis smras pa/ khyim bdag bu ram shing gi khu ba 'dod do/ de nas khyim bdag des tshal za zhig la 'phags pa la bu ram shing gi khu ba phul cig ces</text></item>
<item><p>118b5</p><section>mdo sde</section><text>bsgo nas khyim bdag de ni don zhig la phyi rol tu chas so/ /de nas mi de gzhan gyi rdzas la ser sna skyes nas/ gal te bdag gis 'di la bu ram shing gi khu ba sbyin du zin na phyis kyang 'dir 'ong bar 'gyur ro snyam ste/ mi sdug pa'i 'gro ba gsum gyi g.yang sar</text></item>
<item><p>118b6</p><section>mdo sde</section><text>gzhol ba/ thams cad kyis 'dod par bya ba'i 'gro ba gnyis bor ba/ 'phags pa'i lam rnams thag bsrings pa des sdig pa'i sems bskyed nas/ rang sangs rgyas de la smras pa/ dge slong lhung bzed tshur byin cig dang / bu ram shing gi khu ba sbyin no zhes</text></item>
<item><p>118b7</p><section>mdo sde</section><text>byas so/ /nyan thos kyi dgra bcom pa dang rang sangs rgyas rnams ni ma dgongs kyi bar du shes pa'i mthong ba mi 'jug ste/ sdug cing phongs pa la snying brtse bas mi de la ngas phan gdags par bya'o snyam nas lhung bzed de byin no/ /de nas spyod pa ngan cing snying la snying rje med</text></item>
<item><p>119a1</p><section>mdo sde</section><text>pa des de blangs te lkog cig tu song nas gcin gyis bkang ste/ steng du bu ram shing gi khu ba'i dbu bas bkab nas/ rang sangs rgyas de la phul ba dang / des tshor nas des bsams pa nyon mongs 'dis sdig pa chen po zhig byas kyis med do snyam ste/ de</text></item>
<item><p>119a2</p><section>mdo sde</section><text>phyogs gcig tu song nas pho ste song ngo / /bcom ldan 'das kyis bka' stsal pa/ maud gal gyi bu ji snyam du sems/ de'i tshe de'i dus na tshal zar gyur pa gang yin pa de ni 'di yin te/ las de'i rnam par smin pas 'khor ba na sdug bsngal mtha' yas pa myong bar</text></item>
<item><p>119a3</p><section>mdo sde</section><text>gyur la da ltar yang su gyur nas sdug bsngal mi bzad pa myong ba yin no/ /maud gal gyi bu de bas na/ ci nas de'i nyes pa de lta bu dag mi 'byung bar bya ba'i phyir ser sna spang ba la brtson par bya'o/ /maud gal gyi bu de ltar na las gcig tu nges par gnag pa rnams</text></item>
<item><p>119a4</p><section>mdo sde</section><text>ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /maud gal gyi bu de bas na/</text></item>
<item><p>119a5</p><section>mdo sde</section><text>las gcig tu nges par gnag pa rnams dang 'dren ma rnams spangs la las gcig tu nges par dkar ba rnams 'ba' zhig la gtad par bya ste/ maud gal gyi bu khyod kyis de ltar bslab par bya'o/ /bcom ldan 'das kyis de skad ces bka' stsal nas/ tshe dang ldan pa</text></item>
<item><p>119a6</p><section>mdo sde</section><text>maud gal gyi bu chen po dang lha dang lha ma yin dang nam mkha' lding dang mi 'am ci dang lto 'phye chen po dang gzhan dag kyang yi rangs te/ bcom ldan 'das kyis gsungs pa la mngon par bstod do// //kha zas zhes bya ba ni/ sangs rgyas bcom ldan 'das la rgyal po</text></item>
<item><p>119a7</p><section>mdo sde</section><text>rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams</text></item>
<item><p>119b1</p><section>mdo sde</section><text>dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan</text></item>
<item><p>119b2</p><section>mdo sde</section><text>'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi</text></item>
<item><p>119b3</p><section>mdo sde</section><text>kun dga' ra ba na bzhugs te/ de'i tshe tshe dang ldan pa maud gal gyi bu chen po nyin par gnas pa'i phyir/ shing zhig gi drung du 'dug pa dang / tshe dang ldan pa maud gal gyi bu chen pos/ mo zhig gi sgra thos te nyam thag pa'i skad 'byin cing / sdug bsngal drag pa dang mi</text></item>
<item><p>119b4</p><section>mdo sde</section><text>bzad pa dang tsha ba dang yid du mi 'ong ba'i tshor ba myong ste/ kha zas slong zhing grogs mo dag bdag bkres so/ /grogs mo dag bdag skom mo zhes zer ba thos so/ /de nas gnas brtan maud gal gyi bu chen pos mo de mthong nas dris pa/ khyod kyis las ci zhig byas na/</text></item>
<item><p>119b5</p><section>mdo sde</section><text>des 'di lta bu'i sdug bsngal dag myong zhing 'dug /mos smras pa/ nyi ma shar ba na sgron ma mi dgos kyis/ bcom ldan 'das la don 'di zhus shig dang / des khyod la bdag gi las kyi rnam pa lung ston par 'gyur ro/ /de nas tshe dang ldan pa maud gal gyi bu chen</text></item>
<item><p>119b6</p><section>mdo sde</section><text>po bcom ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te/ 'khor brgya phrag du ma yang dbang po rnams mi g.yo bar</text></item>
<item><p>119b7</p><section>mdo sde</section><text>bcom ldan 'das las chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba tshur shog 'ongs pa legs so zhes gsung ba sngar 'dzum pa yin te/ der bcom ldan 'das kyis tshe dang ldan pa maud gal</text></item>
<item><p>120a1</p><section>mdo sde</section><text>gyi bu chen po la 'di skad ces bka' stsal to/ /maud gal gyi bu tshur shog /khyod 'ongs pa legs so/ khyod da gzod ga las 'ongs/ maud gal gyi bus gsol pa/ btsun pa bdag ni kyi nang du rgyu zhing mchi mchi ba las slar mchis te/ der bdag gis mo</text></item>
<item><p>120a2</p><section>mdo sde</section><text>lto ni ri tsam la kha ni khab kyi mig tsam ste/ rang gi skras yog pa/ gcer bar mchis shing nyam thag pa'i skad 'byin te/ sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba myong zhing mchis pa zhig mthong lags so/ /yang gsol pa/ /lus chen ri bo mthon</text></item>
<item><p>120a3</p><section>mdo sde</section><text>po 'dra ba la/ /mchu dang lkog ma skam zhing shin tu sdug /rang gi skras ni gdong yog gcer bar mchis/ /mchu sgo phra khab mig 'dra rab tu rid/ /de ltar gcer bu skras yog pa/ /rus pa'i 'khrul 'khor bsgreng ba bzhin/ /thod pa thogs shing mi bzad la/ /ngu zhing kun tu rgyug par bgyid/ /</text></item>
<item><p>120a4</p><section>mdo sde</section><text>bkres pa dang ni skom pa yis/ /dub cing sdug bsngal dag gis nyen/ /nyam thag skad kyang 'byin par bgyid/ /sdug bsngal tshor ba nyams su myong / /de yis mi yi 'jig rten du/ /rab 'jigs sdig pa ci bgyis na/ /des na sdug bsngal 'di 'dra ba/ /'jigs su rung ba myong bar</text></item>
<item><p>120a5</p><section>mdo sde</section><text>gyur/ /bcom ldan 'das kyis bka' stsal pa/ maud gal gyi bu mo de ni sdig pa'i las byed byed pa yin no/ /de'i las kyi rnam pa nyan par 'dod dam/ btsun pa nyan par 'tshal lags so/ /maud gal gyi bu 'o na legs par rab tu nyon la yid la zung shig dang ngas bshad do/ /</text></item>
<item><p>120a6</p><section>mdo sde</section><text>maud gal gyi bu sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha</text></item>
<item><p>120a7</p><section>mdo sde</section><text>lo sgyur ba bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas grong khyer bA rA Na sI de na khyim bdag cig gi chung ma ser sna can 'jungs</text></item>
<item><p>120b1</p><section>mdo sde</section><text>pa yo byad rnams kun tu 'dzin pa/ khwa la'ang gtor ma mi ster na slong ba gzhan dag lta la smos kyang ci dgos pa zhig yod de/ de dge sbyong dang bram ze dang sdug cing phongs pa dang bkres pa dag mthong na sems kyis sdang bar byed do/ /re zhig na bsod snyoms pa zhig de'i khyim du 'ongs</text></item>
<item><p>120b2</p><section>mdo sde</section><text>nas/ des de mthong na/ ser sna skyes te/ sems kyang sdang bar gyur nas 'di snyam du sems te/ gal te bdag gis 'di la bkur sti byas na ni/ 'di phyis kyang 'ong bar 'gyur ro snyam mo/ /de nas sdig can des tshe phyi ma'i mi sdug pa khyad du bsad nas/ dge slong de nang du bos te sgo</text></item>
<item><p>120b3</p><section>mdo sde</section><text>bcad nas smyung du bcug go/ /mang du yang spyos te/ dge slong khyod la bkur sti ma yin pa byas pa 'di yin gyis/ phyin cad khyim 'dir ma 'ong shig ces byas so/ /de nas de ser sna kun tu bsten cing bsgoms te mang du byas pa des su skyes te/ de lta bu'i sdug bsngal nyams su myong</text></item>
<item><p>120b4</p><section>mdo sde</section><text>ngo / /maud gal gyi bu de bas na ci nas mo de'i nyes pa gang yin pa de lta bu dag mi 'ong bar bya ba'i phyir ser sna spong ba la brtson par bya'o/ /bcom ldan 'das kyis de skad ces bka' stsal nas/ tshe dang ldan pa maud gal gyi bu dang lha dang lha ma yin dang nam mkha' lding dang mi 'am</text></item>
<item><p>120b5</p><section>mdo sde</section><text>ci dang lto 'phye chen po gzhan dag kyang yi rangs te/ bcom ldan 'das kyis gsungs pa la mngon par bstod do// //chu zhes bya ba ni/ sangs rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong</text></item>
<item><p>120b6</p><section>mdo sde</section><text>dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin</text></item>
<item><p>120b7</p><section>mdo sde</section><text>dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos</text></item>
<item><p>121a1</p><section>mdo sde</section><text>kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de nas tshe dang ldan pa maud gal gyi bu chen po kyi nang du rgyu zhing song ba dang / mo sdong dum me reg 'dra la rang gi skras yog pa/ lto ni ri tsam la kha</text></item>
<item><p>121a2</p><section>mdo sde</section><text>ni khab kyi mig tsam ste/ 'bar zhing rab tu 'bar la kun tu rab tu 'bar te/ me lce gcig tu 'bar nas tshig cing nyam thag pa'i skad 'byin la skom gyis gdungs te/ sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ba dang des mthong ba tsam gyis chu klung dang</text></item>
<item><p>121a3</p><section>mdo sde</section><text>khron pa rnams skam par 'gyur ba dang gang gi tshe char 'bab pa de'i tshe/ de'i steng du me stag 'phro ba'i mdag ma'i char 'bab pa zhig mthong ngo / /mthong nas kyang tshe dang ldan pa maud gal gyi bu chen pos de la smras pa/ kye khyod kyis sdig pa ci zhig byas na des 'di lta bu'i sdug bsngal myong zhing</text></item>
<item><p>121a4</p><section>mdo sde</section><text>'dug /mos smras pa/ btsun pa maud gal gyi bu chen po bdag ni sdig pa byed byed pa yin te/ sangs rgyas bcom ldan 'das la don 'di zhus shig dang de khyod la bdag gi las kyi rnam pa ston par 'gyur te/ de thos na sems can gzhan dag kyang sdig pa'i las spong bar 'gyur ro/ /</text></item>
<item><p>121a5</p><section>mdo sde</section><text>de nas tshe dang ldan pa maud gal gyi bu chen pos bcom ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te/ 'khor brgya phrag du ma yang dbang po rnams</text></item>
<item><p>121a6</p><section>mdo sde</section><text>mi g.yo bar/ bcom ldan 'das las chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba tshur shog /'ongs pa legs so zhes gsung ba sngar 'dzum pa yin te/ der bcom ldan 'das kyis tshe dang ldan pa maud gal gyi bu chen</text></item>
<item><p>121a7</p><section>mdo sde</section><text>po la 'di skad ces bka' stsal to/ /maud gal gyi bu tshur shog /khyod 'ongs pa legs so khyod da gzod ga las 'ongs/ maud gal gyi bus gsol pa/ btsun pa bdag ni kyi nang du rgyu zhing mchi mchi ba las slar mchis te/ der bdag gis mo sdong po me reg 'dra la rang gi skras yog</text></item>
<item><p>121b1</p><section>mdo sde</section><text>pa/ lto ni ri tsam la kha ni khab kyi mig tsam ste/ 'bar zhing rab tu 'bar la kun tu rab tu 'bar te me lce gcig tu 'bar nas/ tshig cing nyam thag pa'i skad 'byin la skom gyis gdungs te/ sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ba dang des mthong ba tsam</text></item>
<item><p>121b2</p><section>mdo sde</section><text>gyis chu klung dang khron pa rnams skam par 'gyur ba dang / gang gi tshe char 'bab pa de'i tshe de'i steng du me stag 'phro ba'i mdag ma'i char 'bab pa zhig mthong lags so/ /bcom ldan 'das kyis bka' stsal pa/ maud gal gyi bu mo de ni sdig pa byed byed pa yin no/ /de'i las kyi rnam</text></item>
<item><p>121b3</p><section>mdo sde</section><text>pa nyan par 'dod dam/ btsun pa mnyan par 'tshal lags so/ /maud gal gyi bu 'o na legs par rab tu nyon la yid la zung shig dang ngas bshad do/ /maud gal gyi bu sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na de bzhin gshegs pa dgra</text></item>
<item><p>121b4</p><section>mdo sde</section><text>bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ngo / /</text></item>
<item><p>121b5</p><section>mdo sde</section><text>de grong khyer bA rA Na sI na drang srong smra ba kyi nags na rten cing bzhugs pa na/ der dge slong zhig lam du zhugs nas de skom gyis gdungs te/ khron pa'i drung du song nas de na bu mo zhig bum pa chus bkang ste 'dug pa la dge slong des smras pa/ che zhe bdag ni skom gyis gdungs</text></item>
<item><p>121b6</p><section>mdo sde</section><text>kyis chu byin cig ces byas na yo byad la kun tu 'dzin pa de ser sna skyes nas/ dge slong de la smras pa/ dge slong bdag gi bum pa 'gribs su 'ong gis/ gal te khyod shi na yang chu mi sbyin no zhes byas so/ /de nas dge slong de skom gyis gdungs bzhin du re thag chad nas song ngo / /de nas bu mo</text></item>
<item><p>121b7</p><section>mdo sde</section><text>de ser sna kun tu bsten cing bsgoms te/ mang du byas pa de lta bus shi nas su skyes te/ de lta bu'i sdug bsngal drag pa dang mi bzad pa dang tsha ba dang yid du mi 'ong ba'i tshor ba myong zhing 'dug go/ /maud gal gyi bu de bas na 'di ltar bslab par bya ste/ ser sna spang bar bya ba'i phyir brtson par</text></item>
<item><p>122a1</p><section>mdo sde</section><text>bya'o zhes maud gal gyi bu khyod kyis de ltar bslab par bya'o/ /bcom ldan 'das kyis de skad ces bka' stsal nas/ tshe dang ldan pa maud gal gyi bu chen po dang lha dang lha ma yin dang nam mkha' lding dang mi 'am ci dang lto 'phye chen po gzhan dag kyang yi rangs te/ bcom ldan 'das kyis</text></item>
<item><p>122a2</p><section>mdo sde</section><text>gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bcu gcig pa/ phyi sa'i snod ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang /</text></item>
<item><p>122a3</p><section>mdo sde</section><text>tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin</text></item>
<item><p>122a4</p><section>mdo sde</section><text>dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi</text></item>
<item><p>122a5</p><section>mdo sde</section><text>dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de nas tshe dang ldan pa maud gal gyi bu chen po snga dro sham thabs dang chos gos bgos nas lhung bzed thogs te rgyal po'i khab tu bsod snyoms la song nas rgyal po'i khab tu bsod snyoms byas te/</text></item>
<item><p>122a6</p><section>mdo sde</section><text>zan zos nas zas phyis len pa spangs te lhung bzed dang chos gos bzhag nas/ bya rgod kyi phung po'i ri ga la ba der song ste phyin nas bya rgod kyi phung po'i ri la 'dzegs te/ nyin par gnas pa'i phyir shing zhig gi drung du rten cing 'dug go/ /de nas tshe dang ldan pa maud gal gyi bu chen pos mo sdong</text></item>
<item><p>122a7</p><section>mdo sde</section><text>dum me reg 'dra la gcer bur 'dug cing rang gi skras yog pa/ lto ni ri tsam la kha ni khab kyi mig tsam ste/ 'bar zhing rab tu 'bar la kun tu rab tu 'bar te me lce gcig tu 'bar nas tshig cing nyam thag pa'i skad 'byin la/ sdug bsngal drag pa dang mi bzad pa dang tsha ba dang yid du mi 'ong ba'i</text></item>
<item><p>122b1</p><section>mdo sde</section><text>tshor ba myong ba phyi sa bzhin du dri nga zhing mchog tu dri nga ba zas su phyi sa za la de yang bde blag tu mi rnyed pa zhig mthong ngo / /mthong nas kyang tshe dang ldan pa maud gal gyi bu chen po mi dga' bar gyur nas mo la dris pa/ khyod kyis sngon sdig pa ci zhig byas na des 'di lta bu'i 'bras bu myong zhing</text></item>
<item><p>122b2</p><section>mdo sde</section><text>'dug /mos smras pa/ btsun pa maud gal gyi bu chen po bdag ni sdig pa byed byed pa yin te/ sangs rgyas bcom ldan 'das la don 'di zhus shig dang de khyed la bdag gi las kyi rnam pa lung ston par 'gyur te/ de thos na sems can gzhan dag kyang sdig pa'i las spong bar 'gyur</text></item>
<item><p>122b3</p><section>mdo sde</section><text>ro/ /de nas tshe dang ldan pa maud gal gyi bu chen po bcom ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te/ 'khor brgya phrag du</text></item>
<item><p>122b4</p><section>mdo sde</section><text>ma yang dbang po rnams mi g.yo bar bcom ldan 'das las chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba tshur shog 'ongs pa legs so zhes gsung ba sngar 'dzum pa yin te/ der bcom ldan 'das kyis tshe dang</text></item>
<item><p>122b5</p><section>mdo sde</section><text>ldan pa maud gal gyi bu la 'di skad ces bka' stsal to/ /maud gal gyi bu tshur shog /khyod 'ongs pa legs so/ /khyod da gzod ga las 'ongs/ maud gal gyi bus gsol pa/ btsun pa bdag ni kyi nang du rgyu zhing mchi mchi ba las der bdag gis mo sdong dum me reg 'dra la/</text></item>
<item><p>122b6</p><section>mdo sde</section><text>gcer bur mchis shing rang gi skras yog pa/ lto ni ri tsam la kha ni khab kyi mig tsam ste/ 'bar zhing rab tu 'bar la shin tu rab tu 'bar te me lce gcig tu 'bar nas tshig cing nyam thag pa'i skad 'byin la/ sdug bsngal drag pa dang mi bzad pa dang tsha ba dang yid du mi 'ong ba'i tshor ba</text></item>
<item><p>122b7</p><section>mdo sde</section><text>myong ba dang des mthong ba tsam gyis chu klung dang khron pa rnams skam par 'gyur ba dang / gang gi tshe char 'bab pa de'i tshe de'i steng du me stag 'phro ba'i mdag ma'i char 'bab pa dang / phyi sa bzhin du dri nga zhing mchog tu dri nga ba zas su phyi sa 'tshal la/ de yang bde blag tu mi rnyed pa zhig mthong</text></item>
<item><p>123a1</p><section>mdo sde</section><text>lags so/ /yang gsol pa/ nyam thag skad kyang 'byin par byed/ /sdug bsngal tshor ba nyams su myong / /gang na phyi sa'i gnas yod pa/ /der ni sdug bzhin rgyug par bgyid/ /phyi sa bza' 'am btung snyam na/ /de yang bde blag rnyed mi 'gyur/ /de yis</text></item>
<item><p>123a2</p><section>mdo sde</section><text>mi yi 'jig rten du/ /sdig pa rab 'jigs ci bgyis na/ /des na sdug bsngal 'di 'dra ba/ /'jigs su rung ba nyams su myong / /bcom ldan 'das kyis bka' stsal pa/ maud gal gyi bu mo de ni sdig pa byed byed pa yin no/ /de'i las kyi rnam pa nyan par 'dod dam/</text></item>
<item><p>123a3</p><section>mdo sde</section><text>btsun pa mnyan par 'tshal lags so/ /maud gal gyi bu 'o na legs par rab tu nyon la yid la zung shig dang ngas bshad do/ /maud gal gyi bu sngon byung ba 'das pa'i dus na grong khyer bA rA Na sI na rang sangs rgyas sdug cing phongs pa la snying brtse ba bas mtha'i gnas mal gyis 'tsho ba</text></item>
<item><p>123a4</p><section>mdo sde</section><text>zhig yod la/ de yang na dbu can zhig ste bA rA Na sIr bsod snyoms la song ngo / /re zhig na de la sman pas 'thun pa'i zas bstan nas de tshong dpon zhig 'dug pa ga la ba der song ba dang / tshong dpon des kyang mthong nas dris pa/ 'phags pa khyod ci bzhed/ des smras pa/ 'thun</text></item>
<item><p>123a5</p><section>mdo sde</section><text>pa'i kha zas 'dod do/ /de nas tshong dpon des 'phags pa la kha zas 'thun pa phul cig ces mna' ma la bsgo'o/ /de nas de'i mna' ma ser sna skyes te/ gal te bdag gis deng 'di la kha zas sbyin du zin na sang yang 'ong bar 'gyur ro snyam nas/ phyogs gcig tu song ste lhung</text></item>
<item><p>123a6</p><section>mdo sde</section><text>bzed phyi sas bkang nas steng 'bras can gyis bkab ste rang sangs rgyas de la phul lo/ /nyan thos dang rang sangs rgyas rnams ni ma dgongs kyi bar du shes pa'i mthong ba mi 'jug ste des blangs so/ /blangs nas tshor te/ 'di dri nga ba las na 'dis phyi sas bkang gor ma chag go</text></item>
<item><p>123a7</p><section>mdo sde</section><text>snyam mo/ /de nas bdag nyid chen po des de ga zhig tu bor nas song ngo / /bcom ldan 'das kyis bka' stsal pa/ maud gal gyi bu de ji snyam du sems/ de'i tshe de'i dus na tshong dpon gyi mna' mar gyur pa gang yin pa de ni mo 'di yin te/ des sdig pa'i las de lta bu</text></item>
<item><p>123b1</p><section>mdo sde</section><text>byas nas/ de phyin cad rtag tu sems can dmyal ba dang / dud 'gro dang / rnams su skyes te rtag tu zas su phyi sa za bar gyur to/ /maud gal gyi bu de bas na ser sna spang ba la brtson par bya ste/ ci nas mo de'i nyes pa de lta bu dag 'ong bar mi 'gyur ba</text></item>
<item><p>123b2</p><section>mdo sde</section><text>de ltar maud gal gyi bu khyod kyis bslab par bya'o/ /bcom ldan 'das kyis de skad ces bka' stsal nas/ tshe dang ldan pa maud gal gyi bu dang lha dang lha ma yin dang nam mkha' lding dang mi'am ci dang lto 'phye chen po la sogs pa gzhan dag kyang yi rangs te/ /bcom ldan 'das</text></item>
<item><p>123b3</p><section>mdo sde</section><text>kyis gsungs pa la mngon par bstod do// //maud gal gyi bu zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>123b4</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod</text></item>
<item><p>123b5</p><section>mdo sde</section><text>sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos</text></item>
<item><p>123b6</p><section>mdo sde</section><text>dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe rgyal po'i khab kyi ni pha rol 'od ma'i tshal gyi tshu rol/ de'i bar skabs na mo sdong dum me reg 'dra la</text></item>
<item><p>123b7</p><section>mdo sde</section><text>gcer bur 'dug cing rang gi skras yog pa/ lto ni ri tsam la kha ni khab kyi mig tsam ste/ 'bar zhing rab tu 'bar la kun tu rab tu 'bar te/ me lce gcig tu 'bar nas tshig cing nyam thag pa'i skad 'byin la/ sdug bsngal drag pa dang mi bzad pa dang tsha ba dang yid du mi</text></item>
<item><p>124a1</p><section>mdo sde</section><text>'ong ba'i tshor ba nyams su myong ba lnga brgya khwa khyus lding ba bzhin du nam mkha' la 'khor te gang du yang 'dug sa mi rnyed do/ /de nas tshe dang ldan pa maud gal gyi bu snga dro sham thabs dang chos gos bgos te lhung bzed thogs nas rgyal po'i khab tu bsod snyoms la</text></item>
<item><p>124a2</p><section>mdo sde</section><text>song ba dang des de dag mthong ngo / /de dag gis kyang tshe dang ldan pa maud gal gyi bu chen po mthong ngo / /de nas de dag gcig tu 'dril nas tshe dang ldan pa maud gal gyi bu chen po'i thad du dong ste phyin nas/ snying rje rje skad zer zhing sdug sdug skad zer la gti zhing</text></item>
<item><p>124a3</p><section>mdo sde</section><text>smra bar tshig 'thun par smras pa/ btsun pa maud gal gyi bu bdag cag ni rgyal po'i khab tu tshong dpon lnga brgyar gyur te/ bdag cag ser sna can 'jungs pa yo byad rnams la kun tu 'dzin par gyur nas/ bdag cag nyid kyis kyang sbyin pa ma byin la/ gzhan dag sbyin pa byed</text></item>
<item><p>124a4</p><section>mdo sde</section><text>pa la yang bgegs byas so/ /sbyin pa'i gnas rnams la yang kyi tshig lta bus mang du spyos te khyed ni su skyes pa bzhin du gzhan gyi khyim phyi nyug pa'o zhes byas so/ /des na bdag cag shi ba'i 'og tu 'di lta bu'i su skyes so/ /btsun pa maud gal</text></item>
<item><p>124a5</p><section>mdo sde</section><text>gyi bu chen po de bas na bdag cag gi nye du rgyal po'i khab na gnas pa de dag la/ bdag cag gi las kyi rnam pa shes par mdzod la dad pa dris te/ sangs rgyas la sogs pa dge slong gi dge 'dun bshos gsol nas/ bdag cag gi slad du yon gyi rabs 'don par gsol</text></item>
<item><p>124a6</p><section>mdo sde</section><text>cig /'on kyang bdag cag kyi skye gnas nas thar kyang srid do zhes gsungs shig /de nas tshe dang ldan pa maud gal gyi bus kyang rnams la cang mi smra bas khas blangs so/ /de nas tshe dang ldan pa maud gal gyi bus de dag gi nye du rnams kyi khyim khyim du dad pa dris</text></item>
<item><p>124a7</p><section>mdo sde</section><text>nas phyi de nyin sangs rgyas la sogs pa dge slong gi dge 'dun bshos la spyan drangs so/ /rnams la yang sbran te/ bcom ldan 'das dge slong gi dge 'dun dang bcas pa bshos la spyan drangs kyis khyed kyang der shog shig ces byas so/ /de dag gi nye du rnams</text></item>
<item><p>124b1</p><section>mdo sde</section><text>la yang khyed kyang shog shig dang / nye du'i mchod ston byed pa der de dag mthong bar 'gyur ro zhes byas so/ /de nas tshe dang ldan pa maud gal gyi bu nyid mchod ston gyi zhal ta byed pa la zhugs so/ /de nas nam langs nas zhal zas bshams te/ gdugs tshod</text></item>
<item><p>124b2</p><section>mdo sde</section><text>la bab na de dag mi snang ngo / /de nas tshe dang ldan pa maud gal gyi bu chen pos lha'i mig gis de dag bsams na yul ma ga d+hA thog thag na yang mi snang la/ mthar gyis gling bzhi'i bar du bltas na yang de na yang mi snang ngo / /de nas ji srid du de'i ye shes</text></item>
<item><p>124b3</p><section>mdo sde</section><text>mthong ba 'jug pa de srid du bltas kyang de na yang mi snang ngo / /de nas tshe dang ldan pa maud gal gyi bu chen po mi dga' bar gyur nas/ bcom ldan 'das la gsol pa/ bcom ldan 'das bdag gi sbyin bdag de rnams mi gda' lags so/ /bcom ldan 'das kyis bka'</text></item>
<item><p>124b4</p><section>mdo sde</section><text>stsal pa/ maud gal gyi bu thong la khyod mi dgar ma byed cig /nyan thos dang rang sangs rgyas thams cad kyi sa las 'das pa'i 'jig rten gyi khams tshad med pa dag yod de/ de dag tu las kyi rlung gis 'phangs mod kyi/ 'on kyang maud gal gyi bu deng de bzhin gshegs</text></item>
<item><p>124b5</p><section>mdo sde</section><text>pa'i stobs la ltos shig /thams cad mkhyen pa'i ye shes gzigs pa mngon par bya'o/ /de bzhin gshegs pa'i rdzu 'phrul gyi rnam par 'phrul pa yang bstan gyis gaN+DI rdungs shig /de nas gaN+DI brdungs pa dang dge slong gi dge 'dun thams cad kyang 'dus/ kyi nye du rnams</text></item>
<item><p>124b6</p><section>mdo sde</section><text>dang mthong bar 'dod pa'i sems can gzhan dag kyang ltad mo la lhags te 'dus so/ /de nas bcom ldan 'das kyis ci nas rnams kyis sangs rgyas bcom ldan 'das nyan thos kyi dge 'dun dang bcas pa bshos gsol ba mthong bar 'gyur ba dang / bdag</text></item>
<item><p>124b7</p><section>mdo sde</section><text>cag gi phyir nye du rnams kyis sangs rgyas la sogs pa dge slong gi dge 'dun rnams bshos gsol zhing 'khod do snyam du dran pa rnyed par 'gyur ba de lta bu'i rdzu 'phrul bstan to/ /de nas bcom ldan 'das kyis gsung yan lag lnga dang ldan pas yon gyi rabs gsungs pa/</text></item>
<item><p>125a1</p><section>mdo sde</section><text>sbyin pa 'di yi bsod nams gang / /de ni phyi bzhin song / /'jig rten rab 'jigs las/ /de dag myur du thar gyur cig /ces gsungs so/ /de nas bcom ldan 'das kyis gzhi de las brten nas de dang 'thun pa'i chos</text></item>
<item><p>125a2</p><section>mdo sde</section><text>bstan te/ de thos nas srog chags 'bum phrag du mas ser sna'i dri ma spangs te bden pa mthong bar gyur to/ /de dag kyang bcom ldan 'das la sems dga' bar gyur te/ shi nas sum cu rtsa gsum pa'i lha yul bzang por skyes so/ /lha'i bu'am lha'i</text></item>
<item><p>125a3</p><section>mdo sde</section><text>bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos/ gang du skyes/ las gang gis skyes snyam mo/ /de nas las shi 'phos pa dang sum cu rtsa gsum pa'i lha'i yul bzang por skyes pa dang / bcom</text></item>
<item><p>125a4</p><section>mdo sde</section><text>ldan 'das la sems dga' bar gyur pa de dag gis mthong ngo / /de nas sngon su gyur pa'i lha'i bu de dag 'di snyam du sems te/ bdag cag zhag lon te gzod bcom ldan 'das blta ba'i phyir 'gro ba ni bdag cag gi cha ma yin gyis/ bdag cag zhag ma lon par</text></item>
<item><p>125a5</p><section>mdo sde</section><text>bcom ldan 'das la blta ba'i phyir 'dong ngo snyam mo/ /de nas sngon su gyur pa'i lha'i bu rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu sna tshogs kyis spras pa'i cod pan can lus gur gum dang / ta ma la'i lo ma dang /</text></item>
<item><p>125a6</p><section>mdo sde</section><text>spr-i ka la la sogs pas byugs pa de rnams kyis/ de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man da ra rnams kyis thu ba bkang ste/ 'od ma'i tshal bya ka lan da ka gnas pa kho ra khor yug 'od chen pos snang bar byas nas/</text></item>
<item><p>125a7</p><section>mdo sde</section><text>bcom ldan 'das la me tog gis gtor te/ chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis sngon su gyur pa'i lha'i bu rnams kyi bsam pa dang bag la nyal dang / khams dang rang bzhin thugs su chud nas/ de dang</text></item>
<item><p>125b1</p><section>mdo sde</section><text>'thun pa'i chos bstan te/ de thos nas sngon su gyur pa'i lha'i bu de dag gis khyad par chen po thob bo/ /de dag tshong pa khe spogs phyin pa bzhin du gyur te/ bcom ldan 'das la lan gsum bskor ba byas nas de nyid du mi snang bar gyur to/ /der bcom</text></item>
<item><p>125b2</p><section>mdo sde</section><text>ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu khyod kyis mang po dag lha'i nang du bkod nas de dag kyang mdang sum nga'i thad du 'ongs te/ de dag la ngas chos bstan nas de dag gis rnyed par bya ba rnyed de mthong bar</text></item>
<item><p>125b3</p><section>mdo sde</section><text>'gyur ba rnyed nas dong ba de ni/ /khyod kyis zhal ta byas pa 'bras bu yod par gyur te legs so legs so/ /de nas tshe dang ldan pa maud gal gyi bu chen pos de dag gi nye du rnams la yang shes par byas te/ de dag gis thos nas mchog tu ya mtshan du gyur te/</text></item>
<item><p>125b4</p><section>mdo sde</section><text>bcom ldan 'das la sems dga' bar gyur nas bkur sti byas so/ /maud gal gyi bu de bas na khyod kyis ci nas de dag gi nyes pa de lta bu dag mi 'byung bar bya ba'i phyir ser sna spang ba la brtson par bya'o/ /bcom ldan 'das kyis de skad ces bka' stsal nas/</text></item>
<item><p>125b5</p><section>mdo sde</section><text>tshe dang ldan pa maud gal gyi bu chen po dang lha dang / lha ma yin dang / nam mkha' lding dang / mi'am ci dang / lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par bstod do// //chu smad ces bya ba ni/</text></item>
<item><p>125b6</p><section>mdo sde</section><text>sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma</text></item>
<item><p>125b7</p><section>mdo sde</section><text>yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi</text></item>
<item><p>126a1</p><section>mdo sde</section><text>'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge</text></item>
<item><p>126a2</p><section>mdo sde</section><text>'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe rgyal po'i khab kyi grong khyer na tshong dpon phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i</text></item>
<item><p>126a3</p><section>mdo sde</section><text>nor dang 'gran pa zhig gnas pa des rigs mnyam pa las chung ma blangs te/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas de zla ba brgyad dam dgu lon pa dang bu byung ste/ khye'u zhig btsas nas de</text></item>
<item><p>126a4</p><section>mdo sde</section><text>btsas pa'i btsas ston byas te/ khye'u 'di'i ming ji skad gdags zhes ming 'dogs par byed de/ de nye du rnams na re khye'u 'di rgyu skar chu smad la btsas pas na de'i phyir ming chu smad ces gdags so zhes zer nas de'i ming chu smad ces btags so/ /de nas khye'u chu smad bskyed</text></item>
<item><p>126a5</p><section>mdo sde</section><text>bsrings te cher skyes nas/ de'i pha shi ba dang rang gi khyim gyi bdag por gyur to/ /de nas des tshong 'dus bkram nas nyo 'tshong byed cing nyo 'tshong gis 'tsho bar byed pa las de nyin gcig bzhin du bcom ldan 'das kyi thad du song ste/ de bcom ldan 'das mthong ba dang dam pa'i</text></item>
<item><p>126a6</p><section>mdo sde</section><text>chos thos pas bcom ldan 'das kyi bstan pa la dad par gyur nas de rab tu 'byung ba'i sems skyes te/ des ma la gsol ba btab pa/ yum bdag bcom ldan 'das kyi bstan pa la rab tu 'byung gis gnang bar mdzod cig /de nas de'i mas smras pa/ bu khyod ni bu gcig</text></item>
<item><p>126a7</p><section>mdo sde</section><text>pa yin gyis bdag ji srid 'tsho'i bar rab tu ma byung shig /bdag shi ba'i 'og tu ci bya ba byos shig ces zer ro/ /chu smad des kyang ci rnyed pa de dag thams cad ma la byin te/ yum 'dis dge sbyong dang bram ze dang sdug cing phongs pa dang bkren pa rnams la sbyin pa dag gyis shig ces byas</text></item>
<item><p>126b1</p><section>mdo sde</section><text>so/ /de'i ma de ni brkam chags can 'jungs pa yo byad rnams kun tu 'dzin pa zhig ste kAr ShA pa Na de dag sbas nas/ dge slong dang bram ze gang dag zas 'dod de khyim der 'ongs pa de dag la rgya zhing khyed ni su skyes pa bzhin du khyim phyi nyug cing slong ngo zhes zer ro/ /</text></item>
<item><p>126b2</p><section>mdo sde</section><text>bu de la yang slu bar byed de/ bdag gis nyin gcig bzhin du dge slong 'di snyed 'di snyed cig la zan byin no zhes zer ro/ /phyis re zhig na de shi ba dang de su skyes nas bu chu smad ma dang bral ba'i mya ngan byed do/ /sbyin pa dag sbyin zhing bsod nams dag byas nas</text></item>
<item><p>126b3</p><section>mdo sde</section><text>bcom ldan 'das kyi bstan pa la rab tu byung ngo / /des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par</text></item>
<item><p>126b4</p><section>mdo sde</section><text>'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra</text></item>
<item><p>126b5</p><section>mdo sde</section><text>ba'i sems dang ldan pa/ tsan dan sbangs pa bzhin du bsil bar gyur pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba dbang po dang nye dbang dang bcas</text></item>
<item><p>126b6</p><section>mdo sde</section><text>pa'i lha rnams kyis mchod cing rjed pa dang gus par smra ba'i gnas su gyur nas/ des chu klung gang gA'i 'gram du lo ma'i spyil po byas te bsam gtan byed do/ /de'i ma kyi 'jig rten du skyes pa de yang sdong dum me reg 'dra la gcer bur 'dug cing rang gi skras yog pa/ lto ni ri tsam la kha ni khab kyi</text></item>
<item><p>126b7</p><section>mdo sde</section><text>mig tsam ste/ 'bar zhing rab tu 'bar la kun tu rab tu 'bar te me lce gcig tu 'bar nas/ tshig cing nyam thag pa'i skad 'byin te/ tshe dang ldan pa chu smad kyi thad du song nas re zhig na chu smad kyis mo de mthong nas dris pa/ 'di kho na 'dra ba khyod su zhig /mos smras pa/ bu gcig gang</text></item>
<item><p>127a1</p><section>mdo sde</section><text>las btsas pa yi/ /byams pa'i ma ni bdag yin te/ /zas dang skom dang bral ba yi/ /rnams kyi nang du skyes/ /bdag ni shi ba'i dus 'das nas/ /lo grangs nyi shu lnga lon te/ /chu yi bag kyang ma mthong na/ /kha zas lta zhig ga la mthong / /'bras bur ldan</text></item>
<item><p>127a2</p><section>mdo sde</section><text>pa'i shing rnams kyi/ /drung song de dag 'bras med 'gyur/ /gang ba'i mtsho 'gram bdag song yang / /de dag kyang ni skam par 'gyur/ /btsun pa'i shing drung bde ba lags/ /khyod kyi snod nang chu yang bsil/ /bkren pa bdag la thugs rje skyed/ /skom gyis gdungs kyis chab stsol</text></item>
<item><p>127a3</p><section>mdo sde</section><text>cig /de nas chu smad kyis ma la smras pa/ yum khyod mir gyur pa'i tshe bdag gis sbyin pa dag sbyin zhing bsod nams dag byed du ma bcug gam/ mos smras pa/ bu gcig bdag ni ser snas non pas sbyin pa dag kyang ma byin bsod nams dag kyang ma byas te/ nor rnyed pa de dag</text></item>
<item><p>127a4</p><section>mdo sde</section><text>thams cad sdig pa'i sems kyis dong du sbas so/ /bu gcig de bas na dad pa dris la bdag gi phyir sangs rgyas la sogs pa dge slong gi dge 'dun bshos gsol nas yon gyi rabs 'don par gsol cig /'on kyang bdag kyi skye gnas nas thar yang srid do/ /chu smad kyis</text></item>
<item><p>127a5</p><section>mdo sde</section><text>smras pa/ de ltar bgyi yis khyod kyang gral dpon gyi mdun du 'dug shig /mos smras pa/ bu gcig bdag ni gcer bur 'dug pas ngo tsha ste ngos mi thub bo/ /chu smad kyis smras pa/ yum khyod gang gi tshe sdig pa byed pa de'i tshe ngo mi tsha nad ltar 'bras bu myong ba'i tshe ci'i phyir ngo</text></item>
<item><p>127a6</p><section>mdo sde</section><text>tsha/ mos smras pa/ 'o na de bzhin du 'ong bar bya'o/ /de nas chu smad kyis nye du rnams kyi khyim khyim du dad pa dris nas phyi de nyin sangs rgyas la sogs pa dge slong gi dge 'dun bshos la spyan drangs nas/ gdugs tshod la bab pa na sangs rgyas la sogs pa dge slong gi</text></item>
<item><p>127a7</p><section>mdo sde</section><text>dge 'dun dag kyang 'dus/ mo de yang gral dpon gyi mdun du 'dug ste/ srog chags 'bum phrag du ma 'dus pa rnams kyis mo de mthong ngo / /de dag gis mo de'i lus mi sdug pa mthong nas shin tu skyo ba skyes te/ bcom ldan 'das la sems dga' bar</text></item>
<item><p>127b1</p><section>mdo sde</section><text>gyur to/ /de nas tshe dang ldan pa chu smad kyis sangs rgyas la sogs pa dge slong gi dge 'dun zhal zas bzang pos tshim par byas nas/ mo'i phyir yon gyi rabs gdon par gsol to/ /de nas bcom ldan 'das nyid kyis gsung yan lag lnga dang ldan pas sbyin</text></item>
<item><p>127b2</p><section>mdo sde</section><text>pa'i rabs gsungs pa/ sbyin pa 'di yi bsod nams gang / /de ni phyi bzhin song / /'jig rten rab 'jigs las/ /de ni myur du thar gyur cig /ces gsungs so/ /de nas bcom ldan 'das kyis gzhi de las brten nas mo de</text></item>
<item><p>127b3</p><section>mdo sde</section><text>dang skye bo mang po la de dang 'thun pa'i chos bstan te/ srog chags 'bum phrag du mas de thos nas bden pa mthong bar gyur to/ /mo de yang sems dga' bar gyur te shi nas rdzu 'phrul chen mor skyes so/ /tshe dang ldan pa chu smad kyis kyang rdzu 'phrul</text></item>
<item><p>127b4</p><section>mdo sde</section><text>chen mor skyes par shes so/ /de nas tshe dang ldan pa chu smad kyis smras pa/ yum da ni mthu yod kyis sbyin pa yongs su gtang bdag gyis shig /rdzu 'phrul chen mos smras pa/ bu gcig bdag ni sbyin pa la dga' ba med de mi nus so/ /de nas tshe dang ldan pa chu smad</text></item>
<item><p>127b5</p><section>mdo sde</section><text>kyis rdzu 'phrul chen mo la smras pa/ chags pa'i mun pas mig ni rab bsgribs te/ /khyod kyis 'jig rten bsgrubs pa yi/ /khyod kyi rus bu chen po sha med pa/ /rus pa pags pa skyi rnams da dung 'dug /ces byas so/ /de nas tshe dang ldan pa chu smad kyis</text></item>
<item><p>127b6</p><section>mdo sde</section><text>lan mang du spyos nas smras pa dang / de'i 'og tu de las ras zung cig thob bo/ /de nas chu smad kyis dge 'dun la phul te/ gang gis dge 'dun las ras zung cig nyos pa'i dge slong des gos kyi gdang la bzhag go/ /de nas mo de mtshan mo 'ongs nas brkus so/ /de nas dge</text></item>
<item><p>127b7</p><section>mdo sde</section><text>slong des tshe dang ldan pa chu smad la bsnyad nas chu smad song ste mo spyos nas phyir bkug ste byin no/ /de bzhin du lan gsum gyi bar du dge slong de las brkus nas/ tshe dang ldan pa chu smad kyis phyir bkug ste byin pa dang / dge slong des kyang de gshegs nas/ phyogs bzhi'i dge slong</text></item>
<item><p>128a1</p><section>mdo sde</section><text>gi dge 'dun gyi phyir stan la glan to/ /de nas des phyin chad ma brkus so/ /de bas na sems can rnams la de ltar ser snas mtho 'tsham par byed pa mthong nas/ ci nas kyang mo de'i nyes pa de lta bu dag 'byung bar mi 'gyur bar bya ba'i phyir ser sna spang ba la</text></item>
<item><p>128a2</p><section>mdo sde</section><text>brtson par bya'o/ /bcom ldan 'das kyis de skad ces bka' stsal nas/ dge slong de dag dang / lha dang / lha ma yin dang / nam mkha' lding dang / mi'am ci dang / lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par</text></item>
<item><p>128a3</p><section>mdo sde</section><text>bstod do// //dmus long zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod</text></item>
<item><p>128a4</p><section>mdo sde</section><text>sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang /</text></item>
<item><p>128a5</p><section>mdo sde</section><text>mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge</text></item>
<item><p>128a6</p><section>mdo sde</section><text>'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas tshe dang ldan pa dga' byed snga dro sham thabs dang chos gos bgos te/ lhung bzed thogs nas mnyan du yod par bsod snyoms la</text></item>
<item><p>128a7</p><section>mdo sde</section><text>song ngo / /mnyan du yod par bsod snyoms byas nas zan zos te zas phyis len pa spangs nas/ lhung bzed dang chos gos bzhag ste kyi yul du rgyu zhing song ba las/ tshe dang ldan pa dga' byed kyis mo sdong dum me reg 'dra la dmus long du 'dug pa rang gi</text></item>
<item><p>128b1</p><section>mdo sde</section><text>skras yog pa lto ni ri tsam la kha ni khab kyi mig tsam ste/ dur khrod bzhin du dri nga ba khwa dang bya rgod dang khyi dang wa rnams kyis bskor nas phyogs kun nas sha bcad cing bcad cing za ba dang / de gnad la bab ste dkos thag nas nyam thag pa'i skad 'byin te/ sdug bsngal</text></item>
<item><p>128b2</p><section>mdo sde</section><text>drag pa dang mi bzad pa dang / tsha ba dang / yid du mi 'ong ba myong zhing 'dug pa zhig mthong ngo / /de nas tshe dang ldan pa dga' byed mi dga' bar gyur nas dris pa/ sring mo khyod kyis sngon sdig pa'i las ci zhig byas na des 'di lta bu'i sdug bsngal myong zhing 'dug /</text></item>
<item><p>128b3</p><section>mdo sde</section><text>mos smras pa/ nyi ma shar ba na sgron ma mi dgos kyis/ bcom ldan 'das la don 'di zhus shig dang de khyod la bdag gi las kyi rnam pa lung ston par 'gyur te/ de thos na sems can gzhan dag kyang sdig pa spong bar 'gyur ro/ /de nas tshe dang ldan pa dga' byed bcom</text></item>
<item><p>128b4</p><section>mdo sde</section><text>ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te 'khor brgya phrag du ma yang dbang po rnams mi g.yo bar bcom ldan 'das las</text></item>
<item><p>128b5</p><section>mdo sde</section><text>chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba tshur shog 'ongs pa legs sa zhes gsung ba sngar 'dzum pa yin te/ der bcom ldan 'das kyis tshe dang ldan pa dga' byed la 'di skad ces bka' stsal to/ /</text></item>
<item><p>128b6</p><section>mdo sde</section><text>dga' byed tshur shog khyod 'ongs pa legs so/ /khyod da gzod ga las 'ongs/ dga' byed kyis gsol pa/ btsun pa bdag ni rgyu ba'i nang nas mchis te/ der bdag gis mo sdong dum me reg 'dra la dmus long du mchis pa rang gi skras yog pa/ lto ni</text></item>
<item><p>128b7</p><section>mdo sde</section><text>ri tsam la kha ni khab kyi mig tsam ste/ dur khrod bzhin du dri nga ba khwa dang bya rgod dang khyi dang wa rnams kyis bskor nas phyogs kun nas sha bkum zhing bkum zhing 'tshal ba dang / de gnad la bab ste dkos thag nas nyam thag pa'i skad 'byin te/ sdug bsngal drag pa dang mi bzad pa dang tsha ba dang yid du mi</text></item>
<item><p>129a1</p><section>mdo sde</section><text>'ong ba myong zhing mchis pa zhig mthong lags so/ /yang gsol pa/ lus chen ri bo mthon po 'dra ba la/ /mchu dang lkog ma skam zhing shin tu sdug /rang gi skras ni gdong yog gcer bar mchis/ /mchu sgo phra khab mig 'dra rab tu rid/ /de ltar gcer bu skras yog pa/ /</text></item>
<item><p>129a2</p><section>mdo sde</section><text>rus pa'i 'khrul 'khor bsgreng ba bzhin/ /thod pa thogs shing mi bzad la/ /ngu zhing kun tu rgyug par bgyid/ /bkres pa dang ni skom pa yis/ /dub cing sdug bsngal dag gis nyen/ /nyam thag skad kyang 'byin par bgyid/ /sdug bsngal tshor ba nyams su myong / /de yis mi yi</text></item>
<item><p>129a3</p><section>mdo sde</section><text>'jig rten du/ /rab 'jigs sdig pa ci bgyis na/ /des na sdug bsngal 'di 'dra ba/ /'jigs su rung ba myong bar 'gyur/ /bcom ldan 'das kyis bka' stsal pa/ dga' byed mo de ni sdig pa'i las byed byed pa yin no/ /de'i las kyi rnam par</text></item>
<item><p>129a4</p><section>mdo sde</section><text>smin pa nyan par 'dod dam/ btsun pa mnyan par 'tshal lags so/ /dga' byed 'o na legs par rab tu nyon la yid la zung shig dang ngas bshad do/ /dga' byed sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ de bzhin</text></item>
<item><p>129a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya</text></item>
<item><p>129a6</p><section>mdo sde</section><text>ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas grong khyer bA rA Na sI de na tshong dpon gyi bu mo zhig 'dug pa de chos 'dod de/ des chos thos nas 'khor ba la nyes par lta ba dang / mya ngan las 'das pa la yon tan</text></item>
<item><p>129a7</p><section>mdo sde</section><text>du lta bar gyur te/ des pha ma la gsol nas bcom ldan 'das kyi bstan pa la rab tu byung ngo / /de nas de'i phyir nye du rnams kyis dge slong ma'i gtsug lag khang byas nas/ de de na slob pa dang mi slob pa'i dge slong ma dag dang lhan cig tu gnas pa las re zhig na des bag med pa'i dbang gis bslab pa'i</text></item>
<item><p>129b1</p><section>mdo sde</section><text>gzhi la lhod par byas so/ /de nas dge slong ma rnams kyis tshul khrims 'chal pa'i phyir bskrad do/ /de nas des sbyin bdag khyim bdag rnams dad pas nges par 'bul ba'ang gcod du bcug /slob pa dang mi slob pa'i dge slong ma rnams kyi bsngags pa ma yin pa yang brjod/ dge</text></item>
<item><p>129b2</p><section>mdo sde</section><text>slong tshul khrims dang ldan pa gang yin pa de dag mthong na yang mig btsums te 'dug go/ /dga' byed ji snyam du sems/ tshong dpon gyi bu mo gang yin pa de ni mo 'di yin te/ des gtsug lag khang la ser sna byas pa des ni su skyes so/ /des nar</text></item>
<item><p>129b3</p><section>mdo sde</section><text>ma bcad pa des ni khwa dang bya rgod dang khyi dang wa rnams kyis bskor to/ /des slob pa dang mi slob pa'i dge slong ma rnams kyi bsngags pa ma yin pa brjod pas ni de'i lus dri nga bar gyur to/ /dge slong tshul khrims dang ldan pa rnams mthong na mig btsums pas ni dmus long du gyur to/ /</text></item>
<item><p>129b4</p><section>mdo sde</section><text>dga' byed de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /</text></item>
<item><p>129b5</p><section>mdo sde</section><text>dga' byed de bas na las gcig tu nges par gnag pa rnams dang 'dren ma rnams spangs la/ las gcig tu nges par dkar ba rnams 'ba' zhig la gtad par bya ste dga' byed khyod kyis de ltar bslab par bya'o/ /chos kyi rnam grangs 'di bstan pa na srog chags sa yas bden pa mthong bar gyur to/ /</text></item>
<item><p>129b6</p><section>mdo sde</section><text>der bcom ldan 'das kyis dge slong rnams la bka' stsal pa/ dge slong dag ser sna dang ngag gi nyes par spyod pa'i nyes dmigs de dag dang gzhan dag kyang rtogs nas/ ser sna dang ngag gi nyes par spyod pa spang ba'i phyir brtson par bya ste/ dge slong khyed kyis de ltar bslab par bya'o/ /bcom</text></item>
<item><p>129b7</p><section>mdo sde</section><text>ldan 'das kyis de skad ces bka' stsal nas/ dge slong de dag dang / lha dang / lha ma yin dang / nam mkha' lding dang / mi'am ci dang / lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par bstod do// //</text></item>
<item><p>130a1</p><section>mdo sde</section><text>tshong dpon zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams</text></item>
<item><p>130a2</p><section>mdo sde</section><text>dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>130a3</p><section>mdo sde</section><text>nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan</text></item>
<item><p>130a4</p><section>mdo sde</section><text>thos kyi dge 'dun dang bcas mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na/ tshong dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i</text></item>
<item><p>130a5</p><section>mdo sde</section><text>nor dang ldan pa/ rnam thos kyi bu'i nor dang 'gran pa zhig gnas te/ de phyi zhig na rgyal bu rgyal byed kyi tshal du song ngo / /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/</text></item>
<item><p>130a6</p><section>mdo sde</section><text>'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang bcom ldan 'das kyi zhabs la mgo bos phyag 'tshal te chos mnyan pa'i phyir bcom ldan 'das kyi spyan sngar 'dug nas/</text></item>
<item><p>130a7</p><section>mdo sde</section><text>bcom ldan 'das kyis de la 'khor ba las skyo bar 'gyur ba'i chos bstan te/ de thos nas 'khor ba la nyes par lta ba dang mya ngan las 'das pa la yon tan du lta bar 'gyur te/ bcom ldan 'das kyi bstan pa la rab tu byung nas kun la grags pa dang bsod nams chen po dang ldan par</text></item>
<item><p>130b1</p><section>mdo sde</section><text>gyur te/ gos dang zas dang / mal cha dang / stan dang / nad gsos dang / sman zong rnams rnyed par gyur to/ /des yongs su bzung ba'i yo byad rnyed do cog gsog par byed de des tshangs pa mtshungs par spyod pa rnams la bgo bsha' ma byas so/ /de nas ser sna kun</text></item>
<item><p>130b2</p><section>mdo sde</section><text>tu sten cing bsgoms te mang du byas pa des na rang gi yo byad la lhag par zhen bzhin du shi nas rang gi gnas khang du su skyes so/ /de nas de'i tshangs pa mtshungs par spyod pa rnams kyis gaN+DI mjug med pa brdungs nas rus bu phyir phyung ngo / /de nas de'i rus bu la rus</text></item>
<item><p>130b3</p><section>mdo sde</section><text>bu'i mchod pa byas nas phyir gtsug lag khang du lhags so/ /de nas gnas khang gi sgo phye ste/ chos gos dang lhung bzed g.yar snga 'grim pa la zhugs pa dang / re zhig na rkang lag dang mig mi sdug la lus mchog tu 'jigs pa chos gos dang lhung bzed</text></item>
<item><p>130b4</p><section>mdo sde</section><text>'dzin cing 'dug pa de mthong ngo / /de ltar mi sdug pa de mthong nas dge slong dag mi dga' bar gyur te/ bcom ldan 'das la gsol to/ /de nas bcom ldan 'das kyis rigs kyi bu de la phan gdags pa dang slob ma'i tshogs rnams skyo bskyed pa dang ser sna'i rnam par smin pa</text></item>
<item><p>130b5</p><section>mdo sde</section><text>mi sdug pa yang dag par bstan pa'i phyir dge slong gi tshogs kyis zham ring byas te/ dge slong gi dge 'dun gyis mdun du bdar te gnas der gshegs so/ /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan</text></item>
<item><p>130b6</p><section>mdo sde</section><text>pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de bcom ldan 'das la sems dga' ba skyes te</text></item>
<item><p>130b7</p><section>mdo sde</section><text>ngo tsha bar gyur to/ /de nas bcom ldan 'das kyis char sprin gyi 'brug sgra lta bur zab pa dang / rnga sgra lta bu'i gsung gis de spyos te bzhin khyod nyid kyis bdag nyid phung ba'i phyir chos gos dang lhung bzed 'di bsgrubs te/ des na su skyes pa yin gyis</text></item>
<item><p>131a1</p><section>mdo sde</section><text>da yang nga la sems dga' bar gyis la yo byad 'di la yang sems ma chags par byos dang legs so/ /'di las kyang shi nas sems can dmyal ba rnams su skyes re/ /de nas des chos gos dang lhung bzed dge 'dun la phul nas/ bcom ldan</text></item>
<item><p>131a2</p><section>mdo sde</section><text>'das kyi zhabs la phyag 'tshal te nyes pa bshags so/ /de nas bcom ldan 'das kyis kyi phyir yon gyi rabs gsungs pa/ sbyin pa 'di yi bsod nams gang / /de ni phyi bzhin song / 'jig rten rab 'jigs las/ /de ni myur du thar gyur</text></item>
<item><p>131a3</p><section>mdo sde</section><text>cig /de nas de bcom ldan 'das la sems dga' bar gyur te/ shi nas rdzu 'phrul chen por skyes so/ /de nas rdzu 'phrul chen po rna cha gdub kor dag cing 'gul ba thogs pa lus do shal dang se mo dos brgyan pa/ nor bu sna tshogs</text></item>
<item><p>131a4</p><section>mdo sde</section><text>kyis spras pa'i cod pan can lus gur gum dang ta ma la'i lo ma dang spr-i ka la sogs pas byugs pa des de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man da ra rnams kyis thu ba bkang ste/ 'od ma'i tshal</text></item>
<item><p>131a5</p><section>mdo sde</section><text>bya ka lan da ka gnas pa kho ra khor yug 'od chen pos snang bar byas nas/ bcom ldan 'das la me tog gis gtor te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis kyang de la de dang 'thun pa'i chos bstan te/ de thos</text></item>
<item><p>131a6</p><section>mdo sde</section><text>nas dga' ba skyes te song ngo / /de'i tshe dge slong srod dang tho rangs mi nyal bar brtson pa lhur byed pa la gnas pa de dag gis/ bcom ldan 'das kyi thad du snang ba chen po byung ba mthong ngo / /de mthong nas the tsom skyes te sangs rgyas bcom ldan 'das la zhus pa/</text></item>
<item><p>131a7</p><section>mdo sde</section><text>bcom ldan 'das ci lags/ mdang sum mi mjed kyi bdag po tshangs pa'am lha'i dbang po brgya byin nam/ 'jig rten skyong ba bzhi bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag mi mjed kyi bdag po'am</text></item>
<item><p>131b1</p><section>mdo sde</section><text>lha'i dbang po brgya byin nam 'jig rten skyong ba bzhi nga la blta ba'i phyir 'ongs pa ma yin gyi/ de shi nas rdzu 'phrul chen por skyes te/ de mdang sum nga'i thad du 'ongs nas ngas de la chos bstan te de dga' ba skyes nas song ngo / /dge slong dag de bas na ci nas tshong</text></item>
<item><p>131b2</p><section>mdo sde</section><text>dpon las su gyur pa de'i nyes pa de lta bu 'byung bar mi 'gyur bar ser sna spang ba la brtson par bya ste dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag dang / lha dang / lha ma yin dang / nam mkha' lding</text></item>
<item><p>131b3</p><section>mdo sde</section><text>dang / mi'am ci dang / lto 'phye chen po la sogs pa gzhan dag kyang yi rangs te bcom ldan 'das kyis gsungs pa la mngon par bstod do// //bu zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po</text></item>
<item><p>131b4</p><section>mdo sde</section><text>rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po</text></item>
<item><p>131b5</p><section>mdo sde</section><text>rnams kyis/ bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das</text></item>
<item><p>131b6</p><section>mdo sde</section><text>bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /</text></item>
<item><p>131b7</p><section>mdo sde</section><text>de nas tshe dang ldan pa 'dam bu sbyin gyi bu snga dro sham thabs dang chos gos bgos te/ lhung bzed thogs nas rgyal po'i khab tu bsod snyoms la song ngo / /rgyal po'i khab tu bsod snyoms byas nas zan zos te zas phyis len pa spangs nas chos gos dang lhung bzed bzhag ste/ yi</text></item>
<item><p>132a1</p><section>mdo sde</section><text>dgas kyi yul du rgyu zhing song ba dang / des bya rgod kyi phung po'i ri'i nye 'khor du mo gshin rje'i sring mo 'dra ba la/ lus khrag gis bsgos pa/ dur khrod na 'dug bzhin du keng rus kyis bskor ba/ nyin mo dang mtshan mo bu lnga lnga btsa' zhing de lta bu'i sdug</text></item>
<item><p>132a2</p><section>mdo sde</section><text>bsngal myong la/ bu la byams pa yod bzhin du de bkres pas nyen nas de dag za zhing 'dug pa zhig mthong ngo / /de nas gnas brtan 'dam bu sbyin gyi bus de la dris pa khyod kyis sngon las ci zhig byas na/ des 'di lta bu'i sdug bsngal myong zhing 'dug /</text></item>
<item><p>132a3</p><section>mdo sde</section><text>mos smras pa/ nyi ma shar ba na sgron ma mi dgos kyis/ bcom ldan 'das la don 'di zhus shig dang / de khyed la bdag gi las kyi rnam pa lung ston par 'gyur te/ de thos nas sems can gzhan dag kyang sdig pa'i las spong bar 'gyur ro/ /de nas tshe dang ldan</text></item>
<item><p>132a4</p><section>mdo sde</section><text>pa 'dam bu sbyin gyi bu/ bcom ldan 'das ga la ba der song ngo / /de'i tshe bcom ldan 'das nang du yang dag 'jog las bzhengs nas/ 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston te/ 'khor brgya phrag du ma yang dbang</text></item>
<item><p>132a5</p><section>mdo sde</section><text>po rnams mi g.yo bar bcom ldan 'das las chos ro dang ldan no cog nyan par byed do/ /de nas sangs rgyas bcom ldan 'das rnams ni gsong por gsung ba snyan par gsung ba tshur shog 'ongs pa legs so zhes gsung ba sngar 'dzum pa yin te/ der bcom ldan 'das kyis tshe dang</text></item>
<item><p>132a6</p><section>mdo sde</section><text>ldan pa 'dam bu sbyin gyi bu la bka' stsal pa/ 'dam bu sbyin gyi bu tshur shog khyod 'ongs pa legs so/ /khyod da gzod ga las 'ongs/ 'dam bu sbyin gyi bus gsol pa/ btsun pa bcom ldan 'das bdag ni kyi nang du mchi mchi ba las slar mchis te/ der</text></item>
<item><p>132a7</p><section>mdo sde</section><text>bdag gis mo gshin rje'i sring mo 'dra ba la/ lus khrag gis bsgos pa/ dur khrod na gnas pa bzhin du keng rus kyis bskor ba zhig mthong lags so/ /yang gsol pa/ bdag ni nyin bzhin bu lnga btsa'/ /mtshan yang de bzhin lnga btsa' ste/ /btsas</text></item>
<item><p>132b1</p><section>mdo sde</section><text>nas de dag zos na yang / /'grangs par mi 'gyur zhes mchi na/ /de yis mi yi 'jig rten du/ /rab 'jigs sdig pa ci bgyis na/ /des na sdug bsngal 'di 'dra ba/ /'jigs su rung ba myong bar gyur/ /bcom ldan 'das kyis bka' stsal pa/ 'dam bu sbyin gyi bu</text></item>
<item><p>132b2</p><section>mdo sde</section><text>mo de ni sdig pa'i las byed byed pa yin no/ /de'i las kyi rnam pa nyan par 'dod dam/ btsun pa mnyan par 'tshal lags so/ /'dam bu sbyin gyi bu 'o na legs par rab tu nyon la yid la zung shig dang ngas bshad do/ /'dam bu sbyin gyi bu sngon byung ba 'das pa'i</text></item>
<item><p>132b3</p><section>mdo sde</section><text>dus na/ grong khyer bA rA Na sI na tshong dpon phyug cing / nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig</text></item>
<item><p>132b4</p><section>mdo sde</section><text>tu rtse zhing dga' la dga' mgur spyod do rtse zhing dga' la dga' mgur spyod kyang bu yang med bu mo yang med de de lag pa la rkom tshugs bcas nas bdag gi khyim nor du ma dang ldan du zin kyang bu yang med bu mo yang med pas/ bdag 'das pa'i 'og tu ni bu med pa'i phyir ci bdog pa thams</text></item>
<item><p>132b5</p><section>mdo sde</section><text>cad rgyal po dbang bar 'gyur ro/ /snyam ste sems khong du chud cing 'dug go/ /de nas bud med de bu 'dod pa'i phyir gu lang dang / chu lha dang / ku be ra dang / brgya byin dang / tshangs pa la sogs pa dang lha'i khyad par gzhan dag la yang gsol ba 'debs te/ 'di lta ste</text></item>
<item><p>132b6</p><section>mdo sde</section><text>kun dga' ra ba'i lha dang nags tshal gyi lha dang lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig skyes pa dang chos 'thun pa pa dang rtag tu phyi bzhin 'brang ba'i lha rnams la yang gsol ba 'debs la/ 'jig rten na yang gsol ba btab</text></item>
<item><p>132b7</p><section>mdo sde</section><text>pa'i rgyus bu dang bu mo skye bar 'gyur ro zhes bya ba'i gtam de yod mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so/ /ye ni gnas</text></item>
<item><p>133a1</p><section>mdo sde</section><text>gsum tshogs pa las bu dang bu mo skye bar 'gyur te/ gsum gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang / dri za 'ongs pa ste/ gnas 'di gsum tshogs pa las bu dang bu mo skye bar 'gyur te/</text></item>
<item><p>133a2</p><section>mdo sde</section><text>des lha mnyes par byas kyang bu yang ma byung bu mo yang ma byung nas de'i blo 'di lta bu dag skyes te/ ma la bdag gis chun ma zhig blangs na/ brgya la bu yod par 'gyur lta srid dam snyam ste/ des rigs mnyam pa las chun ma blangs te/ de de dang lhan cig tu rtse zhing dga' la dga'</text></item>
<item><p>133a3</p><section>mdo sde</section><text>mgur spyod do/ /de rtse zhing dga' la dga' mgur spyod pa las phyi zhig na bu chags par gyur nas/ de dga' zhing mgu la rab tu dga' nas khyim thab la sbran pa/ jo bo bdag la sras chags te bdag gi rum g.yas logs na rten cing gnas pa las na/ khye'ur 'byung bar nges kyis</text></item>
<item><p>133a4</p><section>mdo sde</section><text>dgyes pa bskyed du gsol zhes byas so/ /de yang dga' ches te ro stod ni bteg /lag pa g.yas pa ni brkyang nas/ /bdag gis yun ring po nas smon smon pa'i bu ngo mthong bar 'ong ngo / /bdag gi bu rung bar shog cig /mi rung bar ma gyur cig /bdag gi bya ba dag byed</text></item>
<item><p>133a5</p><section>mdo sde</section><text>par shog cig /gsos pa'i lan phyir gas bar shog cig /nor skal la spyod par shog cig /bdag gi rigs rgyud ring du gnas par shog cig /bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod</text></item>
<item><p>133a6</p><section>mdo sde</section><text>nams dag byas nas/ de gnyis gang dang gang du skyes shing 'gro ba der 'di song shig ces yon bsngo bar shog cig ces dga' ba'i tshig brjod do/ /de nas des bu chags par rig nas bu'i rim gro bya ba'i phyir khang steng du nyam rangs su bzhag ste/ grang ba'i tshe grang ba'i</text></item>
<item><p>133a7</p><section>mdo sde</section><text>yo byad rnams dang / tsha ba'i tshe tsha ba'i yo byad rnams dang / sman pas bstan pa'i zas rnams dang / ha cang kha ba ma yin pa rnams dang / ha cang skyur ba ma yin pa rnams dang / ha cang lan tsha che ba ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha</text></item>
<item><p>133b1</p><section>mdo sde</section><text>cang bska ba ma yin pa rnams dang / kha ba dang / skyur ba dang / lan tsha dang / mngar ba dang / tsha ba dang / bska ba med pa'i zas rnams kyis bsten cing / do shal dang se mo dos lus rnam par bklubs te/ lha'i bu mo dga' ba'i tshal na rnam par rgyu ba bzhin du/ khri'i steng nas khri'i</text></item>
<item><p>133b2</p><section>mdo sde</section><text>steng dang khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so/ /de nas chung ma snga ma des de bkur zhing gces par byed pa mthong nas phrag dog skyes te bsams pa/ gal te 'di las bu btsas par</text></item>
<item><p>133b3</p><section>mdo sde</section><text>gyur na ni bdag la gnod pa byed par 'gyur gyis/ ci nas de'i thabs shig bya dgos snyam mo/ 'dod pa las yongs su bsten pa la ni sdig pa'i las mi bya ba'i bag ci yang med de/ mi sdug pa'i 'gro ba'i g.yang sar kha ltas pa des yid rton du bcug nas/ gang 'thungs pa</text></item>
<item><p>133b4</p><section>mdo sde</section><text>tsam gyis nyon mongs ma de'i bu 'phyil bar 'gyur ba de lta bu'i mngal rlug pa'i rtsi byin no/ /de nas chung ma phyi ma des nye du thams cad bsdus nas chung ma snga ma de zhal lce la bkug ste/ khyod kyis bdag yid rton du bcug nas mngal rlug pa'i rtsi byin te des bdag gi bu 'phyil to</text></item>
<item><p>133b5</p><section>mdo sde</section><text>zhes byas so/ /de nas chung ma snga ma des nye du rnams kyi nang du mna' bor te/ gal te bdag gis khyod la mngal rlug pa'i rtsi byin par gyur na bdag mor gyur te/ bu byung ngo cog za bar shog cig ces so/ /'dam bu sbyin gyi bu ji snyam du sems/ tshong dpon gyi chung</text></item>
<item><p>133b6</p><section>mdo sde</section><text>mar gyur pa gang yin pa de ni mo de yin te/ des sngon phrag dog byas pa des na mor skyes so/ /des byas te mna' bor ba'i las kyi rnam par smin pa des ni nyin mo dang mtshan mo bu lnga lnga btsa' zhing za bar gyur to/ /'dam bu sbyin gyi bu de bas na khyod kyis</text></item>
<item><p>133b7</p><section>mdo sde</section><text>ngag gi nyes pa spang ba la brtson par bya ste/ ci nas mo de'i nyes pa de lta bu dag 'byung bar mi 'gyur ba de ltar 'dam bu sbyin gyi bu khyod kyis bslab par bya'o/ /bcom ldan 'das kyis de skad ces bka' stsal nas/ tshe dang ldan pa 'dam bu sbyin gyi bu dang / lha dang / lha ma</text></item>
<item><p>134a1</p><section>mdo sde</section><text>yin dang / nam mkha' lding dang / mi'am ci dang / lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa bam po bcu gnyis pa/ phyis</text></item>
<item><p>134a2</p><section>mdo sde</section><text>khung zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma</text></item>
<item><p>134a3</p><section>mdo sde</section><text>yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang /</text></item>
<item><p>134a4</p><section>mdo sde</section><text>lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa yangs pa can na spre'u</text></item>
<item><p>134a5</p><section>mdo sde</section><text>rdzing gi 'gram gyi khang pa brtsegs pa'i gnas na rten cing bzhugs so/ /de'i tshe yangs pa can na grong khyer gyi 'obs zhig gi nang na zas su skyugs pa za ba/ bor ba za ba ngar snabs dang gcin gyis 'tsho ba rnag dang khrag dang phyi sa za ba mi bzad pa rang bzhin gyis sdug bsngal</text></item>
<item><p>134a6</p><section>mdo sde</section><text>ba lnga brgya gnas so/ /yang smras pa/ skyugs pa za zhing bor ba za/ /ngar snabs gcin gyis 'tsho ba dang / /rnag khrag dang ni phyi sa za/ /mi bzad rang bzhin sdug cing 'dug /yangs pa can de na bram ze zhig kyang 'dug ste/ des rigs mnyam pa las chung ma blangs nas/ de de dang</text></item>
<item><p>134a7</p><section>mdo sde</section><text>lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas de'i lus dri nga bar gyur to/ /de nas bram ze des mtshan mkhan rnams bkug ste dris na/ de dag na re 'di ni lto na khye'u 'dug pa de'i mthu yin no zhes zer ro/ /</text></item>
<item><p>134b1</p><section>mdo sde</section><text>re zhig na de zla ba brgyad dam dgu lon pa dang bu byung ste khye'u mdog ngan zhing blta na mi sdug la byad ngan pa lus mi gtsang bas bsgos pa dri nga ba zhig btsas so/ /de mchog tu mi sdug mod kyi byams pa'i dbang gis sbrel bas pha ma gnyis kyis gsos so/ /de mi gtsang ba'i gnas</text></item>
<item><p>134b2</p><section>mdo sde</section><text>rnams 'ba' zhig tu dga' la phyag dar gyi phung po dang phyis khung du skra 'bal zhing khar mi gtsang ba 'dzud nas de'i ming phyis khung phyis khung zhes bya bar gyur to/ /re zhig na de phan tshun du 'khyam pa las 'od srung rdzogs byed kyis mthong nas de 'di snyam du sems te/ 'di de lta bu'i gnas rnams</text></item>
<item><p>134b3</p><section>mdo sde</section><text>su dga' ba las na 'di ni gor ma chag par grub pa'i skyes bu zhig yin gyis bdag gis 'di rab tu dbyung ngo snyam mo/ /des de rab tu phyung nas gcer bur 'khyam zhing 'dug la legs pa byed pa la yang gnas so/ /de nas de 'khyam zhing song ba las yangs pa can gyi 'obs kyi nang na yi</text></item>
<item><p>134b4</p><section>mdo sde</section><text>dgas lnga brgya 'khod pa rnams mthong nas de sngon gyi las kyi rnam par smin pa dang 'brel pas grong khyer gyi 'obs de'i nang du song nas de dag dang lhan cig 'dus shing phrad de dga' bar gyur nas grogs por gyur to/ /phyis re zhig na khye'u phyis khung don zhig la brel te yangs pa can du song ngo / /</text></item>
<item><p>134b5</p><section>mdo sde</section><text>bcom ldan 'das kyang grong khyer gyi 'obs der byon nas/ de dag gis sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma</text></item>
<item><p>134b6</p><section>mdo sde</section><text>stong bas lhag pa'i 'od mnga' ba rin po che'i ri bo 'gro ba lta bu kun nas bzang ba mthong ngo / /mthong ma thag tu bcom ldan 'das kyi zhabs la phyag 'tshal nas/ bcom ldan 'das bdag cag phongs lags so/ /bcom ldan 'das kyis bka' stsal pa/ khyed cis phongs/</text></item>
<item><p>134b7</p><section>mdo sde</section><text>rnams kyis smras pa/ bcom ldan 'das bdag cag ni skom lags so/ /de nas bcom ldan 'das kyis phyag sor lnga las yan lag brgyad dang ldan pa'i chu'i rgyun lnga phab ste/ des lnga brgya po de dag tshim par mdzad do/ /de nas de dag bcom</text></item>
<item><p>135a1</p><section>mdo sde</section><text>ldan 'das la sems dga' bar gyur te shi nas sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa'i chos nyid kyis sems rnam pa gsum skye bar 'gyur te/ gang nas shi 'phos gang du skyes las gang gis skyes snyam</text></item>
<item><p>135a2</p><section>mdo sde</section><text>mo/ /de nas las shi 'phos pa dang / sum cu rtsa gsum pa'i lha yul bzang por skyes pa dang bcom ldan 'das la sems dga' bar gyur par de dag gis mthong ngo / /de nas sngon su gyur pa'i lha'i bu de dag 'di snyam du sems te/ bdag cag zhag lon te gzod</text></item>
<item><p>135a3</p><section>mdo sde</section><text>bcom ldan 'das la blta ba'i phyir 'gro ba ni bdag gi cha ma yin gyis/ bdag cag zhag ma lon par bcom ldan 'das la blta ba'i phyir 'dong ngo snyam mo/ /de nas sngon su gyur pa'i lha'i bu rna cha gdub kor dag cing 'gul ba thogs pa/ lus do shal dang se mo dos</text></item>
<item><p>135a4</p><section>mdo sde</section><text>brgyan pa/ nor bu sna tshogs kyis spras pa'i cod pan can lus gur gum dang ta ma la'i lo ma dang spr-i ka la sogs pas byugs pa de rnams kyis de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man da ra rnams kyis thu ba</text></item>
<item><p>135a5</p><section>mdo sde</section><text>bkang ste/ khang pa brtsegs pa'i gnas thams cad 'od chen pos snang bar byas nas/ bcom ldan 'das la me tog gis gtor te/ chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis sngon su gyur pa'i lha'i bu rnams</text></item>
<item><p>135a6</p><section>mdo sde</section><text>kyi bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas lha'i bu lnga brgyas 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du</text></item>
<item><p>135a7</p><section>mdo sde</section><text>zhugs pa'i 'bras bu thob ste/ de dag gis bden pa mthong nas tshong pa khe spogs phyin pa dang zhing pa 'bru rgyal bar gyur pa dang dpa' bo g.yul las rgyal ba dang nad pa nad thams cad las thar ba bzhin du 'byor pa gang gis/ bcom ldan 'das kyi thad du lhags pa'i 'byor</text></item>
<item><p>135b1</p><section>mdo sde</section><text>pa de nyid kyis/ bcom ldan 'das la lan gsum bskor ba byas nas rang gi gnas su dong ngo / /de nas khye'u phyis khung grong khyer gyi 'obs su 'ongs pa dang de dag ma mthong ngo / /de nas tshol ba la zhugs te de de dag yongs su tshol bas skyo bar gyur la de dag ni ma rnyed do/ /</text></item>
<item><p>135b2</p><section>mdo sde</section><text>de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la</text></item>
<item><p>135b3</p><section>mdo sde</section><text>zhugs pa/ srung ba gcig pa dang ldan pa gcig tu dpa' ba zla med pa gnyis su mi gsung ba zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi</text></item>
<item><p>135b4</p><section>mdo sde</section><text>las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par</text></item>
<item><p>135b5</p><section>mdo sde</section><text>spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis</text></item>
<item><p>135b6</p><section>mdo sde</section><text>gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas ches khyad par du 'phags pa rnams ni/ chos nyid kyis nyin dus gsum mtshan dus gsum du</text></item>
<item><p>135b7</p><section>mdo sde</section><text>sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du</text></item>
<item><p>136a1</p><section>mdo sde</section><text>bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/</text></item>
<item><p>136a2</p><section>mdo sde</section><text>su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus</text></item>
<item><p>136a3</p><section>mdo sde</section><text>rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das rigs kyi bu phyis khung la phan gdags pa'i phyir/ snga dro sham thabs dang chos gos gsol te lhung bzed bsnams nas dge slong gi tshogs</text></item>
<item><p>136a4</p><section>mdo sde</section><text>kyis zham ring byas te/ dge slong gi dge 'dun gyis mdun du bdar nas yangs pa can du bsod snyoms la gshegs pa dang / re zhig na mthar gyis bsod snyoms bskor te/ srang du gshegs na phyis khung yang phan tshun 'khor 'khor te bcom ldan 'das kyi spyan sngar 'greng ngo / /</text></item>
<item><p>136a5</p><section>mdo sde</section><text>de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun</text></item>
<item><p>136a6</p><section>mdo sde</section><text>nas bzang ba mthong ngo / /mthong nas kyang de'i mod la des bcom ldan 'das la sems dga' bar byas so/ /de dga' ba skyes nas bcom ldan 'das kyi zhabs la phyag 'tshal te thal mo sbyar nas gsol pa/ bcom ldan 'das gal te sems can bdag cag lta bu yang legs</text></item>
<item><p>136a7</p><section>mdo sde</section><text>par gsungs pa'i chos 'dul ba 'di la rab tu 'byung ba mchis te/ chud par 'gyur na bdag kyang rab tu 'byung bar 'tshal lo/ /de nas bcom ldan 'das thugs rje chen po dang ldan pa sems can rnams kyi bsam pa dang bag la nyal ba mkhyen pas de shin tu skal ba dang ldan par thugs</text></item>
<item><p>136b1</p><section>mdo sde</section><text>su chud nas phyag glang po che'i sna lta bu gser gyi kha dog can brkyang ste/ 'di skad ces bka' stsal to/ /dge slong tshur shog tshangs par spyad pa spyod cig /bcom ldan 'das kyis de skad ces bka' stsal pa'i mod la skra dang kha spu ni bregs nas zhag bdun lon pa tsam du gyur/ spyod</text></item>
<item><p>136b2</p><section>mdo sde</section><text>lam ni bsnyen par rdzogs nas/ lo brgya lon pa lta bur 'dug par gyur pa/ lag na ni lhung bzed dang chu snod thogs par gyur to/ /'dir smras pa/ de bzhin gshegs pas tshur zhes bka' stsal pas/ /de ni mgo bregs lus la snam sbyar gyon/ /sangs rgyas kyi ni dgongs</text></item>
<item><p>136b3</p><section>mdo sde</section><text>pas gos bgos nas/ /mod la dbang po rab tu zhi bar gnas/ /de nas bcom ldan 'das kyis de la yid la byed pa'i lung phog ste/ des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa</text></item>
<item><p>136b4</p><section>mdo sde</section><text>thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas</text></item>
<item><p>136b5</p><section>mdo sde</section><text>gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags</text></item>
<item><p>136b6</p><section>mdo sde</section><text>pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de dgra bcom pa nyid thob zin na yang ngan pa la dga' bar gyur nas/ der bcom ldan 'das kyis dge slong rnams la bka' stsal pa/</text></item>
<item><p>136b7</p><section>mdo sde</section><text>dge slong dag 'di lta ste/ nga'i dge slong phyis khung 'di ni nga'i nyan thos kyi dge slong ngan ngon la mos pa rnams kyi mchog yin no/ /de nas dge slong dag /the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa gnas brtan phyis</text></item>
<item><p>137a1</p><section>mdo sde</section><text>khung gis las ci bgyis na des 'di lta bu'i sdug bsngal myong bar gyur lags/ bcom ldan 'das kyis bka' stsal pa/ dge slong dag phyis khung nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za</text></item>
<item><p>137a2</p><section>mdo sde</section><text>bar 'ong ba'i las de dag byas shing bsags pas na/ phyis khung nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams</text></item>
<item><p>137a3</p><section>mdo sde</section><text>dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la smin par 'gyur ro/ /lus can dag gi las rnams ni/ /bskal pa brgyar yang</text></item>
<item><p>137a4</p><section>mdo sde</section><text>chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo bzhi khri thub pa na de bzhin gshegs pa dgra bcom pa yang dag par rdzogs pa'i sangs rgyas rig pa</text></item>
<item><p>137a5</p><section>mdo sde</section><text>dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'khor ba 'jig ces bya ba 'jig rten du byung ste/ de rgyal po'i pho brang mdzes ldan zhes bya ba na rten</text></item>
<item><p>137a6</p><section>mdo sde</section><text>cing bzhugs so/ /de'i tshe rgyal po'i pho brang der khyim bdag cig gis gtsug lag khang zhig brtsigs te/ der phyogs dang yul sna tshogs na gnas pa'i dge slong dag 'ong ba dang 'gro ba dang gnas par sems so/ /gtsug lag khang de na so so'i skye bo'i dge slong zhig gnas te/ de yang</text></item>
<item><p>137a7</p><section>mdo sde</section><text>gnas la shin tu ser sna che ba zhig ste dge slong gsar du 'ong ba rnams mthong na tshig pa za zhing 'khrug la gnod sems byed de/ zhul zhul por 'dug cing 'khrug pa skyed par byed do/ /dge slong gang dag gtsug lag khang de nas gud du 'gro ba de dag mthong na ni/ shas cher dga'</text></item>
<item><p>137b1</p><section>mdo sde</section><text>zhing mchog tu dga' la skyel zhing smra bar byed do/ /phyis re zhig na ga zhig gi yul nas dge slong dgra bcom pa zhig 'ongs so/ /gtsug lag khang gi bdag po de yang phyir mi 'ong ba yin te/ des spyod lam gyi sgo nas dgra bcom pa yin par shes so/ /de nas dga' ba skyes te phyi de nyin dge</text></item>
<item><p>137b2</p><section>mdo sde</section><text>slong gi dge 'dun dang bcas par cho ga dang ldan pa'i khrus dang bshos la spyan drangs so/ /dge slong gzhi ba de ni de na med pa las re zhig na phyi de nyin cho ga dang ldan pa'i khrus kyang phul/ bshos kyang bshams pa las dge slong gzhi ba de yang 'ongs te/ de yang cho ga dang ldan pa'i khrus sar</text></item>
<item><p>137b3</p><section>mdo sde</section><text>song nas/ gtsug lag khang gi bdag po khyed byung ste/ dge slong gsar du 'ongs pa'i byi dor byed cing 'dug pa mthong ngo / /de nas de phrag dog skyes nas/ des sdang ba'i sems kyis ngag gi las rtsub po smras te/ dge slong khyed ni lus mi gtsang bas byugs kyang</text></item>
<item><p>137b4</p><section>mdo sde</section><text>sla'i sbyin bdag 'di lta bu bsnyen bkur len pa ni de lta ma yin no zhes byas so/ /de nas dgra bcom pa des nyon mongs pa 'di las ches mi bzad pa'i skal ba can du 'gyur na mi rung ngo snyam nas cang mi zer bar dang du blangs so/ /re zhig na tshogs par gyur te dro la bab pa na dge</text></item>
<item><p>137b5</p><section>mdo sde</section><text>slong gzhi ba des dgra bcom pa la khyod kyis sdang ba'i sems bskyed do zhes zer ba thos so/ /thos nas kyang de 'gyod pa skyes so/ /de nas dge slong dgra bcom pa de'i rkang pa la phyag 'tshal te/ 'phags pa bdag gis khyod la tshig rtsub po smras pa de bzod par gsol lo zhes byas so/ /</text></item>
<item><p>137b6</p><section>mdo sde</section><text>de nas dgra bcom pa des de'i dad pa bskyed pa'i phyir nam mkha' la 'phags nas cho 'phrul rnam pa sna tshogs bstan to/ /de nas lhag par yang 'gyod pa skyes te/ de nas de'i mdun du las kyi nyes pa de mthol zhing bshags te shad kyis sbyangs so/ /'on kyang des mthar thug pa'i</text></item>
<item><p>137b7</p><section>mdo sde</section><text>ye shes bskyed ni ma nus so/ /de nas re zhig na 'chi ba'i dus la bab pa dang des smon lam btab pa/ bdag gis dgra bcom pa la sdang ba'i sems bskyed pa dang / ngag gi las rtsub po smras pa gang yin pa'i las de'i rnam par smin pa ni bdag gis myong bar ma gyur cig /</text></item>
<item><p>138a1</p><section>mdo sde</section><text>bdag gis bklag pa dang / kha ton byas pa dang sbyin pa dang sbyin pa chen po dag byin pa dang dge 'dun la bsnyen bkur byas pa'i las kyi rnam par smin pa gang yin pa des ni ma 'ongs pa'i dus su/ sangs rgyas bcom ldan 'das mnyes par byed par shog cig ces</text></item>
<item><p>138a2</p><section>mdo sde</section><text>byas so/ /dge slong dag ji snyam du sems/ de'i tshe de'i dus na dge slong gzhi bar gyur pa gang yin pa de ni phyis khung 'di nyid yin te/ des dgra bcom pa la ngag gi las rtsub po smras pa'i las kyi rnam par smin pa des na 'khor ba na sdug bsngal mtha' yas pa myong bar gyur te/</text></item>
<item><p>138a3</p><section>mdo sde</section><text>las de nyid kyi lhag ma lus pas de ltar srid pa tha ma la bab pa'i tshe yang / 'di ltar dri nga zhing mchog tu dri nga bar gyur la mi gtsang ba dang snyag snyig la dga' bar gyur to/ /des kha ton byas pa dang / phung po la mkhas pa dang / khams la mkhas pa dang / skye mched la</text></item>
<item><p>138a4</p><section>mdo sde</section><text>mkhas pa dang / rten cing 'brel par 'byung ba la mkhas pa dang / gnas dang gnas ma yin pa la mkhas par byas pa des ni nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /dge slong dag de lta bas na 'di ltar bslab</text></item>
<item><p>138a5</p><section>mdo sde</section><text>par bya ste/ ser sna spang ba la brtson par bya'o/ /de ci'i phyir zhe na/ phyis khung so so'i skye bor gyur pa'i nyes pa gang yin pa de dag 'byung bar mi 'gyur ba dang / des dgra bcom pa nyid thob pa'i yon tan gyi tshogs 'di lta bur 'gyur ba'i phyir te/ dge slong khyod kyis de</text></item>
<item><p>138a6</p><section>mdo sde</section><text>ltar bslab par bya'o/ /bcom ldan 'das kyis de skad ces bka' stsal nas/ dge slong de dag dang lha dang lha ma yin dang nam mkha' lding dang mi'am ci dang lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par bstod do/ /rtogs</text></item>
<item><p>138a7</p><section>mdo sde</section><text>pa brjod pa brgya pa las sdom gyi tshigs su bcad pa lnga pa rdzogs so// //sdom ni/ sbrul nag dang ni zla ba dang / /sA la dang ni dpal ldan ma/ /gos dang ne tso pho nya dang / /ma he dang ni gso sbyong dang / /ngang pa tha mar brjod pa yin/ /sbrul nag po zhes bya ba ni/ sangs rgyas</text></item>
<item><p>138b1</p><section>mdo sde</section><text>bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am</text></item>
<item><p>138b2</p><section>mdo sde</section><text>ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan</text></item>
<item><p>138b3</p><section>mdo sde</section><text>'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe</text></item>
<item><p>138b4</p><section>mdo sde</section><text>rgyal po'i khab kyi grong khyer na khyim bdag phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig yod de/ de yang ser sna can 'jungs pa/ yo byad rnams kun tu 'dzin pa/ khwa la</text></item>
<item><p>138b5</p><section>mdo sde</section><text>yang gtor ma mi ster ba zhig ste/ des dge sbyong dang bram ze dang sdug cing phongs pa dang bkren pa dag mthong na sems sdang bar byed do/ /de nas des rang gi skyed mos tshal du gser dngul gyi phung po chen po sbas te bzhag nas/ de de la chags te lhag par zhen bzhin du shi'o/ /de shi nas</text></item>
<item><p>138b6</p><section>mdo sde</section><text>de nyid kyi steng du sbrul gdug pa sbrul nag po chen po mig gdug pa zhig tu skyes so/ /de nas skyed mos tshal der skye bo'i tshogs gang song ba de dag bltas pa tsam gyis gsod par byed do/ /rgyal po'i khab kyi grong khyer thog thag tu yang che ge mo'i skyed mos tshal du song ba de dag thams cad</text></item>
<item><p>138b7</p><section>mdo sde</section><text>brlag par 'gyur ro zhes sgra grag par gyur to/ /skye bo'i tshogs kyis kyang rgyal po gzugs can snying po la gsol to/ /de nas rgyal po gzugs can snying po 'di snyam du sems te/ sangs rgyas bcom ldan 'das ma gtogs pa de 'dul nus pa gzhan su zhig yod snyam mo/ /</text></item>
<item><p>139a1</p><section>mdo sde</section><text>de nas rgyal po gzugs can snying po skye bo mang po'i 'khor dang bcas pa/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas/ bcom ldan 'das kyis</text></item>
<item><p>139a2</p><section>mdo sde</section><text>rgyal po gzugs can snying po la chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang dag par dga' bar mdzad do/ /chos kyi gtam rnam grangs du mas yang dag par bstan/ yang dag par 'dzin du bcug /yang</text></item>
<item><p>139a3</p><section>mdo sde</section><text>dag par gzengs bstod/ yang dag par dga' bar mdzad nas cang mi gsung bar bzhugs so/ /de nas rgyal po gzugs can snying po stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs</text></item>
<item><p>139a4</p><section>mdo sde</section><text>su thal mo sbyar ba btud nas bcom ldan 'das la 'di skad ces gsol to/ /bcom ldan 'das rgyal po'i khab 'di na skyed mos tshal ga ge mo zhig na sbrul gdug pa/ sbrul nag po chen po mig gdug pa zhig mchis te/ skye bo mang po brlag par bgyid lags na/ bcom ldan</text></item>
<item><p>139a5</p><section>mdo sde</section><text>'das kyis thugs brtse ba'i slad du de gdul bar gsol/ de nas bcom ldan 'das kyis rgyal po gzugs can snying po la cang mi gsung bas gnang ngo / /de nas rgyal po gzugs can snying po bcom ldan 'das kyis cang mi gsung bas gnang bar rig nas/ bcom ldan 'das</text></item>
<item><p>139a6</p><section>mdo sde</section><text>kyi zhabs la mgo bos phyag 'tshal te stan las langs nas song ngo / /de nas bcom ldan 'das de nyid kyi mtshan mo 'das nas snga dro sham thabs dang chos gos gsol te lhung bzed bsnams nas skyed mos tshal ga la ba der gshegs te byon nas bcom ldan 'das kyis 'od zer</text></item>
<item><p>139a7</p><section>mdo sde</section><text>gser gyi kha dog can nyi ma stong gi 'od pas lhag pa dag bkye ste/ de dag gis skyed mos tshal de dag thams cad snang bar byas so/ /bskal pa stong gi bar du yongs su bsgoms pa'i byams pa'i 'od zer dag kyang bkye ste/ de dag gis de'i lus la phog ma thag tu rab tu sim par</text></item>
<item><p>139b1</p><section>mdo sde</section><text>gyur to/ /de nas sbrul gdug pa des phan tshun du bltas te su'i mthus bdag gi lus sim par gyur zhig gu snyam pa dang / /des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes</text></item>
<item><p>139b2</p><section>mdo sde</section><text>par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong ma thag tu des bcom ldan 'das la dad pa'i sems skyed de/ dad pa'i sems dang ldan par gyur nas/ bcom</text></item>
<item><p>139b3</p><section>mdo sde</section><text>ldan 'das kyis de dang 'thun pa'i chos bstan te/ bzhin khyod nyid kyis rdzas 'di bsgrubs pa des na khyod sbrul gdug par lhung bar byas so/ /da yang nga la dad pa'i sems skyed la gter 'di la yang sems ma chags par byos dang legs so/ /'di nas shi 'phos</text></item>
<item><p>139b4</p><section>mdo sde</section><text>nas kyang sems can dmyal bar skyes re/ de nas gang gi tshe bcom ldan 'das kyis de tshe rabs dran par mdzad pa de'i tshe de ngus so/ /de nas bcom ldan 'das kyis de'i tshe tshigs su bcad de bka' stsal pa/ khyod ni dud 'gror skyes pa la/ /da ni nga yis ci byar med/ /mi khom par ni skyes zin gyis/ /</text></item>
<item><p>139b5</p><section>mdo sde</section><text>don med ngus pas ci la phan/ /'dir ni rgyal ba snying rje can/ /nga la dad pa'i sems skyed la/ /dud 'gro'i skye gnas spangs na legs/ /'on kyang mtho ris 'gro bar 'gyur/ /de nas re zhig na bcom ldan 'das kyis sbrul de lhung bzed kyi nang du bcug ste/ 'od ma'i</text></item>
<item><p>139b6</p><section>mdo sde</section><text>tshal du bsnams so/ /de'i skabs su rgyal po dang yul ma ga d+hA'i skye bo'i tshogs kyis sbrul gdug pa de bcom ldan 'das kyis ji ltar btul ba thos so/ /de nas sbrul gdug pa des rang gi lus la smad de kha 'tshos nas bcom ldan 'das la sems dga' bar gyur te shi nas/</text></item>
<item><p>139b7</p><section>mdo sde</section><text>sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos gang du skyes las gang gis skyes snyam mo/ /de nas sbrul gdug pa las shi 'phos pa dang sum cu rtsa</text></item>
<item><p>140a1</p><section>mdo sde</section><text>gsum pa'i lha yul bzang por skyes pa dang / bcom ldan 'das la sems dga' bar gyur par des mthong ngo / /de nas sngon sbrul gdug par gyur pa'i lha'i bu de 'di snyam du sems te/ bdag zhag lon nas gzod bcom ldan 'das blta ba'i phyir 'gro ba ni bdag gi</text></item>
<item><p>140a2</p><section>mdo sde</section><text>cha ma yin gyis/ bdag zhag ma lon par bcom ldan 'das la blta ba'i phyir 'gro'o snyam mo/ /de nas sngon sbrul gdug par gyur pa'i lha'i bu rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu sna tshogs kyis spras pa'i cod pan can/ /</text></item>
<item><p>140a3</p><section>mdo sde</section><text>lus gur gum dang ta ma la'i lo ma dang spr-i ka la sogs pas byugs pa des de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man da ra rnams kyis thu ba bkang ste/ 'od ma'i tshal bya ka lan da ka gnas pa thams cad 'od chen pos snang bar</text></item>
<item><p>140a4</p><section>mdo sde</section><text>byas nas/ bcom ldan 'das la me tog gis gtor te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon sbrul gdug par gyur pa'i lha'i bu'i bsam pa dang / bag la nyal dang / khams dang / rang bzhin thugs su chud nas</text></item>
<item><p>140a5</p><section>mdo sde</section><text>'phags pa'i bden pa bzhi rtogs par 'gyur ba de lta bu'i chos bstan te/ de thos nas sngon sbrul gdug par gyur pa'i lha'i bus 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas dga' ba'i</text></item>
<item><p>140a6</p><section>mdo sde</section><text>tshig tu brjod pa/ btsun pa bcom ldan 'das kyis bdag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu</text></item>
<item><p>140a7</p><section>mdo sde</section><text>ni bdag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen gyi tshogs kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang</text></item>
<item><p>140b1</p><section>mdo sde</section><text>smras pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten</text></item>
<item><p>140b2</p><section>mdo sde</section><text>nas thob/ /bdag ni sdug bsngal rgya mtsho pha rol rgal/ /'phags pa dgyes pa'i zhi ba'i go 'phang thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yis/ /thub pa khyed ni deng mthong 'bras bu yod/ /</text></item>
<item><p>140b3</p><section>mdo sde</section><text>de nas do shal 'chang ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas sngon sbrul gdug par gyur pa'i lha'i bu de tshong pa khe spogs phyin pa dang / zhing pa 'bru rgyal bar</text></item>
<item><p>140b4</p><section>mdo sde</section><text>gyur pa dang dpa' bo g.yul las rgyal ba dang nad pa nad thams cad las thar ba bzhin du 'byor pa gang gis bcom ldan 'das kyi thad du 'ongs pa'i 'byor pa de nyid kyis/ de nyid kyi mtshan mo rgyal po gzugs can snying po'i thad du song nas/ rgyal po'i pho brang thams cad 'od chen pos snang bar</text></item>
<item><p>140b5</p><section>mdo sde</section><text>byas te/ rgyal po bslang nas 'di skad ces smras so/ /rgyal po chen po longs nyal te ci bya/ de nas rgyal po sad de/ 'od chen po de dang lha'i bu de mthong ngo / /mthong nas kyang dga' zhing mgu ste khyod su zhig ces dris so/ /de na re bdag ni skyed mos tshal der bcom ldan 'das kyis</text></item>
<item><p>140b6</p><section>mdo sde</section><text>sbrul gdug pa btul te shi nas sum cu rtsa gsum pa'i lha yul bzang por skyes pa yin te/ bcom ldan 'das la yang bdag gis bsnyen bkur byas nas bden pa mthong bar gyur to/ /da bdag gis khyod la bstan gyis khyod song la skyed mos tshal de'i phyogs ga ge mo zhig nas gter chen</text></item>
<item><p>140b7</p><section>mdo sde</section><text>po phyung la bdag gi phyir/ bcom ldan 'das nyan thos kyi dge 'dun dang bcas pa bshos gsol te yon gyi rabs kyang gdon par gsol cig /de nas rgyal po gzugs can snying pos lha'i bu la cang mi zer bar khas blangs so/ /de nas sngon sbrul gdug par gyur pa'i lha'i bus rgyal</text></item>
<item><p>141a1</p><section>mdo sde</section><text>pos cang mi zer bas khas blangs par rig nas/ de nyid du mi snang bar gyur to/ /de nas rgyal po gzugs can snying pos de nyid kyi mtshan mo yul ma ga d+hA'i pho brang 'khor gyi mi dang yul mi rnams la bsgo nas skyed mos tshal der song ste gter phyung nas/ bcom ldan</text></item>
<item><p>141a2</p><section>mdo sde</section><text>'das nyan thos kyi dge 'dun dang bcas pa zla ba gsum gyi bar du bshos gsol te/ bcom ldan 'das la zhus pa/ bcom ldan 'das sngon sbrul gdug par gyur pa'i lha'i bus las gang dag bgyis na/ des sbrul gdug par skyes lags/ las gang dag bgyis na des lha'i nang du skyes</text></item>
<item><p>141a3</p><section>mdo sde</section><text>nas bden pa mthong bar gyur lags/ bcom ldan 'das kyis bka' stsal pa/ nges shas cher chags pa bskyed de/ dge sbyong dang bram ze dang sdug cing phongs pa dang bkren pa rnams la sdang ba'i sems bskyed pa des ni sbrul gdug par skyes so/ /nga la sems dga' bar byas pa des ni</text></item>
<item><p>141a4</p><section>mdo sde</section><text>lha'i nang du skyes so/ /yang dag par rdzogs pa'i sangs rgyas 'od srung gi ring la dge bsnyen du gyur te/ skyabs su song ba dang bslab pa'i gzhi blangs pa des ni bden pa mthong bar gyur to/ /rgyal po chen po de bas na ser sna spang ba'i phyir brtson par byas te/ ci nas sbrul gdug par gyur pa'i</text></item>
<item><p>141a5</p><section>mdo sde</section><text>nyes pa de lta bu dag 'byung bar mi 'gyur ba dang / de nyid lha'i bur gyur pa'i yon tan gyi tshogs de dag lta bur 'gyur bar rgyal po chen po khyod kyis bslab par bya'o/ /de nas rgyal po gzugs can snying pos bcom ldan 'das kyis gsungs pa la mngon par bstod de rjes su yi rangs nas/</text></item>
<item><p>141a6</p><section>mdo sde</section><text>bcom ldan 'das kyi zhabs la mgo bos phyag 'tshal te stan las langs nas song ngo / /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //zla ba zhes bya ba ni/ sangs rgyas</text></item>
<item><p>141a7</p><section>mdo sde</section><text>bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding</text></item>
<item><p>141b1</p><section>mdo sde</section><text>rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs</text></item>
<item><p>141b2</p><section>mdo sde</section><text>rgyas bcom ldan 'das bsod nams chen po dang ldan pa na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas</text></item>
<item><p>141b3</p><section>mdo sde</section><text>sbyin gyi kun dga' ra ba na bzhugs so/ /de'i tshe mnyan du yod pa na bram ze zhing pa zhig 'dug pa des rigs mnyam pa las chung ma blangs te/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas de</text></item>
<item><p>141b4</p><section>mdo sde</section><text>zla ba brgyad dam dgu lon pa dang bu byung ste khye'u gzugs bzang zhing / blta na sdug la mdzes pa skye bo thams cad kyi mig sim par byed pa zhig btsas so/ /de yang bram ze des dka' bas rnyed pa yin te/ de la bu dang bu mo gzhan yang med nas de bskyed bsrings te cher skyes nas de</text></item>
<item><p>141b5</p><section>mdo sde</section><text>'jig rten thams cad sim par byed pa'i phyir bram ze dang khyim bdag rnams kyis khye'u de'i ming zla ba zhes btags so/ /de nas bram ze'i khye'u zla ba grong khyer thams cad du brgyud de bskor nas/ bram ze de yang khye'u de la lhag par byams par gyur te/ 'chag pa dang 'dug pa dang nyal ba dag</text></item>
<item><p>141b6</p><section>mdo sde</section><text>gi tshe yang rtag tu legs par bsrung ba lhur byed cing 'dug go/ /bram ze de'i khyim yang khyim bdag mgon med zas sbyin dang nye ba zhig na 'dug go/ /de nas bram ze'i khye'u de khyim bdag mgon med zas sbyin dang bsten nas rgyal bu rgyal byed kyi tshal du song ste/ sangs rgyas kyi gsung thos</text></item>
<item><p>141b7</p><section>mdo sde</section><text>nas/ des bcom ldan 'das kyi bstan pa la dad pa rnyed do/ /de yang tshe thung ste shi nas sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa ni chos nyid kyis/ sems rnam pa gsum skye bar 'gyur te/ gang nas shi 'phos gang du</text></item>
<item><p>142a1</p><section>mdo sde</section><text>skyes las gang gis skyes snyam mo/ /de nas mi las shi 'phos pa dang sum cu rtsa gsum pa'i lha yul bzang por skyes pa dang / bcom ldan 'das la sems dga' bar gyur pa des mthong ngo / /de nas sngon bram zer gyur pa'i lha'i bu 'di snyam du sems te/ bdag zhag</text></item>
<item><p>142a2</p><section>mdo sde</section><text>lon nas gzod bcom ldan 'das blta ba'i phyir 'gro ba ni bdag gi cha ma yin gyis/ bdag zhag ma lon par bcom ldan 'das la blta ba'i phyir 'gro'o snyam mo/ /de nas sngon bram zer gyur pa'i lha'i bu rna cha gdub kor dag cing 'gul ba thogs pa lus do shal dang se mo dos brgyan pa/</text></item>
<item><p>142a3</p><section>mdo sde</section><text>nor bu sna tshogs kyis brgyan pa'i cod pan can lus gur gum dang ta ma la'i lo ma dang spr-i ka la sogs pas byugs pa des de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man dA ra rnams kyis thu ba bkang ste/ rgyal bu rgyal byed kyi</text></item>
<item><p>142a4</p><section>mdo sde</section><text>tshal thams cad 'od chen pos snang bar byas nas bcom ldan 'das la me tog gis gtor te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon bram zer gyur pa'i lha'i bu'i bsam pa dang bag la nyal dang khams dang rang bzhin thugs</text></item>
<item><p>142a5</p><section>mdo sde</section><text>su chud nas/ 'phags pa'i bden pa bzhi rtogs par 'gyur ba de lta bu'i chos ston te/ de thos nas sngon bram zer gyur pa'i lha'i bus 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas dga' ba'i</text></item>
<item><p>142a6</p><section>mdo sde</section><text>tshig lan gsum du brjod de/ btsun pa bcom ldan 'das kyis bdag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang bdag lha dang mi rnams kyi nang du bzhag pa 'di lta bu ni</text></item>
<item><p>142a7</p><section>mdo sde</section><text>bdag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen gyi tshogs kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang</text></item>
<item><p>142b1</p><section>mdo sde</section><text>smras pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni</text></item>
<item><p>142b2</p><section>mdo sde</section><text>sdug bsngal rgya mtsho'i pha rol rgal/ /'phags pa dgyes pa'i zhi ba'i go 'phang thob/ /mi mchog dbang po lha dang mis mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal 'phyang ba dga' gyur te/</text></item>
<item><p>142b3</p><section>mdo sde</section><text>btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha ltas lha yul song / /de nas sngon bram zer gyur pa'i lha'i bu de tshong pa khe spogs phyin pa dang zhing pa 'bru rgyal bar gyur pa dang dpa' bo g.yul las rgyal ba dang nad pa nad thams</text></item>
<item><p>142b4</p><section>mdo sde</section><text>cad las thar ba bzhin du 'byor pa gang gis bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /dge slong dag ni srod dang tho ras mi nyal bar brtson pa lhur byed pa la gnas te/ de dag gis bcom ldan 'das kyi thad du snang ba chen po byung ba mthong ngo / /mthong</text></item>
<item><p>142b5</p><section>mdo sde</section><text>nas kyang the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi bcom ldan 'das la blta ba'i slad du mchis lags</text></item>
<item><p>142b6</p><section>mdo sde</section><text>sam/ bcom ldan 'das kyis bka' stsal pa/ dge slong dag mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi nga la blta ba'i phyir 'ongs pa ma yin gyi/ bram ze'i bu gcig pa de tshe thung ste shi nas/ de nga la sems dga' bar gyur te/</text></item>
<item><p>142b7</p><section>mdo sde</section><text>sum cu rtsa gsum pa'i lha yul bzang por skyes nas/ de mdang sum nga'i thad du 'ongs te/ ngas de la chos bstan nas bden pa mthong bar gyur te rang gi gnas su song ngo / /de'i skabs su bram ze des bu gcig pa sdug cing phangs la snying du sdug cing yid du 'ong ba dang / bzod pa dang ldan pa</text></item>
<item><p>143a1</p><section>mdo sde</section><text>dang mi 'thun pa med pa de dur khrod du khyer nas pang par bzhag ste kyi hud bu/ kyi hud bu thu bo/ kyi hud bu gcig zhes zer zhing 'bod de/ de'i nye du rnams kyis de ltar bcugs kyang bslang ma nus nas de khwa dang / chun lag dang / bya rgod dang wa rnams kyis ni bskor/ /bud med</text></item>
<item><p>143a2</p><section>mdo sde</section><text>skra bshig pa dag dang ni 'grogs/ skye bo mang pos ni blta zhing 'dug go/ /de nas de'i bu lhar skyes pas pha smre sngags 'don pa mthong nas snying rjes snying bskyod de/ pha'i mya ngan bsal ba'i phyir bdag nyid drang srong gi cha lugs su sprul nas/ dur khrod kyi 'dab tu dka' thub lnga byed cing 'dug</text></item>
<item><p>143a3</p><section>mdo sde</section><text>go/ /de nas bram ze des drang srong de la dris pa/ kye'i drang srong chen po khyod dka' thub 'dis ci zhig sgrub/ drang srong gis smras pa/ nga ni rgyal srid sgrub ste/ nga'i gser gyi shing rta rin po che sna tshogs kyis spras pa nyi ma dang zla ba gnyis kyis shing rta'i 'khor lo byas la/ 'jig rten skyong ba bzhis</text></item>
<item><p>143a4</p><section>mdo sde</section><text>ni mdun nas 'dren te/ shing rta de la yang zhon zhing sa chen po 'di bskor bar 'dod do/ /bram zes smras pa/ gal te lo brgya tham pa'i bar/ /rgyun du dka' thub spyad byas te/ /dka' thub mchog ni spyad byas kyang / /gnas de khyod kyis re mi 'thob/ /drang srong gis smras pa/ khyod kyang</text></item>
<item><p>143a5</p><section>mdo sde</section><text>shi ba'i khog pa mchog tu mnam zhing mi gtsang ba'i ro shing 'dra bar gyur pa 'dis ci zhig sgrub/ bram zes smras pa/ sdug pa'i bu gcig pa shi ste de sgrub bo/ /drang srong gis smras pa/ gal te lo brgya tham pa'i bar/ /rgyun du ngu ba'i las byas kyang / /bu de khyod kyis re mi thob/ /khyod</text></item>
<item><p>143a6</p><section>mdo sde</section><text>ni ngus kyang ci la phan/ /de nas bram ze de drang srong gi tshig bden no snyam nas dad pa skyes so/ /dad pa skyes nas khyod su zhig ces dris so/ /de nas drang srong gis cha lugs de mi snang bar byas nas/ rang gi cha lugs su 'dug ste/ pha la smras pa/ bdag ni khyod kyi bu gcig pa de yin</text></item>
<item><p>143a7</p><section>mdo sde</section><text>te bcom ldan 'das la sems dga' bar gyur nas shi ste/ sum cu rtsa gsum pa'i lha yul bzang por skyes nas/ khyod kyi mya ngan bsal ba'i phyir 'dir 'ongs so/ /yab khyod tshur spyon/ bcom ldan 'das la skyabs su bzhud cig dang / khyed kyang 'khor ba las 'da' bar gyur kyang</text></item>
<item><p>143b1</p><section>mdo sde</section><text>srid do/ /de nas bram ze des shi ba'i rus bu bor nas/ bcom ldan 'das ga la ba der song ste phyin nas bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de la 'phags pa'i bden pa bzhi rtogs</text></item>
<item><p>143b2</p><section>mdo sde</section><text>par 'gyur ba de lta bu'i chos bstan pa mdzad de/ de thos nas bram ze des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob bo/ /des mtho bar 'gyur ba thob cing rnyed pa thob nas/ bcom ldan 'das kyi zhabs la mgo bos phyag</text></item>
<item><p>143b3</p><section>mdo sde</section><text>'tshal te lan gsum bskor ba byas te song ngo / /de nas dge slong dag the tshom skyes te/ the tshom thams cad gcod pa sangs rgyas bcom ldan 'das la zhus pa/ bcom ldan 'das lha'i bu 'dis 'di ltar pha'i mya ngan bsal nas bden pa mthong ba la yang bzhag pa la gzigs/ bcom ldan 'das</text></item>
<item><p>143b4</p><section>mdo sde</section><text>kyis bka' stsal pa/ dge slong dag da ltar 'dis bden pa mthong nas pha yongs su bskyabs pa 'di lta la ngo mtshar che ba ci yod/ 'dis ni 'das pa'i dus na so so'i skye bor 'dug pa'i tshe yang pha gsad pa la thug pa la lan gsum skyabs byas te/ de legs par rab tu nyon la yid</text></item>
<item><p>143b5</p><section>mdo sde</section><text>la zung shig dang ngas bshad do/ /dge slong dag sngon byung ba 'das pa'i dus na grong khyer bA rA Na sI na gzhan gyi chung ma la byi ba byed pa zhig yod de/ de'i bu ni dad pa dang ldan la dge zhing bsam pa bzang ba mi rnams shin tu 'grang ba zhig go/ /de nas re zhig na de'i phas rkun po byas nas/ rgyal</text></item>
<item><p>143b6</p><section>mdo sde</section><text>pos gshed ma rnams la sod cig ces bsgo'o/ /de nas bus lan gsum gyi bar du rgyal po la gsol nas srog phangs pa byin no/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na gzhan gyi chung ma la byi ba byed pa gang yin pa de ni bram</text></item>
<item><p>143b7</p><section>mdo sde</section><text>ze 'di yin no/ /byi ba byed pa'i bu gang yin pa de ni bram ze'i khye'u 'di yin no/ /dge slong rnams kyis gsol pa/ bcom ldan 'das las ci zhig bgyis na des pha dang bu gnyis ka bden pa mthong bar gyur lags/ /bcom ldan 'das kyis bka' stsal pa/ yang dag par rdzogs</text></item>
<item><p>144a1</p><section>mdo sde</section><text>pa'i sangs rgyas 'od srung gi ring la de gnyis ka dge bsnyen du gyur te/ skyabs su song ba dang bslab pa'i gzhi blangs pas na de'i phyir de ltar bden pa mthong bar gyur to/ /dge slong dag de bas na 'du byed thams cad mi rtag pa dang chos thams cad bdag</text></item>
<item><p>144a2</p><section>mdo sde</section><text>med pa dang mya ngan las 'das pa ni zhi ba'o snyam du mya ngan las 'das pa la 'bad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag dang lha dang lha ma yin dang nam mkha' lding dang mi'am ci dang</text></item>
<item><p>144a3</p><section>mdo sde</section><text>lto 'phye chen po la sogs pa gzhan dag kyang yi rangs te/ bcom ldan 'das kyis gsungs pa la mngon par bstod do// //sA la zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang</text></item>
<item><p>144a4</p><section>mdo sde</section><text>'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/</text></item>
<item><p>144a5</p><section>mdo sde</section><text>ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ /na</text></item>
<item><p>144a6</p><section>mdo sde</section><text>bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs</text></item>
<item><p>144a7</p><section>mdo sde</section><text>so/ /de'i tshe mnyan du yod par sA la gcog pa zhes bya ba'i dus ston byung ste/ der srog chags 'bum phrag du ma 'dus nas shing sa la'i ma tog blangs te rtse zhing dga' la dga' mgur spyod do/ /de nas re zhig na tshong dpon gyi bu mo zhig gis sa la'i me tog blangs te/</text></item>
<item><p>144b1</p><section>mdo sde</section><text>mnyan du yod pa'i nang du song ba dang bcom ldan 'das kyang dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ mnyan du yod par bsod snyoms mdzad de slar gshegs nas/ bu mo des sangs rgyas bcom ldan 'das sku skyes bu chen po'i</text></item>
<item><p>144b2</p><section>mdo sde</section><text>mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong nas kyang dga' ba</text></item>
<item><p>144b3</p><section>mdo sde</section><text>skyes te/ bcom ldan 'das la sa la'i me tog gis gtor to/ /de nas bcom ldan 'das la bskor ba byas te/ phyir log nas khyim du dgos pa'i phyir yang gzhan dag blang ngo snyam pa dang / re zhig na de sa la'i shing la 'dzegs pa las lhung ste shi nas bcom ldan 'das la bsnyen</text></item>
<item><p>144b4</p><section>mdo sde</section><text>bkur byas nas/ sum cu rtsa gsum pa'i lha'i yul bzang por skyes so/ /de nas re zhig na lus dang gzhal med khang sA la'i me tog gis brgyan te/ lha'i 'dun sa'i nang du song ngo / /de'i tshe lha'i dbang po brgya byin yang lha'i 'dun sa chos bzang na lha'i tshogs kyi nang na</text></item>
<item><p>144b5</p><section>mdo sde</section><text>sangs rgyas dang chos dang dge 'dun gyi bsngags pa brjod cing 'dug pa las/ lha'i dbang po brgya byin gyis lha'i bu mo lus dang gzhal med khang sA la'i me tog gis brgyan pa dge ba'i rtsa ba 'bar ba de mthong ngo / /mthong nas kyang de la tshigs su bcad de smras pa/</text></item>
<item><p>144b6</p><section>mdo sde</section><text>ci phyir khyod kyi lus mdog dag pa'i gser 'dra pad ma ud pal lta bur gyur/ /'di na lus dpal mtshungs med khyod kyi lus las 'od byung 'di dag ci las gyur/ /ci yi phyir na khyod kyi bzhin mdog pad ma rgyas 'dra gser mdog lta bur gyur/ las rnams gang gi</text></item>
<item><p>144b7</p><section>mdo sde</section><text>'bras bu myong gyur 'di ni lha mo khyod kyis bdag la smros/ lha mos smras pa/ mtshan mchog dag gis rgyas pa yi/ /mi yi nyi ma nyan thos bcas/ /sA la'i me tog rdul med pa/ /bzang po dag gis legs par gtor/ /las dge de 'dra byas pa'i phyir/ /</text></item>
<item><p>145a1</p><section>mdo sde</section><text>bdag ni lhag par mngon du mdzes/ /bzhin mdog pad ma zla ba ltar/ /rnam dag 'od ldan blta na sdug /brgya byin gyis smras pa/ kye ma yon tan nyid kyi zhing / /nyes pa thams cad rnam spangs pa/ /mtho ris sdug par skye ba'i phyir/ /de la khyod kyis</text></item>
<item><p>145a2</p><section>mdo sde</section><text>sa bon btab/ /bzhin mdzes pad ma'i 'dab ma yangs pa 'dra ba'i mig ldan ma/ /bud med mchog rnams kyis ni gang la bkur sti byas pa yi/ /sangs rgyas pad ma rgyas pa'i 'dab yangs 'dra ba'i spyan mnga' ba/ /gser mchog phung po lta bur mdangs dkar de</text></item>
<item><p>145a3</p><section>mdo sde</section><text>la su mi mchod/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos/ gang du skyes/ las gang gis skyes snyam mo/ /de nas mi las shi 'phos pa dang sum cu rtsa gsum pa'i lha yul bzang</text></item>
<item><p>145a4</p><section>mdo sde</section><text>por skyes pa dang / /bcom ldan 'das la sems dga' bar gyur par des mthong ngo / /de nas lha'i bu mo de 'di snyam du sems te/ bdag zhag lon nas gzod bcom ldan 'das la blta ba'i phyir 'gro ba ni bdag gi cha ma yin gyis/ bdag zhag ma lon par bcom</text></item>
<item><p>145a5</p><section>mdo sde</section><text>ldan 'das la blta ba'i phyir 'gro'o snyam mo/ /de nas lha'i bu mo rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu rin po che sna tshogs kyis brgyan pa'i cod pan can/ lus gur gum dang ta ma la'i lo ma dang spr-i ka la</text></item>
<item><p>145a6</p><section>mdo sde</section><text>sogs pas byugs pa de/ lha'i bu mo 'bum phrag du mas g.yog byas nas de nyid kyi mtshan mo sa la'i me tog gi gzhal med khang de nyid de dang bcas pas bcom ldan 'das kyi thad du song ngo / /de nas bcom ldan 'das la me tog gis gtor te/ chos mnyan pa'i</text></item>
<item><p>145a7</p><section>mdo sde</section><text>phyir/ bcom ldan 'das kyi spyan sngar 'dug go/ /de nas bcom ldan 'das kyis lha'i bu mo de'i bsam pa dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/</text></item>
<item><p>145b1</p><section>mdo sde</section><text>de thos nas lha'i bu mo des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum brjod de/ btsun pa bcom ldan 'das kyis bdag gi khrag dang mchi ma'i rgya</text></item>
<item><p>145b2</p><section>mdo sde</section><text>mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang</text></item>
<item><p>145b3</p><section>mdo sde</section><text>ma bgyis/ lha rnams kyis kyang ma bgyis/ nang mi dang gnyen gyi tshogs kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i ngan song</text></item>
<item><p>145b4</p><section>mdo sde</section><text>lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni sdug bsngal rgya</text></item>
<item><p>145b5</p><section>mdo sde</section><text>mtsho pha rol rgal/ /'phags pa dgyes pa'i zhi ba'i go 'phang thob/ /mi mchog dbang po lha dang mis mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal</text></item>
<item><p>145b6</p><section>mdo sde</section><text>'phyang ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas lha'i bu mo de tshong pa khe spogs phyin pa dang / zhing pa 'bru rgyal bar gyur pa dang / dpa'</text></item>
<item><p>145b7</p><section>mdo sde</section><text>bo g.yul las rgyal ba dang / nad pa nad thams cad las thar ba bzhin du/ 'byor pa gang gis bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /dge slong dag ni srod dang tho ras mi nyal bar brtson pa lhur byed pa la gnas te de</text></item>
<item><p>146a1</p><section>mdo sde</section><text>dag gis bcom ldan 'das kyi thad du snang ba chen po byung ba mthong ngo / /mthong nas kyang the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs</text></item>
<item><p>146a2</p><section>mdo sde</section><text>pa'am lha'i dbang po brgya byin nam/ 'jig rten skyong ba bzhi bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi nga la blta ba'i phyir</text></item>
<item><p>146a3</p><section>mdo sde</section><text>'ongs pa ma yin no/ /bu mo gang gis lam khar me tog gis gtor ba de khyod kyis mthong ngam/ btsun pa mthong lags so/ /de ni nga la sems dga' ba bskyed nas shi ste/ sum cu rtsa gsum pa'i lha yul bzang por skyes nas de nga'i thad du 'ongs te/ ngas de la</text></item>
<item><p>146a4</p><section>mdo sde</section><text>chos bstan nas bden pa mthong bar gyur te/ rang gi gnas su song ngo / /dge slong dag de bas na 'di ltar bslab par bya ste/ ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ bla mar byas/ ri mor</text></item>
<item><p>146a5</p><section>mdo sde</section><text>byas/ mchod pa byas nas brten te gnas par bya'o zhes dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //gang</text></item>
<item><p>146a6</p><section>mdo sde</section><text>po la sogs pa'i rtogs pa brjod pa brgya pa bam po bcu gsum pa/ dpal ldan ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams</text></item>
<item><p>146a7</p><section>mdo sde</section><text>dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod</text></item>
<item><p>146b1</p><section>mdo sde</section><text>pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang</text></item>
<item><p>146b2</p><section>mdo sde</section><text>gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe rgyal po'i khab kyi grong khyer na rgyal po gzugs can</text></item>
<item><p>146b3</p><section>mdo sde</section><text>snying po rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med</text></item>
<item><p>146b4</p><section>mdo sde</section><text>pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de nas gang gi tshe rgyal po gzugs can snying pos bcom ldan 'das las bden pa mthong ba</text></item>
<item><p>146b5</p><section>mdo sde</section><text>de'i tshe btsun mo'i 'khor dang bcas te/ dus gsum du bcom ldan 'das kyi thad du 'gro'o/ /de nas rgyal po gzugs can snying po phyi zhig na dpyid kyi dus la bab pa'i tshe/ shing ljon pa rnams me tog rgyas la ngang pa dang / khrung khrung dang / rma bya dang / ne tso dang / ri skegs</text></item>
<item><p>146b6</p><section>mdo sde</section><text>dang / khu byug dang / shang shang te'u rnams skad 'byin pa'i nags khrod na/ skyed mos tshal gyi sar btsun mo dam pa dang btsun mo'i 'khor dang bcas te dong nas/ der btsun mo'i 'khor gyis rgyal po la gsol pa/ lha bdag cag ni gdugs gcig bzhin du bcom ldan</text></item>
<item><p>146b7</p><section>mdo sde</section><text>'das kyi thad du mchi ba'i rngo mi thogs na/ lha btsun mo'i 'khor gyi nang 'dir de bzhin gshegs pa'i dbu skra dang sen mo'i mchod rten brtsigs te zhal bsro bar ci gnang / 'on kyang bdag cag gis de la rgyun du mar me dang / bdug pa dang / me tog dang / spos</text></item>
<item><p>147a1</p><section>mdo sde</section><text>dang / me tog phreng dang / byug pa dang / gdugs dang / rgyal mtshan dang / ba dan dag gis bkur sti bgyi'o zhes gsol to/ /de nas re zhig na rgyal po gzugs can snying pos/ bcom ldan 'das la gsol pa/ bcom ldan 'das</text></item>
<item><p>147a2</p><section>mdo sde</section><text>bdag la dbu skra dang sen mo stsal du gsol/ 'on tang bdag gis mchis brang 'khor du de bzhin gshegs pa'i mchod rten brtsigs te/ zhal bsro bar bgyi'o zhes gsol to/ /de nas re zhig na bcom ldan 'das kyis dbu skra dang sen mo byin nas rgyal po gzugs</text></item>
<item><p>147a3</p><section>mdo sde</section><text>can snying po btsun mo'i 'khor dang bcas pas/ btsun mo'i 'khor gyi nang du bkur sti chen po dang ldan pas de bzhin gshegs pa'i dbu skra dang sen mo'i mchod rten brtsigs te zhal bsros nas/ de la btsun mo'i 'khor gyis mar me dang / bdug pa dang / me tog</text></item>
<item><p>147a4</p><section>mdo sde</section><text>dang / spos dang / me tog phreng dang / byug pa dang / gdugs dang / rgyal mtshan dang / ba dan dag gis kyang mchod pa byed do/ /de nas gang gi tshe rgyal po ma skyes dgra lha sbyin gyis rbad de/ yab chos dang ldan pa chos bzhin du rgyal po byed pa bsad nas</text></item>
<item><p>147a5</p><section>mdo sde</section><text>rang rgyal por zhugs pa de'i tshe bcom ldan 'das kyi bstan pa la sbyin par bya ba'i chos thams cad bcad da/ su yang de bzhin gshegs pa'i mchod rten la bkur sti ma byed cig ces khrims kyang bcas so/ /de nas gang gi tshe tshes lnga la skabs 'byed pa'i</text></item>
<item><p>147a6</p><section>mdo sde</section><text>dus la bab pa de'i tshe dbu skra dang sen mo'i mchod rten de la su yang phyag dar byed pa'am/ mar me dang / bdug pa dang / me tog dbul ba med do/ /de nas btsun mo'i 'khor gyis dbu skra dang sen mo'i mchod rten de de lta bur gyur pa yang mthong / rgyal po</text></item>
<item><p>147a7</p><section>mdo sde</section><text>gzugs can snying po yang dran nas/ snying rje rje skad du ngu zhing kyi hud chos dang ldan pa'i rgyal po dang bral bas bdag cag bsod nams las 'gribs so zhes 'dzer to/ /de'i nang nas btsun mo dpal ldan ma zhes bya ba des rang gi srog dang bsdos te/ sangs rgyas</text></item>
<item><p>147b1</p><section>mdo sde</section><text>kyi yon tan rjes su dran nas/ dbu skra dang sen mo'i mchod rten la phyag dar byas te/ mar me'i phreng ba dngar to/ /de nas re zhig na rgyal po ma skyes dgra khang pa brtsegs pa'i steng du byung ste/ snang ba chen po de mthong nas 'di ci zhig ces dris pa dang / re zhig</text></item>
<item><p>147b2</p><section>mdo sde</section><text>na gzhan zhig gis dpal ldan mas dbu skra dang sen mo'i mchod rten la mar me'i phreng ba dngar ba lags so zhes byas so/ /de nas dpal ldan ma bkug ste ci'i phyir khyod kyis rgyal po'i bka' bcag ces smras na/ de na re bdag gis khyod kyis bka' bcag tu lags</text></item>
<item><p>147b3</p><section>mdo sde</section><text>kyang bdag gis chos dang ldan pa'i rgyal po gzugs can snying po'i bka' ma bcag go zhes zer ro/ /de nas de khros nas 'khor lo 'phangs te bsad do/ /de nas bcom ldan 'das la sems dga' bar gyur te shi nas sum cu rtsa gsum pa'i lha yul bzang por</text></item>
<item><p>147b4</p><section>mdo sde</section><text>skyes so/ /de'i tshe lha mdun ma zhig kyang 'dus nas lha'i bu mo dpal ldan ma lha'i 'od kyi dkyil 'khor snang ba kho ra khor yug tu dpag tshad gcig yod pa dang ldan pa de lha'i 'dun sa'i nang du song ngo / /de nas lha'i dbang po brgya byin gyis snang ba chen po de dang</text></item>
<item><p>147b5</p><section>mdo sde</section><text>lha'i 'od dpag tshad gcig pa mthong nas dris pa/ ci'i phyir khyod kyi lus mdog dag pa'i gser 'dra pad ma ud pal lta bur gyur/ /'di na lus dpal mtshungs med khyod kyi lus las 'od 'byung 'di dag ci las gyur/ /ci yi phyir na khyod kyi bzhin mdog</text></item>
<item><p>147b6</p><section>mdo sde</section><text>pad ma rgyas 'dra gser mdog lta bur gyur/ /las rnams gang gis 'bras bu myong gyur 'di ni lha mo khyod kyis bdag la smros/ /lha mos smras pa/ 'jig rten gsum mgon 'gro ba'i sgron gcig po/ /mtshan mchog rnams kyis phyug pa'i sangs rgyas</text></item>
<item><p>147b7</p><section>mdo sde</section><text>mthong / /smra mchog nyon mongs mun pa sel ba la/ /mun pa sel ba'i mar me yon tu phul/ /zla ba'i 'od zer mdog dang 'dra ba'i 'od/ /mthong nas thub la snying nas dad pa skyes/ /'od zer mthong nas dga' bar gyur pa yis/ /ston pa smra ba'i mchog la</text></item>
<item><p>148a1</p><section>mdo sde</section><text>phyag kyang bgyis/ /las dge de 'dra byas pa'i phyir/ /bdag ni lhag par mngon tu mdzes/ /bzhin mdog pad ma zla ba ltar/ /rnam dag 'od ldan blta na sdug /brgya byin gyis smras pa/ kye ma yon tan nyid kyi zhing / /nyes pa</text></item>
<item><p>148a2</p><section>mdo sde</section><text>thams cad rnam spangs pa/ /mtho ris sdug par skye ba'i phyir/ /de la khyod kyis sa bon btab/ /bzhin mdzes pad ma'i 'dab ma yangs pa 'dra ba'i mig ldan ma/ /bud med mchog rnams kyis ni gang la bkur sti byas pa yi/ /sangs rgyas pad ma rgyas pa'i</text></item>
<item><p>148a3</p><section>mdo sde</section><text>'dab yangs 'dra ba'i spyan mnga' ba/ /gser mchog phung po lta bur mdangs dkar de la su mi mchod/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos gang du skyes las gang gis skyes</text></item>
<item><p>148a4</p><section>mdo sde</section><text>snyam mo/ /de nas mi las shi 'phos pa dang sum cu rtsa gsum pa'i lha yul bzang por skyes pa dang / bcom ldan 'das la sems dga' bar gyur par des mthong ngo / /de nas lha'i bu mo dpal ldan ma 'di snyam du sems te/ bdag zhag lon nas gzod bcom</text></item>
<item><p>148a5</p><section>mdo sde</section><text>ldan 'das la blta ba'i phyir 'gro ba ni bdag gi cha ma yin gyis/ bdag zhag ma lon par bcom ldan 'das la blta ba'i phyir 'gro'o snyam mo/ /de nas lha'i bu mo dpal ldan ma lha'i 'od kyi snang bas gang ba des de nyid kyi mtshan mo lha'i me tog ud pal dang / pad ma</text></item>
<item><p>148a6</p><section>mdo sde</section><text>dang / ku mu da dang / pad ma dkar po dang / man dA ra rnams kyis thu ba bkang ste/ rgyal po'i khab bya ka lan da ka gnas pa thams cad 'od chen pos snang bar byas nas/ bcom ldan 'das la me tog gis gtor te/ chos mnyan pa'i phyir bcom ldan 'das kyi</text></item>
<item><p>148a7</p><section>mdo sde</section><text>spyan sngar 'dug go/ /de nas bcom ldan 'das kyis lha'i bu mo dpal ldan ma'i bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par gyur pa de lta bu'i chos bstan te/ de thos nas lha'i bu mo dpal ldan mas</text></item>
<item><p>148b1</p><section>mdo sde</section><text>'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum brjod de/ btsun pa bcom ldan 'das kyis bdag gi khrag dang mchi ma'i rgya mtsho</text></item>
<item><p>148b2</p><section>mdo sde</section><text>bskams pa dang / rus pa'i la bsgral ba dang / ngan song gi sgo rnams bcad pa dang mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang ma</text></item>
<item><p>148b3</p><section>mdo sde</section><text>bgyis/ lha rnams kyis kyang ma bgyis/ nang mi dang gnyen gyi tshogs rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan</text></item>
<item><p>148b4</p><section>mdo sde</section><text>pa'i ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ bdag gis de ring nyes pa spangs pa'i mig /shin tu rnam dag khyod las brten nas thob/ /</text></item>
<item><p>148b5</p><section>mdo sde</section><text>bdag ni sdug bsngal rgya mtsho pha rol rgal/ /'phags pa dgyes pa'i zhi ba'i go 'phang 'thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras</text></item>
<item><p>148b6</p><section>mdo sde</section><text>bu yod/ /de nas do shal 'phyang ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas lha'i bu mo dpal ldan ma/ tshong pa khe spogs phyin pa dang /</text></item>
<item><p>148b7</p><section>mdo sde</section><text>zhing pa 'bru rgyal bar gyur pa dang / /dpa' bo g.yul las rgyal ba dang / /nad pa nad thams cad las thar ba bzhin du 'byor pa gang gis bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /dge slong dag ni srod dang tho ras</text></item>
<item><p>149a1</p><section>mdo sde</section><text>mi nyal bar brtson pa lhur byed pa la gnas te/ de dag gis bcom ldan 'das kyi thad du snang ba chen po byung ba mthong ngo / /mthong nas kyang the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das ci</text></item>
<item><p>149a2</p><section>mdo sde</section><text>lags mdang sum mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag mi mjed kyi bdag po tshangs pa'am lha'i</text></item>
<item><p>149a3</p><section>mdo sde</section><text>dbang po brgya byin nam 'jig rten skyong ba bzhi nga la blta ba'i phyir 'ongs pa ma yin gyi/ rgyal po gzugs can snying po'i btsun mo dpal ldan ma zhes bya bas rang gi srog dang bsdos te/ sangs rgyas kyi yon tan rjes su dran nas de bzhin gshegs pa'i dbu skra dang sen mo'i</text></item>
<item><p>149a4</p><section>mdo sde</section><text>mchod rten la mar me'i phreng ba dngar nas/ rgyal po ma skyes dgra khros pas bsad de/ de nga la dga' ba'i sems bskyed nas shi ste sum cu rtsa gsum pa'i lha yul bzang por skyes nas/ deng mdang sum nga'i thad du 'ongs te/ ngas de la chos bstan nas bden pa</text></item>
<item><p>149a5</p><section>mdo sde</section><text>mthong bar gyur te rang gi gnas su song ngo / /dge slong dag de bas na 'di ltar bslab par bya ste/ /ston pa la bkur sti bya'o/ /bla mar bya'o/ /ri mor bya'o/ /mchod pa bya'o/ /ston pa la bkur sti byas/ /bla mar byas/ /ri mor byas/ /mchod pa byas nas</text></item>
<item><p>149a6</p><section>mdo sde</section><text>brten te gnas par bya'o zhes dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //gos zhes bya ba ni/</text></item>
<item><p>149a7</p><section>mdo sde</section><text>sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin</text></item>
<item><p>149b1</p><section>mdo sde</section><text>rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen</text></item>
<item><p>149b2</p><section>mdo sde</section><text>po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa</text></item>
<item><p>149b3</p><section>mdo sde</section><text>mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas gang gi tshe khyim bdag mgon med zas sbyin gyis/ sangs rgyas la sogs pa dge slong gi dge 'dun la rgyal bu rgyal byed kyi tshal phul te/</text></item>
<item><p>149b4</p><section>mdo sde</section><text>mthar gyis gser srang bye ba phrag brgya bcom ldan 'das kyi bstan pa la phul ba de'i tshe de'i blo skyes pa ma la bdag sbyin pa dag sbyin zhing bsod nams dag byed pa 'di lta la ngo mtshar che ba ci yod kyis/ bdag gis skye bo dbul po rnams la phan gdags pa'i phyir mnyan</text></item>
<item><p>149b5</p><section>mdo sde</section><text>du yod pa na gnas pa'i skye bo rnams dad pa bsdus te/ bcom ldan 'das nyan thos kyi dge 'dun dang bcas pa la bsnyen bkur bya'o/ /de ltar byas pa dang bdag gis skye bo mang po la yang phan gdags par gyur la/ bsod nams mang po yang bskyed par</text></item>
<item><p>149b6</p><section>mdo sde</section><text>'gyur ro snyam mo/ /de nas khyim bdag mgon med zas sbyin gyis ji ltar bsams pa de/ rgyal po la gsol nas/ rgyal pos kyang mnyan du yod pa thams cad du dril bsgrags te/ mnyan du yod pa na gnas pa'i pho brang 'khor gyi mi khyed rnams nyon cig /</text></item>
<item><p>149b7</p><section>mdo sde</section><text>deng nas zhag bdun na khyim bdag mgon med zas sbyin gyis/ de bzhin gshegs pa'i nyan thos rnams kyi phyir glang po che la zhon te/ dad pa sdud par 'dod kyis khyed gang gis ji tsam yongs su gtang bar bya ba de yongs su gtang bar gyis shig ces bsgo'o/ /de</text></item>
<item><p>150a1</p><section>mdo sde</section><text>nas re zhig na zhag bdun lon pa dang khyim bdag mgon med zas sbyin glang po che la zhon te/ de bzhin gshegs pa'i nyan thos rnams kyi phyir dad pa sdud pa la zhugs te/ der gang dag la ji tsam bdog pa de dag de tsam sbyin par byed de/ kha cig ni</text></item>
<item><p>150a2</p><section>mdo sde</section><text>mgul gyi se mo do sbyin par byed/ kha cig ni gdu bu sbyin par byed/ kha cig ni dpung rgyan sbyin par byed/ kha cig ni gser gyi phreng ba sbyin par byed/ kha cig ni sor gdub kyi rgyan sbyin par byed/ kha cig ni mu tig gi do shal sbyin par byed/ kha cig ni gser sbyin</text></item>
<item><p>150a3</p><section>mdo sde</section><text>par byed/ kha cig ni dngul sbyin par byed/ kha cig ni tha na zho'i brgyad cha tsam yang sbyin par byed do/ /khyim bdag de yang gzhan la phan gdags pa'i phyir len par byed do/ /de nas re zhig na bud med shin tu dbul mo zhig gis sha thang ste/ zla ba gsum gyis ras yug</text></item>
<item><p>150a4</p><section>mdo sde</section><text>cig rnyed nas des ras de gyon te srang du zhugs pa dang / des khyim bdag mgon med zas sbyin dung 'bud cing rnga zlum brdung bzhin du rgyang nas 'ongs pa mthong nas des dge bsnyen zhig la dris pa ji ste/ khyim bdag 'di phyug cing nor mang la longs spyod che ste/ gter sa'i</text></item>
<item><p>150a5</p><section>mdo sde</section><text>'og tu sbas pa rnams kyang mthong na/ ci'i phyir 'di gzhan gyi khyim nas slong zhing skor bar byed ces byas pa dang / dge bsnyen de na re gzhan la phan gdags pa'i phyir te gang dag bcom ldan 'das nyan thos kyi dge 'dun dang bcas pa/ bshos gsol mi nus pa de dag</text></item>
<item><p>150a6</p><section>mdo sde</section><text>gi don du phan 'dogs par byed de/ ci nas mang po bsdongs te bcom ldan 'das la dbul du 'jug go zhes zer ro/ /de nas bu mo de'i blo skyes pa/ 'o na bdag ni bsod nams ma byas pa yin la/ bdag gcig pus bcom ldan 'das nyan thos kyi dge 'dun dang</text></item>
<item><p>150a7</p><section>mdo sde</section><text>bcas pa bshos gsol ba'i mthu bdag la med kyis/ bdag gis 'di la cung zad dbul bar bya gor ma chag snyam mo/ /de nas bdag nyid la ci bdog ces bltas na ras yug gcig ma gtogs pa gzhan ci yang ma mthong ste/ /des bsams pa gal te bdag 'di</text></item>
<item><p>150b1</p><section>mdo sde</section><text>na 'dug bzhin du ras 'di phul na ni bdag gcer bur 'byung gis bdag khang thog tu song la ras dor ro snyam mo/ /de nas de khang thog tu song nas rang gi lus las ras phud de/ khyim bdag mgon med zas sbyin gyi steng du bor ba dang / khyim bdag des kyang 'phrigs te/ 'dis khang</text></item>
<item><p>150b2</p><section>mdo sde</section><text>thog nas bor ba las na/ 'di la nor de las med gor ma chag snyam nas rang gi g.yog rnams la bsgo ba/ khyed dong la ras 'di sus bor ba ltos shig ces byas nas/ de dag gis bltas pa dang re zhig na bu mo de tsog tsog por 'dug pa mthong ngo / /de nas de dag gis</text></item>
<item><p>150b3</p><section>mdo sde</section><text>dris pa dang / de nas bcom ldan 'das kyi yon tan brjod pa bdag gis thos nas dbul ba'i 'jigs pas skrag ste bdag gis gos rnyed pa de de bzhin gshegs pa la sogs pa dge slong gi dge 'dun la phul lo zhes zer ro/ /de nas de dag gis khyim bdag</text></item>
<item><p>150b4</p><section>mdo sde</section><text>mgon med zas sbyin la byas so/ /de nas khyim bdag mgon med zas sbyin mchog tu ngo mtshar du gyur nas/ bu mo de la gos dang rgyan rnam pa sna tshogs bskon to/ /de nas de tshe thung ste shi nas sum cu rtsa gsum pa'i lha yul bzang por skyes te/ skyes ma thag tu lha'i bu</text></item>
<item><p>150b5</p><section>mdo sde</section><text>dang lha'i bu mo gzhan su la yang med pa de lta bu'i gos dag de la byung ngo / /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos gang du skyes las gang gis skyes snyam mo/ /de nas mi las shi</text></item>
<item><p>150b6</p><section>mdo sde</section><text>'phos pa dang sum cu rtsa gsum pa'i lha yul bzang por skyes pa dang bcom ldan 'das la ras phul bar des mthong ngo / /de nas sngon ras 'bul 'bul ba'i lha'i bu mo rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu rin po che</text></item>
<item><p>150b7</p><section>mdo sde</section><text>sna tshogs kyis brgyan pa'i cod pan can/ lus gur gum dang ta ma la'i lo ma dang spr-i ka la sogs pas byugs pa des/ de nyid kyi mtshan mo lha'i me tog ud pa la dang / pad ma dang / ku mu da dang / pad ma dkar po dang / man da ra rnams kyis thu ba bkang ste/ rgyal</text></item>
<item><p>151a1</p><section>mdo sde</section><text>bu rgyal byed kyi tshal thams cad 'od chen pos snang bar byas nas/ bcom ldan 'das la me tog gis gtor te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon ras 'bul 'bul ba'i lha'i bu mo'i bsam</text></item>
<item><p>151a2</p><section>mdo sde</section><text>pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas sngon ras 'bul 'bul ba'i lha'i bu mos 'jig tshogs la lta ba'i ri'i rtse mo mthon po nyi shu ye shes rdo rjes bcom</text></item>
<item><p>151a3</p><section>mdo sde</section><text>nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams</text></item>
<item><p>151a4</p><section>mdo sde</section><text>bcad pa dang / mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen</text></item>
<item><p>151a5</p><section>mdo sde</section><text>gyi tshogs kyis kyang ma bgyis/ sngon gyi mtshun rnams kyis kyang ma bgyis/ /dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams</text></item>
<item><p>151a6</p><section>mdo sde</section><text>rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni sdug bsngal rgya mtsho'i pha rol rgal/ /'phags pa dgyes pa zhi ba'i go 'phang thob/ /</text></item>
<item><p>151a7</p><section>mdo sde</section><text>mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal 'phyang ba dga' gyur te/ /btud cing zhabs gnyis la ni phyag 'tshal nas/ /</text></item>
<item><p>151b1</p><section>mdo sde</section><text>dgra thub la ni bskor ba byas nas kyang / /lha yi 'jig rten kha bltas lha yul song / /de nas sngon ras 'bul 'bul ba'i lha'i bu mo de tshong pa khe spogs phyin pa dang / zhing pa 'bru rgyal bar gyur pa dang / dpa' bo g.yul las rgyal ba dang / nad pa nad thams cad las thar</text></item>
<item><p>151b2</p><section>mdo sde</section><text>ba bzhin du 'byor pa gang gis/ bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /dge slong dag ni srod dang tho ras mi nyal bar brtson pa lhur byed pa la gnas te/ de dag gis bcom ldan 'das kyi thad du snang ba chen po byung ba mthong ngo / /</text></item>
<item><p>151b3</p><section>mdo sde</section><text>mthong nas kyang the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das ci lags mdang sum mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi bcom ldan 'das la blta ba'i slad du mchis lags sam/ bcom</text></item>
<item><p>151b4</p><section>mdo sde</section><text>ldan 'das kyis bka' stsal pa/ dge slong dag mi mjed kyi bdag po tshangs pa'am/ lha'i dbang po brgya byin nam 'jig rten skyong ba bzhi nga la blta ba'i phyir 'ongs pa ma yin gyi/ ras 'bul 'bul ba'i bud med de khyim bdag mgon med zas sbyin dad pa sdud</text></item>
<item><p>151b5</p><section>mdo sde</section><text>par byed pa la ras phul nas shi ste/ sum cu rtsa gsum pa'i lha yul bzang por skyes nas/ de mdang sum nga'i thad du 'ongs te ngas de la chos bstan nas/ bden pa mthong bar gyur te rang gi gnas su song ngo / /dge slong dag de bas na 'di ltar bslab par bya ste/</text></item>
<item><p>151b6</p><section>mdo sde</section><text>sangs rgyas dang chos dang dge 'dun rnams la bkur sti bya'i bkur sti med par mi bya'o zhes dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par</text></item>
<item><p>151b7</p><section>mdo sde</section><text>bstod do// //ne tso zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams</text></item>
<item><p>152a1</p><section>mdo sde</section><text>dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang /</text></item>
<item><p>152a2</p><section>mdo sde</section><text>lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>152a3</p><section>mdo sde</section><text>rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe rgyal po'i khab kyi grong khyer na rgyal po gzugs can snying po rgyal po byed de/ de'i ring la 'byor pa dang /</text></item>
<item><p>152a4</p><section>mdo sde</section><text>rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang</text></item>
<item><p>152a5</p><section>mdo sde</section><text>dang / ma he dang ldan par 'dug ste/ gnod pa med cing tsher ma dkrugs la/ bu gcig pa la bya ba bzhin du rgyal srid bskyangs so/ /rgyal po de yang dad pa dang ldan la dge zhing bsam pa bzang ba bdag la phan pa dang gzhan la phan pa la zhugs te/ snying rje che ba/ bdag nyid</text></item>
<item><p>152a6</p><section>mdo sde</section><text>che ba/ chos 'dod pa/ skye dgu la byams pa zhig go/ /de nas re zhig na bcom ldan 'das mthong bar smon te/ lag pa la rkom tshugs bcas nas sems khong du chud cing 'dug go/ /de nas blon po rnams kyis smras pa/ lha ci'i slad du thugs ngan mdzad/ rgyal pos</text></item>
<item><p>152a7</p><section>mdo sde</section><text>smras pa/ ngas bcom ldan 'das ring zhig ma mthong ngo / /ngas bde bar gshegs pa ring zhig ma mthong ngo / /da ni bcom ldan 'das mthong bar 'dod do/ /de nas bcom ldan 'das nyin par gnas pa la zhugs pas/ lha'i snyan rnam par dag pa mi las 'das pas rgyal po</text></item>
<item><p>152b1</p><section>mdo sde</section><text>gzugs can snying po smon pa gsan to/ /de'i skabs su sangs rgyas bcom ldan 'das rnams kyis ni mi mkhyen pa'am mi gzigs pa'am mi rtogs pa'am thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la</text></item>
<item><p>152b2</p><section>mdo sde</section><text>phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul</text></item>
<item><p>152b3</p><section>mdo sde</section><text>ba'i gzhi gsum la mkhas pa/ /chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa dang / mi 'jigs pa bzhis mi 'jigs pa/ khyu mchog gi yang dag pa'i</text></item>
<item><p>152b4</p><section>mdo sde</section><text>seng ge'i sgra chen po sgrogs pa/ yan lag lnga rnams par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi</text></item>
<item><p>152b5</p><section>mdo sde</section><text>me tog gis phyug pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la gnas pa/ /stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad</text></item>
<item><p>152b6</p><section>mdo sde</section><text>par du 'phags pa rnams ni chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang</text></item>
<item><p>152b7</p><section>mdo sde</section><text>gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i</text></item>
<item><p>153a1</p><section>mdo sde</section><text>nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par</text></item>
<item><p>153a2</p><section>mdo sde</section><text>grol bar bya snyam du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das rgyal po gzugs can</text></item>
<item><p>153a3</p><section>mdo sde</section><text>snying po la phan gdags pa'i phyir/ dbyar zla ba gsum 'das nas chos gos mdzad de chos gos zin nas chos gos gsol te lhung bzed bsnams nas ljongs rgyu zhing mthar gyis gshegs pa las nags khrod cig tu byon pa dang / nags khrod de na ne tso mi skad shes pa zhig</text></item>
<item><p>153a4</p><section>mdo sde</section><text>gnas te/ des bcom ldan 'das thag ring po zhig nas mthong ngo / /de nas shin tu rings par song ste/ bcom ldan 'das la gsol pa/ bcom ldan 'das tshur gshegs/ bcom ldan 'das gshegs pa legs so legs so/ /bdag la phan gdags su</text></item>
<item><p>153a5</p><section>mdo sde</section><text>gsol/ nags khrod 'di kho nar gshegs dgongs gdab par gsol zhes byas so/ /de nas bcom ldan 'das ne tso de la phan gdags pa'i phyir shing gang la ne tso gnas pa de'i drung du rtswa'i gdan bting nas skyil mo krung bcas te bzhugs so/ /nyan thos chen po rnams</text></item>
<item><p>153a6</p><section>mdo sde</section><text>ni shing gzhan dag gi drung du 'khod do/ /de nas ne tsos bcom ldan 'das dang nyan thos rnams la mi'am/ mi ma yin pa'am/ gnod sbyin nam/ srin po'am/ sam gcan gzan gnod pa byed du dogs te/ mtshan thog thag nags khrod de na phan tshun skor</text></item>
<item><p>153a7</p><section>mdo sde</section><text>bar byed do/ /de nas nam langs pa dang / bcom ldan 'das la lan gsum bskor ba byas nas bzod pa gsol te/ bcom ldan 'das bdag ni dud 'gro'i skye gnas su skyes pa lags pas/ bdag la bcom ldan 'das mchod pa'i rgyu ci yang ma mchis na bzod pa</text></item>
<item><p>153b1</p><section>mdo sde</section><text>mdzad du gsol/ /de lta lags kyis kyang bdag sngon du mchis te/ rgyal po gzugs can snying po la bcom ldan 'das gshegs so zhes sbran par 'tshal lo/ /bcom ldan 'das kyis bka' stsal pa/ de ltar gyis shig /de nas re zhig na de bcom ldan 'das kyi sngon du</text></item>
<item><p>153b2</p><section>mdo sde</section><text>chas te mthar gyis rgyal po'i thad du phyin to/ /de'i tshe rgyal po gzugs can snying po ni khang steng na bud med 'ba' zhig dang sil snyan gyis rtse zhing dga' la dga' mgur spyod do/ /de nas ne tso mi skad shes pa des rgyal po la smras pa/ kye rgyal po khyod mkhyen par mdzod</text></item>
<item><p>153b3</p><section>mdo sde</section><text>cig /bcom ldan 'das nyan thos kyi dge 'dun dang bcas pa khyod kyi yul du gshegs lags kyis/ lha khyod kyis bshos sta gon mdzad pa'i rigs so zhes byas so/ /de nas rgyal po shin tu rings par khang steng nas babs te/ blon po chen po'i</text></item>
<item><p>153b4</p><section>mdo sde</section><text>tshogs kyis zhabs 'bring byas te/ bcom ldan 'das kyi gdan rnams bshams nas gdugs dang / rgyal mtshan dang / ba dan rnams dang / bdug pa dang / spos dang / me tog rnam pa sna tshogs kyis bcom ldan 'das bsu'o/ /de nas bcom ldan 'das nyan</text></item>
<item><p>153b5</p><section>mdo sde</section><text>thos kyi dge 'dun dang bcas pa/ bkur sti chen po dang ldan pas nang du spyan drangs nas zhal zas bzang pos tshim par byas so/ /de nas ne tso de 'di snyam du sems te/ bcom ldan 'das kyi nyan thos kyi dge 'dun gyi 'byor pa 'di dag thams cad ni bdag gi yon tan yin no snyam du</text></item>
<item><p>153b6</p><section>mdo sde</section><text>rig nas dga' zhing mgu la yi rangs te/ rab tu dga' zhing dga' ba dang yid bde ba skyes nas rgyal po'i mdun logs su phan tshun du lding ba las khras khyer te bsad do/ /bcom ldan 'das la sems dga' ba bskyed de shi bas ni sum cu rtsa gsum pa'i lha yul bzang por skyes so/ /</text></item>
<item><p>153b7</p><section>mdo sde</section><text>lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos/ gang du skyes/ las gang gis skyes snyam mo/ /de nas dud 'gro las shi 'phos pa dang sum cu rtsa gsum pa'i lha yul bzang por skyes pa dang</text></item>
<item><p>154a1</p><section>mdo sde</section><text>bcom ldan 'das la sems dga' bar gyur pa des mthong ngo / /de nas sngon ne tsor gyur pa lha'i bu 'di snyam du sems te/ bdag zhag lon nas gzod bcom ldan 'das blta ba'i phyir 'gro ba ni/ bdag gi cha ma yin gyis bdag zhag ma lon par bcom ldan 'das</text></item>
<item><p>154a2</p><section>mdo sde</section><text>la blta ba'i phyir 'gro'o snyam mo/ /de nas sngon ne tsor gyur pa lha'i bu rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu rin po che sna tshogs kyis brgyan pa'i cod pan can lus gur gum dang ta ma la'i lo ma dang spr-i ka la sogs pas</text></item>
<item><p>154a3</p><section>mdo sde</section><text>byugs pa des/ de nyid kyi mtshan mo lha'i me tog ud pa la dang / pad ma dang / ku mu da dang / pad ma dkar po dang / man da ra rnams kyis thu ba bkang ste/ rgyal bu rgyal byed kyi tshal thams cad 'od chen pos snang bar byas nas/ bcom ldan 'das la me tog gis gtor</text></item>
<item><p>154a4</p><section>mdo sde</section><text>te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon ne tsor gyur pa'i lha'i bu'i bsam pa dang bag la nyal dang khams dang rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos</text></item>
<item><p>154a5</p><section>mdo sde</section><text>nas sngon ne tsor gyur pa'i lha'i bus 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas/ dga' ba'i tshig lan gsum brjod de/ btsun pa bcom ldan 'das kyis bdag gi khrag dang</text></item>
<item><p>154a6</p><section>mdo sde</section><text>mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal</text></item>
<item><p>154a7</p><section>mdo sde</section><text>pos kyang ma bgyis/ lha rnams kyis kyang ma bgyis/ nang mi dang gnyen gyi tshogs rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i</text></item>
<item><p>154b1</p><section>mdo sde</section><text>ngan song lam/ /shin tu mi bzad khyod kyis mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni sdug</text></item>
<item><p>154b2</p><section>mdo sde</section><text>bsngal rgya mtsho pha rol rgal/ /'phags pa dgyes pa zhi ba'i go 'phang thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal 'phyang</text></item>
<item><p>154b3</p><section>mdo sde</section><text>ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas sngon ne tsor gyur pa'i lha'i bu de tshong pa khe spogs phyin pa dang / zhing pa 'bru rgyal bar gyur pa dang / dpa'</text></item>
<item><p>154b4</p><section>mdo sde</section><text>bo g.yul las rgyal ba dang / nad pa nad thams cad las thar ba bzhin du 'byor pa gang gis/ bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /dge slong dag ni srod dang tho ras mi nyal bar brtson pa lhur byed pa la gnas te/ de</text></item>
<item><p>154b5</p><section>mdo sde</section><text>dag gis bcom ldan 'das kyi thad du snang ba chen po byung ba mthong ngo / /mthong nas kyang the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa'am/ lha'i</text></item>
<item><p>154b6</p><section>mdo sde</section><text>dbang po brgya byin nam 'jig rten skyong ba bzhi bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi nga la blta ba'i phyir</text></item>
<item><p>154b7</p><section>mdo sde</section><text>'ongs pa ma yin no/ /ne tso gang gis nga nags khrod der nub mo'i dgongs mal la spyan drangs pa de khyod kyis mthong ngam/ dge slong rnams kyis gsol pa/ bcom ldan 'das mthong lags so/ /bcom ldan 'das kyis bka' stsal pa/ dge slong dag ne tso de nyid</text></item>
<item><p>155a1</p><section>mdo sde</section><text>shi nas sum cu rtsa gsum pa'i lha yul bzang por skyes pa de yin no/ /dge slong rnams kyis gsol pa/ btsun pa sngon ne tsor gyur pa'i lha'i bus las gang dag bgyis na/ des ne tsor skyes lags/ las gang dag bgyis na des lha'i nang du skyes te bden pa</text></item>
<item><p>155a2</p><section>mdo sde</section><text>mthong bar gyur lags/ bcom ldan 'das kyis bka' stsal pa/ sngon ne tsor gyur pa'i lha'i bus tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ sngon ne tsor gyur pa'i lha'i bus las</text></item>
<item><p>155a3</p><section>mdo sde</section><text>byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi</text></item>
<item><p>155a4</p><section>mdo sde</section><text>'gyur te/ las dge ba dang mi dge ba byas shing bsags pa rnams ni/ zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /</text></item>
<item><p>155a5</p><section>mdo sde</section><text>'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>155a6</p><section>mdo sde</section><text>gshegs pa/ 'jig rten mkhyen pa skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na rten cing bzhugs so/ /de nas re zhig na de na dge</text></item>
<item><p>155a7</p><section>mdo sde</section><text>bsnyen cig 'dug pa des bslab pa lhod par byas te las de'i rnam par smin pas ni ne tsor skyes so/ /nga la sems dga' bar byas pa des ni lhar skyes so/ /des bslab pa'i gzhi lhag ma rnams bsrungs pa des ni bden pa mthong bar gyur to/ /dge slong dag de ltar na las</text></item>
<item><p>155b1</p><section>mdo sde</section><text>gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar</text></item>
<item><p>155b2</p><section>mdo sde</section><text>'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la las gcig tu nges par dkar ba rnams 'ba' zhig la gtad par bya ste/ dge slong dag khyod kyis de ltar bslab par bya'o/ /bcom ldan 'das kyis de</text></item>
<item><p>155b3</p><section>mdo sde</section><text>skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //pho nya zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang phyug po rnams dang / pho</text></item>
<item><p>155b4</p><section>mdo sde</section><text>brang 'khor kyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis</text></item>
<item><p>155b5</p><section>mdo sde</section><text>bkur sti byas/ bla mar byas/ ri mor byas/ mchod pa byas te/ lha dang klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams</text></item>
<item><p>155b6</p><section>mdo sde</section><text>chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas par dbyar gnas par</text></item>
<item><p>155b7</p><section>mdo sde</section><text>dam bcas so/ /de nas khyim bdag mgon med zas sbyin ko sa la'i rgyal po gsal rgyal ga la ba der song ste phyin nas rgyal po la rgyal bar gyur cig /sku tshe ring bar shog shig ces bstod nas gsol ba btab pa/ lha mkhyen par mdzad du gsol/ bdag</text></item>
<item><p>156a1</p><section>mdo sde</section><text>gis bcom ldan 'das yun ring mo zhig tu ma mthong ste/ bdag ni bcom ldan 'das mthong bar 'tshal bas skom lags so/ /bdag ni bcom ldan 'das mthong bar 'tshal lo zhes byas so/ /de nas rgyal pos khyim bdag mgon med zas sbyin la smras</text></item>
<item><p>156a2</p><section>mdo sde</section><text>pa/ khyim bdag bcom ldan 'das de da ltar gang du dbyar gnas par bzhed pa khyod kyis ci thos/ mgon med zas sbyin gyis smras pa/ lha bdag gis bcom ldan 'das rgyal po'i khab tu dbyar gnas par dam bzhes so zhes thos lags so/ /de nas ko sa la'i rgyal po</text></item>
<item><p>156a3</p><section>mdo sde</section><text>gsal rgyal dang / khyim bdag mgon med zas sbyin la sogs pa pho brang 'khor gyi mi dang yul mi dang blon po rnams kyis mi zhig pho nyar bkug ste/ kye mi khyod tshur shog /bcom ldan 'das ga la ba der song la/ der phyin nas bcom ldan 'das kyi zhabs la mgo bos</text></item>
<item><p>156a4</p><section>mdo sde</section><text>phyag 'tshol la/ bdag cag gi mchid nas/ bcom ldan 'das gnod pa chung ngam/ nyam nga ba nyung ngam/ bskyod pa yang ngam/ 'tsho 'am/ stobs dang ldan nam/ bde ba dang ldan nam/ mi bde ba mi mnga' 'am/ bde ba la reg par gnas sam zhes gsol la/</text></item>
<item><p>156a5</p><section>mdo sde</section><text>'di skad du btsun pa ko sa la'i rgyal po dang mnyan du yod pa na gnas pa pho brang 'khor gyi mi rnams bcom ldan 'das kyi zhal mthong bar 'tshal te/ bdag cag gis bcom ldan 'das yun ring mo zhig tu ma mthong bas/ bdag cag ni bcom ldan 'das mthong bar 'tshal</text></item>
<item><p>156a6</p><section>mdo sde</section><text>bas skom lags so/ /bdag cag ni bcom ldan 'das mthong bar 'tshal na thugs brtse ba'i slad du/ bcom ldan 'das mnyan du yod par gshegs su gsol zhes mchi'o zhes gsol cig ces bsgo'o/ /de nas mi des ko sa la'i rgyal po gsal rgyal dang / blon</text></item>
<item><p>156a7</p><section>mdo sde</section><text>po dang / pho brang 'khor kyi mi dang / yul mi rnams kyis bsgo ba bzhin du mnyan te/ rgyal po'i khab tu song nas/ mthar gyis song song ba las rgyal po'i khab kyi grong khyer du phyin to/ /de nas rgyal po'i khab kyi grong khyer thams cad du bltas nas bcom ldan 'das ga la</text></item>
<item><p>156b1</p><section>mdo sde</section><text>ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /btsun pa mkhyen par mdzad du gsol/ ko sa la'i rgyal po gsal rgyal dang mnyan du yod pa na gnas pa'i pho brang 'khor kyi mi</text></item>
<item><p>156b2</p><section>mdo sde</section><text>rnams bcom ldan 'das kyi zhabs la mgo bos phyag 'tshal te/ bcom ldan 'das gnod pa chung ngam/ nyam nga ba nyung ngam/ bskyod pa yang ngam/ 'tsho'am/ stobs dang ldan nam/ bde ba dang ldan nam/ mi bde ba mi mnga' 'am/ bde ba la reg par gnas</text></item>
<item><p>156b3</p><section>mdo sde</section><text>sam zhes mchi'o/ /'di skad du bdag cag gis bcom ldan 'das ring mo zhig tu ma mthong ste/ bdag cag ni bcom ldan 'das mthong bar 'tshal bas skom lags so/ /bdag cag ni bcom ldan 'das mthong bar 'tshal na/ thugs brtse ba'i slad du bcom</text></item>
<item><p>156b4</p><section>mdo sde</section><text>ldan 'das mnyan du yod par gshegs su gsol zhes kyang mchi'o/ /bcom ldan 'das kyis bka' stsal pa/ kye gal te nga rgyal po gzugs can snying pos 'gror ster na 'gro bar bya'o/ /de nas pho nya des rgyal po gzugs can snying po la gsol nas/ bcom ldan</text></item>
<item><p>156b5</p><section>mdo sde</section><text>'das la 'di skad ces gsol to/ /bcom ldan 'das gshegs par rgyal po gzugs can snying pos dad pa stsal lags na/ bcom ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das kyis mi de la</text></item>
<item><p>156b6</p><section>mdo sde</section><text>cang mi gsung bas gnang ngo / /de nas bcom ldan 'das dbyar zla gsum 'das nas/ chos gos mdzad de chos gos zin nas chos gos gsol te/ lhung bzed bsnams nas zhabs 'bring 'khor mang po dag dang mnyan du yod pa logs su chas te gshegs so/ /</text></item>
<item><p>156b7</p><section>mdo sde</section><text>pho nya yang shing rta la zhon te chas so/ /de nas des sangs rgyas bcom ldan 'das zhabs kyis gshegs pa mthong nas shing rta las babs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /thugs brtse ba'i slad</text></item>
<item><p>157a1</p><section>mdo sde</section><text>du bdag gi shing rta bcom ldan 'das kyis bzhes su gsol/ bcom ldan 'das kyis bka' stsal pa/ rdzu 'phrul rkang pa'i shing rta dang / /yang dag stsol la nga gnas nas/ /nyon mongs tsher mas ma snad par/ /sa steng kun tu rgyu bar byed/ /pho nyas gsol</text></item>
<item><p>157a2</p><section>mdo sde</section><text>pa/ /bcom ldan 'das ni rdzu 'phrul gyi zhabs kyis gshegs pa lags kyis kyang / bdag la phan gdags pa dang thugs brtse ba'i slad du bcibs su gsol/ /de nas bcom ldan 'das pho nya la phan gdags pa'i phyir rdzu 'phrul gyis shing rta'i steng du bzhugs so/ /</text></item>
<item><p>157a3</p><section>mdo sde</section><text>de nas bcom ldan 'das shing rta la bcibs bzhin du mnyan du yod par byon nas pho nyas kyang rgyal po la sbran to/ /de nas rgyal po dang / blon po dang / pho brang 'khor gyi mi dang / yul mi rnams kyis bcom ldan 'das bsu nas/ chos nyan pa'i phyir de'i mtshan</text></item>
<item><p>157a4</p><section>mdo sde</section><text>mo rgyal bu rgyal byed kyi tshal de nyid du 'khod do/ /pho nya de ni tshe thung ste chos thos pa'i 'og tu de nyid kyi mtshan mo shi ste/ de shi nas sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa</text></item>
<item><p>157a5</p><section>mdo sde</section><text>gsum skye bar 'gyur te/ gang nas shi 'phos/ gang du skyes/ las gang gis skyes snyam mo/ /de nas mi las shi 'phos pa dang / sum cu rtsa gsum pa'i lha yul bzang por skyes pa dang / bcom ldan 'das la sems dga' bar gyur pa des mthong ngo / /</text></item>
<item><p>157a6</p><section>mdo sde</section><text>de nas sngon pho nyar gyur pa'i lha'i bu de 'di snyam du sems te bdag zhag lon nas gzod bcom ldan 'das la blta ba'i phyir 'gro ba ni bdag gi cha ma yin gyis/ bdag zhag ma lon par bcom ldan 'das la blta ba'i phyir 'gro'o snyam mo/ /de nas sngon pho nyar gyur</text></item>
<item><p>157a7</p><section>mdo sde</section><text>pa'i lha'i bu rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu rin po che sna tshogs kyis brgyan pa'i cod pan can/ lus gur gum dang ta ma la'i lo ma dang spr-i ka la sogs pas byugs pa/ des de nyid kyi mtshan mo lha'i</text></item>
<item><p>157b1</p><section>mdo sde</section><text>me tog ud pa la dang / ku mu da dang / pad ma dang pad ma dkar po dang / man dA ra rnams kyis thu ba bkang ste/ rgyal bu rgyal byed kyi tshal thams cad 'od chen pos snang bar byas nas/ bcom ldan 'das la me tog gis gtor te chos mnyan pa'i phyir bcom ldan</text></item>
<item><p>157b2</p><section>mdo sde</section><text>'das kyi spyan sngar 'dug go/ /de nas bcom ldan 'das kyis sngon pho nyar gyur pa'i lha'i bu'i bsam pa dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas</text></item>
<item><p>157b3</p><section>mdo sde</section><text>sngon pho nyar gyur pa'i lha'i bus 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag gi khrag dang /</text></item>
<item><p>157b4</p><section>mdo sde</section><text>mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal</text></item>
<item><p>157b5</p><section>mdo sde</section><text>pos kyang ma bgyis/ lha rnams kyis kyang ma bgyis/ nang mi dang gnyen gyi tshogs rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i</text></item>
<item><p>157b6</p><section>mdo sde</section><text>ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni</text></item>
<item><p>157b7</p><section>mdo sde</section><text>sdug bsngal rgya mtsho'i pha rol rgal/ /'phags pa dgyes pa'i zhi ba'i go 'phang thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas</text></item>
<item><p>158a1</p><section>mdo sde</section><text>do shal 'phyang ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas sngon pho nyar gyur pa'i lha'i bu de tshong pa khe spogs phyin pa dang / zhing pa</text></item>
<item><p>158a2</p><section>mdo sde</section><text>'bru rgyal bar gyur pa dang / dpa' bo g.yul las rgyal ba dang / nad pa nad thams cad las thar ba bzhin du 'byor pa gang gis/ bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /de nas ko sa la'i rgyal po gsal rgyal khang</text></item>
<item><p>158a3</p><section>mdo sde</section><text>steng na 'dug pas snang ba chen po de mthong nas nam langs pa dang bcom ldan 'das la zhus pa/ bcom ldan 'das ci lags mdang sum mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi bcom ldan 'das la blta</text></item>
<item><p>158a4</p><section>mdo sde</section><text>ba'i slad du mchis lags sam/ bcom ldan 'das kyis bka' stsal pa/ rgyal po chen po mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi nga la blta ba'i phyir 'ongs pa ma yin gyis/ khyod kyi pho nya de nga la sems dga' bar</text></item>
<item><p>158a5</p><section>mdo sde</section><text>gyur nas shi ste sum cu rtsa gsum pa'i lha yul bzang por skyes nas de mdang sum nga'i thad du 'ongs te/ ngas de la chos bstan te bden pa mthong bar gyur te rang gi gnas su song ngo / /de nas rgyal po de ngo mtshar du gyur nas kye ma sangs rgyas kye ma chos kye ma dge 'dun</text></item>
<item><p>158a6</p><section>mdo sde</section><text>'di dag la ni chung ngu zhig byas kyang rnam par smin pa chen por 'gyur ro zhes smras so/ /de nas ko sa la'i rgyal po gsal rgyal bcom ldan 'das kyis gsungs pa la mngon par bstod cing rjes su yi rangs te/ bcom ldan 'das kyi zhabs la mgo bos phyag 'tshal nas/</text></item>
<item><p>158a7</p><section>mdo sde</section><text>stan las langs te song ngo / /der bcom ldan 'das kyis dge slong rnams la bka' stsal pa/ dge slong dag 'di gsum ni mchog tu gdags pa yin te/ gsum gang zhe na/ sangs rgyas mchog tu gdags pa dang / chos mchog tu gdags pa dang / dge</text></item>
<item><p>158b1</p><section>mdo sde</section><text>'dun mchog tu gdags pa'o/ /sangs rgyas mchog tu gdags pa gang zhe na/ sems can rkang med rnams sam/ rkang gnyis rnams sam/ rkang bzhi rnams sam/ rkang rnams sam/ gzugs can rnams sam/ gzugs can ma yin pa rnams sam/ 'du</text></item>
<item><p>158b2</p><section>mdo sde</section><text>shes can rnams sam/ 'du shes can ma yin pa rnams sam/ 'du shes yod pa yang ma yin 'du shes med pa yang ma yin pa gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas mchog yin par bstan to/ /sangs</text></item>
<item><p>158b3</p><section>mdo sde</section><text>rgyas la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar</text></item>
<item><p>158b4</p><section>mdo sde</section><text>shes par bya ste/ 'di ni sangs rgyas mchog tu gdags pa zhes bya'o/ /chos mchog tu gdags pa gang zhe na/ 'dus byas sam 'dus ma byas kyi chos rnams gang yang rung ste/ de dag gi nang na ni 'dod chags dang bral ba'i chos mchog yin par ston to/ /chos la</text></item>
<item><p>158b5</p><section>mdo sde</section><text>mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi rnam par smin pa yang lha rnams kyi nang du lhar gyur pa rnams sam mi rnams kyi nang du mir gyur pa rnams kyi mchog 'ba' zhig tu 'gyur bar shes par bya</text></item>
<item><p>158b6</p><section>mdo sde</section><text>ste/ 'di ni chos mchog tu gdags pa zhes bya'o/ /dge 'dun mchog tu gdags pa gang zhe na tshogs sam/ 'dus pa'am/ mang po'am/ 'khor gang yang rung ste/ de dag gi nang na ni de bzhin gshegs pa'i nyan thos kyi dge 'dun mchog yin par bstan te/</text></item>
<item><p>158b7</p><section>mdo sde</section><text>dge 'dun la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba'</text></item>
<item><p>159a1</p><section>mdo sde</section><text>zhig tu 'gyur bar shes par bya ste/ 'di ni dge 'dun mchog tu gdags pa zhes bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //gang</text></item>
<item><p>159a2</p><section>mdo sde</section><text>po la sogs pa'i rtogs pa brjod pa brgya pa/ bam po bcu bzhi pa/ ma he zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>159a3</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/</text></item>
<item><p>159a4</p><section>mdo sde</section><text>lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha</text></item>
<item><p>159a5</p><section>mdo sde</section><text>dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ ko sa la'i ljongs rgyu zhing gshegs pa las nags khrod cig tu byon pa dang / nags khrod de na ma he'i khyu chen po dang ma he rdzi lnga brgya 'khod do/ /de nas re</text></item>
<item><p>159a6</p><section>mdo sde</section><text>zhig na de'i nang na ma he stobs dang ldan zhing stobs kyi mchog dang ldan pa zhig yod de/ de mi gzhan dag gi dri tshor na phyi bzhin rgyug par byed do/ /bcom ldan 'das kyang phyogs der gshegs so/ /de nas ma he rdzi rnams kyis bcom ldan 'das nyan thos kyi dge 'dun dang</text></item>
<item><p>159a7</p><section>mdo sde</section><text>bcas pa thag ring po zhig nas mthong ngo / /de nas de dag gis skad cher bos te/ bcom ldan 'das 'di na ma he ma rungs pa mchis kyis/ shul 'dir mi gshegs su gsol zhes byas so/ /bcom ldan 'das kyis bka' stsal pa/ /kye ngas 'dir dus la bab par shes</text></item>
<item><p>159b1</p><section>mdo sde</section><text>kyis khyed snying ma chung shig /de nas ma he des bcom ldan 'das thag ring mo zhig nas mthong ba dang rnga ma ldang du gzar nas/ bcom ldan 'das ga la ba der brgyugs so/ /de nas bcom ldan 'das kyi mdun logs su seng ge ral pa can ral pa g.yengs pa lnga sprul te/</text></item>
<item><p>159b2</p><section>mdo sde</section><text>glo g.yas g.yon du mi chen po lnga sprul to/ /steng du ni lcags kyi pha bong chen po zhig sprul to/ /de nas ma he des phyogs kun tu 'jigs pa chen po mthong nas/ bcom ldan 'das kyi zhabs drung du song ste/ bcom ldan 'das kyi zhabs la lces bldags nas zhum pa'i</text></item>
<item><p>159b3</p><section>mdo sde</section><text>bzhin gyis bcom ldan 'das la bltas so/ /de nas bcom ldan 'das kyis de la/ des brda phrad pa'i skad du bzhin 'di ltar 'du byed thams cad ni mi rtag pa'o/ /chos thams cad ni bdag med pa'o/ /mya ngan las 'das pa ni zhi ba'o zhes chos tshig gsum</text></item>
<item><p>159b4</p><section>mdo sde</section><text>bstan nas/ tshe rabs kyang dran par mdzad de de thos nas ngus so/ /de nas bcom ldan 'das kyis de'i tshe tshigs su bcad de bka' stsal pa/ khyod ni dud 'gror skyes pa la/ /da ni nga yis ci byar yod/ /mi khom par ni skyes zin gyis/ /don med ngus pas ci la phan/ /</text></item>
<item><p>159b5</p><section>mdo sde</section><text>'dir ni rgyal ba snying rje can/ /nga la dad pa'i sems bskyed la/ /dud 'gro'i skye gnas spangs na legs/ /'on kyang mtho ris 'gro bar 'gyur/ /de nas ma he ma rungs pa des rang gi lus la dmad de kha 'tshos nas/ dud 'gro'i skye gnas su skyes pa'i srog chags</text></item>
<item><p>159b6</p><section>mdo sde</section><text>rnams ni me'i drod che bas de skyen par shi ste/ sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos gang du skyes/ las gang gis skyes snyam</text></item>
<item><p>159b7</p><section>mdo sde</section><text>mo/ /de nas dud 'gro las shi 'phos pa dang sum cu rtsa gsum pa'i lha yul bzang por skyes pa dang bcom ldan 'das la sems dga' bar gyur pa des mthong ngo / /de nas sngon ma her gyur pa'i lha'i bu de 'di snyam du sems te/ bdag zhag lon nas gzod bcom ldan</text></item>
<item><p>160a1</p><section>mdo sde</section><text>'das la blta ba'i phyir 'gro ba ni bdag gi cha ma yin gyis/ bdag zhag ma lon par bcom ldan 'das la blta ba'i phyir 'gro'o snyam mo/ /de nas sngon ma her gyur pa'i lha'i bu rna cha gdub kor dag cing 'gul ba thogs pa/ lus do shal dang se mo dos</text></item>
<item><p>160a2</p><section>mdo sde</section><text>brgyan pa/ nor bu rin po che sna tshogs kyis brgyan pa'i cod pan can lus gur gum dang / ta ma la'i lo ma dang / spr-ika la sogs pas byugs pa des de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man</text></item>
<item><p>160a3</p><section>mdo sde</section><text>dA ra ba rnams kyis thu ba bkang ste/ nags khrod de dag thams cad 'od chen pos snang bar byas nas bcom ldan 'das la me tog gis gtor te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon ma her gyur pa'i lha'i bu'i</text></item>
<item><p>160a4</p><section>mdo sde</section><text>bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas sngon ma her gyur pa'i lha'i bus 'jig tshogs la lta ba'i ri'i rtse mo mthon po nyi shu ye shes rdo rjes bcom</text></item>
<item><p>160a5</p><section>mdo sde</section><text>nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho</text></item>
<item><p>160a6</p><section>mdo sde</section><text>ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen gyi tshogs rnams kyis kyang ma bgyis</text></item>
<item><p>160a7</p><section>mdo sde</section><text>sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan</text></item>
<item><p>160b1</p><section>mdo sde</section><text>'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni sdug bsngal rgya mtsho pha rol rgal/ /'phags pa dgyes pa zhi ba'i go 'phang thob/ /mi mchog dbang po mi dang lhas mchod pa/ /</text></item>
<item><p>160b2</p><section>mdo sde</section><text>skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal 'phyang ba dga' gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig</text></item>
<item><p>160b3</p><section>mdo sde</section><text>rten kha bltas lha yul song / /de nas sngon ma her gyur pa'i lha'i bu de tshong pa khe spogs phyin pa dang zhing pa 'bru rgyal bar gyur pa dang dpa' bo g.yul las rgyal ba dang nad pa nad thams cad las thar ba bzhin du 'byor pa gang gis bcom ldan 'das kyi thad du 'ongs pa'i 'byor pa</text></item>
<item><p>160b4</p><section>mdo sde</section><text>de nyid kyis rang gi gnas su song ngo / /de nas ma he rdzi de dag gis snang ba chen po de mthong ngo / /de mthong nas the tshom skyes te the tshom thams cad gcod pa sangs rgyas bcom ldan 'das la zhus pa/ bcom ldan 'das mdang sum bcom ldan 'das kyi thad du mchis</text></item>
<item><p>160b5</p><section>mdo sde</section><text>te/ lha'i 'od kyis snang bar bgyis pa de su zhig lags/ bcom ldan 'das kyis bka' stsal pa/ khyod kyi ma he de nga la sems dga' bar gyur te shi nas sum cu rtsa gsum pa'i lha yul bzang por skyes te/ de mdang sum nga'i thad du 'ongs nas ngas de la chos bstan te/</text></item>
<item><p>160b6</p><section>mdo sde</section><text>bden pa mthong bar gyur nas rang gi gnas su song ngo / /de nas ma he rdzi de dag mchog tu ya mtshan du gyur te ngo mtshar to/ /dud 'gro'i skye gnas su skyes pa 'di yang dge ba'i bshes gnyen bcom ldan 'das dang phrad nas lha'i nang du skyes te/ bden pa mthong bar gyur na bdag</text></item>
<item><p>160b7</p><section>mdo sde</section><text>cag gis ci ste khyad par thob par mi 'gyur snyam mo/ /de nas de dag gis sangs rgyas bcom ldan 'das nyan thos kyi dge 'dun dang bcas pa zhal zas bzang pos tshim par byas nas bcom ldan 'das kyi thad du rab tu byung ste/ de dag gis brtson pa dang bsgrub pa dang 'bad pas</text></item>
<item><p>161a1</p><section>mdo sde</section><text>nyon mongs pa thams cad spangs nas dgra bcom pa nyid mngon sum du byas so/ /de nas dge slong dag the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa sngon ma her gyur pa'i lha'i bus las gang dag bgyis na des ma</text></item>
<item><p>161a2</p><section>mdo sde</section><text>her skyes lags las gang dag bgyis na des lha'i nang du skyes te bden pa mthong bar gyur lags/ ma he rdzi 'di rnams kyis ni las ci bgyis na des ma he rdzir gyur lags/ las gang bgyis pas ni rab tu byung nas dgra bcom pa nyid mngon sum du bgyis lags/ bcom</text></item>
<item><p>161a3</p><section>mdo sde</section><text>ldan 'das kyis bka' stsal pa/ dge slong dag 'di dag nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ongs pa'i las de dag byas shing bsags pas na/ de dag nyid kyis las byas shing</text></item>
<item><p>161a4</p><section>mdo sde</section><text>bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par</text></item>
<item><p>161a5</p><section>mdo sde</section><text>mi 'gyur te/ las dge ba dang mi dge ba byas shing bsags pa rnams ni/ zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la</text></item>
<item><p>161a6</p><section>mdo sde</section><text>bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ /de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde</text></item>
<item><p>161a7</p><section>mdo sde</section><text>bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs</text></item>
<item><p>161b1</p><section>mdo sde</section><text>so/ /de'i tshe dge slong dag gtan la 'bebs par byed pa na/ dge slong sde snod gsum pa zhig 'khor lnga brgya dang gtan la 'bebs pa'i nang na 'dug go/ /de'i nang na slob pa dang mi slob pa'i dge slong dag kyang yod de/ de dag sde snod gsum pa la 'dri bar byed la/ des</text></item>
<item><p>161b2</p><section>mdo sde</section><text>ni lan ma thebs pa dang / de khros nas ngag gi las rtsub po phyung ste/ nags kyi ma he dang 'dra ba 'di dag ci shes zhes byas so/ /de'i slob ma rnams kyis kyang ma he rdzi dang 'dra ba 'di dag ci shes zhes smras so/ /bcom ldan 'das kyis bka' stsal pa/ dge slong</text></item>
<item><p>161b3</p><section>mdo sde</section><text>dag ji snyam du sems/ dge slong sde snod gsum pa gang yin pa de nyid ma he 'di yin no/ /slob ma de dag ni ma he rdzi 'di dag yin te/ las des na tshe rabs lnga brgyar ma her skyes so/ /slob ma rnams kyang ma he rdzi lnga brgyar gyur to/ /nga la sems dga' bar gyur pa des</text></item>
<item><p>161b4</p><section>mdo sde</section><text>ni lhar skyes so/ /dge slong gi dngos po thob ste tshul khrims bsrungs pas ni bden pa mthong ba dang dgra bcom nyid mngon sum du byas so/ /dge slong dag de bas na ngag gi nyes pa spang ba'i phyir 'bad par bya ste/ ci nas ma he dang ma he rdzi rnams kyi nyes pa de lta bu dag 'byung bar</text></item>
<item><p>161b5</p><section>mdo sde</section><text>mi 'gyur ba dang / lha'i bu de'i yon tan gyi tshogs de lta bu thob par 'gyur bar dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon</text></item>
<item><p>161b6</p><section>mdo sde</section><text>par bstod do// //bsnyen gnas zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams</text></item>
<item><p>161b7</p><section>mdo sde</section><text>dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin</text></item>
<item><p>162a1</p><section>mdo sde</section><text>dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun</text></item>
<item><p>162a2</p><section>mdo sde</section><text>gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe sum cu rtsa gsum pa'i lha'i nang na lha'i bu bsnyen gnas zhes bya ba</text></item>
<item><p>162a3</p><section>mdo sde</section><text>zhig yod de/ de chos mnyan pa'i phyir rtag tu bcom ldan 'das kyi thad du 'gro'o/ /de nas phyis re zhig na lha'i bu bsnyen gnas g.yog 'khor lnga brgya dang bcas pa/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/</text></item>
<item><p>162a4</p><section>mdo sde</section><text>chos mnyan pa'i phyir phyogs gcig tu 'dug go/ /de nas bcom ldan 'das kyis lha'i bu bsnyen gnas kyi bsam pa dang / bag la nyal dang / khams dang / rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos</text></item>
<item><p>162a5</p><section>mdo sde</section><text>nas lha'i bu bsnyen gnas kyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag gi khrag dang mchi ma'i</text></item>
<item><p>162a6</p><section>mdo sde</section><text>rgya mtsho bskams pa dang / rus pa'i la bsgral ba dang / ngan song gi sgo rnams bcad pa dang / mtho ris dang thar pa'i sgo rnams phye ba dang / bdag lha dang mi rnams kyi nang du bzhag pa 'di lta bu ni bdag la phas kyang ma bgyis/ mas kyang ma bgyis/ rgyal pos kyang ma</text></item>
<item><p>162a7</p><section>mdo sde</section><text>bgyis/ lha rnams kyis kyang ma bgyis/ nang mi dang gnyen gyi tshogs rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i ngan song lam/ /</text></item>
<item><p>162b1</p><section>mdo sde</section><text>shin tu mi bzad khyod kyi mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin tu rnam dag khyod las brten nas thob/ /bdag ni sdug bsngal rgya mtsho pha rol rgal/ /</text></item>
<item><p>162b2</p><section>mdo sde</section><text>'phags pa dgyes pa zhi ba'i go 'phang thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka' ba yi/ /thub pa khyod ni deng mthong 'bras bu yod/ /de nas do shal 'phyang ba dga' gyur te/ /btud cing zhabs</text></item>
<item><p>162b3</p><section>mdo sde</section><text>gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha bltas lha yul song / /de nas lha'i bu bsnyen gnas tshong pa khe spogs phyin pa dang zhing pa 'bru rgyal bar gyur pa dang / dpa' bo g.yul las rgyal ba dang / nad pa nad thams cad</text></item>
<item><p>162b4</p><section>mdo sde</section><text>las thar ba bzhin du 'byor pa gang gis bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /de'i tshe dge slong dag srod dang tho ras mi nyal bar brtson pa lhur byed pa la gnas te de dag gis bcom ldan 'das kyi thad du snang ba chen po byung ba mthong</text></item>
<item><p>162b5</p><section>mdo sde</section><text>ngo / /mthong nas kyang the tsom skyes te the tsom thams cad gcod pa sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi bcom ldan 'das la blta ba'i slad</text></item>
<item><p>162b6</p><section>mdo sde</section><text>du mchis lags sam/ /bcom ldan 'das kyis bka' stsal pa/ dge slong dag mi mjed kyi bdag po tshangs pa'am lha'i dbang po brgya byin nam 'jig rten skyong ba bzhi nga la blta ba'i phyir 'ongs pa ma yin gyi/ /lha'i bu bsnyen gnas g.yog 'khor lnga brgya dang bcas pa nga</text></item>
<item><p>162b7</p><section>mdo sde</section><text>la blta ba'i phyir 'ongs te ngas de la chos bstan nas bden pa mthong bar gyur te/ rang gi gnas su song ngo / /de nas dge slong de dag the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa lha'i bu bsnyen gnas ga las byung lags/ ming</text></item>
<item><p>163a1</p><section>mdo sde</section><text>ni ci las btags lags/ bcom ldan 'das kyis bka' stsal pa/ dge slong dag khyed nyan par 'dod dam/ gsol pa/ btsun pa nyan par 'tshal lags so/ /bka' stsal pa/ dge slong dag 'o na legs par rab tu nyon la yid la zung shig dang ngas</text></item>
<item><p>163a2</p><section>mdo sde</section><text>bshad do/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/</text></item>
<item><p>163a3</p><section>mdo sde</section><text>skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /phyis re zhig na rgyal po kr-i kI bcom ldan</text></item>
<item><p>163a4</p><section>mdo sde</section><text>'das la blta ba dang bsnyen bkur bya ba'i phyir song ngo / /de nas re zhig na bram ze gnyis drang srong smra bar don zhig la song ba dang / de gnyis kyis rgyal po de rgyal po'i 'byor pa chen po dang rgyal po'i mthu stobs dang ldan pa mthong ngo / /de nas de gnyis rgyal srid la 'dod pa skyes nas/</text></item>
<item><p>163a5</p><section>mdo sde</section><text>de gnyis kyis dge bsnyen zhig la dris pa/ kye sangs rgyas kyi dge bsnyen las ci zhig byas na/ des ci bsams pa dang ci 'dod pa de dag thams cad 'grub par 'gyur zhes byas so/ /dge bsnyen gyis smras pa/ gang gis bsnyen gnas yan lag brgyad pa yongs su dag par</text></item>
<item><p>163a6</p><section>mdo sde</section><text>bsrungs pa de'i ni ci bsams pa dang ci 'dod pa de dag thams cad 'grub par 'gyur ro zhes byas so/ /de nas bram ze de gnyis kyis khyim bdag chu stod las bsnyen gnas yan lag brgyad pa blangs te bsrungs so/ /de na gcig gis ni yongs su dag par bsrungs te/ de</text></item>
<item><p>163a7</p><section>mdo sde</section><text>nas shi nas rgyal po kr-i kI'i bur skyes te de'i bu'i ming legs skyes zhes btags nas pha shi ba'i 'og tu de rgyal por bcug go/ /cig shos kyis ni bsnyen gnas nyams par byas te de ni shi nas klu'i nang du skyes te/ de'i steng du nyin gcig bzhin du lan bdun bdun bye tshan bab ste</text></item>
<item><p>163b1</p><section>mdo sde</section><text>des rus pa 'ba' zhig lus par byed do/ /de nas de 'di snyam du sems te/ 'di las gang gi 'bras bu yin/ 'di las gang gi 'bras bu rnam par smin pa yin na/ des bdag gis 'di lta bu'i sdug bsngal myong zhing 'dug snyam mo/ /de nas des bsnyen gnas yan lag brgyad dang</text></item>
<item><p>163b2</p><section>mdo sde</section><text>ldan pa/ bdag gis blangs pa las bslab pa lhod par byas pa des 'di lta bu'i sdug bsngal bdag gis nyams su myong la/ gang gis blangs te bsrungs pa des ni rgyal srid thob par gyur to snyam mo/ /yang de 'di snyam du sems te/ da yang bdag gis bsnyen gnas yan</text></item>
<item><p>163b3</p><section>mdo sde</section><text>lag brgyad dang ldan pa bsrung bar bya'o/ /'on kyang bdag klu'i skye gnas las thar bar 'gyur yang srid do snyam mo/ /de nas bram ze'i cha lugs su bdag nyid sprul nas/ rgyal po'i thad du 'ongs te phyin nas/ rgyal po la rgyal bar gyur cig /sku tshe ring bar shog cig</text></item>
<item><p>163b4</p><section>mdo sde</section><text>ces bstod nas smras pa/ rgyal po chen po bsnyen gnas yan lag brgyad dang ldan pa bdag la 'tshal gyis lha bsnyen gnas yan lag brgyad dang ldan pa stsal du gsol/ gal te ma stsal na gdon mi 'tshal bar lha'i dbu tshal pa bdun du 'gas par 'gyur ro zhes byas nas de</text></item>
<item><p>163b5</p><section>mdo sde</section><text>nyid du mi snang bar gyur to/ /de nas rgyal po 'jigs shing skrag ste/ mi dga' la skyi bung zhes byas nas gser 'bum yod pa'i snod rgyal mtshan gyi rtse mo la btags te/ bdag gi yul thams cad du dril bsgrags nas/ su nga la bsnyen gnas yan lag brgyad dang ldan</text></item>
<item><p>163b6</p><section>mdo sde</section><text>pa ston pa de la gser 'bum 'di sbyin no/ /bkur sti chen pos kyang bkur bar bya'o zhes bsgo'o/ /de nas re zhig na shing mkhan gyi bu mo bud med rgan mo zhig 'dug pa des/ rgyal po la ka ba zhig bstan te/ sngon bdag gi pha rtag tu ka ba 'di la spos dang / bdug pa dang /</text></item>
<item><p>163b7</p><section>mdo sde</section><text>me tog gis mchod pa bgyid na/ 'od phyung ste gzigs shig ces byas so/ /de nas rgyal pos zham ring ba rnams la ka ba 'di phyung shig ces bsgo'o/ /de nas rgyal po'i zhabs 'bring rnams kyis ka ba de phyung ba dang / de'i 'og nas bsnyen gnas yan lag brgyad dang ldan</text></item>
<item><p>164a1</p><section>mdo sde</section><text>pa dang / dge bsnyen gyi bslab pa'i gzhi lnga dang byang chub kyi phyogs dang 'thun pa'i chos sum cu rtsa bdun gser gyi glegs bam la bris pa zhig rnyed do/ /de nas rgyal pos klu de la bsnyen gnas yan lag brgyad dang ldan pa zhig bris te byin to/ /drang srong smra ba na gnas</text></item>
<item><p>164a2</p><section>mdo sde</section><text>pa'i drang srong khri nyis stong gis kyang byang chub kyi phyogs dang 'thun pa'i chos sum cu rtsa bdun mngon sum du byas so/ /klu des kyang bsnyen gnas yan lag brgyad dang ldan pa bsrungs nas thang la phyung ste lus bor nas de kha 'tshos te 'dug go/ /de nas de shi ste g.yog 'khor lnga brgya</text></item>
<item><p>164a3</p><section>mdo sde</section><text>dang bcas te/ sum cu rtsa gsum pa'i lha yul bzang por skyes so/ /dge slong dag bsnyen gnas ni de las byung ste ming yang de las btags so/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la</text></item>
<item><p>164a4</p><section>mdo sde</section><text>mngon par bstod do// //ngang pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang /</text></item>
<item><p>164a5</p><section>mdo sde</section><text>klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma</text></item>
<item><p>164a6</p><section>mdo sde</section><text>yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams</text></item>
<item><p>164a7</p><section>mdo sde</section><text>brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na ko sa la'i rgyal po gsal rgyal rgyal po byed de/ de'i ring la 'byor pa dang / rgyas</text></item>
<item><p>164b1</p><section>mdo sde</section><text>pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang</text></item>
<item><p>164b2</p><section>mdo sde</section><text>dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /phyis re zhig na ko sa la'i rgyal po gsal rgyal bcom ldan 'das la blta ba dang bsnyen bkur bya ba'i phyir rgyal bu rgyal byed kyi tshal du song ba dang / pany+tsa la'i</text></item>
<item><p>164b3</p><section>mdo sde</section><text>rgyal pos/ ko sa la'i rgyal po gsal rgyal la ngang pa lnga brgya skyes su bskur te/ gang gi tshe rgyal po rgyal bu rgyal byed kyi tshal du song ba de'i tshe ngang pa lnga brgya po de dag phul lo/ /de nas rgyal po gsal rgyal gyis ngang pa de dag la mi 'jigs pa byin te/ rgyal bu rgyal byed kyi tshal de nyid du</text></item>
<item><p>164b4</p><section>mdo sde</section><text>btang nas/ gang gi tshe bcom ldan 'das nyan thos chen po'i 'khor dang bcas pa bshos gsol zhing bzhugs pa de'i tshe/ ngang pa de dag bcom ldan 'das kyi thad du 'gro la/ bcom ldan 'das dang nyan thos chen po de dag gis kyang de rnams la khyos ma byin te/ de dag gis</text></item>
<item><p>164b5</p><section>mdo sde</section><text>zos nas tshim zhing mgu la dbang po brtas te 'khod do/ /gang gi tshe bcom ldan 'das nang du yang dag 'jog las bzhengs nas/ 'khor bzhi po de dag la chos ston pa de'i tshe/ ngang pa de dag bcom ldan 'das kyi thad du dong ste chos nyan par byed do/ /de nas de dag tshe thung ste/</text></item>
<item><p>164b6</p><section>mdo sde</section><text>shi nas sum cu rtsa gsum pa'i lha yul bzang por skyes so/ /lha'i bu'am lha'i bu mo skyes nas ring po ma lon pa ni chos nyid kyis sems rnam pa gsum skye bar 'gyur te/ gang nas shi 'phos/ gang du skyes/ las gang gis skyes snyam mo/ /de nas ngang pa las shi 'phos</text></item>
<item><p>164b7</p><section>mdo sde</section><text>pa dang sum cu rtsa gsum pa'i lha yul bzang por skyes pa dang / bcom ldan 'das la sems dga' bar gyur pa de dag gis mthong ngo / /de nas sngon ngang par gyur pa'i lha'i bu rnams 'di snyam du sems te/ bdag cag zhag lon nas gzod bcom ldan 'das la blta ba'i</text></item>
<item><p>165a1</p><section>mdo sde</section><text>phyir 'gro ba ni bdag cag gi cha ma yin gyis/ bdag cag zhag ma lon par bcom ldan 'das la blta ba'i phyir 'gro'o snyam mo/ /de nas sngon ngang par gyur pa'i lha'i bu rna cha gdub kor dag cing 'gul ba thogs pa/ lus do shal dang se mo dos brgyan pa/ nor bu rin</text></item>
<item><p>165a2</p><section>mdo sde</section><text>po che sna tshogs kyis brgyan pa'i cod pan can/ lus gur gum dang / ta ma la'i lo ma dang / spr-i ka la sogs pas byugs pa de dag gis de nyid kyi mtshan mo lha'i me tog ud pal dang / pad ma dang / ku mu da dang / pad ma dkar po dang / man dA ra rnams kyis</text></item>
<item><p>165a3</p><section>mdo sde</section><text>thu ba bkang ste/ rgyal bu rgyal byed kyi tshal thams cad 'od chen pos snang bar byas nas/ bcom ldan 'das la me tog gis gtor te chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis sngon ngang par gyur pa'i lha'i bu rnams kyi</text></item>
<item><p>165a4</p><section>mdo sde</section><text>bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas sngon ngang par gyur pa'i lha'i bu rnams kyis/ 'jig tshogs la lta ba'i ri'i rtse mo mthon po nyi shu ye shes</text></item>
<item><p>165a5</p><section>mdo sde</section><text>rdo rjes bcom nas rgyun du zhugs pa'i 'bras bu thob ste/ de dag gis bden pa mthong nas dga' ba'i tshig lan gsum du brjod de/ btsun pa bcom ldan 'das kyis bdag cag gi khrag dang mchi ma'i rgya mtsho bskams pa dang / rus pa'i la bsgral ba dang / ngan song</text></item>
<item><p>165a6</p><section>mdo sde</section><text>gi sgo rnams bcad pa dang / mtho ris dang thar pa'i sgo rnams phye ba dang / bdag cag lha dang mi'i nang du bzhag pa 'di lta bu ni bdag cag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams kyis kyang ma bgyis/ nang mi dang gnyen gyi</text></item>
<item><p>165a7</p><section>mdo sde</section><text>tshogs rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /yang smras pa/ nyes pa mang por ldan pa'i ngan song lam/ /shin tu mi bzad khyod kyi mthu yis bcad/ /bsod nams rab ldan</text></item>
<item><p>165b1</p><section>mdo sde</section><text>mtho ris 'gro ba phye/ /mya ngan 'das lam bdag cag rnams kyis thob/ /bdag cag de ring nyes pa spangs pa'i mig /shin tu rnam dag khyod las brten nas thob/ /bdag cag sdug bsngal rgya mtsho pha rol rgal/ /'phags pa dgyes pa'i zhi ba'i go 'phang thob/ /mi</text></item>
<item><p>165b2</p><section>mdo sde</section><text>mchog dbang po lha dang mis mchod pa/ /skye dang rga dang 'chi ba'i nad spangs pa/ /srid pa stong du mthong bar dga' ba yi/ /thub pa khyod ni deng mthong 'bras bu yod/ /de nas do shal 'phyang rnams dga' gyur te/ /btud cing zhabs gnyis la ni phyag 'tshal nas/ /dgra</text></item>
<item><p>165b3</p><section>mdo sde</section><text>thub la ni bskor ba byas nas kyang / /lha yi 'jig rten kha bltas lha yul song / /de nas sngon ngang par gyur pa'i lha'i bu rnams tshong pa khe spogs phyin pa dang zhing pa 'bru rgyal bar gyur pa dang dpa' bo g.yul las rgyal ba dang nad pa nad thams cad las thar ba bzhin du 'byor pa</text></item>
<item><p>165b4</p><section>mdo sde</section><text>gang gis/ bcom ldan 'das kyi thad du lhags pa'i 'byor pa de nyid kyis rang gi gnas su song ngo / /de'i tshe dge slong srod dang tho ras mi nyal bar brtson pa lhur byed pa la gnas te/ de dag gis bcom ldan 'das kyi thad du snang ba chen po byung ba mthong ngo / /mthong</text></item>
<item><p>165b5</p><section>mdo sde</section><text>bas kyang the tsom skyes te/ the tsom thams cad gcod pa sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi bcom ldan 'das la blta</text></item>
<item><p>165b6</p><section>mdo sde</section><text>ba'i slad du mchis lags sam/ bcom ldan 'das kyis bka' stsal pa/ dge slong dag mi mjed kyi bdag po tshangs pa'am/ lha'i dbang po brgya byin nam/ 'jig rten skyong ba bzhi nga la blta ba'i phyir 'ongs pa ma yin no/ /dge slong dag ko sa la'i rgyal po gsal</text></item>
<item><p>165b7</p><section>mdo sde</section><text>rgyal gyis/ ngang pa lnga brgya 'dir btang ba khyod kyis mthong ngam/ btsun pa mthong lags so/ /bka' stsal pa/ de dag nga la sems dga' bar gyur te/ shi nas sum cu rtsa gsum pa'i lha yul bzang por skyes te/ de dag mdang sum nga'i thad du lhags nas de dag la</text></item>
<item><p>166a1</p><section>mdo sde</section><text>ngas chos bstan te bden pa mthong bar gyur nas rang gi gnas su dong ngo / /de nas dge slong dag the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa sngon ngang par gyur pa'i lha'i bu rnams kyis las gang dag</text></item>
<item><p>166a2</p><section>mdo sde</section><text>bgyis na des ngang par skyes lags/ las gang dag bgyis na des lha'i nang du skyes te bden pa mthong lags/ bcom ldan 'das kyis bka' stsal pa/ dge slong dag 'di dag nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba'</text></item>
<item><p>166a3</p><section>mdo sde</section><text>rgal bzhin du 'byung la gdon mi za bar 'ong ba'i las de dag byas shing bsags pas na/ sngon ngang par gyur pa'i lha'i bu rnams kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa</text></item>
<item><p>166a4</p><section>mdo sde</section><text>rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched</text></item>
<item><p>166a5</p><section>mdo sde</section><text>rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang</text></item>
<item><p>166a6</p><section>mdo sde</section><text>po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams</text></item>
<item><p>166a7</p><section>mdo sde</section><text>kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de'i tshe 'di dag rab tu byung ba las bslab pa la lhod par byas pa des ni ngang par skyes so/ /nga la</text></item>
<item><p>166b1</p><section>mdo sde</section><text>sems dga' bar byas pa des ni lhar skyes so/ /bslab pa lhag ma rnams bsrungs pa des ni bden pa mthong bar gyur to/ /dge slong dag de bas na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las</text></item>
<item><p>166b2</p><section>mdo sde</section><text>gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs</text></item>
<item><p>166b3</p><section>mdo sde</section><text>la/ las gcig tu nges par dkar ba rnams 'ba' zhig la gtad par bya ste/ dge slong dag khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par</text></item>
<item><p>166b4</p><section>mdo sde</section><text>bstod do/ /gang po la sogs pa'i rtogs pa brjod pa brgya pa las sdom gyi tshigs su bcad pa drug pa rdzogs so// //sdom ni/ gser 'od dang ni dri zhim dang / /byad bzang stobs ldan sdu gu dang / /pad ma mig dang rnga sgra dang / /bu dang nyi ma gyad pa</text></item>
<item><p>166b5</p><section>mdo sde</section><text>dang / /gser 'od ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams</text></item>
<item><p>166b6</p><section>mdo sde</section><text>dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>166b7</p><section>mdo sde</section><text>nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams</text></item>
<item><p>167a1</p><section>mdo sde</section><text>brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang</text></item>
<item><p>167a2</p><section>mdo sde</section><text>ldan pa/ rnam thos kyi bu'i nor dang 'gran pa zhig gnas pa des/ rigs mnyam pa las chung ma blangs nas de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas de zla ba brgyad dam dgu</text></item>
<item><p>167a3</p><section>mdo sde</section><text>lon pa dang bu byung ste khye'u gzugs bzang zhing blta na sdug la mdzes pa mi'i kha dog las ni 'das lha'i kha dog ni ma thob pa 'dzam bu chu bo'i gser gyi mdog 'dra ba zhig btsas te/ de'i gser gyi 'od kyis grong khyer ser skya'i gnas thams cad snang bar byas</text></item>
<item><p>167a4</p><section>mdo sde</section><text>so/ /de nas pha ma dang sems can gzhan dag gis de mthong nas ltad mo la lhags te sems can gyi khyad par 'di lta bu ni ga las 'ongs zhig gu zhes mchog tu ngo mtshar du gyur nas sems pa la zhugs so/ /de nas de btsas pa'i btsas ston byas nas khye'u</text></item>
<item><p>167a5</p><section>mdo sde</section><text>'di'i ming ji skad gdags zhes ming 'dogs par byed de/ nye du rnams na re 'di btsas pa na grong khyer ser skya'i gnas thams cad gser gyi 'od kyis snang bar byas pas na/ de'i phyir khye'u 'di'i ming gser 'od ces gdags so zhes zer ro/ /de nas khye'u gser</text></item>
<item><p>167a6</p><section>mdo sde</section><text>'od pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan</text></item>
<item><p>167a7</p><section>mdo sde</section><text>yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang mkhas shing gsal la yid gzhungs pa dang / dad pa dang ldan la dge zhing bsam pa bzang ba/ bdag dang gzhan la phan pa la zhugs pa/</text></item>
<item><p>167b1</p><section>mdo sde</section><text>snying rje can bdag nyid che ba/ chos 'dod pa zhig go/ /phyis re zhig na/ de byad gzugs kyis rgyags pas myos te grong khyer gyi phyi rol na rtse zhing 'dug go/ /shAkya mang po dag cig kyang shing n+ya gro d+hA'i kun dga' ra bar dong ngo / /de nas khye'u gser 'od kyis mthong nas</text></item>
<item><p>167b2</p><section>mdo sde</section><text>dris pa khyod gar 'dong / de dag gis smras pa/ sangs rgyas bcom ldan 'das la blta ba'i phyir shing n+ya gro d+hA'i kun dga' ra bar 'gro'o/ /de nas khye'u gser 'od kyis sangs rgyas zhes bya ba thos te/ sngon ma thos pa'i ming thos nas spu thams cad zing zhes byas</text></item>
<item><p>167b3</p><section>mdo sde</section><text>te/ mchog tu ngo mtshar du gyur nas de 'di snyam du sems te/ ma la bdag kyang sangs rgyas bcom ldan 'das blta ba'i phyir 'gro gor ma chag snyam nas de yang shing n+ya gro d+hA'i kun dga' ra bar song ba dang / khye'u gser 'od kyis sangs rgyas bcom ldan 'das</text></item>
<item><p>167b4</p><section>mdo sde</section><text>sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/</text></item>
<item><p>167b5</p><section>mdo sde</section><text>mthong ma thag tu byad gzugs kyis rgyags pa med par gyur te/ bcom ldan 'das kyi zhabs la phyag 'tshal nas/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de la chos bstan nas/ des chos de thos pa dang</text></item>
<item><p>167b6</p><section>mdo sde</section><text>rab tu 'byung bar 'dod par gyur to/ /de nas re zhig na pha ma la gsol nas/ bcom ldan 'das kyi thad du song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das ga la ba de logs su thal mo sbyar ba btud nas bcom ldan</text></item>
<item><p>167b7</p><section>mdo sde</section><text>'das la 'di skad ces gsol to/ /btsun pa bdag legs par gsungs pa'i chos 'dul ba la rab tu byung ba dang bsnyen par rdzogs shing dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas</text></item>
<item><p>168a1</p><section>mdo sde</section><text>bcom ldan 'das kyis phyag gser gyi kha dog can glang po che'i sna ltar 'dug pa brkyang nas/ khye'u gser 'od la 'di skad ces bka' stsal to/ /gzhon nu tshur shog tshangs par spyod cig /de skad ces bka' stsal ba'i mod la skra dang kha spu bregs</text></item>
<item><p>168a2</p><section>mdo sde</section><text>nas zhag bdun lon pa tsam du gyur/ spyod lam ni bsnyen par rdzogs nas lo brgya lon pa lta bur 'dug par gyur/ lag na ni lhung bzed dang chu snod thogs par gyur to/ /'dir smras pa/ de bzhin gshegs pas tshur zhes bka' stsal pas/ /de ni mgo bregs lus</text></item>
<item><p>168a3</p><section>mdo sde</section><text>la snam sbyar gyon/ /sangs rgyas kyi ni dgongs pas gos bgos nas/ /mod la dbang po rab tu zhi bar gnas/ /de nas bcom ldan 'das kyi spyan sngar 'dug nas/ bcom ldan 'das kyis de la yid la byed pa'i lung phog ste/ des brtson pa dang bsgrub pa dang 'bad</text></item>
<item><p>168a4</p><section>mdo sde</section><text>pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs</text></item>
<item><p>168a5</p><section>mdo sde</section><text>nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar</text></item>
<item><p>168a6</p><section>mdo sde</section><text>gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang</text></item>
<item><p>168a7</p><section>mdo sde</section><text>gus par smra ba'i gnas su gyur to/ /de nas dge slong dag the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa gser 'od kyis las gang dag bgyis na/ des 'di ltar gzugs bzang zhing blta na sdug la mdzes pa dang rab tu</text></item>
<item><p>168b1</p><section>mdo sde</section><text>byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag gser 'od nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de</text></item>
<item><p>168b2</p><section>mdo sde</section><text>dag byas shing bsags pas na/ gser 'od nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i</text></item>
<item><p>168b3</p><section>mdo sde</section><text>khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can</text></item>
<item><p>168b4</p><section>mdo sde</section><text>dag gi las rnams ni/ /bskal pa brgyar yang chud mi za/ tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la/ de bzhin gshegs pa dgra bcom pa yang</text></item>
<item><p>168b5</p><section>mdo sde</section><text>dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das rnam par gzigs zhes bya ba</text></item>
<item><p>168b6</p><section>mdo sde</section><text>'jig rten du byung ste/ de rgyal po'i pho brang gnyen ldan na rten cing bzhugs pa las re zhig na yang dag par rdzogs pa'i sangs rgyas rnam par gzigs/ sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med</text></item>
<item><p>168b7</p><section>mdo sde</section><text>pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis/ bcom ldan 'das kyi sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad</text></item>
<item><p>169a1</p><section>mdo sde</section><text>gcig yod la/ 'phang du rgyang grags gcig yod pa zhig brtsigs te/ mchod rten gyi dus ston yang lugs btod do/ /de nas re zhig na khyim bdag cig mchod rten gyi dus ston byed pa der song ba las mchod rten de las gser gyi me long</text></item>
<item><p>169a2</p><section>mdo sde</section><text>zhig lhung ba des mthong nas/ des de'i rna ba'i gong rgyan du bcos nas/ mchod rten de la btags te/ spos dang / bdug pa dang / me tog gis mchod nas zhabs la phyag 'tshal te smon lam btab pa/ bdag gis kyang yon tan 'di lta bu dag thob par</text></item>
<item><p>169a3</p><section>mdo sde</section><text>gyur cig /ston pa 'di lta bu mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na khyim bdag tu gyur pa gang yin pa de ni khye'u</text></item>
<item><p>169a4</p><section>mdo sde</section><text>gser 'od 'di yin te/ des yang dag par rdzogs pa'i sangs rgyas rnam par gzigs kyi mchod rten la bkur sti byas pa des na 'di lta bur byad gzugs kyi khyad par can du gyur to/ /smon lam btab pa des ni tshe 'di la dgra bcom pa nyid mngon sum du byas so/ /</text></item>
<item><p>169a5</p><section>mdo sde</section><text>dge slong dag de ltar na/ las gcig tu nges par gnag pa rnams ni/ rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las</text></item>
<item><p>169a6</p><section>mdo sde</section><text>'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod</text></item>
<item><p>169a7</p><section>mdo sde</section><text>kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //dri zhim zhes bya ba ni/ sangs rgyas bcom ldan 'das la rgyal po</text></item>
<item><p>169b1</p><section>mdo sde</section><text>rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams</text></item>
<item><p>169b2</p><section>mdo sde</section><text>dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis</text></item>
<item><p>169b3</p><section>mdo sde</section><text>mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa yul ser skya'i gnas</text></item>
<item><p>169b4</p><section>mdo sde</section><text>na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na khyim bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des</text></item>
<item><p>169b5</p><section>mdo sde</section><text>rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug</text></item>
<item><p>169b6</p><section>mdo sde</section><text>la mdzes pa zhig mi'i kha dog las ni 'das/ lha'i kha dog ni ma thob pa zhig btsas te/ de'i kha nas me tog ud pa la'i dri 'byung la/ lus thams cad las ni tsan dan gyi dri 'byung ngo / /de nas de btsas pa'i btsas ston byas nas khye'u 'di'i ming ji skad gdags</text></item>
<item><p>169b7</p><section>mdo sde</section><text>zhes ming 'dogs par byed de/ de'i nye du rnams na re 'di'i kha nas ud pa la'i dri byung la/ lus thams cad nas tsan dan gyi dri byung bas na de'i phyir khye'u 'di'i ming dri zhim zhes gdags so zhes zer ro/ /de nas khye'u dri zhim pang na 'tsho ba'i ma ma gnyis dang / nu ma</text></item>
<item><p>170a1</p><section>mdo sde</section><text>snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang</text></item>
<item><p>170a2</p><section>mdo sde</section><text>ngo cog gis bskyed bsrings te/ mtsho'i nang gi pad ma bzhin du skye drag par gyur to/ /de yang sngon gyi rgyu'i stobs kyi shugs kyis dad pa dang ldan la/ dge zhing bsam pa bzang la bdag dang gzhan la phan pa la zhugs pa/ snying rje can/ bdag nyid che la/ chos</text></item>
<item><p>170a3</p><section>mdo sde</section><text>'dod pa zhig ste/ gang gi tshe khye'u dri zhim zhing dpung rgyan dang mgul pa'i do shal dang gdu bus brgyan te srang gi nang du zhugs pa de'i tshe/ tsan dan gyi dri bsung gis grong khyer thams cad khyab par gyur te/ skye bo mang pos kyang lha'i spos kyi dri tshor nas mchog tu ya</text></item>
<item><p>170a4</p><section>mdo sde</section><text>mtshan du 'dzin te/ 'di skad du/ kye ma bsod nams dag gi mthu zhes zer ro/ /phyis re zhig na khye'u dri zhim n+ya gro d+hA'i kun dga' ra bar song ngo / /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan</text></item>
<item><p>170a5</p><section>mdo sde</section><text>pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba</text></item>
<item><p>170a6</p><section>mdo sde</section><text>bskyed do/ /dga' ba bskyed nas kyang bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang</text></item>
<item><p>170a7</p><section>mdo sde</section><text>bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas khye'u dri zhim gyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du</text></item>
<item><p>170b1</p><section>mdo sde</section><text>byas te/ des bden pa mthong nas pha ma la gsol te bcom ldan 'das kyi bstan pa la rab tu byung ngo / /des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad</text></item>
<item><p>170b2</p><section>mdo sde</section><text>snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas</text></item>
<item><p>170b3</p><section>mdo sde</section><text>gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i</text></item>
<item><p>170b4</p><section>mdo sde</section><text>rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das</text></item>
<item><p>170b5</p><section>mdo sde</section><text>la zhus pa/ btsun pa dri zhim gyis las gang dag bgyis na/ des 'di'i kha nas ni ud pa la'i dri 'byung la/ lus thams cad nas ni tsan dan gyi dri 'byung bar 'gyur lags/ bcom ldan 'das kyis bka' stsal pa/ dge slong dag dri zhim nyid</text></item>
<item><p>170b6</p><section>mdo sde</section><text>kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la/ gdon mi za bar 'ong ba'i las de dag byas shing bsags pas na/ dri zhim nyid kyis las byas shing bsags pa de dag gzhan su zhig gis nyams su myong</text></item>
<item><p>170b7</p><section>mdo sde</section><text>bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa</text></item>
<item><p>171a1</p><section>mdo sde</section><text>rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /</text></item>
<item><p>171a2</p><section>mdo sde</section><text>dge slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa skyes bu gdul bya'i kha lo sgyur ba/</text></item>
<item><p>171a3</p><section>mdo sde</section><text>bla na med pa/ lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las re zhig na/ yang dag par rdzogs pa'i sangs rgyas rnam par gzigs sangs</text></item>
<item><p>171a4</p><section>mdo sde</section><text>rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis bcom ldan 'das kyi sku gdung la sku gdung gi mchod pa byas nas/</text></item>
<item><p>171a5</p><section>mdo sde</section><text>rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs te/ mchod rten gyi dus ston yang lugs btod do/ /khyim bdag gcig gis kyang de la dad pa bskyed nas/</text></item>
<item><p>171a6</p><section>mdo sde</section><text>spos dang byug pa rnam pa sna tshogs phul te/ bdug pa dang me tog gis mchod nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis na/ bdag gis kyang yon tan 'di lta bu dag thob par gyur cig /</text></item>
<item><p>171a7</p><section>mdo sde</section><text>ston pa 'di lta bu mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na khyim bdag tu gyur pa gang yin pa de ni khye'u dri zhim 'di yin</text></item>
<item><p>171b1</p><section>mdo sde</section><text>te/ des yang dag par rdzogs pa'i sangs rgyas rnam par gzigs kyi mchod rten la bkur sti byas pa des na 'di lta bur dri zhim por gyur to/ /smon lam btab pa des ni tshe 'di la dgra bcom pa nyid mngon sum du byas so/ /dge slong dag</text></item>
<item><p>171b2</p><section>mdo sde</section><text>de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par</text></item>
<item><p>171b3</p><section>mdo sde</section><text>smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /</text></item>
<item><p>171b4</p><section>mdo sde</section><text>bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po lnga pa/ byad bzang zhes bya ba ni/ sangs</text></item>
<item><p>171b5</p><section>mdo sde</section><text>rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma</text></item>
<item><p>171b6</p><section>mdo sde</section><text>yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha'</text></item>
<item><p>171b7</p><section>mdo sde</section><text>lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>172a1</p><section>mdo sde</section><text>rnams brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na/ shAkya phyug cing nor mang la longs spyod che ba yongs su 'dzin pa yangs shing rgya che ba/ rnam</text></item>
<item><p>172a2</p><section>mdo sde</section><text>thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa de/ rigs mnyam pa las chung ma blangs nas de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags</text></item>
<item><p>172a3</p><section>mdo sde</section><text>nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa mi'i kha dog las ni 'das/ lha'i kha dog ni ma thob pa/ lus byad dpe med la mdog 'jam pa/ lus kyi bdun mtho ba/ che bar grags</text></item>
<item><p>172a4</p><section>mdo sde</section><text>pa zhig btsas so/ /de nas de btsas pa'i btsas ston byas nas/ khye'u 'di'i ming ji skad gdags zhes ming 'dogs par byed de/ nye du rnams na re 'di'i lus dpe med pas na de'i phyir khye'u 'di'i ming byad bzang zhes gdags so zhes zer ro/ /de nas</text></item>
<item><p>172a5</p><section>mdo sde</section><text>khye'u byad bzang pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang /</text></item>
<item><p>172a6</p><section>mdo sde</section><text>mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang dad pa dang ldan la dge ba bsam pa bzang ba/ bdag dang gzhan la phan pa la zhugs pa/ snying rje can</text></item>
<item><p>172a7</p><section>mdo sde</section><text>bdag nyid che ba chos 'dod pa zhig ste/ 'jig rten thams cad dang tha na mi ma yin pa rnams kyis kyang mchod cing rjed pa dang gus par smra ba'i gnas su gyur to/ /des sa phyogs gang du gom pa bor ba de dag kyang gtsang mar gyur te/ de ltar bsod nams</text></item>
<item><p>172b1</p><section>mdo sde</section><text>dang ldan zhing che bar grags so/ /phyis re zhig na de shing n+ya gro d+hA'i kun dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od</text></item>
<item><p>172b2</p><section>mdo sde</section><text>'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga' ba bskyed nas kyang bcom ldan 'das kyi zhabs la</text></item>
<item><p>172b3</p><section>mdo sde</section><text>phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan</text></item>
<item><p>172b4</p><section>mdo sde</section><text>te/ de thos nas khye'u byad bzang gis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas pha ma la gsol te/ bcom ldan 'das kyi bstan pa la rab tu byung</text></item>
<item><p>172b5</p><section>mdo sde</section><text>ngo / /des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos</text></item>
<item><p>172b6</p><section>mdo sde</section><text>can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i</text></item>
<item><p>172b7</p><section>mdo sde</section><text>sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba dbang po dang nye dbang</text></item>
<item><p>173a1</p><section>mdo sde</section><text>dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa byad bzang gis las gang</text></item>
<item><p>173a2</p><section>mdo sde</section><text>dag bgyis na/ des 'di'i lus 'di lta bur gyur la dgra bcom pa nyid thob par gyur lags/ bcom ldan 'das kyis bka' stsal pa/ dge slong dag byad bzang nyid kyis/ sngon tshe rabs gzhan dag tu tshogs rnyed cing rkyen grub pa dang ldan te dba'</text></item>
<item><p>173a3</p><section>mdo sde</section><text>rgal bzhin du byung la/ gdon mi za bar 'ong ba'i las de dag byas shing bsags pas na byad bzang nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi</text></item>
<item><p>173a4</p><section>mdo sde</section><text>rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te las dge ba dang mi dge ba byas shing bsags pa rnams ni zin pa'i phung po dang / khams dang / skye</text></item>
<item><p>173a5</p><section>mdo sde</section><text>mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal</text></item>
<item><p>173a6</p><section>mdo sde</section><text>pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi</text></item>
<item><p>173a7</p><section>mdo sde</section><text>rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las</text></item>
<item><p>173b1</p><section>mdo sde</section><text>thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis bcom ldan 'das kyi sku gdung la/ sku gdung gi mchod pa byas nas/</text></item>
<item><p>173b2</p><section>mdo sde</section><text>rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs te/ der rgyal po gnyen yod gnyen gyi tshogs dang bcas pa dang / blon po'i tshogs kyis zhabs 'bring</text></item>
<item><p>173b3</p><section>mdo sde</section><text>byas pas mchod rten gyi dus ston byas so/ /phyis re zhig na nyi ma gcig cig /mi dbul po zhig mchod rten gyi 'khor sa'i nang du song nas des de la me tog rnyis pa dag dang / mchod rten rdul gyis yog pa dag mthong ngo / /de nas des sangs</text></item>
<item><p>173b4</p><section>mdo sde</section><text>rgyas kyi yon tan rjes su dran nas dad pa skyes te/ phyags ma blangs nas mchod rten yang phyags me tog rnyis pa yang bsal to/ /de nas mchod rten la rdul med cing dri ma med pa mthong nas/ dga' ba skyes te zhabs la phyag 'tshal nas/</text></item>
<item><p>173b5</p><section>mdo sde</section><text>smon lam btab pa/ dge ba'i rtsa ba dang sems bskyed pa 'dis na bdag gis kyang yon tan 'di lta bu dag thob par gyur cig /ston pa 'di lta bu mnyes par byed par gyur cig /mi mnyes par byed par ma gyur cig ces byas so/ /bcom</text></item>
<item><p>173b6</p><section>mdo sde</section><text>ldan 'das kyis bka' stsal pa/ dge slong dag ji snyam du sems/ de'i tshe de'i dus na mi dbul por gyur pa gang yin pa de ni/ byad bzang 'di yin te/ des mchod rten la phyag dar byas pas na byad gzugs bzang por gyur to/ /smon lam btab pa</text></item>
<item><p>173b7</p><section>mdo sde</section><text>des ni tshe 'di nyid la dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa</text></item>
<item><p>174a1</p><section>mdo sde</section><text>yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par</text></item>
<item><p>174a2</p><section>mdo sde</section><text>dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //stobs</text></item>
<item><p>174a3</p><section>mdo sde</section><text>ldan zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu</text></item>
<item><p>174a4</p><section>mdo sde</section><text>rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang /</text></item>
<item><p>174a5</p><section>mdo sde</section><text>gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang /</text></item>
<item><p>174a6</p><section>mdo sde</section><text>gdon dang / snyun gsos dang / sman zong rnams brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la/ longs spyod che ba yongs su 'dzin pa yangs</text></item>
<item><p>174a7</p><section>mdo sde</section><text>shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma</text></item>
<item><p>174b1</p><section>mdo sde</section><text>la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ stobs kyi shugs gzhan las 'phags pa zhig btsas so/ /de nas de btsas pa'i btsas ston byas nas/ khye'u 'di'i ming ji skad gdags</text></item>
<item><p>174b2</p><section>mdo sde</section><text>zhes ming 'dogs par byed de/ nye du rnams na re khye'u 'di stobs kyi shugs dang ldan pas na/ de'i phyir khye'u 'di'i ming stobs ldan zhes gdags so zhes zer ro/ /de nas khye'u stobs ldan pang na 'tsho ba'i ma ma gnyis dang / nu ma snun pa'i ma ma gnyis dang /</text></item>
<item><p>174b3</p><section>mdo sde</section><text>dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i</text></item>
<item><p>174b4</p><section>mdo sde</section><text>nang gi pad ma bzhin du skye drag par gyur to/ /de yang dad pa dang ldan la dge zhing bsam pa bzang la/ bdag la phan pa dang / gzhan la phan pa la zhugs pa snying rje can bdag nyid che ba chos 'dod pa zhig go/ /de nas phyis re zhig na/ de shing n+ya gro d+hA'i kun</text></item>
<item><p>174b5</p><section>mdo sde</section><text>dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga'</text></item>
<item><p>174b6</p><section>mdo sde</section><text>ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga' ba bskyed nas kyang bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das</text></item>
<item><p>174b7</p><section>mdo sde</section><text>kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas khye'u stobs ldan</text></item>
<item><p>175a1</p><section>mdo sde</section><text>gyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te des bden pa mthong nas/ pha ma la gsol te bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol mig</text></item>
<item><p>175a2</p><section>mdo sde</section><text>lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas/ dgra bcom pa nyid mngon sum du byas te/ dgra</text></item>
<item><p>175a3</p><section>mdo sde</section><text>bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang</text></item>
<item><p>175a4</p><section>mdo sde</section><text>so so yang dag par rig pa thob pa dang / srid pa'i rnyed pa dang chags pa dang bkur sti la mi lta ba dang / dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas</text></item>
<item><p>175a5</p><section>mdo sde</section><text>bcom ldan 'das la zhus pa/ btsun pa stobs ldan kyis las gang dag bgyis na/ des 'di'i lus stobs dang ldan par gyur la dgra bcom pa nyid thob par gyur lags/ bcom ldan 'das kyis bka' stsal pa/ dge slong dag stobs ldan nyid kyis/ sngon tshe rabs gzhan dag tu tshogs rnyed</text></item>
<item><p>175a6</p><section>mdo sde</section><text>cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ stobs ldan nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i</text></item>
<item><p>175a7</p><section>mdo sde</section><text>khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur te/ lus can dag gi</text></item>
<item><p>175b1</p><section>mdo sde</section><text>las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan</text></item>
<item><p>175b2</p><section>mdo sde</section><text>pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las/ re zhig na yang dag par</text></item>
<item><p>175b3</p><section>mdo sde</section><text>rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so de nas rgyal po gnyen yod kyis bcom ldan 'das de'i sku gdung la sku gdung gi mchod pa</text></item>
<item><p>175b4</p><section>mdo sde</section><text>byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la 'phang du rgyang grags gcig yod pa zhig brtsigs te/ mchod rten gyi dus ston byed pa der skye bo phal po ches glu blangs gar byas pas mchod rten rdul gyis yog par gyur to/ /phyis re zhig na khyim</text></item>
<item><p>175b5</p><section>mdo sde</section><text>bdag cig mchod rten gyi 'khor sa'i nang du song ba dang des mchod rten gyi 'khor sa rdul gyis yog pa mthong ngo / /de nas khyim bdag des sangs rgyas kyi yon tan rjes su dran nas dad pa skyes te/ spos kyi lde gu til mar dang sbyar ba phul nas smon lam btab pa/ bdag gis kyang yon tan 'di lta bu</text></item>
<item><p>175b6</p><section>mdo sde</section><text>dag thob par gyur cig /ston pa 'di lta bu dag mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na khyim bdag tu gyur pa gang yin pa de ni stobs ldan 'di yin te/ des bcom ldan</text></item>
<item><p>175b7</p><section>mdo sde</section><text>'das rnam par gzigs kyi mchod rten la bkur sti byas pa des na stobs dang ldan par gyur to/ /smon lam btab pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /</text></item>
<item><p>176a1</p><section>mdo sde</section><text>las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu</text></item>
<item><p>176a2</p><section>mdo sde</section><text>nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //sdu gu zhes bya ba ni/ sangs rgyas bcom ldan 'das</text></item>
<item><p>176a3</p><section>mdo sde</section><text>la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po</text></item>
<item><p>176a4</p><section>mdo sde</section><text>rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas</text></item>
<item><p>176a5</p><section>mdo sde</section><text>dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa yangs shing rgya che ba/ rnam thos</text></item>
<item><p>176a6</p><section>mdo sde</section><text>kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u</text></item>
<item><p>176a7</p><section>mdo sde</section><text>gzugs bzang zhing blta na sdug la mdzes pa/ che bar grags pa mthong na dga' ba zhig btsas te de btsas pa na/ grong khyer ser skya'i gnas thams cad grags pas rgyas par gyur to/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de nye du rnams na re khye'u 'di btsas ma</text></item>
<item><p>176b1</p><section>mdo sde</section><text>thag tu skye bo thams cad kyi snying du sdug pas na/ de'i phyir khye'u 'di'i ming sdu gu zhes gdags so zhes zer ro/ /de nas khye'u sdu gu pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang /</text></item>
<item><p>176b2</p><section>mdo sde</section><text>mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang dad pa dang ldan la dge zhing bsam pa bzang ba/ bdag la phan pa dang gzhan la phan pa la zhugs pa snying rje can bdag nyid che ba/</text></item>
<item><p>176b3</p><section>mdo sde</section><text>chos 'dod pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba/ gtong ba chen po la gnas pa zhig ste/ des dge sbyong dang bram ze dang bkren pa dang sdug cing phongs pa rnams la sbyin pa rnam pa sna tshogs gtong bas sdud par byed do/ /de nas phyis re zhig na khye'u sdu gu shing n+ya gro d+hA'i</text></item>
<item><p>176b4</p><section>mdo sde</section><text>kun dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun</text></item>
<item><p>176b5</p><section>mdo sde</section><text>nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga' ba bskyed nas kyang bcom ldan 'das kyi zhabs la phyag 'tshal te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang /</text></item>
<item><p>176b6</p><section>mdo sde</section><text>khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas khye'u sdu gus 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas</text></item>
<item><p>176b7</p><section>mdo sde</section><text>pha ma la gsol te/ bcom ldan 'das kyi bstan pa la rab tu 'byung ngo / /des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang rnam par 'thor ba dang / rnam par 'jig pa'i chos can</text></item>
<item><p>177a1</p><section>mdo sde</section><text>yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur</text></item>
<item><p>177a2</p><section>mdo sde</section><text>pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom</text></item>
<item><p>177a3</p><section>mdo sde</section><text>skyes te/ the tsom thams cad gcod pa sangs rgyas bcom ldan 'das la zhus pa/ btsun pa sdu gus las gang dag bgyis na/ des 'di grags pa chen po dang ldan pa dang sdug cing yid du 'ong bar gyur la/ rab tu byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/</text></item>
<item><p>177a4</p><section>mdo sde</section><text>dge slong dag sdu gu nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la/ gdon mi za bar 'ong ba'i las de dag byas shing bsags pas na/ sdu gu nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las</text></item>
<item><p>177a5</p><section>mdo sde</section><text>byas shing bsags pa rnams ni phyi rol gyi sa'i khams la rnam par smin par mi 'gyur ro/ /chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni/ zin pa'i phung po dang / khams dang / skye mched rnams 'ba' zhig la rnam par</text></item>
<item><p>177a6</p><section>mdo sde</section><text>smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>177a7</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las/ re zhig na</text></item>
<item><p>177b1</p><section>mdo sde</section><text>yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis/ bcom ldan 'das de'i sku gdung la sku</text></item>
<item><p>177b2</p><section>mdo sde</section><text>gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs so/ /de nas phyis re zhig na dpyid kyi dus su shing rnams me tog rgyas te me tog rnam pa sna tshogs byung ba na/ khyim bdag</text></item>
<item><p>177b3</p><section>mdo sde</section><text>gcig gis rgyal po la gsol pa/ bdag ni lha dang lhan cig tu bcom ldan 'das rnam par gzigs kyi mchod rten la me tog gdags par 'tshal lo/ /rgyal pos smras pa/ de ltar gyis shig /de nas khyim bdag de dang / rgyal po dang / blon po dang / zhabs 'bring ba rnams kyis dril bsgrags te/</text></item>
<item><p>177b4</p><section>mdo sde</section><text>me tog rnam pa sna tshogs sta gon byas nas/ bcom ldan 'das rnam par gzigs kyi mchod rten la me tog btags te/ der srog chags 'bum phrag du mas sems dga' ba skyes nas/ dge ba'i rtsa ba rnams yang dag par bskyed do/ /bcom ldan 'das kyis bka' stsal pa/ dge slong dag ji snyam du</text></item>
<item><p>177b5</p><section>mdo sde</section><text>sems/ de'i tshe de'i dus na khyim bdag tu gyur pa gang yin pa de ni sdu gu 'di yin te/ des skye bo phal po che dang lhan cig tu dge ba'i rtsa ba rnams bskyed pa des na/ skye bo phal po che'i snying du sdug cing yid du 'ong ba'i rgyur gyur la/ rgyu de nyid kyis na blta na sdug cing mdzes par gyur te/ dgra bcom pa nyid mngon</text></item>
<item><p>177b6</p><section>mdo sde</section><text>sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar</text></item>
<item><p>177b7</p><section>mdo sde</section><text>'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/</text></item>
<item><p>178a1</p><section>mdo sde</section><text>bcom ldan 'das kyis gsungs pa la mngon par bstod do// //pad ma'i mig ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang /</text></item>
<item><p>178a2</p><section>mdo sde</section><text>ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod</text></item>
<item><p>178a3</p><section>mdo sde</section><text>sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams</text></item>
<item><p>178a4</p><section>mdo sde</section><text>brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang ba/ longs spyod che ba/ yongs su 'dzin pa/ yangs shing rgya che ba/ rnam thos kyi bu'i nor dang ldan pa/ rnam thos kyi bu'i</text></item>
<item><p>178a5</p><section>mdo sde</section><text>nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas de zla ba brgyad dam dgu lon pa dang bu byung ste/ khye'u gzugs bzang zhing blta na sdug</text></item>
<item><p>178a6</p><section>mdo sde</section><text>la mdzes pa mig pad ma sngon po 'dra ba/ mgo bo la lha'i nor bu rin po che mthon ka thogs pa zhig btsas te/ des grong khyer ser skya'i gnas thams cad nor bu mthon ka'i kha dog can du byas so/ /de nas de btsas pa'i btsas ston byas nas/ khye'u 'di'i ming ji</text></item>
<item><p>178a7</p><section>mdo sde</section><text>skad gdags zhes ming 'dogs par byed de/ nye du rnams na re khye'u 'di mig pad ma dang 'dra bas na/ de'i phyir khye'u 'di'i ming pad ma'i mig ces gdags so zhes zer ro/ /de nas khye'u pad ma'i mig pang na 'tsho ba'i ma ma gnyis dang / nu ma snun pa'i ma ma gnyis dang dri ma 'khru</text></item>
<item><p>178b1</p><section>mdo sde</section><text>ba'i ma ma gnyis dang / rtse ba'i ma ma gnyis te/ de ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du</text></item>
<item><p>178b2</p><section>mdo sde</section><text>skye drag par gyur to/ /de yang dad pa dang ldan la/ dge zhing bsam pa bzang ba/ bdag la phan pa dang gzhan la phan pa la zhugs pa/ snying rje can bdag nyid che ba/ chos 'dod pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba/</text></item>
<item><p>178b3</p><section>mdo sde</section><text>gtong ba chen po la gnas pa zhig ste/ de gang dang gang du 'gro ba de dang der lha dang mi rnams kyis mchod cing rjed do/ /de nas phyi zhig na khye'u pad ma'i mig shing n+ya gro d+hA'i kun dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis</text></item>
<item><p>178b4</p><section>mdo sde</section><text>kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo / /mthong ma thag tu des bcom ldan 'das la sems dga' ba</text></item>
<item><p>178b5</p><section>mdo sde</section><text>bskyed do/ /dga' ba bskyed nas kyang bcom ldan 'das kyi zhabs la phyag 'tshal te/ chos mnyan pa'i phyir/ bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud</text></item>
<item><p>178b6</p><section>mdo sde</section><text>nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas khye'u pad ma'i mig gis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon du byas te des bden pa mthong nas sbyin pa dang</text></item>
<item><p>178b7</p><section>mdo sde</section><text>rab tu sbyin pa dag byin te/ dge slong dang / bram ze dang / bkren pa dang / sdug cing phongs pa rnams tshim par byas nas pha ma la gsol te/ bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol mig lnga pa'i</text></item>
<item><p>179a1</p><section>mdo sde</section><text>'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa</text></item>
<item><p>179a2</p><section>mdo sde</section><text>nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/</text></item>
<item><p>179a3</p><section>mdo sde</section><text>rig pa dang mngon par shes pa dang so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas re zhig na de bsod snyoms</text></item>
<item><p>179a4</p><section>mdo sde</section><text>la song ba dang / skye bo phal po ches de la bltas nas ngo mtshar bar gyur to/ /de nas pad ma'i mig bcom ldan 'das kyi thad du song nas/ bcom ldan 'das la gsol pa/ bcom ldan 'das kyis ci nas bdag gi nor bu rin po che ma mchis par mdzad du gsol/ bcom ldan</text></item>
<item><p>179a5</p><section>mdo sde</section><text>'das kyis bka' stsal pa/ bu 'di ni las las skyes pa yin pas na nor bu rin po che med par bya mi nus so/ /de lta mod kyis ci nas dad pa dang ldan pa rnams kyis ni mthong la/ ma dad pa rnams kyis ni mi mthong bar bya'o/ /de nas bcom ldan 'das kyis de bzhin du mdzad do/ /</text></item>
<item><p>179a6</p><section>mdo sde</section><text>de nas dge slong dag the tsom skyes te the tsom thams cad gcod pa/ sangs rgyas bcom ldan 'das la zhus pa/ btsun pa pad ma'i mig gis las gang dag bgyis na/ des 'di che bar grags pa dang dgra bcom pa nyid thob par gyur lags/ bcom ldan 'das kyis bka' stsal pa/</text></item>
<item><p>179a7</p><section>mdo sde</section><text>pad ma'i mig nyid kyis sngon tshe rabs gzhan dag du tshogs rnyed cing rkyen grub pa dang ldan te dba' rgal bzhin du byung la/ gdon mi za bar 'ong ba'i las de dag byas shing bsags pas na/ pad ma'i mig nyid kyis las byas shing bsags pa de dag gzhan su zhig gis nyams su myong bar</text></item>
<item><p>179b1</p><section>mdo sde</section><text>'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams</text></item>
<item><p>179b2</p><section>mdo sde</section><text>ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i</text></item>
<item><p>179b3</p><section>mdo sde</section><text>dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston</text></item>
<item><p>179b4</p><section>mdo sde</section><text>pa sangs rgyas bcom ldan 'das rnam par gzigs zhes bya ba 'jig rten du byung ste de rgyal po'i pho brang gnyen ldan na rten cing bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me</text></item>
<item><p>179b5</p><section>mdo sde</section><text>bzhin du phung po lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis/ bcom ldan 'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad</text></item>
<item><p>179b6</p><section>mdo sde</section><text>gcig yod la/ 'phang du rgyang grags gcig yod pa zhig brtsigs te/ der srog chags 'bum phrag du mas bkur sti byas nas mtho ris dang thar par 'gro bar 'gyur ro/ /de nas re zhig na/ ded dpon zhig rgya mtsho chen po'i gru'i don grub ste/ phyir 'ongs nas des de'i nang nas</text></item>
<item><p>179b7</p><section>mdo sde</section><text>nor bu rin po che mthon ka chen po zhig khyer te 'ongs te/ des bcom ldan 'das kyi mchod rten mthong nas de bzhin gshegs pa'i yon tan rjes su dran te/ nor bu rin po che de bcom ldan 'das rnam par gzigs kyi mchod rten gyi char khab la btags nas/ de'i mthus phyogs dang</text></item>
<item><p>180a1</p><section>mdo sde</section><text>phyogs mtshams thams cad mthon ka'i mdog lta bur 'dug par byas so/ /me tog pad ma dag gis kyang mchod pa byas nas/ smon lam btab pa/ bdag gis kyang yon tan 'di lta bu dag thob par gyur cig /ston pa 'di lta bu mnyes par byed par gyur cig</text></item>
<item><p>180a2</p><section>mdo sde</section><text>mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na ded dpon du gyur pa gang yin pa de ni pad ma'i mig 'di yin te/ des bcom ldan 'das rnam par gzigs kyi mchod rten la nor bu</text></item>
<item><p>180a3</p><section>mdo sde</section><text>rin po che btags pa'i las de'i rnam par smin pas 'di'i mgo bo las nor bu rin po che byung ngo / /pad ma sngon po dag gis mchod pa byas pa des ni/ mig pad ma sngon po lta bur gyur to/ /smon lam btab pa des ni tshe 'di nyid la dgra bcom pa nyid mngon sum du byas so/ /dge slong</text></item>
<item><p>180a4</p><section>mdo sde</section><text>dag de ltar na las gcig tu nges par gnag pa rnams ni/ rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren</text></item>
<item><p>180a5</p><section>mdo sde</section><text>mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong dag khyod kyis de ltar bslab par bya'o/ /bcom ldan 'das kyis</text></item>
<item><p>180a6</p><section>mdo sde</section><text>de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //rnga sgra zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang</text></item>
<item><p>180a7</p><section>mdo sde</section><text>'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mo byas/</text></item>
<item><p>180b1</p><section>mdo sde</section><text>mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims</text></item>
<item><p>180b2</p><section>mdo sde</section><text>cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa/ yangs shing</text></item>
<item><p>180b3</p><section>mdo sde</section><text>rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/</text></item>
<item><p>180b4</p><section>mdo sde</section><text>de zla ba brgyad dam dgu lon pa dang bu byung ste khye'u gzugs bzang zhing blta na sdug la mdzes pa che bar grags pa/ bya ka la ping ka ltar skad snyan pa/ rnga sgra ltar gdangs snyan pa zhig btsas so/ /de nas de btsas pa'i btsas ston byas nas/ khye'u 'di'i ming ji skad gdags zhes ming</text></item>
<item><p>180b5</p><section>mdo sde</section><text>'dogs par byed de/ nye du rnams na re khye'u 'di rnga sgra lta bu'i gdangs dang ldan pas na/ de'i phyir khye'u 'di'i ming rnga sgra zhes gdags so zhes zer ro/ /de nas khye'u rnga sgra pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma</text></item>
<item><p>180b6</p><section>mdo sde</section><text>gnyis te/ de ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang dad pa dang ldan la dge zhing</text></item>
<item><p>180b7</p><section>mdo sde</section><text>bsam pa bzang ba/ bdag la phan pa dang gzhan la phan pa la zhugs pa/ snying rje can bdag nyid che ba/ chos 'dod pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba/ gtong ba chen po la gnas pa zhig go/ /de nas phyi zhig na khye'u rnga sgra shing n+ya gro d+hA'i kun</text></item>
<item><p>181a1</p><section>mdo sde</section><text>dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa 'od 'dom gang gis brgyan pa nyi ma stong bas lhag pa'i 'od mnga' ba/ rin po che'i ri bo</text></item>
<item><p>181a2</p><section>mdo sde</section><text>'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga' ba bskyed nas kyang bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa</text></item>
<item><p>181a3</p><section>mdo sde</section><text>dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan pa mdzad de/ de thos nas khye'u rnga sgras 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon</text></item>
<item><p>181a4</p><section>mdo sde</section><text>sum du byas te/ des bden pa mthong nas sbyin pa dang rab tu sbyin pa dag byin te/ dge slong dang bram ze dang bkren pa dang sdug cing phongs pa rnams tshim par byas nas pha ma la gsol te/ bcom ldan 'das kyi bstan pa la rab tu byung ngo / /des brtson pa dang bsgrub pa dang 'bad pas</text></item>
<item><p>181a5</p><section>mdo sde</section><text>phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang ltung ba dang rnam par 'thor ba dang rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas</text></item>
<item><p>181a6</p><section>mdo sde</section><text>te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes</text></item>
<item><p>181a7</p><section>mdo sde</section><text>pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa</text></item>
<item><p>181b1</p><section>mdo sde</section><text>sangs rgyas bcom ldan 'das la zhus pa/ btsun pa rnga sgras las gang dag bgyis na/ des 'di gzugs bzang zhing blta na sdug la mdzes par gyur te/ dgra bcom pa nyid kyang thob par gyur lags/ bcom ldan 'das kyis bka' stsal pa/ rnga sgra nyid kyis sngon tshe rabs gzhan</text></item>
<item><p>181b2</p><section>mdo sde</section><text>dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i las de dag byas shing bsags pas na rnga sgra nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams</text></item>
<item><p>181b3</p><section>mdo sde</section><text>ni phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par</text></item>
<item><p>181b4</p><section>mdo sde</section><text>'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la/ de bzhin gshegs pa dgra bcom pa yang dag par rdzogs</text></item>
<item><p>181b5</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na</text></item>
<item><p>181b6</p><section>mdo sde</section><text>rten cing bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po</text></item>
<item><p>181b7</p><section>mdo sde</section><text>gnyen yod kyis/ bcom ldan 'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs te/ der srog chags 'bum phrag du mas bkur sti</text></item>
<item><p>182a1</p><section>mdo sde</section><text>byas nas mtho ris dang thar par 'gro bar 'gyur ro/ de nas re zhig na khyim bdag cig gis rol mo'i cha byad rnam pa sna tshogs dang mi las rol mo bslabs te/ mchod rten de la phul nas de dag mchod rten de la nyin gcig bzhin du rol mo'i sgra'i khyad par dag gis bkur sti</text></item>
<item><p>182a2</p><section>mdo sde</section><text>byed do/ dge slong dag ji snyam du sems/ de'i tshe de'i dus na khyim bdag tu gyur pa gang yin pa de ni rnga sgra 'di yin te/ des bcom ldan 'das rnam par gzigs kyi mchod rten la rol mo'i sgra'i cha byad rnam pa sna tshogs phul ba des na rnga sgra lta bu'i gdangs can du gyur la/ rgyu de nyid kyis na</text></item>
<item><p>182a3</p><section>mdo sde</section><text>da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren</text></item>
<item><p>182a4</p><section>mdo sde</section><text>ma rnams ni rnam par smin pa yang 'dren mar 'gyur ro/ dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ bcom ldan</text></item>
<item><p>182a5</p><section>mdo sde</section><text>'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //bu zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi</text></item>
<item><p>182a6</p><section>mdo sde</section><text>rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/</text></item>
<item><p>182a7</p><section>mdo sde</section><text>lha dang / klu dang / gnod sbyin dang / lha ma yin dang / nam mkha' lding dang / mi'am ci rnams dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos</text></item>
<item><p>182b1</p><section>mdo sde</section><text>dang / sman zong rnams brnyes pa/ nyan thos kyi dge 'dun dang bcas pa ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi</text></item>
<item><p>182b2</p><section>mdo sde</section><text>bu'i nor dang 'gran pa zhig gnas pa des/ rigs mnyam pa las chung ma blangs nas de de dang lhan cig tu rtse zhing dga' la dga' mgur spyod do/ de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon te bu btsas na sha snag bu chen po zhig byung ste/ pha ma</text></item>
<item><p>182b3</p><section>mdo sde</section><text>dang khyim de na gnas pa gzhan dag dang g.yog 'khor dang nye du rnams kyis de mthong nas 'di lta bu btsas pa ci yin zhes mi dga' bar gyur to/ de nas re zhig na khyim bdag de mya ngan gyi khang bur zhugs te/ lag pa la rkom tshugs bcas nas sems khong du chud cing 'dug ste 'di ci yin/ su la bsnyad</text></item>
<item><p>182b4</p><section>mdo sde</section><text>par bya/ shes pa su yod snyam mo de nas de'i blo skyes pa/ sangs rgyas bcom ldan 'das 'di ni thams cad mkhyen pa thams cad gzigs pa yin te/ des mkhyen gyis sangs rgyas bcom ldan 'das la bsnyad par bya'o snyam nas/ de bcom ldan 'das ga la ba der song ste phyin nas bcom ldan 'das</text></item>
<item><p>182b5</p><section>mdo sde</section><text>la zhus so/ bcom ldan 'das kyis bka' stsal pa/ khyim bdag khyod ma 'jigs shig ma 'jigs shig /sha snag bu de ras bal legs par rmel ba'i nang du chug la zhag bdun gyi bar du nyin gcig kyang dus gsum gsum du lag pas brims te/ 'o mas kyang yang dang yang du gtor cig dang</text></item>
<item><p>182b6</p><section>mdo sde</section><text>de'i 'og tu rdol te/ bu brgya 'byung bar 'gyur la de dag thams cad tshan po che'i stobs dang ldan par 'gyur ro/ de nas khyim bdag des de thos nas mchog tu ya mtshan du gyur te/ bsams pa bdag gi bu de lta bu dag 'byung bar 'gyur ba ni bdag gis rnyed pa legs par rnyed do snyam nas des de</text></item>
<item><p>182b7</p><section>mdo sde</section><text>bzhin du byas pa dang / zhag bdun lon pa dang sha snag bu de rdol nas bu brgya byung ste/ thams cad kyang gzugs bzang zhing blta na sdug la mdzes pa yan lag dang nying lag thams cad dang ldan pa/ tshan po che'i stobs dang ldan pa sha stag go/ /de nas re zhig na mthar gyis bskyed bsrings</text></item>
<item><p>183a1</p><section>mdo sde</section><text>nas cher skyes pa dang / de dag thams cad byad gzugs dang lang tsho'i rgyags pas dregs te/ phan tshun 'khyam pa las shing n+ya gro d+hA'i kun dga' ra bar song ba dang / de dag gis sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par</text></item>
<item><p>183a2</p><section>mdo sde</section><text>brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba rin po che'i ri bo 'gro ba lta bu kun nas bzang ba mthong nas/ mthong ma thag tu de dag gis bcom ldan 'das la sems dga' ba bskyed do/ dga' ba bskyed</text></item>
<item><p>183a3</p><section>mdo sde</section><text>nas kyang bcom ldan 'das kyi zhabs la phyag 'tshal te/ chos nyan pa'i phyir bcom ldan 'das kyi spyan sngar 'khod do/ de nas bcom ldan 'das kyis de dag gi bsam pa dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba</text></item>
<item><p>183a4</p><section>mdo sde</section><text>de lta bu'i chos bstan pa mdzad de/ de thos nas thams cad kyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ de dag gis bden pa mthong nas pha ma la gsol te/ bcom ldan 'das kyi bstan pa la rab tu byung ngo /</text></item>
<item><p>183a5</p><section>mdo sde</section><text>de dag thams cad kyis brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang ltung ba dang rnam par 'thor ba dang rnam par 'jig pa'i chos can yin par rtsad chod de/ nyon mongs pa thams cad</text></item>
<item><p>183a6</p><section>mdo sde</section><text>spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs</text></item>
<item><p>183a7</p><section>mdo sde</section><text>bcom pa/ rig pa dang mngon par shes pa dang sa so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/</text></item>
<item><p>183b1</p><section>mdo sde</section><text>the tsom thams cad gcod pa/ sangs rgyas bcom ldan 'das la zhus pa/ btsun pa gzhon nu brgya po 'di dag gis las gang dag bgyis na/ des spun du gyur la tshan po che'i stobs dang ldan par gyur lags/ bcom ldan 'das kyis bka' stsal pa/ 'di rnams kyis sngon tshe rabs gzhan dag tu</text></item>
<item><p>183b2</p><section>mdo sde</section><text>tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ 'di dag nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi</text></item>
<item><p>183b3</p><section>mdo sde</section><text>rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /</text></item>
<item><p>183b4</p><section>mdo sde</section><text>lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>183b5</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las/</text></item>
<item><p>183b6</p><section>mdo sde</section><text>re zhig na yang dag par rdzogs pa'i sangs rgyas rnam par gzigs kyis sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis/ bcom ldan</text></item>
<item><p>183b7</p><section>mdo sde</section><text>'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs te/ der srog chags 'bum phrag du mas bkur sti byas nas mtho ris dang thar par 'gro bar 'gyur ro/ /</text></item>
<item><p>184a1</p><section>mdo sde</section><text>de nas re zhig na mdza' sde bo brgya phyi rol tu byung ba dang de dag gis mchod rten de mthong nas/ de bzhin gshegs pa'i yon tan rjes su dran te/ de dag gis lhan cig tu til mar spos can gyis byugs nas/ me tog dang me tog phreng dang mar me dbul ba dag gis kyang</text></item>
<item><p>184a2</p><section>mdo sde</section><text>bsnyen bkur byas nas lhan cig tu smon lam btab pa/ bdag cag gang dang gang du skyes pa de dang der spun du gyur te/ lhan cig tu lto gcig kho na nas 'byung bar gyur cig /tshan po che'i stobs kyi shugs thob pa dang byad gzugs dang ldan par gyur cig /ma 'ongs pa'i dus na yang yang dag par</text></item>
<item><p>184a3</p><section>mdo sde</section><text>rdzogs pa'i sangs rgyas rnams mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe de'i dus na mdza' sde bor gyur pa gang yin pa de dag ni tshan po che 'di dag yin te/ de dag gis lhan cig tu mchod rten de la bkur sti</text></item>
<item><p>184a4</p><section>mdo sde</section><text>byas pa des na 'di ltar lhan cig tu skyes te/ tshan po che'i stobs kyi shugs thob par gyur to/ /smon lam btab pa des ni gcig tu 'thun par rab tu byung nas dgra bcom pa nyid thob par gyur to/ /dge slong dag de ltar na las gcig tu nges par gnag pa rnams ni rnam par smin pa yang gcig tu</text></item>
<item><p>184a5</p><section>mdo sde</section><text>nges par gnag par 'gyur ro/ las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren</text></item>
<item><p>184a6</p><section>mdo sde</section><text>ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par</text></item>
<item><p>184a7</p><section>mdo sde</section><text>bstod do// //gang po la sogs pa'i rtogs pa brjod pa brgya pa bam po bcu drug pa/ nyi ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams</text></item>
<item><p>184b1</p><section>mdo sde</section><text>dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang /</text></item>
<item><p>184b2</p><section>mdo sde</section><text>gnod sbyin dang / lha ma yin dang / nam mkha' lding dang / mi'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>184b3</p><section>mdo sde</section><text>rnams brnyes pa/ nyan thos kyi dge 'dun dang bcas pa/ yul ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na/ shAkya phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/</text></item>
<item><p>184b4</p><section>mdo sde</section><text>rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ de rtsa zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste khye'u</text></item>
<item><p>184b5</p><section>mdo sde</section><text>gzugs bzang zhing blta na sdug la mdzes pa nor bu rin po che mgo bo la thogs pa zhig btsas nas/ de las kho ra khor yug tu nyi ma'i 'od zer lta bu 'phro ste/ de'i snang bas mtshan mo grong khyer ser skya'i gnas thams cad khyab par gyur pas nyin mo bzhin du snang bar byas so/ /de nas pha</text></item>
<item><p>184b6</p><section>mdo sde</section><text>ma dang khyim de na gnas pa'i g.yog 'khor rnams dang nye du rnams dang ser skya'i gnas na 'khod pa'i shAkya rnams kyis de mthong nas/ ya mtshan du gyur te dga' bas rgyas so/ /de nas de btsas pa'i btsas ston byas nas/ khye'u 'di'i ming ji skad gdags zhes ming 'dogs par</text></item>
<item><p>184b7</p><section>mdo sde</section><text>byed de/ nye du rnams na re khye'u 'di btsas ma thag tu grong khyer ser skya'i gnas thams cad nyi ma bzhin du snang bar byas pas na/ de'i phyir khye'u 'di'i ming nyi ma zhes gdags so zhes zer ro/ /de nas khye'u nyi ma pang na 'tsho ba'i ma ma gnyis dang / nu ma snun pa'i ma ma gnyis dang /</text></item>
<item><p>185a1</p><section>mdo sde</section><text>dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma</text></item>
<item><p>185a2</p><section>mdo sde</section><text>bzhin du skye drag par gyur to/ /de yang dad pa dang ldan la dge zhing bsam pa bzang ba/ bdag la phan pa dang gzhan la phan pa la zhugs pa snying rje can/ bdag nyid che ba/ chos 'dod pa/ skye dgu la byams pa/ gtong ba la sred pa/ sbyin pa la dga' ba/ rab tu sbyin pa la mngon par</text></item>
<item><p>185a3</p><section>mdo sde</section><text>dga' ba gtong ba chen po la gnas pa zhig go/ /de nas phyis re zhig na/ khye'u nyi ma shing n+ya gro d+hA'i kun dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas</text></item>
<item><p>185a4</p><section>mdo sde</section><text>pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga' ba bskyed nas kyang bcom ldan 'das kyi zhabs la phyag 'tshal</text></item>
<item><p>185a5</p><section>mdo sde</section><text>te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas/ khye'u nyi mas 'jig</text></item>
<item><p>185a6</p><section>mdo sde</section><text>tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas sbyin pa dang rab tu sbyin pa dag byin te/ dge sbyong dang / bram ze dang / bkren pa dang / sdug cing phongs pa rnams tshim par byas nas pha</text></item>
<item><p>185a7</p><section>mdo sde</section><text>ma la gsol te/ bcom ldan 'das kyi bstan pa la rab tu byung ngo / /des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig</text></item>
<item><p>185b1</p><section>mdo sde</section><text>pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan</text></item>
<item><p>185b2</p><section>mdo sde</section><text>sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus</text></item>
<item><p>185b3</p><section>mdo sde</section><text>par smra ba'i gnas su gyur to/ /de nas gang gi tshe tshe dang ldan pa nyi ma bsod snyoms la 'gro ba de'i tshe bram ze dang khyim bdag ma dad pa rnams 'phya zhing smod la lkog 'phyas byed de/ de 'di ltar nor bu rin po che mgo bo la thogs nas/ lam po che dang srang dang bzhi mdo dang / sum mdo dag</text></item>
<item><p>185b4</p><section>mdo sde</section><text>tu 'khyam pa las na/ shAkya'i bu'i dge sbyong rnams kyi dge sbyong gi tshul ni tshig pa'o/ /bram ze'i tshul ni tshig pa'o zhes 'dzer to/ /de nas de shin tu ngo tsha bar gyur nas/ bcom ldan 'das ga la ba der song ste phyin nas bcom ldan 'das kyi zhabs la phyag 'tshal te/ bcom ldan 'das</text></item>
<item><p>185b5</p><section>mdo sde</section><text>la 'di skad ces gsol to/ /bcom ldan 'das kyis ci nas bdag gi nor bu rin po che ma mchis par mdzad du gsol/ /bcom ldan 'das kyis bka' stsal pa/ bu 'di ni las las skyes pa yin pas na med par byar mi nus so/ /de lta mod kyi ci nas dad pa dang ldan pa rnams kyis ni</text></item>
<item><p>185b6</p><section>mdo sde</section><text>mthong la/ ma dad pa rnams kyis ni mi mthong bar bya'o/ /de nas bcom ldan 'das kyis de bzhin du mdzad do/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa nyi mas las gang dag bgyis na/ des 'di che bar</text></item>
<item><p>185b7</p><section>mdo sde</section><text>grags pa dang dgra bcom pa nyid thob par gyur lags/ bcom ldan 'das kyis bka' stsal pa/ nyi ma nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ nyi ma nyid kyis las byas</text></item>
<item><p>186a1</p><section>mdo sde</section><text>shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/</text></item>
<item><p>186a2</p><section>mdo sde</section><text>las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge</text></item>
<item><p>186a3</p><section>mdo sde</section><text>slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams</text></item>
<item><p>186a4</p><section>mdo sde</section><text>kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas shing zad pa'i me bzhin du phung po'i</text></item>
<item><p>186a5</p><section>mdo sde</section><text>lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis/ bcom ldan 'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la 'phang du rgyang grags</text></item>
<item><p>186a6</p><section>mdo sde</section><text>gcig yod pa zhig brtsigs te/ der srog chags 'bum phrag du mas bkur sti byas nas mtho ris dang thar par 'gro bar 'gyur ro/ /de nas mchod rten de'i mchod pa la bab pa na/ bram ze dang khyim bdag dad pa dang ldan pa rnams kyis spos dang / me tog phreng dang / byug pa rnam pa sna</text></item>
<item><p>186a7</p><section>mdo sde</section><text>tshogs dang / gdugs dang / rgyal mtshan dang / ba dan dang / rol mo'i sgra rnams kyis mchod pa byed do/ /de nas re zhig na mi zhig rgyal po dang rgyan pos rtses nas skugs su nor bu rin po che me shel zhig thob bo/ /de nas de dad pa bskyed nas bcom ldan 'das rnam par gzigs kyi mchod rten gyi</text></item>
<item><p>186b1</p><section>mdo sde</section><text>tshar khab la btags te/ zhabs la phyag 'tshal nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis na bdag gis kyang 'di lta bu'i yon tan dag thob par gyur cig /ston pa 'di lta bu mnyes par byed par gyur cig /mi mnyes par byed</text></item>
<item><p>186b2</p><section>mdo sde</section><text>par ma gyur cig /nor bu rin po che 'di lta bu yang spyi bo la thogs bzhin du ma'i lto nas 'byung bar gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na cho lo la dor sgyu byed pa gang yin pa de ni nyi ma 'di nyid yin te/ des bcom ldan 'das</text></item>
<item><p>186b3</p><section>mdo sde</section><text>rnam par gzigs kyi mchod rten la bkur sti byas pa dang / nor bu rin po che btags pa des na/ 'di'i mgo bo las nor bu rin po che byung la rgyu de nyid kyis gzugs bzang zhing blta na sdug la mdzes par gyur te/ dgra bcom pa nyid mngon sum du byas so/ /dge slong dag de ltar na las gcig tu nges</text></item>
<item><p>186b4</p><section>mdo sde</section><text>par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las</text></item>
<item><p>186b5</p><section>mdo sde</section><text>gcig tu nges par gnag pa rnams dang / las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ bcom ldan 'das kyis de skad ces bka' stsal nas/ dge slong de dag yi rangs te bcom ldan</text></item>
<item><p>186b6</p><section>mdo sde</section><text>'das kyis gsungs pa la mngon par bstod do// //gyad kyi ba dan zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams</text></item>
<item><p>186b7</p><section>mdo sde</section><text>dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha'</text></item>
<item><p>187a1</p><section>mdo sde</section><text>lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi</text></item>
<item><p>187a2</p><section>mdo sde</section><text>dge 'dun dang bcas pa yul ser skya'i gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig</text></item>
<item><p>187a3</p><section>mdo sde</section><text>gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste khye'u gzugs bzang zhing blta na sdug la mdzes pa</text></item>
<item><p>187a4</p><section>mdo sde</section><text>mi'i kha dog las ni 'das/ lha'i kha dog ni ma thob pa zhig btsas te/ gang gi tshe khye'u de btsas pa de'i tshe lha rnams kyis kho ra khor yug nas lha'i ba dan dag bsgrengs so/ /lha'i rol mo'i cha byad dag kyang brdungs so/ /lha'i me tog ud pa la dang / pad ma dang / ku mu da dang / pad ma</text></item>
<item><p>187a5</p><section>mdo sde</section><text>dkar po rnams kyis kyang gtor te/ ser skya'i gnas kyi grong khyer thams cad du grags pas rgyas par gyur to/ /khyim thams cad du yang de'i phyir ba dan bsgrengs so/ /de nas de btsas pa'i btsas ston byas nas/ khye'u 'di'i ming ji skad gdags zhes ming 'dogs par byed de/ nye du rnams na re</text></item>
<item><p>187a6</p><section>mdo sde</section><text>khye'u 'di btsas pa na 'jig rten thams cad na grags pas rgyas pas na/ de'i phyir khye'u 'di'i ming snyan grags zhes gdags so zhes zer ro/ /de nas khye'u snyan grags pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis</text></item>
<item><p>187a7</p><section>mdo sde</section><text>te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur te/ de yang dad pa dang ldan la dge zhing bsam pa bzang</text></item>
<item><p>187b1</p><section>mdo sde</section><text>ba bdag la phan pa dang / gzhan la phan pa la zhugs pa/ snying rje can/ bdag nyid che ba/ chos 'dod pa zhig go/ /de nas phyis re zhig na khye'u snyan grags shing n+ya gro d+hA'i kun dga' ra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis</text></item>
<item><p>187b2</p><section>mdo sde</section><text>kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /dga'</text></item>
<item><p>187b3</p><section>mdo sde</section><text>ba bskyed nas kyang bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de</text></item>
<item><p>187b4</p><section>mdo sde</section><text>lta bu'i chos bstan to/ /de thos nas khye'u snyan grags kyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu thob ste des bden pa mthong nas/ sbyin pa dang rab tu sbyin pa dag byin te/ dge sbyong dang bram ze dang bkren pa dang sdug cing</text></item>
<item><p>187b5</p><section>mdo sde</section><text>phongs pa rnams tshim par byas nas pha ma la gsol te/ bcom ldan 'das kyi bstan pa la rab tu byung ngo / /des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang /</text></item>
<item><p>187b6</p><section>mdo sde</section><text>rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil</text></item>
<item><p>187b7</p><section>mdo sde</section><text>du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams</text></item>
<item><p>188a1</p><section>mdo sde</section><text>kyis mchod cing rjed pa dang gus par smra ba'i gnas su gyur to/ /de yang gsol ba btab ste phul ba'i gos spyod de/ gsol ba btab ste phul ba ma yin pa ni nyung du spyod do/ /gsol ba btab ste phul ba'i zas dang mal cha dang stan dang nad gsos dang sman zong spyod de/</text></item>
<item><p>188a2</p><section>mdo sde</section><text>gsol ba btab ste phul ba ma yin pa ni nyung du spyod do/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa snyan grags kyis las gang dag bgyis na/ des btsas ma thag tu lha rnams kyis ba dan bsgrengs nas/</text></item>
<item><p>188a3</p><section>mdo sde</section><text>'jig rten du grags pas rgyas par gyur la/ rab tu byung nas dgra bcom pa nyid thob par gyur lags/ bcom ldan 'das kyis bka' stsal pa/ dge slong dag snyan grags nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung</text></item>
<item><p>188a4</p><section>mdo sde</section><text>la gdon mi za bar 'ong ba'i las de dag byas shing bsags pas na/ snyan grags nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni/ phyi rol gyi sa'i khams la rnam par smin par</text></item>
<item><p>188a5</p><section>mdo sde</section><text>mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni/ zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can dag gi</text></item>
<item><p>188a6</p><section>mdo sde</section><text>las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>188a7</p><section>mdo sde</section><text>rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen ldan na rten cing</text></item>
<item><p>188b1</p><section>mdo sde</section><text>bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen</text></item>
<item><p>188b2</p><section>mdo sde</section><text>yod kyis bcom ldan 'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs te/ der srog chags 'bum phrag du mas bkur sti byas nas</text></item>
<item><p>188b3</p><section>mdo sde</section><text>mtho ris dang thar par 'gro bar 'gyur ro/ /de nas re zhig na rgyal po gnyen yod kyis mchod rten de la dus ston byas nas/ mchod rten gyi dus ston byed pa der gyad 'gyed pa rnams kyis ba dan dag sgreng ngo / /de nas re zhig na rgyal po'i gyad gcig gis gyad gcig non pa dang /</text></item>
<item><p>188b4</p><section>mdo sde</section><text>des gyad kyi ba dan thob nas des de blangs te/ srog chags 'bum phrag du ma'i 'khor dang bcas pas rol mo'i sgra rnam pa sna tshogs len cing / bcom ldan 'das rnam par gzigs kyi mchod rten ga la ba der song ste phyin nas bcom ldan 'das kyi yon tan dran par byas te/ ba dan de</text></item>
<item><p>188b5</p><section>mdo sde</section><text>mchod rten gyi steng gi srog shing la btags nas smon lam btab pa/ bdag gis kyang yon tan 'di lta bu dag thob par gyur cig /ston pa 'di lta bu bdag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/</text></item>
<item><p>188b6</p><section>mdo sde</section><text>de'i tshe de'i dus na gyad du gyur pa gang yin pa de ni snyan grags 'di yin te/ des bcom ldan 'das rnam par gzigs kyi mchod rten la bsnyen bkur byas pa des na 'khor ba na bde ba mtha' yas pa myong bar gyur la/ rgyu de nyid kyis da ltar yang dgra bcom pa nyid mngon sum du byas so/ /dge</text></item>
<item><p>188b7</p><section>mdo sde</section><text>slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /</text></item>
<item><p>189a1</p><section>mdo sde</section><text>dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal</text></item>
<item><p>189a2</p><section>mdo sde</section><text>nas/ dge slong de dag yi rangs te bcom ldan 'das kyis gsungs pa la mngon par bstod do/ /gang po la sogs pa'i rtogs pa brjod pa brgya pa las/ rtogs pa brjod pa sna tshogs zhes bya ba ste/ sdom gyi tshigs su bcad pa bdun pa rdzogs so// //sdom ni/ 'od</text></item>
<item><p>189a3</p><section>mdo sde</section><text>bzang ma dang rab sdug ma/ /dkar mo zla ba ud pa la/ /mdzes ldan ma dang mu tig dang / /ka tsang ga la ba de byed ma/ /mi sdug sde tshan bcad de bstan/ /'od bzang ma zhes bya ba ni/ /sangs rgyas bcom ldan 'das la rgyal po rnams dang / blon po chen po rnams dang / phyug po rnams dang /</text></item>
<item><p>189a4</p><section>mdo sde</section><text>pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo</text></item>
<item><p>189a5</p><section>mdo sde</section><text>byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha</text></item>
<item><p>189a6</p><section>mdo sde</section><text>dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na/ tshong dpon phyug cing nor mang</text></item>
<item><p>189a7</p><section>mdo sde</section><text>la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur</text></item>
<item><p>189b1</p><section>mdo sde</section><text>spyod pa las chung ma la bu chags nas de zla ba brgyad dam dgu lon pa dang bu byung ste/ bu mo gzugs bzang zhing blta na sdug la mdzes pa lha'i rgyan gyis bklubs pa nor bu rin po che mgul na thogs pa zhig btsas te/ de las 'od byung ba des mnyan du yod pa thams cad snang bar byas so/ /de</text></item>
<item><p>189b2</p><section>mdo sde</section><text>nas de btsas pa'i btsas ston byas nas/ bu mo 'di'i ming ji skad gdags zhes ming 'dogs par byed de/ nye du rnams na re bu mo 'di btsas ma thag tu nor bu rin po che'i 'od kyis mnyan du yod pa thams cad snang bar byas pas na/ de'i phyir bu mo 'di'i ming 'od bzang ma zhes gdags so zhes</text></item>
<item><p>189b3</p><section>mdo sde</section><text>zer ro/ /de nas bu mo 'od bzang ma pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying</text></item>
<item><p>189b4</p><section>mdo sde</section><text>khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /bu mo de yang dad pa dang ldan la dge zhing bsam pa bzang la/ bdag la phan pa dang gzhan la phan pa la zhugs pa zhig ste/ de la slong ba su dang su 'ongs</text></item>
<item><p>189b5</p><section>mdo sde</section><text>kyang rung ba de dang de dag la mgul nas rgyan bkrol te sbyin par byed do/ /byin nas kyang yang rgyan 'byung bar 'gyur ro/ /de nas gang gi tshe bu mo de mthar gyis chen mor gyur pa de'i tshe rgyal po'i bu rnams dang / blon po'i bu rnams dang / tshong dpon gyi bu mang po dag de slong du 'ong ngo / /de nas</text></item>
<item><p>189b6</p><section>mdo sde</section><text>de dag gis gnod par gyur nas/ de'i pha lag pa la rkom tshugs bcas te bsams pa/ gal te gcig la byin na ni gzhan rnams bdag gi dgrar 'gyur ro snyam nas/ sems khong du chud cing 'dug go/ /de nas re zhig na bu mo des pha sems khong du chud pa mthong nas/ smras pa/</text></item>
<item><p>189b7</p><section>mdo sde</section><text>yab ci zhig gis sems khong du chud cing bzhugs/ de nas des de'i don rgyas par bsnyad do/ /de nas bu mo de na re yab thugs ngan ma mdzad cig dang / da ste zhag bdun na bdag nyid kyis khyim thab 'dam par 'tshal lo zhes zer ro/ /de nas tshong dpon des rgyal po gsal rgyal</text></item>
<item><p>190a1</p><section>mdo sde</section><text>la gsol nas mnyan du yod par dril bsgrags te/ de ste zhag bdun na bu mo 'od bzang ma rang nyid khyim thab 'dam par chad kyis khyed kyis bya ba gang yin pa de gyis shig ces byas so/ /de nas zhag bdun lon pa dang bu mo 'od bzang ma shing rta la zhon ta chos gos tshon</text></item>
<item><p>190a2</p><section>mdo sde</section><text>can gyi rgyal mtshan bsgreng nas/ sangs rgyas bcom ldan 'das kyi sku gzugs ri mor bris te bstod pa 'don cing srang du zhugs so/ /de nas der rgyal po'i bu rnams dang / blon po'i bu rnams dang / tshong dpon gyi bu rnams de la yid smon byed cing lta ba de dag la gtam rnam pa sna</text></item>
<item><p>190a3</p><section>mdo sde</section><text>tshogs kyis shad kyis byang bar bshad de/ bdag gis khyed la gang gi sgo nas kyang sku brnyas ni mi 'tshal na yong ye bdag 'dod pa rnams la don du gnyer ba ma lags pa kho nar bas so/ /bdag ni sangs rgyas la skyabs su song ste/ de'i thad du rab tu 'byung ngo zhes byas nas de dag</text></item>
<item><p>190a4</p><section>mdo sde</section><text>phyir log go/ /bu mo 'od bzang ma yang bcom ldan 'das kyi thad du song nas bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang</text></item>
<item><p>190a5</p><section>mdo sde</section><text>bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas bu mo 'od bzang mas 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu thob ste/ des bden pa mthong nas mngon</text></item>
<item><p>190a6</p><section>mdo sde</section><text>par shes pa yang bsgrubs so/ /de nas bu mo 'od bzang ma stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /btsun pa</text></item>
<item><p>190a7</p><section>mdo sde</section><text>bdag kyang legs par gsungs pa'i chos 'dul ba la rab tu byung ba dang / bsnyen par rdzogs shing dge slong ma'i dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis bstan pa 'di la gdul bar bya ba</text></item>
<item><p>190b1</p><section>mdo sde</section><text>mang po dag des 'dren par 'gyur bar thugs su chud nas/ bcom ldan 'das kyis bka' stsal pa/ bu mo song la 'khor rnams kyang ltos shig /de nas bu mo 'od bzang ma rgyal bu rgyal byed kyi tshal nas byung ste mang po 'dus pa'i nang du song ba dang / der so so nas bsams pa/</text></item>
<item><p>190b2</p><section>mdo sde</section><text>'di mthus dbrog par bya'o snyam ste/ de dag gis de bzung bar byas so/ /de nas bu mo 'od bzang ma de dag gis bsnyags pa dang / ngang pa'i rgyal po 'dab ma brkyang ba bzhin du nam mkha' la mngon par 'phags te cho 'phrul rnam pa sna tshogs bstan to/ /so so'i skye bo rnams ni rdzu</text></item>
<item><p>190b3</p><section>mdo sde</section><text>'phrul gyis myur du dad par byed de de nas de dag gis lha dang mi rnams dad par byed pa'i cho 'phrul de mthong ngo / /mthong nas kyang spu zing zhes byas nas sdong po rtsa ba nas bcad pa bzhin du rkang pa la phyag 'tshal nas gsol ba btab pa/ sru mar spyon mar spyon khyod kyis chos 'di lta bu dag</text></item>
<item><p>190b4</p><section>mdo sde</section><text>mngon sum du byas pa las na/ khyod 'dod pa spyod pa 'di ni mi srid do zhes byas so/ /de nas bu mo 'od bzang ma nam mkha' las babs nas skye bo phal po che'i gung la 'dug ste/ gang thos pas srog chags 'bum phrag du mas bden pa mthong bar 'gyur ba de lta bu'i chos bstan to/ /de nas</text></item>
<item><p>190b5</p><section>mdo sde</section><text>bcom ldan 'das kyis de skye dgu'i bdag mo chen mo la gtad de des de rab tu phyung ste bsnyen par rdzogs par byas so/ /de nas des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil</text></item>
<item><p>190b6</p><section>mdo sde</section><text>ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/</text></item>
<item><p>190b7</p><section>mdo sde</section><text>nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye</text></item>
<item><p>191a1</p><section>mdo sde</section><text>dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa 'od bzang gis las gang dag bgyis na/ des</text></item>
<item><p>191a2</p><section>mdo sde</section><text>gzugs bzang zhing blta na sdug la mdzes pa dang / mgul pa nas kyang nor bu rin po che byung la rab tu byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag 'od bzang ma nyid kyis sngon tshe rabs gzhan dag tu tshogs rnyed cing</text></item>
<item><p>191a3</p><section>mdo sde</section><text>rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ 'od bzang ma nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni/</text></item>
<item><p>191a4</p><section>mdo sde</section><text>phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par</text></item>
<item><p>191a5</p><section>mdo sde</section><text>'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa dgu bcu rtsa gcig pa la de bzhin gshegs pa dgra bcom pa yang dag par</text></item>
<item><p>191a6</p><section>mdo sde</section><text>rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen</text></item>
<item><p>191a7</p><section>mdo sde</section><text>ldan na rten cing bzhugs pa las/ re zhig na yang dag par rdzogs pa'i sangs rgyas rnam par gzigs sangs rgyas kyi phrin las thams cad mdzad nas/ shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas</text></item>
<item><p>191b1</p><section>mdo sde</section><text>rgyal po gnyen yod kyis/ bcom ldan 'das de'i sku gdung la sku gdung gi mchod pa byas nas/ rin po che sna bzhi las byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs so/ /de nas re zhig na rgyal po</text></item>
<item><p>191b2</p><section>mdo sde</section><text>gnyen yod kyi btsun mo dam pa rgas nas rgyan rnam pa sna tshogs lus las bkrol te mchod rten de la phul lo/ /de nas zhabs la phyag 'tshal te smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis na bdag gis kyang dgra bcom</text></item>
<item><p>191b3</p><section>mdo sde</section><text>pa nyid thob par gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na rgyal po gnyen yod kyi btsun mo dam par gyur pa gang yin pa de ni 'od bzang ma 'di yin te/ des bcom ldan 'das rnam par gzigs kyi mchod rten</text></item>
<item><p>191b4</p><section>mdo sde</section><text>la rgyan rnam pa sna tshogs btags pa des na gzugs bzang zhing blta na sdug la mdzes pa dang / yan lag dang nying lag thams cad dang ldan par gyur te/ /smon lam btab pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag</text></item>
<item><p>191b5</p><section>mdo sde</section><text>pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de lta bas na</text></item>
<item><p>191b6</p><section>mdo sde</section><text>las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs</text></item>
<item><p>191b7</p><section>mdo sde</section><text>te bcom ldan 'das kyis gsungs pa la mngon par bstod do// //rab sdug ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>192a1</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang /</text></item>
<item><p>192a2</p><section>mdo sde</section><text>gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman</text></item>
<item><p>192a3</p><section>mdo sde</section><text>zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe khyim bdag mgon med zas sbyin gyi chung ma la bu chags nas/ de zla ba brgyad dam dgu lon pa dang / bu byung</text></item>
<item><p>192a4</p><section>mdo sde</section><text>ste bu mo gzugs bzang zhing blta na sdug la mdzes pa yan lag dang nying lag thams cad dang ldan pa/ mnyan du yod pa na gnas pa'i skye bo'i tshogs rnams kyi snying du rab tu sdug pa zhig btsas so/ /de nas de btsas pa'i btsas ston byas nas/ bu mo 'di'i ming ji skad gdags zhes ming</text></item>
<item><p>192a5</p><section>mdo sde</section><text>'dogs par byed de/ nye du rnams na re bu mo 'di skye bo thams cad kyi snying du sdug pas na de'i phyir bu mo 'di'i ming rab sdug ma zhes gdags so zhes zer ro/ /de yang tshe rabs dran te/ btsas ma thag tu tshigs su bcad pa smras pa/ sbyin pa byin pa mang nyung ci yang rung / /zhing gi khyad</text></item>
<item><p>192a6</p><section>mdo sde</section><text>par gzhi las 'phel bar 'gyur/ /de phyir mkhas pas bsgrims te 'jig rten du/ dad pas lha mi dbang phyug sangs rgyas sbyin/ /de nas de'i pha ma dang gzhan yang khyim de na gnas pa rnams kyis tshig brjod pa de thos nas skrag cing dngangs te mi dga' bar gyur la/ skyi bung zhes byas</text></item>
<item><p>192a7</p><section>mdo sde</section><text>nas smras pa kye ma bu mo 'di ni sha za mo zhig go/ /des smras pa/ yum bdag ni sha za mo yang ma lags/ srin mo yang ma lags kyi/ bdag ni bu mo lags te sbyin pa dag sbyin par 'tshal lo/ /de nas de'i mas khyim bdag mgon med zas sbyin la bu mo de 'di skad mchi'o/ /</text></item>
<item><p>192b1</p><section>mdo sde</section><text>zhes bsnyad do/ /de nas khyim bdag de dga' zhing mgu la rab tu dga' nas/ bcom ldan 'das dge slong gi dge 'dun dang bcas pa khyim gyi nang du bshos gsol te/ de'i phyir sbyin pa'i rabs gdon du bcug go/ /de nas gang gi tshe bu mo de mthar gyis lo bdun lon pa</text></item>
<item><p>192b2</p><section>mdo sde</section><text>de'i tshe pha ma la gsol te/ bcom ldan 'das kyi bstan pa la rab tu byung nas/ de dge slong ma thams cad la sdug pa dang / phongs pa dang / snying du sdug pa dang / yid du 'ong bar gyur to/ /re zhig na de'i tshe mu ge'i bar gyi bskal pa dang 'dra ba'i mu ge chen po byung nas/ der</text></item>
<item><p>192b3</p><section>mdo sde</section><text>srog chags 'bum phrag du ma bza' ba dang btung ba med pas shi'o/ /de nas der bcom ldan 'das kyis/ tshe dang ldan pa kun dga' bo la bka' stsal pa/ kun dga' bo khyod song la rab sdug ma la nga na re 'khor bzhi po rnams la khyod kyis zla ba gsum gyi bar du gos dang / zas dang /</text></item>
<item><p>192b4</p><section>mdo sde</section><text>mal cha dang / stan dang / nad gsos dang / sman zong rnams phul cig ces gyis shig /de nas tshe dang ldan pa kun dga' bo rab sdug ma'i thad du song nas smras pa/ bcom ldan 'das kyi zhal nas khyod kyis 'khor bzhi po rnams zla ba gsum gyi bar du gos dang / zas dang / mal cha dang /</text></item>
<item><p>192b5</p><section>mdo sde</section><text>stan dang / nad gsos dang / sman zong rnams phul cig ces bka' stsal to/ /de nas rab sdug mas thal mo sbyar te/ bcom ldan 'das kyi bka' spyi bos mnos nas bka' bzhin 'tshal zhes smras so/ /de nas rab sdug ma spyod yul gyi grong blta ba'i phyir mnyan du yod par chas so/ /de nas re zhig</text></item>
<item><p>192b6</p><section>mdo sde</section><text>na khyim bdag mgon med zas sbyin gyis gtam de thos nas shin tu rings par rab sdug ma'i mdun du song ste smras pa/ rab sdug ma gar 'gro/ des smras pa/ bcom ldan 'das kyis bka' stsal to/ /zla ba gsum gyi bar du zhal ta ba'i las byed par bskos so/ /mgon med zas sbyin</text></item>
<item><p>192b7</p><section>mdo sde</section><text>gyis smras pa/ khyod kyi de dag thams cad bdag gis sbyar gyis khyod kyis bya mi dgos so/ /rab sdug mas smras pa/ gal te yab bden pa mthong ba lags la sa'i 'og thog dag tu sbas pa'i gter rnams kyang mngon du gzigs na/ sbyar ba 'di la ngo mtshar che ba ci mchis/</text></item>
<item><p>193a1</p><section>mdo sde</section><text>'on kyang bdag ni skye bo dbul po la phan gdags pa'i slad du zhal ta bgyid do/ /de bzhin du dge bsnyen lnga brgya dang / btsun mo phreng rgyud ma dang / rgyal rigs kyi bu mo dbyar tshul ma dang / btsun mo 'khor gyi bla drang srong sbyin dang / gna' mi dang 'dzin</text></item>
<item><p>193a2</p><section>mdo sde</section><text>gyi ma sa ga dang / rgyal po gsal rgyal rnams kyis kyang skabs phye ste/ khyod kyis bya mi dgos so zhes byas so/ /de nas nags khung du song nas der mi ma yin pa mi'i cha lugs can dag gis kyang skabs phye'o/ /de ltar skabs phye nas kyang / des bcom ldan 'das nyan thos kyi</text></item>
<item><p>193a3</p><section>mdo sde</section><text>dge 'dun dang bcas pa zla ba gsum gyi bar du na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur byas so/ /des zla ba gsum po de nyid kyi skabs su brtson pa dang bsgrub pa dang 'bad pas phol mig lnga pa'i</text></item>
<item><p>193a4</p><section>mdo sde</section><text>'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/</text></item>
<item><p>193a5</p><section>mdo sde</section><text>dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang</text></item>
<item><p>193a6</p><section>mdo sde</section><text>so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang / nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas bcom ldan 'das zla ba gsum 'das pa dang / chos</text></item>
<item><p>193a7</p><section>mdo sde</section><text>gos mdzad de chos gos zin nas chos gos gsol te lhung bzed bsnams nas/ nyan thos kyi dge 'dun dang thabs cig tu mnyan du yod pa nas rgyal po'i khab tu chas te gshegs so/ /de nas rab sdug mas bcom ldan 'das dang lam du phrad nas 'o brgyal mi 'tshal zhes gsol to/ /</text></item>
<item><p>193b1</p><section>mdo sde</section><text>de nas re zhig na nags khung chu dang ldan pa zhig tu phyin nas dro la bab na rgyags kyang med nas/ bcom ldan 'das nyan thos kyi dge 'dun dang bcas pa bzhugs par gsol to/ /de nas lhung bzed lag pa g.yon pa la bzhag ste/ tshig tu smras pa/ gal te bsod nams dag</text></item>
<item><p>193b2</p><section>mdo sde</section><text>gi rnam par smin pa yod ce na/ bdag gi lhung bzed bza' ba dang bca' ba la sogs pa rnam pa sna tshogs kyis gang bar gyur cig ces byas so/ /de nas lhas lha'i bdud rtsis bkang ngo / /de nas rab sdug gis gral rims bzhin du dge slong gi dge 'dun thams cad kyi lhung</text></item>
<item><p>193b3</p><section>mdo sde</section><text>bzed rnams zhal zas kyis bkang nas/ der bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge slong ma bsod nams byas pa rnams kyi mchog ni 'di lta ste dge slong ma rab sdug ma 'di yin no/ /de nas dge slong dag the tsom skyes te/</text></item>
<item><p>193b4</p><section>mdo sde</section><text>the tsom thams cad gcod pa sangs rgyas bcom ldan 'das la zhus pa/ btsun pa rab sdug mas las gang dag bgyis na des phyug po'i rigs su skyes te gzugs bzang zhing blta na sdug la mdzes pa dang / skye bo thams cad kyis bkur la rab tu byung nas dgra bcom pa nyid mngon</text></item>
<item><p>193b5</p><section>mdo sde</section><text>sum bgyis lags/ bcom ldan 'das kyis bka' stsal pa/ dge slong dag rab sdug ma nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ rab</text></item>
<item><p>193b6</p><section>mdo sde</section><text>sdug ma nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam</text></item>
<item><p>193b7</p><section>mdo sde</section><text>par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab</text></item>
<item><p>194a1</p><section>mdo sde</section><text>pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen</text></item>
<item><p>194a2</p><section>mdo sde</section><text>pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas yang dag par rdzogs pa'i</text></item>
<item><p>194a3</p><section>mdo sde</section><text>sangs rgyas 'od srung snga dro sham thabs dang chos gos gsol te lhung bzed bsnams nas/ dge slong gi tshogs kyis zhabs 'bring byas te/ mdun du bdar nas bA rA Na sIr bsod snyoms la gshegs pa dang / re zhig na tshong dpon zhig g.yog 'khor dang bcas te skyed mos</text></item>
<item><p>194a4</p><section>mdo sde</section><text>tshal du song nas bza' ba dang bca' ba mang po dag kyang khyer ro/ /de nas re zhig na de'i mngag gzhug ma bu mo zhig 'bras chan gyi gzeb khyer te jo bo'i phyi bzhin du 'gro ba las bu mo mngag gzhug ma des/ bcom ldan 'das nyan thos kyi dge 'dun dang bcas pa lam khar mthong nas</text></item>
<item><p>194a5</p><section>mdo sde</section><text>de dga' bar gyur te bla skyes pa/ bdag la jo bos lan gnyis su bran mor byar ci yod kyis bdag gis bcom ldan 'das bshos gsol gor ma chag snyam mo/ /de nas des gsad pa dang / bcing ba dang brdeg pa dang bsdos nas 'bras chan gyi gzeb phye ste/ bcom ldan 'das</text></item>
<item><p>194a6</p><section>mdo sde</section><text>nyan thos kyi dge 'dun dang bcas pa zhal zas sna tshogs kyis tshim par byas so/ /de nas tshong dpon gyi thad du song ba dang / re zhig na tshong dpon gyis bu mo 'bras chan gyi gzeb de ga re zhes dris so/ /des smras pa bdag gis bcom ldan 'das yang dag par rdzogs</text></item>
<item><p>194a7</p><section>mdo sde</section><text>pa'i sangs rgyas 'od srung la zhal zas phul lo zhes byas pa dang / tshong dpon gyis de thos nas mchog tu ya mtshan du gyur to/ /de nas de dga' zhing mgu la rab tu dga' nas smras pa bu mo khyod deng phyin cad bran mo las phyung gis song shig /khyod kyis bdag gnyid kyis log pa na</text></item>
<item><p>194b1</p><section>mdo sde</section><text>mel tshe byas pa yin no zhes smras so/ /de nas des thal mo sbyar te khyim bdag la gsol pa/ bdag bcom ldan 'das kyi bstan pa la rab tu 'byung bar ci gnang zhes byas so/ /de nas khyim bdag des lhung bzed dang chos gos kyang byin nas/ de jo bos byin pa'i lhung bzed dang chos</text></item>
<item><p>194b2</p><section>mdo sde</section><text>gos khyer te bcom ldan 'das kyi bstan pa la rab tu byung nas/ des bcom ldan 'das 'od srung gi gsung rab la lo dgu stong gi bar du zhal ta ba'i las byas te/ 'bras chan dang / skyo ma dang / thug pa btung ba dang / rtag res 'khor dang / mgron du bod pa dang / mar me'i phreng</text></item>
<item><p>194b3</p><section>mdo sde</section><text>ba dang / chos gos sra brkyang rnams dang / sbyin pa dang rab tu sbyin pa rnams kyang phul te/ smon lam btab pa/ bdag gis dka' bas bsgrubs te/ bcom ldan 'das 'od srung la sbyin pa dang rab tu sbyin pa dag phul ba'i dge ba'i rtsa ba dang sems bskyed pa dang sbyin par bya ba'i chos</text></item>
<item><p>194b4</p><section>mdo sde</section><text>yongs su gtong ba 'dis na/ bdag bcom ldan 'das shAkya thub pa'i gsung rab la rab tu 'byung ba thob par gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na bu mo mngag gzhug mar gyur pa gang yin pa de ni rab sdug</text></item>
<item><p>194b5</p><section>mdo sde</section><text>ma 'di yin te/ des bcom ldan 'das 'od srung la zhal zas phul ba des na phyug po'i rigs su skyes te/ gzugs bzang zhing blta na sdug la mdzes pa dang skye bo thams cad kyis bkur bar gyur to/ /smon lam btab pa des ni da ltar dgra bcom pa nyid mngon sum du byas so/ /dge slong</text></item>
<item><p>194b6</p><section>mdo sde</section><text>dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur</text></item>
<item><p>194b7</p><section>mdo sde</section><text>ro/ /dge slong dag de bas na las gcig tu nges par gnag pa rnams dang / las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal</text></item>
<item><p>195a1</p><section>mdo sde</section><text>nas/ dge slong de dag yi rangs te bcom ldan 'das kyis gsungs pa la mngon par bstod do// //dkar mo zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi</text></item>
<item><p>195a2</p><section>mdo sde</section><text>mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri</text></item>
<item><p>195a3</p><section>mdo sde</section><text>mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang /</text></item>
<item><p>195a4</p><section>mdo sde</section><text>gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa ser skya'i gnas shing n+ya gro d+hA'i kun dga' ra ba na bzhugs so/ /de'i tshe shAkya rnams kyi nang na shAkya snar ma zhes bya ba phyug cing nor mang la longs spyod che ba/</text></item>
<item><p>195a5</p><section>mdo sde</section><text>yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur</text></item>
<item><p>195a6</p><section>mdo sde</section><text>spyad kyang / bu yang med bu mo yang med de lag pa la rkom tshugs bcas nas bsams pa bdag gis khyim nor du ma dang ldan du zin kyang / bdag la bu yang med/ bu mo yang med pas bdag 'das pa'i 'og tu ni bu med pa'i phyir ci bdog pa thams cad rgyal po dbang bar</text></item>
<item><p>195a7</p><section>mdo sde</section><text>'gyur ro snyam ste sems khong du chud cing 'dug go/ /de nas dge sbyong dang / bram ze dang / ltas mkhan dang / mdza' bo dang / gnyen dang / rtsa lag gzhan dag gis lha la gsol ba thob cig ces de la bsgo'o/ /de nas de bu med de bu 'dod pas gu lang dang / chu lha</text></item>
<item><p>195b1</p><section>mdo sde</section><text>dang / ku be ra dang / brgya byin dang / tshangs pa la sogs pa dang / lha'i khyad par gzhan dag la yang gsol ba 'debs te/ 'di lta ste/ kun dga' ra ba'i lha dang / nags tshal gyi lha dang / lam gyi bzhi mdo'i lha dang / sum mdo'i lha dang / gtor ma</text></item>
<item><p>195b2</p><section>mdo sde</section><text>len pa'i lha dang / lhan cig skyes pa dang / chos 'thun pa dang / rtag tu phyi bzhin 'brang ba'i lha rnams la yang gsol ba 'debs so/ /'jig rten na yang gsol ba btab pa'i rgyus bu dang bu mo skye bar 'gyur ro zhes bya ba'i gtam yod mod kyi de yang de lta ni ma yin te/</text></item>
<item><p>195b3</p><section>mdo sde</section><text>gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so/ /ye ni gnas gsum tshogs pa las bu dang bu mo skye bar 'gyur te/ gsum gang zhe na/ pha ma 'dod chags</text></item>
<item><p>195b4</p><section>mdo sde</section><text>langs te/ phrad pa dang / ma dus la bab cing zla mtshan dang ldan pa dang / dri za 'ongs pa ste gnas 'di gsum tshogs pa las bu dang bu mo skye bar 'gyur ro/ /de nas de yang gsol ba 'debs pa lhur byed cing 'dug la/ sems can zhig kyang sems can gyi ris shig nas shi</text></item>
<item><p>195b5</p><section>mdo sde</section><text>'phos te/ de'i chung ma'i ltor zhugs nas des khyim thab la sbran to/ /de nas khyim thab kyis smras pa/ bzang mo gal te bu khye'u zhig btsas na ni legs/ de ma yin te bu mo zhig btsas na ni de nyid dang bcas te khyod khyim nas bskrad de gtong ngo / /de nas re zhig na de zla ba brgyad</text></item>
<item><p>195b6</p><section>mdo sde</section><text>dam dgu lon pa dang bu byung ste/ bu mo gzugs bzang zhing blta na sdug la mdzes pa mi'i kha dog las ni 'das/ lha'i kha dog ni ma thob pa gos dkar po gyon pa mngal gyi dri mas ma gos pa zhig btsas so/ /de nas re zhig na shAkya snar mas khyod kyi chung ma la bu byung ste bu mo</text></item>
<item><p>195b7</p><section>mdo sde</section><text>zhig btsas sa zhes thos pa dang de khros te nang du song ngo / /de nas de'i chung mas lha'i gos gyon pa'i bu mo phul lo/ /de nas shAkya snar mas bu mo mthong nas mchog tu ya mtshan du gyur te/ de btsas pa'i btsas ston byas nas bu mo 'di'i ming ji skad gdags zhes ming 'dogs par byed</text></item>
<item><p>196a1</p><section>mdo sde</section><text>de/ nye du rnams na re 'di gos dkar po gyon bzhin du btsas pas na/ de'i phyir bu mo 'di'i ming dkar mor gdags so zhes zer ro/ /de nas bu mo dkar mo pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse</text></item>
<item><p>196a2</p><section>mdo sde</section><text>ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du skye drag par gyur to/ /bu mo dkar mo</text></item>
<item><p>196a3</p><section>mdo sde</section><text>ji tsam du skye ba de tsam du gos de dag kyang skye ste dri ma can du yang mi 'gyur la/ de'i lus la yang dri mas gos par mi 'gyur ro/ /de nas gang gi tshe bu mo dkar mo mthar gyis chen mor gyur pa de'i tshe/ rgyal po'i bu rnams dang / tshong dpon gyi bu mang po dag de slong du</text></item>
<item><p>196a4</p><section>mdo sde</section><text>'ong ngo / /de nas de dag gis gnod par gyur nas de'i pha lag pa la rkom tshugs bcas te bsams pa/ gal te gcig la byin na ni gzhan rnams bdag gi dgrar 'gyur ro snyam nas sems khong du chud cing 'dug go/ /de nas re zhig na bu mo des pha sems khong du chud cing 'dug pa</text></item>
<item><p>196a5</p><section>mdo sde</section><text>mthong nas/ smras pa/ yab ci zhig gis sems khong du chud cing bzhugs/ de nas des de'i don rgyas par bsnyad do/ /de nas bu mo na re yab thugs ngan ma mdzad cig /bdag ni 'dod pa la don du gnyer ba ma lags te/ bcom ldan 'das kyi bstan pa la rab tu 'byung gis/</text></item>
<item><p>196a6</p><section>mdo sde</section><text>yab kyis bdag la gnang bar mdzad du gsol/ /de nas re zhig na des pha ma gnyis la gsol nas/ bcom ldan 'das kyi bstan pa la rab tu byung ste/ gos gang dag gyon te btsas pa de dag nyid chos gos lnga tshang bar gyur to/ /de nas des brtson pa dang / sbyor ba dang / 'bad pas</text></item>
<item><p>196a7</p><section>mdo sde</section><text>phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang ltung ba dang rnam par 'thor ba dang rnam par 'jig pa'i chos can yin par rtsad chod de/ /nyon mongs pa thams cad spangs nas/ dgra bcom pa nyid mngon sum</text></item>
<item><p>196b1</p><section>mdo sde</section><text>du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang</text></item>
<item><p>196b2</p><section>mdo sde</section><text>mngon par shes pa dang so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom</text></item>
<item><p>196b3</p><section>mdo sde</section><text>thams cad gcod pa sangs rgyas bcom ldan 'das la zhus pa/ btsun pa dkar mos las gang dag bgyis na des phyug po'i rigs su skyes te/ gzugs bzang zhing blta na sdug la mdzes pa dang gos dkar po gyon pa dang rab tu byung nas dgra bcom pa nyid mngon sum du bgyis</text></item>
<item><p>196b4</p><section>mdo sde</section><text>lags/ bcom ldan 'das kyis bka' stsal pa/ dge slong dag dkar mo nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ dkar mo nyid kyis las byas</text></item>
<item><p>196b5</p><section>mdo sde</section><text>shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba</text></item>
<item><p>196b6</p><section>mdo sde</section><text>dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /</text></item>
<item><p>196b7</p><section>mdo sde</section><text>dge slong dag sngon byung ba 'das pa'i dus na bskal pa bzang po 'di nyid la/ skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang</text></item>
<item><p>197a1</p><section>mdo sde</section><text>mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas re zhig na tshong dpon gyi chung ma dad pa dang ldan la dge zhing bsam pa bzang ba zhig</text></item>
<item><p>197a2</p><section>mdo sde</section><text>'dug pa drang srong smra bar don zhig la song ngo / /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/</text></item>
<item><p>197a3</p><section>mdo sde</section><text>rin po che'i ri bo 'gro ba lta bu kun nas bzang ba mthong nas mthong ma thag tu bcom ldan 'das kyi zhabs la phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das 'od srung gis de la chos bstan nas des dad pa rnyed de/ bcom ldan 'das</text></item>
<item><p>197a4</p><section>mdo sde</section><text>nyan thos kyi dge 'dun dang bcas pa khyim gyi nang du bshos gsol nas/ dge slong gi dge 'dun la chos gos sra brkyang phul lo/ /de nas mthar gyis pha ma la gsol te/ bcom ldan 'das kyi bstan pa la rab tu byung ngo / /dge slong dag ji snyam du sems/ de'i tshe de'i dus</text></item>
<item><p>197a5</p><section>mdo sde</section><text>na tshong dpon gyi chung mar gyur pa gang yin pa de ni dge slong ma dkar mo 'di yin te/ des dge slong gi dge 'dun la chos gos sra brkyang phul ba des na gos dkar po gyon bzhin du btsas so/ /tshangs par spyod pa'i gnas bsrungs pa des ni tshe 'di la dgra bcom pa nyid mngon sum du byas so/ /</text></item>
<item><p>197a6</p><section>mdo sde</section><text>dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren</text></item>
<item><p>197a7</p><section>mdo sde</section><text>mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces</text></item>
<item><p>197b1</p><section>mdo sde</section><text>bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bcu bdun pa/ zla ba zhes bya ba ni/ sangs rgyas bcom ldan 'das la rgyal po rnams</text></item>
<item><p>197b2</p><section>mdo sde</section><text>dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang /</text></item>
<item><p>197b3</p><section>mdo sde</section><text>lta 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen</text></item>
<item><p>197b4</p><section>mdo sde</section><text>po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe mnyan du yod</text></item>
<item><p>197b5</p><section>mdo sde</section><text>pa na bram ze phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas so/ /de yang rig byed gsum gyi mthar phyin te/ ming gi rnam grangs dang / shes gsal dang bcas pa dang</text></item>
<item><p>197b6</p><section>mdo sde</section><text>yi ge'i rab tu dbye ba dang lnga pa ste gtam rgyud dang bcas pa rnams tshig re re nas brda sprod nus pa zhig go/ /de nas de bram ze'i khye'u lnga brgya bram ze'i sngags 'don pa'i slob dpon byed do/ /de nas des bu dgos pa'i phyir rigs mnyam pa las chung ma blangs nas/ de de dang lhan cig tu</text></item>
<item><p>197b7</p><section>mdo sde</section><text>rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang / bu byung ste bu mo gzugs bzang zhing blta na sdug la mdzes pa yan lag dang nying lag thams cad dang ldan pa zhig btsas so/ /de nas</text></item>
<item><p>198a1</p><section>mdo sde</section><text>de btsas pa'i btsas ston byas nas/ bu mo 'di'i ming ji skad gdags zhes ming 'dogs par byed de/ /nye du rnams na re bdag cag gi bu tsha phal cher zla ba zhes 'dogs pas na de'i phyir bu mo 'di'i ming zla ba zhes gdags so zhes zer ro/ /de nas bu mo zla ba pang na 'tsho ba'i ma ma</text></item>
<item><p>198a2</p><section>mdo sde</section><text>gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis</text></item>
<item><p>198a3</p><section>mdo sde</section><text>bskyed bsrings te/ mtsho'i nang gi pad ma bzhin du skye drag par gyur to/ /de nas bu mo zla ba mthar gyis chen mor gyur pa dang / de mkhas shing gsal la yid gzhungs pa dang / bya ba la mkhas pa dang / dran pa dang ldan pa dang / thos pa 'dzin par gyur to/ /de nas re zhig na de'i pha bram</text></item>
<item><p>198a4</p><section>mdo sde</section><text>ze'i khye'u rnams la sngags slob pa na des thos pa tsam gyis lobs so/ /thos nas kyang bstan bcos de dag ltag 'og sbyor zhing 'chad nus so/ /de nas de'i grags pas mnyan du yod pa thams cad rgyas par gyur to/ /mu stegs can dag kyang nyin gcig bzhin du de la blta ba'i phyir 'ongs</text></item>
<item><p>198a5</p><section>mdo sde</section><text>te/ de dang lhan cig tu gtan la 'bebs par byed do/ /de nas gang gi tshe bcom ldan 'das bla na med pa yang dag par rdzogs pa'i byang chub tu mngon par rdzogs par sangs rgyas pa de'i tshe mnyan du yod par gshegs nas/ mkhas pa rnams dang mkhas par bgrang ba de dag</text></item>
<item><p>198a6</p><section>mdo sde</section><text>phal cher bcom ldan 'das la blta ba'i phyir der 'dong bar byed do/ /de nas de dag mi snang nas nang mi rnams la smras pa kye ci'i phyir de bstan bcos shes pa dag mi 'ong / 'di la rgyu ci zhig yod/ de dag gis smras pa/ bcom ldan 'das thams cad mkhyen pa shAkya thub pa 'dir gshegs</text></item>
<item><p>198a7</p><section>mdo sde</section><text>te/ de dag thams cad de la gzhol bar gyur to/ /de nas sangs rgyas zhes bya ba'i sgra sngon ma byung ba thos nas/ de spu thams cad zing zhes byas so/ /de nas bu mo zla bas sangs rgyas zhes bya ba'i sgra thos nas/ bcom ldan 'das kyi thad du song ngo / /de nas des sangs rgyas bcom ldan</text></item>
<item><p>198b1</p><section>mdo sde</section><text>'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu</text></item>
<item><p>198b2</p><section>mdo sde</section><text>bcom ldan 'das kyi zhabs la phyag 'tshal te/ /chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis bu mo zla ba'i bsam pa dang bag la nyal dang khams dang rang bzhin thugs su chud nas 'phags pa'i bden pa bzhi rtogs par 'gyur ba de lta bu'i</text></item>
<item><p>198b3</p><section>mdo sde</section><text>chos bstan te/ de thos nas bu mo zla bas 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas skye dgu'i bdag mo chen mo'i thad du rab tu byung ngo / /de nas des brtson pa dang bsgrub pa dang</text></item>
<item><p>198b4</p><section>mdo sde</section><text>'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom</text></item>
<item><p>198b5</p><section>mdo sde</section><text>pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa</text></item>
<item><p>198b6</p><section>mdo sde</section><text>dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas gang gi tshe bcom ldan 'das kyis dge slong</text></item>
<item><p>198b7</p><section>mdo sde</section><text>rnams la/ dge slong dag khyed cag gis zla ba phyed phyed cing so sor thar pa'i mdo bshad pa gdon par gyis shig ces bka' stsal pa/ /de'i tshe skye dgu'i bdag mo chen mos gsol pa/ bcom ldan 'das kyis so sor thar pa'i mdo lung dbog tu gsol/ bde bar gshegs pas so sor</text></item>
<item><p>199a1</p><section>mdo sde</section><text>thar pa'i mdo lung dbog tu gsol/ bcom ldan 'das kyis bka' stsal pa/ de bzhin gshegs pa yang dag par rdzogs pa'i sangs rgyas ni dge slong ma la tshig re re nas chos kyi lung dbog par mi mdzad de/ gal te khyed las lan cig smras pas 'dzin nus pa 'ga'</text></item>
<item><p>199a2</p><section>mdo sde</section><text>zhig yod na ni ngas lung dbog go/ /de nas de'i tshe dge slong ma zla ba 'khor de nyid kyi nang du 'dus par gyur te 'dug go/ /de nas dge slong ma zla ba stan las langs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /lan cig</text></item>
<item><p>199a3</p><section>mdo sde</section><text>bka' stsal pas bdag gis gzung bar 'tshal na/ bcom ldan 'das kyis so sor thar pa'i mdo lung dbog tu gsol/ bde bar gshegs pas so sor thar pa'i mdo lung dbog tu gsol/ de nas bcom ldan 'das kyis rgyas par lung dbog pa mdzad nas/ lan cig bka' stsal pas dge</text></item>
<item><p>199a4</p><section>mdo sde</section><text>slong ma zla bas lobs so/ /der bcom ldan 'das kyis dge slong rnams la bka' stsal pa/ nga'i nyan thos kyi dge slong ma mang du thos pa rnams dang / thos pa 'dzin pa rnams kyi mchog ni 'di lta ste/ dge slong ma zla ba 'di yin no/ /de nas dge slong dag the tsom skyes te/ the tsom thams cad</text></item>
<item><p>199a5</p><section>mdo sde</section><text>gcod pa sangs rgyas bcom ldan 'das la zhus pa/ btsun pa dge slong ma zla bas las gang dag bgyis shing bsags pa des na phyug po'i rigs su skyes te/ gzugs bzang zhing blta na sdug la mdzes pa dang thos pa 'dzin par gyur lags/ bcom ldan 'das kyis bka' stsal pa/</text></item>
<item><p>199a6</p><section>mdo sde</section><text>dge slong dag zla ba nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ zla ba nyid kyis las byas shing bsags pa de dag gzhan su zhig gis nyams su myong bar 'gyur te/ dge</text></item>
<item><p>199a7</p><section>mdo sde</section><text>slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams</text></item>
<item><p>199b1</p><section>mdo sde</section><text>'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri</text></item>
<item><p>199b2</p><section>mdo sde</section><text>thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong</text></item>
<item><p>199b3</p><section>mdo sde</section><text>khyer bA rA Na sI na drang srong smra ba kyi nags na rten cing bzhugs so/ /de nas re zhig na bram ze'i bu mo zhig bcom ldan 'das 'od srung gi bstan pa la rab tu byung ngo / /des de la lung mnos te bslabs nas kha ton tu byas te phung po la mkhas pa dang / khams la mkhas pa dang / skye mched la</text></item>
<item><p>199b4</p><section>mdo sde</section><text>mkhas pa dang / rten cing 'brel par byung ba la mkhas pa dang gnas dang gnas ma yin pa la mkhas par byas so/ /mthar thug pa'i ye shes ni bskyed ma nus so/ /de mkhan mo gang las rab tu byung ba de ni bcom ldan 'das 'od srung gis thos pa 'dzin pa rnams kyi mchog tu bstan to/ /de nas</text></item>
<item><p>199b5</p><section>mdo sde</section><text>dge slong ma de 'chi ba'i tshe smon lam btab pa/ ji ltar bdag gis mkhan mo thos pa 'dzin pa rnams kyi mchog tu bstan pa de bzhin du/ bdag kyang ma 'ongs pa'i dus na/ bcom ldan 'das 'od srung gis bram ze'i khye'u bla ma la bram ze'i khye'u khyod skye dgu'i tshe lo brgya thub pa na/ de bzhin</text></item>
<item><p>199b6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro/ /zhes lung bstan pa gang yin pa'i bcom ldan 'das de'i bstan pa la rab tu 'byung ste/ bcom ldan 'das shAkya thub pas bdag thos pa 'dzin pa rnams kyi mchog tu ston par gyur cig ces byas so/ /</text></item>
<item><p>199b7</p><section>mdo sde</section><text>bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na bram ze'i bu mor gyur pa gang yin pa de ni dge slong ma zla ba 'di yin te des smon lam btab pa des na thos pa 'dzin pa rnams kyi mchog tu bstan to/ /des der lung mnos te/ bslabs nas kha ton du byas pa</text></item>
<item><p>200a1</p><section>mdo sde</section><text>des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar</text></item>
<item><p>200a2</p><section>mdo sde</section><text>'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong dag khyed kyis de ltar bslab par</text></item>
<item><p>200a3</p><section>mdo sde</section><text>bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //ud pa la zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang</text></item>
<item><p>200a4</p><section>mdo sde</section><text>'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod</text></item>
<item><p>200a5</p><section>mdo sde</section><text>pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan</text></item>
<item><p>200a6</p><section>mdo sde</section><text>dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so/ /de'i tshe rgyal po'i khab kyi grong khyer na klu'i rgyal po ri bo dang yid 'ong gnyis phrad pa zhes bya ba'i dus ston byung ste/ der grong</text></item>
<item><p>200a7</p><section>mdo sde</section><text>khyer chen po drug po thams cad nas skye bo mang po 'du'o/ /de nas re zhig na lho phyogs nas/ zlos gar mkhan gyi slob dpon zhig 'ongs pa de'i bu mo ud pa la zhes bya ba gzugs bzang zhing blta na sdug la mdzes pa yan lag dang nying lag thams cad dang ldan pa/ lang tsho dang nad med pa'i rgyags pas</text></item>
<item><p>200b1</p><section>mdo sde</section><text>dregs pa zhig yod de/ de gang gi tshe ltad mo ba'i nang du 'ong ba de'i tshe/ ltad mo ba thams cad kyis yid smon byed cing lta bar byed de/ gang so sor rtog pa'i shas chung ba de dag gi'ang yid 'phrog par byed do/ /der gang gi tshe dus ston byung ba de'i tshe rdzogs byed la sogs pa ston pa drug kyang</text></item>
<item><p>200b2</p><section>mdo sde</section><text>'ong ngo / /de nas bu mo ud pa las skye bo mang po la smras pa/ kye rgyal po'i khab kyi grong khyer na mir gyur pa'i nang na bdag dang byad gzugs kyis mnyam pa'am/ khyad par du 'phags pa de lta bu 'ga' lta yod dam/ skye bo mang pos smras pa/ dge sbyong gau ta ma 'khor dang bcas pa yod do/ /</text></item>
<item><p>200b3</p><section>mdo sde</section><text>ud pa las smras pa/ ci de mi yin nam 'on te lha yin/ skye bo mang pos smras pa/ mi ni yin mod kyi/ de ni thams cad mkhyen pa yin no/ /de nas tshig de thos nas ud pa la rgyan thams cad kyis bklubs te bcom ldan 'das kyi thad du song ngo / /song nas kyang bcom ldan 'das kyi spyan sngar 'dug</text></item>
<item><p>200b4</p><section>mdo sde</section><text>ste/ gar byed cing glu len la rol mo byed do/ /bud med kyi mtshan ma rnams dang / bud med kyi rtags rnams dang / bud med kyi brda rnams dang / bud med kyi rtsed mo rnams kyang ston par byed do/ /der dge slong 'dod chags dang ma bral ba gang yin pa de dag ni des ci bya gtol med par</text></item>
<item><p>200b5</p><section>mdo sde</section><text>gyur to/ /de nas bcom ldan 'das kyis dge slong 'dod chags kyi shas che ba'i rnams gdul ba dang ud pa la'i byad gzugs dang lang tshos rgyags pa bsal ba'i phyir rdzu 'phrul mngon par 'du mdzad pa gang gis ud pa la rgas shing 'khogs pa la mgo skya ba dang so rto zhing phyam dgu bo ltar</text></item>
<item><p>200b6</p><section>mdo sde</section><text>sgur bar 'gyur ba de lta bu'i rdzu 'phrul mngon par 'du mdzad do/ /de nas de ltar sprul pa'i mod la ud pa las bdag nyid mi sdug par mthong nas byad gzugs dang lang tshos rgyags pa de med par gyur to/ /dge slong 'dod chags kyi shas che ba rnams kyang skyo bar gyur to/ /de nas ud pa la</text></item>
<item><p>200b7</p><section>mdo sde</section><text>rgyags pa med par gyur nas bcom ldan 'das kyi zhabs la mgo bos phyag 'tshal te/ bcom ldan 'das la gsol ba btab pa/ bcom ldan 'das kyis bdag ci nas rnag can gyi lus 'di las tshegs chung ngus yongs su grol bar 'gyur ba de lta bu'i chos bstan du gsol/ /de nas bcom</text></item>
<item><p>201a1</p><section>mdo sde</section><text>ldan 'das kyis ud pa la dang dge slong 'dod chags dang ma bral ba de dag gi bsam pa dang bag la nyal dang khams dang rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas kha cig gis ni 'jig tshogs la lta ba'i</text></item>
<item><p>201a2</p><section>mdo sde</section><text>ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung ste nyon mongs pa thams cad</text></item>
<item><p>201a3</p><section>mdo sde</section><text>spangs nas dgra bcom pa nyid mngon sum du byas so/ /ud pa la yang dad pa rnyed nas bcom ldan 'das kyi thad du rab tu byung ste/ des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil</text></item>
<item><p>201a4</p><section>mdo sde</section><text>ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam</text></item>
<item><p>201a5</p><section>mdo sde</section><text>pa/ nam mkha' dang lag mthil du mnyam pa'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa srid pa'i rnyed pa dang / chags pa dang / bkur sti la mi lta ba dang /</text></item>
<item><p>201a6</p><section>mdo sde</section><text>dbang po dang / nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /zlos gar mkhan de dag gis kyang skyo bar gyur pa de nyid kyis nyon mongs pa thams cad spangs nas dgra bcom pa nyid mngon sum du byas so/ /de nas dge slong dag the tsom skyes te/ the tsom</text></item>
<item><p>201a7</p><section>mdo sde</section><text>thams cad gcod pa/ sangs rgyas bcom ldan 'das la zhus pa/ btsun pa bcom ldan 'das kyis zlos gar mkhan gyi bu mo ud pa la byad gzugs dang lang tshos rgyags pa las rga bas skyo bar mdzad nas/ gzha' gsang gi mthar thug pa mya ngan las 'das pa'i bar dag tu bzhag pa ni ngo mtshar</text></item>
<item><p>201b1</p><section>mdo sde</section><text>lags so/ /bcom ldan 'das kyis bka' stsal pa/ dge slong dag da ltar nga 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde</text></item>
<item><p>201b2</p><section>mdo sde</section><text>ba dang / 'khrug pa rnams las yongs su grol ba thams cad mkhyen pa/ rnam pa thams cad mkhyen pa/ ye shes dang shes bya thams cad la dbang thob zin pa'i tshe/ bu mo ud pa la byad gzugs dang / lang tsho'i rgyags pas dregs pa las rga bas skyo bar byas nas/ gzha' gsang gi</text></item>
<item><p>201b3</p><section>mdo sde</section><text>mthar thug pa mya ngan las 'das pa'i bar du bzhag pa 'di lta la ngo mtshar che ba ci yod de/ 'das pa'i dus na 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang /</text></item>
<item><p>201b4</p><section>mdo sde</section><text>sdug bsngal ba dang / yid mi bde ba dang / 'khrug pa rnams las yongs su ma grol ba na yang ngas bu mo ud pa la rga bas skyo bar byas nas/ brtul zhugs kyi gnas lnga la bzhag pa de legs par rab tu nyon la yid la zung shig dang ngas bshad do/ /dge slong dag sngon byung ba 'das</text></item>
<item><p>201b5</p><section>mdo sde</section><text>pa'i dus na grong khyer bA rA Na sI na rgyal po tshangs pas byin zhes bya ba zhig rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang /</text></item>
<item><p>201b6</p><section>mdo sde</section><text>mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de nas re zhig na rgyal po de btsun mo dang lhan cig tu rtse zhing dga' la dga' mgur</text></item>
<item><p>201b7</p><section>mdo sde</section><text>spyod do/ /de rtse zhing dga' la dga' mgur spyod pa las phyis btsun mo la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa mdog bzang ba/ gser gyi kha dog can mgo bo gdugs ltar 'dug pa/ lag pa ring ba/ dpral ba'i</text></item>
<item><p>202a1</p><section>mdo sde</section><text>dbyes che ba/ sna mtho ba/ sna legs pa/ smin ma stug pa/ yan lag dang nying lag thams cad dang ldan pa zhig btsas so/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de nye du rnams na re 'di'i yab yul ka shi'i</text></item>
<item><p>202a2</p><section>mdo sde</section><text>rgyal po yin la/ 'di yang gzugs bzang zhing blta na sdug la mdzes pas na/ de'i phyir khye'u 'di'i ming ka shi mdzes ldan zhes gdags so zhes zer ro/ /de nas khye'u ka shi mdzes ldan pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang /</text></item>
<item><p>202a3</p><section>mdo sde</section><text>rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du skye drag par gyur to/ /de nas gang</text></item>
<item><p>202a4</p><section>mdo sde</section><text>gi tshe de cher skyes pa de'i tshe rgyal tshab tu dbang bskur to/ /de nas des rgyal po byed pa na/ nyes pa du ma dang ldan zhing gnod pa du ma'i rtsa ba yin par rig nas drang srong rnams kyi nang du rab tu byung ngo / /de yang gangs kyi sul zhig na gnas te/ 'bras bu dang / rtsa ba dang / chus</text></item>
<item><p>202a5</p><section>mdo sde</section><text>'tsho zhing kyi g.yang gzhi dang shing shun gyon la me'i sbyin sreg byed do/ /phyis re zhig na 'bras bu dang rtsa ba'i phyir ri'i sul zhig tu song ba dang / re zhig na der mi 'am ci'i bu mo zhig gis drang srong gzhon nu de mthong nas chags par gyur te/ gar byed cing glu len la rol mo byed do/ /</text></item>
<item><p>202a6</p><section>mdo sde</section><text>bud med kyi mtshan ma rnams dang / bud med kyi rtags rnams dang / bud med kyi brda rnams dang / bud med kyi rtsed mo rnams kyang ston par byed do/ /de nas re zhig na drang srong ka shi mdzes ldan gyis bu mo de la chos bshad de che zhe khyod rgas te/ khyod kyi nga ro dang po ni snyan cing mnyen la mjug ni ra ra</text></item>
<item><p>202a7</p><section>mdo sde</section><text>por gyur to zhes byas so/ /de nas des chos de lta bu bstan te/ de thos nas mi 'am ci'i bu mo'i byad gzugs kyis rgyags pa med par gyur to/ /de nas de dad pa skyes nas smon lam btab pa/ gang gi tshe khyod bla na med pa yang dag par rdzogs pa'i byang chub mngon par rdzogs par 'tshang rgya</text></item>
<item><p>202b1</p><section>mdo sde</section><text>ba de'i tshe/ bdag khyod kyi slob mar gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na drang srong gzhon nur gyur pa gang yin pa de ni nga yin no/ /mi 'am ci'i bu mo de ni ud pa la 'di nyid yin no/ /de nas bcom ldan</text></item>
<item><p>202b2</p><section>mdo sde</section><text>'das la dge slong rnams kyis zhus pa btsun pa ud pa las las gang dag bgyis na des gzugs bzang zhing blta na sdug la mdzes par gyur lags/ las gang dag bgyis na des dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag ud</text></item>
<item><p>202b3</p><section>mdo sde</section><text>pa la nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas shing bsags pas na/ ud pa la nyid kyis las byas shing bsags pa de dag gzhan su zhig gis nyams su myong bar 'gyur te/ dge</text></item>
<item><p>202b4</p><section>mdo sde</section><text>slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang las mi dge ba byas shing bsags pa rnams ni zin pa'i phung po dang / khams dang /</text></item>
<item><p>202b5</p><section>mdo sde</section><text>skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe</text></item>
<item><p>202b6</p><section>mdo sde</section><text>lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'khor ba 'jig ces bya ba 'jig rten du</text></item>
<item><p>202b7</p><section>mdo sde</section><text>byung ste/ de rgyal po'i pho brang mdzes ldan na rten cing bzhugs so/ /de nas re zhig na lho phyogs nas zlos gar mkhan gyi slob dpon zhig 'ongs so/ /der gang gi tshe rgyal po mdzes pa/ bcom ldan 'das kyis bden pa mthong bar mdzad pa de'i tshe/ zlos gar mkhan gyi slob dpon la bsgo ba/</text></item>
<item><p>203a1</p><section>mdo sde</section><text>nga'i mdun du sangs rgyas kyi zlos gar gyi gar thabs gyis shig ces byas nas/ de dag gis rgyal po de'i bka' spyi bos mnos te/ lha bka' bzhin 'tshal lo zhes byas so/ /de nas sangs rgyas kyi zlos gar sbyar te legs par sbyangs nas/ rgyal po'i blon po'i tshogs dang</text></item>
<item><p>203a2</p><section>mdo sde</section><text>bcas pa'i mdun du zlos gar gyi gar thabs byas so/ /de nas der zlos gar mkhan gyi gar gyi slob dpon nyid ni/ sangs rgyas kyi cha lugs kyis nang du 'ongs so/ /zlos gar mkhan gzhan rnams ni dge slong gi cha lugs kyis nang du 'ongs so/ /de nas rgyal po dga' zhing mgu la rab tu dga' nas/</text></item>
<item><p>203a3</p><section>mdo sde</section><text>zlos gar mkhan gyi slob dpon la sogs pa zlos gar mkhan gyi tshogs rnams la nor gyi phung po chen po byin no/ /de nas de dag bcom ldan 'das kyi bstan pa la dad pa rnyed nas/ sbyin pa dang / rab tu sbyin pa dag byin nas yang dag pa'i smon lam btab pa/ dge ba'i rtsa ba dang sems</text></item>
<item><p>203a4</p><section>mdo sde</section><text>bskyed pa dang sbyin par bya ba'i chos yongs su gtong ba 'dis na/ bdag cag kyang ma 'ongs pa'i sangs rgyas rnams mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ zlos gar mkhar gang yin pa de dag ni ud pa la la</text></item>
<item><p>203a5</p><section>mdo sde</section><text>sogs pa 'di dag yin te/ 'di dag gis der smon lam btab pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams</text></item>
<item><p>203a6</p><section>mdo sde</section><text>ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na/ las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la</text></item>
<item><p>203a7</p><section>mdo sde</section><text>gtad par bya ste/ dge slong khyod kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //mdzes ldan ma zhes bya ba ni/ sangs rgyas bcom ldan 'das la rgyal</text></item>
<item><p>203b1</p><section>mdo sde</section><text>po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci</text></item>
<item><p>203b2</p><section>mdo sde</section><text>rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das</text></item>
<item><p>203b3</p><section>mdo sde</section><text>bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ bA rA Na sI na drang srong smra ba kyi nags na bzhugs so/ /de'i tshe grong khyer bA rA Na sI na</text></item>
<item><p>203b4</p><section>mdo sde</section><text>rgyal po tshangs pas byin rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa</text></item>
<item><p>203b5</p><section>mdo sde</section><text>dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de nas re zhig na rgyal po de btsun mo dang lhan cig tu rtse zhing dga' la dga' mgur spyod do/ /de rtse zhing</text></item>
<item><p>203b6</p><section>mdo sde</section><text>dga' la dga' mgur spyod pa las/ phyis btsun mo la bu chags nas/ de zla ba brgyad dam dgu lon pa dang bu byung ste/ bu mo gzugs bzang zhing blta na sdug la mdzes pa yan lag dang nying lag thams cad dang ldan pa zhig btsas so/ /de nas de btsas pa'i btsas ston byas nas/ bu</text></item>
<item><p>203b7</p><section>mdo sde</section><text>mo 'di'i ming ji skad gdags zhes ming 'dogs par byed de/ nye du rnams na re bu mo 'di ka shi'i rgyal po'i bu mo yin la byad gzugs kyang bzang bas/ de'i phyir bu mo 'di'i ming ka shi mdzes ldan ma zhes gdags so zhes zer ro/ /de nas bu mo ka shi mdzes ldan ma pang na 'tsho ba'i ma ma gnyis</text></item>
<item><p>204a1</p><section>mdo sde</section><text>dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par</text></item>
<item><p>204a2</p><section>mdo sde</section><text>bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas gang gi tshe bu mo ka shi mdzes ldan ma chen mor gyur pa de'i tshe nyi 'og gi rgyal po drug gis rgyal po tshangs pas byin la pho nya btang ste/ khyod kyi bu mo btsas zhes bdag gis thos kyis gzhan la</text></item>
<item><p>204a3</p><section>mdo sde</section><text>ma sbyin par bdag gi bu la byin cig ces spring ngo / /de nas rgyal po tshangs pas byin mya ngan gyi khang bur zhugs nas lag pa la rkom tshugs bcas te bsams pa/ gal te gcig la byin na ni gzhan rnams ni bdag gi dgrar 'gyur ro snyam nas sems khong du chud cing 'dug go/ /de nas</text></item>
<item><p>204a4</p><section>mdo sde</section><text>re zhig na bu mo ka shi mdzes ldan ma rgyan thams cad kyis bklubs te pha'i thad du song ba dang des pha mya ngan gyis non pa mthong nas dris pa/ yab ci'i slad du mya ngan mdzad/ de nas phas kyang de la ji ltar gyur pa bsnyad do/ /de nas bu mo ka shi mdzes ldan mas pha la smras pa/ yab nyi 'og</text></item>
<item><p>204a5</p><section>mdo sde</section><text>gi rgyal po rnams la da ste zhag bdun na bu mo ka shi mdzes ldan ma rang nyid kyi khyim thab 'dam par chad kyis/ khyod kyis bya ba gang yin pa de gyis shig ces pho nya gtang du gsol zhes byas so/ /de nas zhag bdun lon pa dang nyi 'og gi rgyal po drug po de rnams 'dus so/ /bu mo ka shi</text></item>
<item><p>204a6</p><section>mdo sde</section><text>mdzes ldan ma yang shing rta la zhon te chos gos tshon can gyi ba dan bsgreng nas/ sangs rgyas bcom ldan 'das kyi sku gzugs lag na thogs te rgyal po 'dus pa'i nang du song nas smras pa/ kye nyi 'og gi rgyal po rnams gson cig /bdag ni khyed kyi gzugs dang / lang tsho dang /</text></item>
<item><p>204a7</p><section>mdo sde</section><text>rigs dang / longs spyod dang / dbang phyug la mi sems kyi bdag ni 'dod pa rnams la don du gnyer ba ma lags te/ bdag ni ras 'di la sangs rgyas bcom ldan 'das kyi sku gzugs bris pa gang yin pa de'i slob ma lags te/ de'i bstan pa la rab tu 'byung ngo zhes byas nas drang</text></item>
<item><p>204b1</p><section>mdo sde</section><text>srong smra bar song ste/ bcom ldan 'das kyi zhabs la phyag 'tshal nas/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong ma'i dngos po 'thob tu rung na/ bdag</text></item>
<item><p>204b2</p><section>mdo sde</section><text>kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis skye dgu'i bdag mo chen mo la gtad do/ /de nas des kyang de rab tu phyung ste bsnyen par rdzogs par byas nas/ des brtson pa dang / bsgrub pa dang / 'bad pas phol mig</text></item>
<item><p>204b3</p><section>mdo sde</section><text>lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum</text></item>
<item><p>204b4</p><section>mdo sde</section><text>du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa</text></item>
<item><p>204b5</p><section>mdo sde</section><text>dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas rgyal po'i bu de dag gis de'i gzugs dang /</text></item>
<item><p>204b6</p><section>mdo sde</section><text>lang tsho dang / mdzes pa rjes su dran nas 'dod chags kyi rgyags pas myos te/ rab tu byung bzhin du yang gsol ba 'debs so/ /de nas de dag gis gsol ba btab nas/ ngang pa'i rgyal po 'dab ma brkyang ba bzhin du nam mkha' la mngon par 'phags nas/ cho 'phrul rnam</text></item>
<item><p>204b7</p><section>mdo sde</section><text>pa sna tshogs bstan to/ /so so'i skye bo rnams ni rdzu 'phrul gyis myur du dad par byed de/ de nas rgyal po'i bu de dag gis lha dang mi rnams dad par byed pa'i cho 'phrul shin tu rmad du byung ba mthong nas spu zing zhes byed de/ rkang pa la phyag 'tshal nas bzod pa gsol te/ sru khyod kyis chos</text></item>
<item><p>205a1</p><section>mdo sde</section><text>'di lta bu dag mngon sum du byas pa las na/ khyod 'dod pa spyod pa 'di ni mi srid kyis bzod par mdzod cig ces byas so/ /de nas bu mo ka shi mdzes ldan ma nam mkha' las babs te/ skye bo mang po'i gung la 'dug nas chos de lta bu dag bstan te/ de thos</text></item>
<item><p>205a2</p><section>mdo sde</section><text>nas srog chags 'bum phrag du mas khyad par chen po thob bo/ /de nas dge slong dag the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa ka shi mdzes ldan mas las gang dag bgyis na des gzugs bzang zhing blta na sdug la mdzes pa dang rab tu</text></item>
<item><p>205a3</p><section>mdo sde</section><text>byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag ka shi mdzes ldan ma nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las de dag byas</text></item>
<item><p>205a4</p><section>mdo sde</section><text>shing bsags pas na/ ka shi mdzes ldan ma nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams</text></item>
<item><p>205a5</p><section>mdo sde</section><text>dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni/ zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar</text></item>
<item><p>205a6</p><section>mdo sde</section><text>yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo sum khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang</text></item>
<item><p>205a7</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das gser thub ces bya ba 'jig rten du byung ngo / /de nas re zhig na rgyal po'i bu mo de dad pa dang ldan la dge zhing</text></item>
<item><p>205b1</p><section>mdo sde</section><text>bsam pa bzang ba zhig yod pa des gtsug lag khang zhig brtsig tu bcug ste/ yo byad thams cad kyis gang bar byas nas/ bcom ldan 'das nyan thos kyi dge 'dun dang bcas pa la phul lo/ /yang dag par rdzogs pa'i sangs rgyas 'od srung gi ring la yang rab tu byung nas</text></item>
<item><p>205b2</p><section>mdo sde</section><text>lo khri'i bar du byams pa bsgoms so/ /dge slong dag ji snyam du sems/ de'i tshe rgyal po'i bu mor gyur pa gang yin pa de ni ka shi mdzes ldan ma 'di yin te/ des gtsug lag khang phul ba des ni gzugs bzang zhing blta na sdug la mdzes par gyur to/ /bcom ldan 'das 'od srung</text></item>
<item><p>205b3</p><section>mdo sde</section><text>gi ring la rab tu byung nas lo khri'i bar du byams pa bsgoms pa des ni/ da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar</text></item>
<item><p>205b4</p><section>mdo sde</section><text>ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams</text></item>
<item><p>205b5</p><section>mdo sde</section><text>'ba' zhig la gtad par bya ste/ dge slong dag khyod kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// //mu tig ces bya ba ni/ sangs rgyas bcom</text></item>
<item><p>205b6</p><section>mdo sde</section><text>ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang /</text></item>
<item><p>205b7</p><section>mdo sde</section><text>mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom</text></item>
<item><p>206a1</p><section>mdo sde</section><text>ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon</text></item>
<item><p>206a2</p><section>mdo sde</section><text>med zas sbyin gyi kun dga' ra ba na bzhugs so/ /de'i tshe mnyan du yod pa na tshong dpon rgyal ba zhes bya ba phyug cing nor mang la longs spyod che ba/ yongs su 'dzin pa/ yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des</text></item>
<item><p>206a3</p><section>mdo sde</section><text>rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las phyis chung ma la bu chags nas/ de zla ba brgyad dam dgu lon pa dang bu byung ste/ bu mo gzugs bzang zhing blta na sdug la mdzes</text></item>
<item><p>206a4</p><section>mdo sde</section><text>pa mgo bo la mu tig gi phreng ba btags pa zhig btsas so/ /de nas de btsas pa'i btsas ston byas nas bu mo 'di'i ming ji skad gdags zhes ming 'dogs par byed de/ nye du rnams na re bu mo 'di btsas ma thag tu mgo bo la mu tig gi phreng ba byung bas na/ de'i phyir bu mo 'di'i ming</text></item>
<item><p>206a5</p><section>mdo sde</section><text>mu tig ces gdags so zhes zer ro/ /de nas bu mo mu tig pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang / mar dang /</text></item>
<item><p>206a6</p><section>mdo sde</section><text>zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas re zhig na bu mo mu tig mthar gyis chen mor gyur pa dang / de'i mu tig gi phreng ba de phog na phyir zhing byung bar gyur</text></item>
<item><p>206a7</p><section>mdo sde</section><text>to/ /de nas bu mo des bkren pa dang phongs pa rnams mthong nas longs spyod kyi bgo bsha' byed do/ /de nas gang gi tshe bag mar gtang ran par gyur pa dang / rgyal po'i bu rnams dang / blon po'i bu rnams dang / tshong dpon gyi bu mang po rnams de slong du 'ong ngo / /de nas de'i pha mya ngan</text></item>
<item><p>206b1</p><section>mdo sde</section><text>gyi khang bur zhugs nas/ lag pa la rkom tshugs bcas te bsams pa gal te gcig la byin na ni gzhan rnams bdag gi dgrar 'gyur ro snyam nas sems khong du chud cing 'dug go/ /de nas bu mo des pha la gsol pa yab ci'i slad du thugs ngan mdzad/ de nas des ji ltar gyur pa</text></item>
<item><p>206b2</p><section>mdo sde</section><text>thams cad bsnyad do/ /de nas bu mos smras pa/ yab bdag ni 'dod pa rnams la don du gnyer ba ma lags te/ bcom ldan 'das kyi bstan pa rab tu 'byung bar 'tshal lo/ /de nas yang re zhig na khyim bdag mgon med zas sbyin gyi bu tha rab sdug ces bya ba des pha la gsol pa/</text></item>
<item><p>206b3</p><section>mdo sde</section><text>bdag gi mchis brang du bu mo de bslang bar gsol zhes byas so/ /de nas khyim bdag mgon med zas sbyin gyis tshong dpon rgyal ba la pho nya btang ste/ bu mo mu tig bdag gi bu la byin cig /de ltar byas pa dang gnyen du yang 'gyur la ji srid 'tsho'i bar du yang mdza' bor 'gyur ro zhes</text></item>
<item><p>206b4</p><section>mdo sde</section><text>byas so/ /de nas khyim bdag rgyal gyis bdag gi bu mo la don de bsnyad do/ /des smras pa gal te shed bye ste cher skyes pa na bdag dang lhan cig tu bcom ldan 'das kyi bstan pa la rab tu 'byung bar dam bcas na ni bdag gi khyim thab tu bgyi'o zhes byas so/ /de nas des de ltar byas</text></item>
<item><p>206b5</p><section>mdo sde</section><text>nas re zhig na skabs zhig tu gnyi ga khyim nas byung ste bcom ldan 'das kyi bstan pa la rab tu byung ngo / /de nas de nyid kyis brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang /</text></item>
<item><p>206b6</p><section>mdo sde</section><text>ltung ba dang rnam par 'thor ba dang rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang</text></item>
<item><p>206b7</p><section>mdo sde</section><text>lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang</text></item>
<item><p>207a1</p><section>mdo sde</section><text>dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa mu tig gis las gang dag bgyis na/</text></item>
<item><p>207a2</p><section>mdo sde</section><text>des mu tig gi phreng ba mgo bo la thogs bzhin du btsas la rab tu byung nas kyang / dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag mu tig nyid kyis sngon tshe rabs gzhan dag tu tshogs rnyed cing rkyen grub pa dang ldan te dba'</text></item>
<item><p>207a3</p><section>mdo sde</section><text>rgal bzhin du byung la/ gdon mi za bar 'ong ba'i las de dag byas shing bsags pas na/ mu tig nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam</text></item>
<item><p>207a4</p><section>mdo sde</section><text>par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro/ /lus can</text></item>
<item><p>207a5</p><section>mdo sde</section><text>dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang</text></item>
<item><p>207a6</p><section>mdo sde</section><text>dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste de grong khyer</text></item>
<item><p>207a7</p><section>mdo sde</section><text>bA rA Na sI na drang srong smra ba kyi nags na rten cing bzhugs so/ /de nas re zhig na ded dpon zhig rgya mtsho chen po'i nang du zhugs pa las nye zho med par gru'i don grub ste phyir 'ongs so/ /de nas des mu tig gi phreng ba mchog tu bzang ba zhig khyer te 'ongs so/ /de'i chung ma yang</text></item>
<item><p>207b1</p><section>mdo sde</section><text>gzugs bzang zhing blta na sdug la mdzes pa zhig ste des de'i mgo bo la btags so/ /de nas bA rA Na sI na khyim bdag dad pa dang ldan pa/ dge zhing bsam pa bzang ba bdag la phan pa dang / gzhan la phan pa la zhugs pa/ snying rje can bdag nyid che ba chos 'dod pa zhig gnas</text></item>
<item><p>207b2</p><section>mdo sde</section><text>pa de'i blo skyes pa/ ma la bdag gis dad pa bsdus la/ bcom ldan 'das 'od srung gi bstan pa la/ lo lnga pa'i dus ston bya gor ma chag snyam mo/ /de nas rgyal po kr-i kI la gsol te/ bdag gi dad pa bsdus la/ bcom ldan 'das kyi lo lnga pa'i dus ston bgyi bar 'tshal</text></item>
<item><p>207b3</p><section>mdo sde</section><text>lo zhes byas so/ /rgyal pos kyang de ltar gyis shig ces bsgo'o/ /de nas khyim bdag de glang po che la zhon te/ grong khyer bA rA Na sI na lam po che dang / bzhi mdo dang / sum mdo dag tu song nas dad pa sdud par byed do/ /de nas re zhig na ded dpon gyi chung mas mu tig gi phreng ba</text></item>
<item><p>207b4</p><section>mdo sde</section><text>mgo bo las phog nas dad pa sdud pa la phul lo/ /de nas re zhig na ded dpon 'ongs pa dang mu tig gi phreng ba mgo bo las phog par mthong nas/ bzang mo mu tig gi phreng ba ga re zhes dris so/ /de nas des smras pa/ jo bo bcom ldan 'das kyi bstan pa la dad pa sdud pa la phul</text></item>
<item><p>207b5</p><section>mdo sde</section><text>gyis dgyes pa bskyed du gsol/ dad pa bskyed du gsol zhes byas so/ /de nas re zhig na ded dpon gyis rin po ches phyir blus nas/ chung ma de nyid la byin na de phyir len du ma btub ste/ bdag gis 'di yongs su btang ba lags so zhes byas so/ /khyim thab kyis smras</text></item>
<item><p>207b6</p><section>mdo sde</section><text>pa/ bzang mo ngas 'di gser dngul mang pos nyos na ci'i phyir mi 'dod/ de nas bu mo des de blangs nas me tog mang po bsags te/ spos dang me tog phreng la sogs pa yang khyer nas drang srong smra bar song ngo / /de nas dri'i gtsang khang spos kyis byugs nas/ me tog</text></item>
<item><p>207b7</p><section>mdo sde</section><text>gis gtor te/ mu tig gi phreng ba ni bcom ldan 'das kyi dbu la bor nas/ bcom ldan 'das 'od srung gi dbu la gnas par gyur to/ /de nas dad pa skyes te smon lam btab pa/ bdag gis kyang yon tan 'di lta bu dag thob par gyur cig /ston pa 'di kho na lta bu dag</text></item>
<item><p>208a1</p><section>mdo sde</section><text>mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems de'i tshe de'i dus na/ ded dpon gyi chung mar gyur pa gang yin pa de ni mu tig 'di yin te/ des bcom ldan 'das 'od srung la bkur</text></item>
<item><p>208a2</p><section>mdo sde</section><text>sti byas pa des na/ gzugs bzang zhing blta na sdug la mdzes pa dang de'i mgo bo la yang mu tig gi phreng ba byung bar gyur to/ /rgyu de nyid kyis na/ da ltar yang dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni/</text></item>
<item><p>208a3</p><section>mdo sde</section><text>rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu</text></item>
<item><p>208a4</p><section>mdo sde</section><text>nges par gnag pa rnams dang / las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs</text></item>
<item><p>208a5</p><section>mdo sde</section><text>te/ bcom ldan 'das kyis gsungs pa la mngon par bstod do// //ka tsang ga la zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded</text></item>
<item><p>208a6</p><section>mdo sde</section><text>dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang /</text></item>
<item><p>208a7</p><section>mdo sde</section><text>gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang /</text></item>
<item><p>208b1</p><section>mdo sde</section><text>sman zong rnams brnyes pa/ nyan thos kyi dge 'dun dang bcas pa yul ka tsang ga la na ka tsang ga la'i nags khrod na bzhugs so/ /de'i tshe yul ka tsang ga la de na rgan mo ka tsang ga la zhes bya ba zhig gnas pa des bum pa thogs te khron pa'i drung du chu 'chur song ba dang / der</text></item>
<item><p>208b2</p><section>mdo sde</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod song la rgan mo de la bcom ldan 'das skyems kyis chu phul cig ces gyis shig /de nas kun dga' bos bsgo nas/ de na re 'phags pa bdag nyid kyis 'tshal te mchi'o zhes zer ro/ /</text></item>
<item><p>208b3</p><section>mdo sde</section><text>de nas re zhig na ka tsang ga las bum pa chus bkang ste bcom ldan 'das kyi thad du song ba dang / ka tsang ga las sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od</text></item>
<item><p>208b4</p><section>mdo sde</section><text>'dom gang gis legs par brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de bu la byams pa'i sems skyes te/ nu ma gnyis las kyang 'o ma'i rgyun bab nas des bu bu zhes smras te/</text></item>
<item><p>208b5</p><section>mdo sde</section><text>bcom ldan 'das la 'khyud par byed do/ /de nas dge slong rnams kyis de bkag pa dang / bcom ldan 'das kyis bka' stsal pa/ dge slong dag khyod kyis rgan mo 'di ma dag gcig /de ci'i phyir zhe na/ 'di ni tshe rabs lnga brgya'i bar/ /rgyun du nga yi mar gyur</text></item>
<item><p>208b6</p><section>mdo sde</section><text>te/ /nga la bu yi byams pa yis/ /'di ni lus la 'khyud par byed/ /nga yi lus la 'khyud pa las/ /gal te 'di ni bkag gyur na/ /'di ni de'u re 'phral nyid du/ /kha nas khrag dron skyug par 'gyur/ /bu la byams pa 'di mthong nas/ /drin du gzo ba dran gyur te/ /</text></item>
<item><p>208b7</p><section>mdo sde</section><text>snying yang rje zhing snying brtse bas/ /lus la yang ni 'khyud du gzhug /de nas re zhig na de bu la byams pa rtse zhil nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang</text></item>
<item><p>209a1</p><section>mdo sde</section><text>bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan pa mdzad de/ de thos nas ka tsang ga las 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du</text></item>
<item><p>209a2</p><section>mdo sde</section><text>byas te/ des bden pa mthong nas tshigs su bcad de smras pa/ dka' ba byed pa'i ma la ni/ /bu ni gang bya ba/ /sems ni grol bar 'gro 'gyur ba/ /de ni khyod kyis bdag la byas/ /bdag ni khyod kyis rab bsgrims te/ /ngan 'gro dag las phyung nas kyang / /</text></item>
<item><p>209a3</p><section>mdo sde</section><text>mtho ris thar pa dag la bzhag /khyad par shin tu chen por spags/ /de nas re zhig na des jo bo la gsol te/ /bcom ldan 'das kyi bstan pa la rab tu byung nas des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi</text></item>
<item><p>209a4</p><section>mdo sde</section><text>brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i</text></item>
<item><p>209a5</p><section>mdo sde</section><text>'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang</text></item>
<item><p>209a6</p><section>mdo sde</section><text>dag par rig pa thob pa/ srid pa'i rnyed pa dang chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas gang gi tshe bcom ldan 'das kyis dge slong ma rnams la mdor</text></item>
<item><p>209a7</p><section>mdo sde</section><text>lung dbog pa mdzad nas nang du yang dag 'jog las gshegs pa de'i tshe ka tsang ga las dge slong ma rnams la brda sprod par byed do/ /der bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge slong ma mdo sde rnam par 'byed par</text></item>
<item><p>209b1</p><section>mdo sde</section><text>byed pa rnams kyi mchog ni 'di lta ste/ dge slong ma ka tsang ga la yin no/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa ka tsang ga las las gang dag bgyis na des rgas nas gdod rab tu byung</text></item>
<item><p>209b2</p><section>mdo sde</section><text>lags/ las gang bgyis na des bran mor gyur lags las gang bgyis na des bcom ldan 'das mngal na gnas pa tha mar 'dzin par ma gyur lags/ de ci'i slad du rab tu byung nas dgra bcom pa nyid mngon sum du bgyis te mdo sde rnam par 'byed par bgyid pa rnams kyi</text></item>
<item><p>209b3</p><section>mdo sde</section><text>mchog tu bstan lags/ bcom ldan 'das kyis bka' stsal pa/ dge slong dag ka tsang ga la nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags</text></item>
<item><p>209b4</p><section>mdo sde</section><text>pas na/ ka tsang ga la nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung</text></item>
<item><p>209b5</p><section>mdo sde</section><text>gi khams la rnam par smin par mi 'gyur te/ las dge ba dang / mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang</text></item>
<item><p>209b6</p><section>mdo sde</section><text>chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na nga byang chub sems dpa'i spyad pa spyod pa na tshe rabs lnga brgyar rgyun chags par 'di nga'i mar gyur te/ gang gi tshe nga rab tu 'byung bar 'dod pa de'i tshe</text></item>
<item><p>209b7</p><section>mdo sde</section><text>'dis nga'i bgegs byas te/ las de'i rnam par smin pas ni rgas nas gdod rab tu byung ngo / /nga sbyin pa byed pa na 'dis nga'i sbyin pa'i bar chad byas pa des ni dbul mor gyur to/ /'dis sgyu 'phrul chen mo lta bu'i che bar grags par 'gyur ba'i las de lta bu ma byas pa des ni nga mngal na</text></item>
<item><p>210a1</p><section>mdo sde</section><text>gnas pa tha ma'i tshe 'dis ma bzung ngo / /gzhan yang bcom ldan 'das 'od srung gi ring la rab tu byung nas des slob pa dang mi slob pa'i dge slong ma rnams la bran mo zhes bya ba'i tshig smras te des na bran mor gyur to/ /des der bslabs shing kha don byas pa dang /</text></item>
<item><p>210a2</p><section>mdo sde</section><text>phung po la mkhas pa dang / khams la mkhas pa dang / skye mched la mkhas pa dang / rten cing 'brel bar 'byung ba la mkhas pa dang / gnas dang gnas ma yin pa la mkhas par byas pa des ni da ltar dgra bcom pa nyid mngon sum du byas te mdo sde rnam par 'byed par byed pa</text></item>
<item><p>210a3</p><section>mdo sde</section><text>rnams kyi mchog tu bstan to/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las</text></item>
<item><p>210a4</p><section>mdo sde</section><text>'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par</text></item>
<item><p>210a5</p><section>mdo sde</section><text>bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po brgyad pa/ bde byed ma zhes bya</text></item>
<item><p>210a6</p><section>mdo sde</section><text>ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin</text></item>
<item><p>210a7</p><section>mdo sde</section><text>rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto</text></item>
<item><p>210b1</p><section>mdo sde</section><text>'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu</text></item>
<item><p>210b2</p><section>mdo sde</section><text>rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe ko sa la'i rgyal po gsal rgyal dang / rgyal po tshangs pas byin gnyis phan tshun mi 'thun par gyur to/ /de nas re zhig na ko sa la'i rgyal po gsal rgyal de'i yul 'dab tu song nas</text></item>
<item><p>210b3</p><section>mdo sde</section><text>phru ma btab ste 'dug go/ /rgyal po tshangs pas byin gyis kyang dpung yan lag bzhi pa/ glang po che'i tshogs dang / rta'i tshogs dang / shing rta'i tshogs dang / dpung bu chung gi tshogs go bskon nas chu klung zhig gi 'gram du phru ma btab ste 'dug go/ /de nas re zhig</text></item>
<item><p>210b4</p><section>mdo sde</section><text>na ko sa la'i rgyal po gsal rgyal gyis de nyid du btsun mo dam pa khrid de/ de de dang lhan cig tu rtse zhing dga' la dga' mgur spyod do/ /rgyal po tshangs pas byin yang btsun mo dang lhan cig tu rtse zhing dga' la dga' mgur spyod do/ /de nas nyi ma gcig tu ko sa la'i rgyal po</text></item>
<item><p>210b5</p><section>mdo sde</section><text>gsal rgyal gyi bu mo yang btsas/ rgyal po tshangs pas byin gyi bu pho yang btsas so/ /de nas re zhig na rgyal po gnyi ga'i pho brang 'khor na dga' ba'i rnga rdung bar byed do/ /slong ba rnams la yang sbyin pa dag sbyin par byed do/ /de nas re zhig na rgyal po gsal rgyal gyis mi dag la</text></item>
<item><p>210b6</p><section>mdo sde</section><text>dris te/ tshangs pas byin gyi pho brang 'khor 'dir ci zhig byung na 'di ltar dga' ston byed ces byas nas/ de dag gis kyang rgyal po tshangs pas byin gyi bu pho btsas so zhes gsol to/ /rgyal po tshangs pas byin gyis kyang de bzhin du dris nas rgyal po gsal rgyal gyi bu mo btsas sa zhes gsol</text></item>
<item><p>210b7</p><section>mdo sde</section><text>to/ /de nas rgyal po tshangs pas byin gyis rgyal po gsal rgyal la pho nya btang ste/ khyod kyi bu mo btsas pa'i phyir mchod sbyin byed do zhes bdag gis thos la/ bdag gi yang bu pho btsas kyis/ bu mo de bdag gi bu la byin cig dang / de ltar byas na gnyen du yang 'gyur la ji</text></item>
<item><p>211a1</p><section>mdo sde</section><text>srid 'tsho'i bar du yang 'khon med par 'gyur ro zhes byas so/ /de nas rgyal po gsal rgyal gyis kyang de ltar bya'o zhes khas blangs so/ /de nas de gnyis phan tshun du mdza' bo byas nas bde bar gyur te/ rgyal po tshangs pas byin gyis khye'u btsas pa'i btsas ston byas</text></item>
<item><p>211a2</p><section>mdo sde</section><text>nas khye'u'i ming bde byed ces btags so/ /ko sa la'i rgyal po gsal rgyal gyis kyang bu mo btsas pa'i btsas ston byas nas bu mo'i ming bde byed ma zhes btags so/ /de nas gnyi ga yang bskyed bsrings te re zhig na mthar gyis cher skyes so/ /de nas khye'u des bu mo de la do shal</text></item>
<item><p>211a3</p><section>mdo sde</section><text>dang / se mo do dang / phreng ba dang / rna cha dang / mgul rgyan rnams bskur ro/ /de nas gang gi tshe bu mo de chen mor gyur pa de'i tshe des bcom ldan 'das kyi bstan pa la dad pa rnyed de/ 'dod pa rnams la yang nyes par lta bar gyur to/ /de nas des de dag la dris pa/ skyes</text></item>
<item><p>211a4</p><section>mdo sde</section><text>'di rnams ga las 'ongs zhes byas pa dang / 'khor rnams kyis kyang gtan tshigs dang bcas te rgyas par bsnyad do/ /de nas de thos nas yab la gsol pa/ yab bdag ni 'dod pa rnams la don du gnyer ba ma lags te/ /bcom ldan 'das kyi bstan pa la rab tu 'byung</text></item>
<item><p>211a5</p><section>mdo sde</section><text>bar 'tshal gyis yab kyis bdag la gnang bar mdzad du gsol/ rgyal pos smras pa/ bu mo gang gi phyir khyod btsas pa na nga bde bar gyur pas na 'di ni ngas bcos su med do/ /de nas ko sa la'i rgyal po gsal rgyal gyis rgyal po tshangs pas byin la pho nya btang ste/ bu</text></item>
<item><p>211a6</p><section>mdo sde</section><text>mo 'di ni rab tu 'byung bar 'dod kyis tshur shog la 'di long shig ces byas so/ /de nas re zhig na rgyal po tshangs pas byin gyis dus btab ste/ da ste zhag bdun na 'ong gis khyod kyis bya ba dang bsham par bya ba gang yin pa de dag gyis shig ces byas so/ /de nas bu mo bde</text></item>
<item><p>211a7</p><section>mdo sde</section><text>byed mas zhag bdun na bag mar len no zhes zer ba'i gtam de thos so/ /de nas bde byed ma 'jigs shing skrag la mi dga' ste skyi bung zhes byas nas khang thog tu song ste/ rgyal bu rgyal byed kyi tshal logs su phyogs nas sangs rgyas bcom ldan 'das la gsol ba btab bo/ /yang</text></item>
<item><p>211b1</p><section>mdo sde</section><text>smras pa/ drang srong chen po thugs brtse thugs rje gnas pa bsam gtan mdzad/ /'dul mdzad zhi ba'i thugs ldan rab zhi dul ba'i cho ga mkhyen/ /bdag ni mgon po khyod la skyabs su mchis kyis mgon khyod kyis/ /mgon med bdag ni tshul bzhin ngan song dag las</text></item>
<item><p>211b2</p><section>mdo sde</section><text>dgrol du gsol/ /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ /'jig rten la phan</text></item>
<item><p>211b3</p><section>mdo sde</section><text>'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi</text></item>
<item><p>211b4</p><section>mdo sde</section><text>gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/</text></item>
<item><p>211b5</p><section>mdo sde</section><text>yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa</text></item>
<item><p>211b6</p><section>mdo sde</section><text>ston pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun du rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni chos nyid kyis nyin dus gsum mtshan</text></item>
<item><p>211b7</p><section>mdo sde</section><text>dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su</text></item>
<item><p>212a1</p><section>mdo sde</section><text>ni ngan song du 'bab/ su ni ngan song du bab/ su ni ngas ngan song nas phyung ste mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags</text></item>
<item><p>212a2</p><section>mdo sde</section><text>pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma skyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa</text></item>
<item><p>212a3</p><section>mdo sde</section><text>'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis bde byed ma gdul ba'i dus la bab par gzigs te/</text></item>
<item><p>212a4</p><section>mdo sde</section><text>rdzu 'phrul gyis gshegs te byon nas 'phags pa'i bden pa bzhi rtogs par 'gyur ba de lta bu'i chos bstan te/ de thos nas bde byed mas phyir mi 'ong ba'i 'bras bu thob ste mngon par shes pa yang bsgrubs so/ /de nas bde byed ma 'dod pa'i khams nas 'das te gnyen po thob</text></item>
<item><p>212a5</p><section>mdo sde</section><text>nas 'jigs pa med pa la gnas par gyur to/ /de nas re zhig na zhag bdun lon te bag ma len pa'i dus la bab pa na/ rgyal po'i bu skye bo brgya phrag du ma dag lhags te mchod sbyin gyi stegs bu'i drung du 'ongs nas/ bram ze mdun na 'don gyis 'bras yos dang / mar dang / yungs</text></item>
<item><p>212a6</p><section>mdo sde</section><text>kar ma grugs pa rnams byin no/ /de nas khye'u dang bu mo gnyis lag pa sbrel bar chad pa dang / bde byed ma ngang pa'i rgyal po 'dab ma brkyang ba bzhin du nam mkha' la mngon par 'phags nas cho 'phrul rnam pa sna tshogs ston pa srog chags du mas mthong ngo / /de nas ko sa la'i</text></item>
<item><p>212a7</p><section>mdo sde</section><text>rgyal po gsal rgyal dang / rgyal po tshangs pas byin dang / rgyal po'i bu bde byed dang / gzhan yang sems can ltad mo la lhags pa rnams mchog tu ya mtshan du gyur nas rkang pa la phyag 'tshal te gsol ba btab pa/ bu mo khyod kyis chos 'di lta bu dag mngon sum du byas pa las</text></item>
<item><p>212b1</p><section>mdo sde</section><text>na/ khyod 'dod pa spyod pa 'di ni mi srid kyis bzod pa mdzod cig ces byas so/ /de nas bde byed ma nam mkha' las babs nas skye bo mang po'i gung la 'dug ste/ chos gang thos na srog chags 'bum phrag du mas bden pa mthong bar 'gyur ba de lta bu'i chos bstan to/ /de nas</text></item>
<item><p>212b2</p><section>mdo sde</section><text>bu mo bde byed mas pha la gsol te bcom ldan 'das kyi thad du song nas bcom ldan 'das kyis skye dgu'i bdag mo chen po la gtad do/ /de nas de rab tu phyung nas des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par</text></item>
<item><p>212b3</p><section>mdo sde</section><text>rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags</text></item>
<item><p>212b4</p><section>mdo sde</section><text>dang bral bar gyur nas gser dang bong bar mnyam pa nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/</text></item>
<item><p>212b5</p><section>mdo sde</section><text>srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /der bcom ldan 'das kyis dge slong rnams la bka' stsal pa/ dge slong dag nga'i nyan thos</text></item>
<item><p>212b6</p><section>mdo sde</section><text>kyi dge slong ma shes rab che ba dang / spobs pa che ba rnams kyi mchog ni 'di lta ste/ dge slong ma bde byed ma 'di yin no/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa bde byed mas las gang dag bgyis</text></item>
<item><p>212b7</p><section>mdo sde</section><text>na des shes rab che ba dang spobs pa che ba rnams kyi mchog tu bstan lags/ bcom ldan 'das kyis bka' stsal pa/ dge slong dag bde byed ma nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las</text></item>
<item><p>213a1</p><section>mdo sde</section><text>de dag byas shing bsags pas na/ bde byed ma nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i</text></item>
<item><p>213a2</p><section>mdo sde</section><text>khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi</text></item>
<item><p>213a3</p><section>mdo sde</section><text>las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na de bzhin gshegs pa dgra bcom pa yang dag</text></item>
<item><p>213a4</p><section>mdo sde</section><text>par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong</text></item>
<item><p>213a5</p><section>mdo sde</section><text>khyer bA rA Na sI na drang srong smra ba kyi nags na rten cing bzhugs so/ /de nas re zhig na de na tshong dpon gyi bu mo zhig bcom ldan 'das 'od srung gi bstan pa la rab tu byung nas/ des bcom ldan 'das 'od srung gi bstan pa la sbyin pa dang rab tu sbyin pa dag byin te lo khri nyis stong gi bar du</text></item>
<item><p>213a6</p><section>mdo sde</section><text>tshangs par spyod pa'i gnas bsrungs kyang yon tan gyi tshogs ci yang ma thob bo/ /de mkhan mo gang las rab tu byung ba de ni bcom ldan 'das 'od srung gis shes rab can gyi mchog tu bstan to/ /de nas des smon lam btab pa/ ci ltar bdag gi mkhan mo shes rab can gyi mchog tu</text></item>
<item><p>213a7</p><section>mdo sde</section><text>bstan pa de bzhin du bdag kyang ma 'ongs pa'i dus su bcom ldan 'das 'od srung gis bram ze'i khye'u bla ma la bram ze'i khye'u khyod skye dgu'i tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung</text></item>
<item><p>213b1</p><section>mdo sde</section><text>bstan pa gang yin pa de'i bstan pa la bdag rab tu byung nas shes rab can rnams kyi mchog tu gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na tshong dpon gyi bu mor gyur pa gang yin pa de ni dge slong ma bde byed ma</text></item>
<item><p>213b2</p><section>mdo sde</section><text>'di yin te/ des sbyin pa dang rab tu sbyin pa dag byin pa des na rgyal po phyug po'i rigs su skyes so/ /des lo khri nyis stong gi bar du tshangs par spyod pa'i gnas bsrungs pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag</text></item>
<item><p>213b3</p><section>mdo sde</section><text>pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las</text></item>
<item><p>213b4</p><section>mdo sde</section><text>gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/</text></item>
<item><p>213b5</p><section>mdo sde</section><text>bcom ldan 'das kyis gsungs pa la mngon par bstod do// //mi sdug ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>213b6</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin</text></item>
<item><p>213b7</p><section>mdo sde</section><text>dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>214a1</p><section>mdo sde</section><text>rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas de'i tshe mnyan du yod pa na ko sa la'i rgyal po gsal rgyal rgyal po byed de/ de'i ring la 'byor pa</text></item>
<item><p>214a2</p><section>mdo sde</section><text>dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang</text></item>
<item><p>214a3</p><section>mdo sde</section><text>dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de nas re zhig na rgyal po de btsun mo zhig dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las btsun</text></item>
<item><p>214a4</p><section>mdo sde</section><text>mo la bu chags nas/ de zla ba brgyad dam dgu lon pa dang bu byung ste/ bu mo mi sdug pa'i sna grangs brgyad dang ldan pa zhig btsas so/ /de nas de btsas pa'i btsas ston byas nas/ ming ra s+tha zhes btags so/ /de nas gang gi tshe mthar gyis bag mar gtang ran par gyur pa</text></item>
<item><p>214a5</p><section>mdo sde</section><text>de'i tshe su la byin na yang de mi sdug ches pas sus kyang ma blangs so/ /de nas re zhig na lho phyogs nas ded dpon gang ga zhes bya ba phyug chen zhig 'ongs so/ /de nas rgyal po gsal rgyal gyi blo skyes pa/ ded dpon gang ga 'di ni 'di'i skyon gyi rgyus mi shes kyis ngas 'di de la sbyin</text></item>
<item><p>214a6</p><section>mdo sde</section><text>gor ma chag snyam mo/ /de nas rgyal pos mtshan mo mun sros pa dang gang ga pho nyas bkug nas bu mo de rgyan thams cad kyis bklubs te chung mar byin no/ /de nas ra s+tha gang ga la byin nas gang ga ra s+tha gang ga ra s+tha zhes bya ba'i ming byung bar gyur to/ /de nas re zhig nas ded dpon gang</text></item>
<item><p>214a7</p><section>mdo sde</section><text>gas phyi de nyin par nam langs te bu mo de bltas na mchog tu mi sdug par mthong ngo / /mthong nas kyang skrag par gyur nas rgyal po las bsams te 'dor ma phod nas bdag gi khyim 'ba' zhig tu 'jog go/ /de nas re zhig na ded dpon gang ga dus ston zhig la chas te mdza' sde</text></item>
<item><p>214b1</p><section>mdo sde</section><text>rnams kyi nang du song ngo / /mdza' sde rnams kyis kyang nang khrims bcas te/ su chung ma dang bcas te skyed mos tshal ga ge mo zhig tu ma song ba de mdza' sde rnams la chad par/ kAr ShA pa Na lnga brgya sbyin du gzhug go zhes byas so/ /de nas gang ga bdag gi khyim du 'ongs nas mya ngan</text></item>
<item><p>214b2</p><section>mdo sde</section><text>gyi khang bur zhugs te lag pa la rkom tshugs bcas nas sems khong du chud cing 'dug go/ /de nas de'i blo skyes pa/ ma la bdag gis chad pa 'jal ba ni ches bla'i bdag gis 'di de dag la bstan du ni mi rung ste/ mthong ma thag tu gtam ngan par 'gyur du 'ong ngo snyam mo/ /de nas gang gas</text></item>
<item><p>214b3</p><section>mdo sde</section><text>sgo bcad de chad pa kAr ShA pa Na lnga brgya khyer nas mdza' sde rnams kyi nang du song ngo / /de nas bu mo de yid mi bde ba chen po skyes nas bdag 'tsho ba 'di 'dra bas 'tsho ba ci rung gson zhing 'dug na khyim thab kyang sems mi bde la bdag kyang sems mi bdes/ da ni bdag gis bdag gsad pa'i</text></item>
<item><p>214b4</p><section>mdo sde</section><text>dus la bab bo snyam mo/ /de nas thag pa khyer te khang phugs su 'geg tu song ngo / /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das</text></item>
<item><p>214b5</p><section>mdo sde</section><text>thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs</text></item>
<item><p>214b6</p><section>mdo sde</section><text>par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag</text></item>
<item><p>214b7</p><section>mdo sde</section><text>pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog</text></item>
<item><p>215a1</p><section>mdo sde</section><text>gis phyug pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun du rgyas pa/ brgya phrag bcu pa la dbang byed pa bas kyang ches khyad par du</text></item>
<item><p>215a2</p><section>mdo sde</section><text>'phags pa rnams ni chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod</text></item>
<item><p>215a3</p><section>mdo sde</section><text>pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor</text></item>
<item><p>215a4</p><section>mdo sde</section><text>bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du</text></item>
<item><p>215a5</p><section>mdo sde</section><text>ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das rgyal bu rgyal byed kyi tshal na bzhugs pas 'od</text></item>
<item><p>215a6</p><section>mdo sde</section><text>zer gser gyi kha dog can bkye ste/ des khyim de nyi ma stong gi 'od shar ba bzhin du snang bar byas nas rdzu 'phrul gyis kyang der gshegs te mgul ba nas 'gag thag bkrol nas bu mo de dbugs phyung ngo / /'jig rten du ngo mtshar rmad du byung ba'i gnas drug 'byung ba yod de/ de bzhin gshegs</text></item>
<item><p>215a7</p><section>mdo sde</section><text>pa dang / de bzhin gshegs pas gsungs pa'i chos 'dul ba dang / mir skye ba dang / 'phags pa gnas par skye ba dang / dbang po tshang ba dang / dge ba'i chos la 'dun pa dang / ngo mtshar rmad du byung ba 'jig rten du 'byung ba yod do/ /de nas bcom ldan 'das kyis bu mo de</text></item>
<item><p>215b1</p><section>mdo sde</section><text>la de dang 'thun pa'i chos bstan te/ de thos nas bu mo des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas so/ /de nas dad pa rnyed nas bcom ldan 'das bshos gsol te na bza' yang phul lo/ /de nas</text></item>
<item><p>215b2</p><section>mdo sde</section><text>bu mo de'i mi sdug pa med par gyur te/ bzang mor gyur nas lha'i bu mo bzhin du khang phugs 'od kyis snang bar byas te 'dug go/ /bcom ldan 'das kyang slar gshegs so/ /de nas mdza' sde bo rnams kyis blo skyes pa/ gor ma chag par 'di'i chung ma ni mchog tu sdug pa zhig na des phrag</text></item>
<item><p>215b3</p><section>mdo sde</section><text>dog gi rang bzhin gyis chad pa 'jal ba dang bsdos te de bstan pa ni mi 'dod kyis/ bdag cag gis 'di chang sna mi 'thun pas ra ro bar byas la lde mig rnams blangs te 'di'i khyim du song la chung ma blta'o snyam mo/ /de nas de dag gis de chang gar po sna mi 'thun pas gtu lum par byas nas lde</text></item>
<item><p>215b4</p><section>mdo sde</section><text>mig rnams khyer te khyim du song nas sgo rnams phye ste bu mo de mthong ngo / /mthong nas kyang ya mtshan du gyur te bsams pa/ gang gas 'di bdag cag la mi bstan pa ni yus so snyam mo/ /de nas de dag phyir log ste gang ga chang gi dbang gis gnyid log cing 'dug pa las bslang nas smras</text></item>
<item><p>215b5</p><section>mdo sde</section><text>pa/ gang ga khyod kyi chung ma de ltar sdug pa ni khyod kyis rnyed pa legs par rnyed do zhes byas so/ /de nas gang ga lhag par yang mi dga' bar gyur te/ chad pa yang bdag gis gcal la bdag la gtam ngan par yang gyur to snyam mo/ /de nas mi dga' bzhin du bdag gi khyim du 'ongs</text></item>
<item><p>215b6</p><section>mdo sde</section><text>nas sgo phye ste chung ma la bltas na nags tshal me tog rgyas pa'i nang na nags kyi lha mo 'dug pa bzhin du shin tu mdzes pa mthong nas dris pa/ bzang mo de ci/ ci zhig byas na 'di lta bu'i gzugs kyi khyad par can du gyur ces byas so/ /de nas des ji ltar gyur pa thams cad khyim thab la bsnyad de/ de</text></item>
<item><p>215b7</p><section>mdo sde</section><text>thos nas des kyang bcom ldan 'das la dad pa rnyed do/ /de nas re zhig na bu mo des mthar kyis khyim thab la gsol te/ bcom ldan 'das kyi bstan pa la rab tu byung nas/ des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi</text></item>
<item><p>216a1</p><section>mdo sde</section><text>brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i</text></item>
<item><p>216a2</p><section>mdo sde</section><text>'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa bzhin du bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/</text></item>
<item><p>216a3</p><section>mdo sde</section><text>srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus</text></item>
<item><p>216a4</p><section>mdo sde</section><text>pa/ btsun pa ra s+thas las gang dag bgyis na des phyug po'i rigs su skyes lags/ las gang dag bgyis na des mi sdug par gyur la/ rab tu byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag ra s+tha nyid kyis sngon tshe</text></item>
<item><p>216a5</p><section>mdo sde</section><text>rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ ra s+tha nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas</text></item>
<item><p>216a6</p><section>mdo sde</section><text>shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched</text></item>
<item><p>216a7</p><section>mdo sde</section><text>rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer bA rA Na sI na tshong dpon gyi chung ma</text></item>
<item><p>216b1</p><section>mdo sde</section><text>gtum zhing brlang la/ gzu lums can zhig 'dug go/ /sangs rgyas rnams 'jig rten du mi 'byung ba'i tshe/ rang sangs rgyas sdug cing phongs pa rnams la snying brtse ba/ bas mtha'i gnas mal gyis 'tsho ba/ 'jig rten gyi yon gnas gcig pu rnams 'jig rten du 'byung ste/</text></item>
<item><p>216b2</p><section>mdo sde</section><text>de nas re zhig na rang sangs rgyas mi sdug pa zhig de'i khyim du song ba dang / des mi sdug pa 'di lta bu nga'i khyim du ci 'dod ces mang du spyos brgyad nas khyim nas bskrad do/ /de nas rang sangs rgyas des de la phan gdags pa'i phyir ngang pa'i rgyal po 'dab ma brkyang ba bzhin du nam mkha' la</text></item>
<item><p>216b3</p><section>mdo sde</section><text>mngon par 'phags nas cho 'phrul rnam pa sna tshogs bstan to/ /de nas tshong dpon gyi chung ma 'gyod pa skyes nas de la bzod pa gsol te bshos kyang phul nas smon lam btab pa/ bdag gis rang sangs rgyas la spyos brgyad pa de'i las kyi rnam par smin pa myong bar ma gyur cig /'di lta</text></item>
<item><p>216b4</p><section>mdo sde</section><text>bu'i chos dag kyang thob par gyur cig /'di bas kyang khyad par du 'phags pa'i ston pa mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe de'i dus na tshong dpon gyi chung mar gyur pa gang yin pa de ni ra s+tha 'di yin</text></item>
<item><p>216b5</p><section>mdo sde</section><text>te/ des rang sangs rgyas la bshos phul ba de'i las kyi rnam par smin pas ni rgyal po phyug po'i rigs su skyes so/ /mi sdug pa'i tshig smras te khyim nas bskrad pa des ni mi sdug par gyur to/ /gzhan yang bcom ldan 'das 'od srung gi ring la rab tu byung ste/ des der bslabs shing</text></item>
<item><p>216b6</p><section>mdo sde</section><text>kha don du byas pa dang / phung po la mkhas pa dang / khams la mkhas pa dang / skye mched la mkhas pa dang / rten cing 'brel bar 'byung ba la mkhas pa dang / gnas dang gnas ma yin pa la mkhas par byas pa dang / tshangs par spyod pa'i gnas bsrungs pa des ni da ltar dgra</text></item>
<item><p>216b7</p><section>mdo sde</section><text>bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren</text></item>
<item><p>217a1</p><section>mdo sde</section><text>ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar</text></item>
<item><p>217a2</p><section>mdo sde</section><text>bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do/ /gang po la sogs pa'i rtogs pa brjod pa brgya pa las/ sdom gyi tshigs su bcad pa brgyad pa rdzogs</text></item>
<item><p>217a3</p><section>mdo sde</section><text>so// //sdom ni/ rgya mtsho dang ni sna ma dang / /lag na gser thogs sde snod gsum/ /grags bshes rdzus te skyes pa dang / /mdzes ldan dang ni ka pi na/ /bzang ldan dang ni yul 'khor srung / /sde tshan dag tu bstan pa yin/ /rgya mtsho zhes bya ba ni/</text></item>
<item><p>217a4</p><section>mdo sde</section><text>sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam</text></item>
<item><p>217a5</p><section>mdo sde</section><text>mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing</text></item>
<item><p>217a6</p><section>mdo sde</section><text>shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon</text></item>
<item><p>217a7</p><section>mdo sde</section><text>med zas sbyin gyi kun dga' ra ba na bzhugs so/ /de'i tshe mnyan du yod pa na ded dpon zhig gnas pa des rigs mnyam pa las chung ma blangs nas de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las re zhig na de'i blo skyes pa bdag ji srid</text></item>
<item><p>217b1</p><section>mdo sde</section><text>du lang tsho la bab pa de srid du ni nor spel bar bya'o/ /phyis rgas pa'i tshe ni bde bar longs spyad par bya'o snyam mo/ /de nas ded dpon de g.yog 'khor tshong pa lnga brgya dang rgya mtsho'i gru nyos nas chung ma dang bcas te rgya mtsho chen po'i nang du zhugs so/ /de nas re zhig na de'i chung ma la bu</text></item>
<item><p>217b2</p><section>mdo sde</section><text>chags nas rgya mtsho de nyid kyi nang du bu byung ste/ khye'u gzugs bzang zhing blta na sdug la mdzes pa zhig btsas so/ /de nas de btsas pa'i btsas ston byas nas ming rgya mtsho zhes btags so/ /de nas re zhig na ded dpon de gru'i don grub nas nye zho med par rgya mtsho chen po nas phyir 'khor</text></item>
<item><p>217b3</p><section>mdo sde</section><text>to/ /de nas gang gi tshe khye'u rgya mtsho cher skyes pa de'i tshe phas ded dpon du bskos nas g.yog 'khor tshong pa lnga brgya dang rgya mtsho chen por btang ste/ de mthar gyis song song ba las/ grong dang / grong rdal dang / grong khyer dang / yul 'khor dang / rgyal po'i pho brang dang /</text></item>
<item><p>217b4</p><section>mdo sde</section><text>tshong 'dus rnams mthong nas rgya mtsho'i 'gram du phyin te/ kAr ShA pa Na lnga brgyas gru'i gla byas te zho shas 'tsho ba rnam pa lnga ste/ gru shol ba dang / chu 'phyag pa dang / mnyan pa dang / bye'u zul mkhan dang / ru skya 'dzin pa rnams kyang khrid de/ des lan gsum du dril bsgrags</text></item>
<item><p>217b5</p><section>mdo sde</section><text>nas rgya mtsho chen por zhugs so/ /de nas de dag rgya mtsho chen por song ba dang / srin po nag po'i rlung gis gru de phu mdar bskor to/ /ded dpon rgya mtsho ni mu stegs can la dga' ste/ de dus ma yin par 'chi bas 'jigs skrag nas ston pa drug la gsol ba 'debs pa la zhugs kyang</text></item>
<item><p>217b6</p><section>mdo sde</section><text>gru de rlung gis ye bskor to/ /de nas re zhig na tshong pa gzhan dag kyang lha stong snyed la gsol ba 'debs pa la zhugs te/ smras pa/ gu lang chu lha ku be ra dang rlung lha me lha dbang chen dang / /drang srong sna tshogs lha dang sa la gnas pa'i klu mang de dag la/ /bdag cag dad pa</text></item>
<item><p>217b7</p><section>mdo sde</section><text>lags kyis bdag cag 'di na 'chi ba'i gnod gyur lags/ /myur du sdug bsngal 'di dag bsal te 'gron po rnams ni bskyab par gsol/ /de nas de dag gis de ltar smre sngags bton kyang skyabs byed pa su yang med do/ /de nas re zhig na dge bsnyen zhig gru de'i nang na 'dug pa des smras</text></item>
<item><p>218a1</p><section>mdo sde</section><text>pa/ kye ston pa drug dang lha gzhan dag gis kyang khyed la ci byar yang med kyis/ mngon sum du yod pa'i lha sangs rgyas bcom ldan 'das la snying nas skyabs su song shig dang / de khyed kyi skyabs su 'gyur ro zhes byas so/ /de nas ded dpon rgya mtsho la sogs pa tshong pa lnga</text></item>
<item><p>218a2</p><section>mdo sde</section><text>brgya po rnams kyis skad bsnyams te sangs rgyas bcom ldan 'das rnams la skyabs su song ngo / /de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das</text></item>
<item><p>218a3</p><section>mdo sde</section><text>thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par</text></item>
<item><p>218a4</p><section>mdo sde</section><text>bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng</text></item>
<item><p>218a5</p><section>mdo sde</section><text>ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug</text></item>
<item><p>218a6</p><section>mdo sde</section><text>pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par 'phags pa rnams ni chos nyid kyis</text></item>
<item><p>218a7</p><section>mdo sde</section><text>nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/</text></item>
<item><p>218b1</p><section>mdo sde</section><text>su ni ngan song du 'bab/ su ni ngan song du bab/ su ni ngas ngan song nas phyung ste mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang</text></item>
<item><p>218b2</p><section>mdo sde</section><text>phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go/ /'dir smras pa/</text></item>
<item><p>218b3</p><section>mdo sde</section><text>rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas re zhig na bcom ldan 'das rgyal bu rgyal byed kyi tshal na bzhugs pas nyi ma stong bas lhag pa'i 'od gser gyi kha dog</text></item>
<item><p>218b4</p><section>mdo sde</section><text>lta bu'i 'od zer bkye nas de dag gis tshong pa de dag kun nas snang bar byas so/ /bskal pa stong du yongs su bsgoms pa'i byams pa'i 'od zer dag kyang bkye ste/ de dag gis sim par byas nas srin po nag po'i rlung yang bzlog go/ /de nas re zhig na ded dpon rgya mtsho gru'i</text></item>
<item><p>218b5</p><section>mdo sde</section><text>don grub nas nye zho med par rgya mtsho chen po'i nang nas phyir 'khor te/ 'chi bas skyo bar gyur pa de nyid kyis sbyin pa dang / rab tu sbyin pa dag byin nas nye du'i skye bo rnams dbugs phyung ste/ dge sbyong dang / bram ze dang / bkren pa dang / sdug cing phongs pa rnams tshim par</text></item>
<item><p>218b6</p><section>mdo sde</section><text>byas nas/ tshong pa lnga brgya'i 'khor ril gyis bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba</text></item>
<item><p>218b7</p><section>mdo sde</section><text>dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam</text></item>
<item><p>219a1</p><section>mdo sde</section><text>mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags</text></item>
<item><p>219a2</p><section>mdo sde</section><text>pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis</text></item>
<item><p>219a3</p><section>mdo sde</section><text>rgya mtsho la sogs pa tshong pa lnga brgya po 'di dag srog phangs pa stsal te phongs pa las yongs su bskyabs pa dang / gzha' gsang gi mthar thug pa/ mya ngan las 'das pa la bkod pa ni ngo mtshar lags so/ /bcom ldan 'das kyis bka' stsal pa/ dge slong dag da ltar nga</text></item>
<item><p>219a4</p><section>mdo sde</section><text>'dod chags dang bral ba dang / zhe sdang dang bral ba dang / gti mug dang bral ba dang / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs</text></item>
<item><p>219a5</p><section>mdo sde</section><text>su grol ba thams cad mkhyen pa rnam pa thams cad mkhyen pa/ ye shes dang shes bya thams cad la dbang thob zin pa'i tshe ngas rgya mtsho la sogs pa tshong pa lnga brgya po 'di dag srog phangs pa byin te phongs pa las yongs su bskyabs pa dang / gzha' gsang gi mthar thug pa/ mya ngan</text></item>
<item><p>219a6</p><section>mdo sde</section><text>las 'das pa la bkod pa 'di lta la ngo mtshar che ba ci yod/ 'das pa'i dus na nga 'dod chags dang bcas pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>219a7</p><section>mdo sde</section><text>dang / yid mi bde ba dang / 'khrug pa rnams las yongs su ma grol ba'i tshe yang tshong pa 'di dag nyid ngas yongs su bskyabs pa de legs par rab tu nyon la yid la zung shig dang ngas bshad do/ /dge slong dag sngon byung ba 'das pa'i dus na rgya mtsho'i 'gram zhig na drang</text></item>
<item><p>219b1</p><section>mdo sde</section><text>srong mngon par shes pa lnga dang ldan pa/ dka' thub drag po spyod pa/ zas su rtsa ba dang 'bras bu za la gos su kyi g.yang gzhi dang shing shun gyon pa/ me'i sbyin sreg byed pa zhig gnas so/ /de yang snying rje can/ bdag nyid che ba/ chos 'dod pa/ skye dgu la byams</text></item>
<item><p>219b2</p><section>mdo sde</section><text>pa/ phongs par gyur pa rnams la yongs su skyob pa zhig go/ /de nas re zhig na bA rA Na sI'i tshong pa lnga brgya rgya mtsho chen po'i nang du 'gro 'dod par gyur te/ de dag mthar gyis song song nas rgya mtsho'i 'gram du phyin pa dang / de dag gis drang srong de mthong nas dad pa skyes te rkang pa la</text></item>
<item><p>219b3</p><section>mdo sde</section><text>phyag 'tshal nas gsol ba btab pa/ bcom ldan 'das gal te bdag cag rgya mtsho'i nang du mchis pa las phongs pa 'ga' zhig byung bar gyur na/ bcom ldan 'das khyod kyis bdag cag yongs su bskyab par gsol zhes byas nas des kyang gnang ste de ltar bya'o zhes byas so/ /de nas</text></item>
<item><p>219b4</p><section>mdo sde</section><text>tshong pa de dag gis rin po che dag blangs nas 'dzam bu'i gling logs su chas so/ /de nas re zhig na srin po nag po'i rlung gis kun tu bskor ba las drang srong des yongs su bskyabs so/ /de nas gru'i don grub ste nye zho med par phyir 'khor nas drang srong gi thad du phyin te smras pa/ kye drang</text></item>
<item><p>219b5</p><section>mdo sde</section><text>srong chen po dka' bas 'bad pa dang / snying rje'i rang bzhin 'dis ci zhig sgrub cing bzhugs/ des smras pa/ 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams</text></item>
<item><p>219b6</p><section>mdo sde</section><text>dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so/ /de dag gis smras pa/ nam khyod sangs rgyas su gyur pa de'i tshe bdag cag la yang dgongs par gsol/ drang srong gis smras pa de ltar bya'o/ /bcom ldan</text></item>
<item><p>219b7</p><section>mdo sde</section><text>'das kyis bka' stsal pa/ dge slong dag ji snyam du sems/ de'i tshe de'i dus na drang srong du gyur pa gang yin pa de ni nga yin no/ /tshong pa de dag ni rgya mtsho la sogs pa 'di dag yin te de'i tshe yang ngas 'di dag yongs su bskyabs so/ /gzhan yang bcom ldan 'das 'od srung gi ring</text></item>
<item><p>220a1</p><section>mdo sde</section><text>la rab tu byung ste/ der de dag gis dbang po yongs su smin par byas pa des na da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig</text></item>
<item><p>220a2</p><section>mdo sde</section><text>tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang / las 'dren ma rnams spangs la/ las gcig tu</text></item>
<item><p>220a3</p><section>mdo sde</section><text>nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //sna ma zhes bya ba ni/</text></item>
<item><p>220a4</p><section>mdo sde</section><text>sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam</text></item>
<item><p>220a5</p><section>mdo sde</section><text>mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing</text></item>
<item><p>220a6</p><section>mdo sde</section><text>shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal mgon med zas sbyin</text></item>
<item><p>220a7</p><section>mdo sde</section><text>gyi kun dga' ra ba na bzhugs so/ /de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs</text></item>
<item><p>220b1</p><section>mdo sde</section><text>nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las bu btsas so cog shi'o/ /de'i tshe gnas brtan ma 'gags pa ni khyim der 'drul lo/ /de nas khyim bdag de'i blo skyes pa/ gnas brtan ma 'gags pa 'di ni bsod</text></item>
<item><p>220b2</p><section>mdo sde</section><text>nams kyi rnam par smin pas che bar grags pa yin gyis/ gal te bdag gi bu btsas par gyur na 'di'i slob mar dbul lo zhes 'di la je gsol ba gdab bo snyam mo/ /de nas khyim bdag des gnas brtan ma 'gags pa khyim gyi nang du spyan drangs te bshos gsol nas gsol ba btab pa/</text></item>
<item><p>220b3</p><section>mdo sde</section><text>gnas brtan gal te bdag gi bu btsas te ma gum na gnas brtan gyi slob mar dbul lo zhes byas so/ /gnas brtan ma 'gags pas smras pa/ de ltar dam bcas pa ma brjed par gyis shig /de nas phyis re zhig na yang rtse zhing dga' la dga' mgur spyod do/ /rtse zhing dga' la dga'</text></item>
<item><p>220b4</p><section>mdo sde</section><text>mgur spyod pa las/ chung ma la bu chags nas de'i lus las dri bsung zhim po byung bar gyur to/ /de nas re zhig na zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ lha'i sna ma'i me tog gi ral chung gyon pa zhig btsas so/ /de nas de btsas</text></item>
<item><p>220b5</p><section>mdo sde</section><text>pa'i btsas ston byas nas sna ma zhes ming gtags so/ /de nas gnas brtan ma 'gags pa khyim gyi nang du bshos la spyan drangs nas khye'u de de la phul lo/ /de nas gnas brtan ma 'gags pas de la chos gos tshon can dag byin te tshe ring bar gyur cig ces legs su smon pa yang byas so/ /de nas</text></item>
<item><p>220b6</p><section>mdo sde</section><text>gang gi tshe btsas nas lo bdun lon pa de'i tshe pha ma gnyis kyis gnas brtan ma 'gags pa la phul lo/ /gnas brtan ma 'gags pas kyang rab tu byung nas yid la byed pa'i lung phog ste/ des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid</text></item>
<item><p>220b7</p><section>mdo sde</section><text>g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i</text></item>
<item><p>221a1</p><section>mdo sde</section><text>'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang</text></item>
<item><p>221a2</p><section>mdo sde</section><text>dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de yang dbang po rnon po zhig ste/ gang gi tshe phyag dar khrod kyi gos</text></item>
<item><p>221a3</p><section>mdo sde</section><text>'drub pa de'i tshe khab lan re 'dzugs pa la rnam par thar pa brgyad la snyoms par 'jug cing ldang bar byed do/ /de nas phyis re zhig na gnas brtan ma 'gags pas bsgo ba/ bu cig song la chu klung khang ldan nas chu long shig ces byas so/ /de nas dge tshul pa sna mas bum pa khyer te</text></item>
<item><p>221a4</p><section>mdo sde</section><text>chu klung khang ldan gyi 'gram du song ngo / /de nas khrus byas te bum pa chus bkang nas nam mkha' la song ste ched 'ga' ni bum pa sngon du btang la dge tshul pa sna ma phyi bzhin 'ong ngo / /ched 'ga' ni dge tshul pa sna ma sngon du 'gro la bum pa phyi bzhin 'ong ngo / /de'i tshe bcom ldan 'das nang</text></item>
<item><p>221a5</p><section>mdo sde</section><text>du yang dag 'jog las bzhengs nas 'khor bzhi po rnams la chos ston te/ der bcom ldan 'das kyis tshe dang ldan pa shA ri'i bu la bka' stsal pa/ shA ri'i bu dge tshul pa dran pa dang ldan pa/ dbang po shin tu mnyam par bzhag pa/ bum pa chus bkang ste 'ong ba 'di mthong ngam/</text></item>
<item><p>221a6</p><section>mdo sde</section><text>'dod chags zhe sdang rab spangs shing / /ma rig pa dang bral nas ni/ /lus kyi tha ma 'dzin byed pa/ /de ni chu chun rab tu mdzes/ /gang gi tshe bcom ldan 'das kyis dge slong gi dge 'dun gyi mdun du dge tshul pa sna ma bstod cing bsngags pa de'i tshe dge slong dag the tsom skyes te/ the tsom</text></item>
<item><p>221a7</p><section>mdo sde</section><text>thams cad gcod pa sangs rgyas bcom ldan 'das la zhus pa/ btsun pa sna ma 'dis las gang dag bgyis na des gzugs bzang zhing blta na sdug la mdzes pa dang / lha'i sna ma'i me tog gi ral chud 'tshal bzhin du skyes la/ dbang po rno ba dang dgra bcom pa nyid mngon sum du bgyis</text></item>
<item><p>221b1</p><section>mdo sde</section><text>lags/ bcom ldan 'das kyis bka' stsal pa/ dge slong dag sna ma nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na sna ma nyid kyis las byas shing bsags</text></item>
<item><p>221b2</p><section>mdo sde</section><text>pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas</text></item>
<item><p>221b3</p><section>mdo sde</section><text>shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong</text></item>
<item><p>221b4</p><section>mdo sde</section><text>dag sngon byung ba 'das pa'i dus na bskal pa dgu bcu rtsa gcig pa la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/</text></item>
<item><p>221b5</p><section>mdo sde</section><text>lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/ de rgyal po'i pho brang gnyen yod na rten cing bzhugs so/ /de nas re zhig na ded dpon zhig gnas pa de gzhon nu'i tshe nas rab tu 'byung ba'i sems skyes pa las de rab tu 'byung</text></item>
<item><p>221b6</p><section>mdo sde</section><text>ma nus nas/ gang gi tshe rgas par gyur pa de'i tshe de 'gyod pa skyes te/ bdag bcom ldan 'das kyi bstan pa la rab tu ma byung ba ni bdag gis ma legs pa byas so snyam mo/ /de nas des dbu skra dang sen mo'i mchod rten la sna ma'i me tog btags so/ /yang dag par rdzogs pa'i</text></item>
<item><p>221b7</p><section>mdo sde</section><text>sangs rgyas rnam par gzigs nyan thos kyi dge 'dun dang bcas pa yang bshos gsol te zhabs la phyag 'tshal nas smon lam btab pa/ dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis na/ bdag ma 'ongs pa'i de bzhin gshegs pa dgra</text></item>
<item><p>222a1</p><section>mdo sde</section><text>bcom pa yang dag par rdzogs pa'i sangs rgyas bcom ldan 'das rnams mnyes par byed par gyur cig /mi mnyes par byed par ma gyur cig /gang gi bstan pa la rab tu byung ba der gzhon nu'i tshe nas 'phags pa'i chos rnams rtogs par gyur cig ces byas so/ /gzhan</text></item>
<item><p>222a2</p><section>mdo sde</section><text>yang bcom ldan 'das 'od srung gi ring la rab tu byung ste/ des der lo khri'i bar du tshangs par spyod pa'i gnas bsrungs pa des na da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par</text></item>
<item><p>222a3</p><section>mdo sde</section><text>'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang / las 'dren ma rnams spangs la/</text></item>
<item><p>222a4</p><section>mdo sde</section><text>las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //lag na gser</text></item>
<item><p>222a5</p><section>mdo sde</section><text>thogs zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin</text></item>
<item><p>222a6</p><section>mdo sde</section><text>rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis</text></item>
<item><p>222a7</p><section>mdo sde</section><text>mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag</text></item>
<item><p>222b1</p><section>mdo sde</section><text>mgon med zas sbyin gyi kun dga' ra ba na bzhugs so/ /de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa de la bu</text></item>
<item><p>222b2</p><section>mdo sde</section><text>yang med/ bu mo yang med pas de lag pa la rkom tshugs bcas te bdag gi khyim nor du ma dang ldan du zin kyang bdag la bu yang med/ bu mo yang med pas bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam nas sems khong du chud</text></item>
<item><p>222b3</p><section>mdo sde</section><text>cing 'dug go/ /de nas dge sbyong dang / bram ze dang / ltas mkhan dang / mdza' bo dang / gnyen dang / rtsa lag gzhan dag gis lha la gsol ba thob cig ces de la bsgo'o/ /'jig rten na yang gsol ba btab pa'i rgyus bu dang bu mo skye bar 'gyur ro zhes bya ba'i gtam de</text></item>
<item><p>222b4</p><section>mdo sde</section><text>yod mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na ni 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so/ /ye ni gnas gsum tshogs pa las bu dang bu mo skye bar 'gyur te/ gsum</text></item>
<item><p>222b5</p><section>mdo sde</section><text>gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang / dri za 'ongs pa ste gnas 'di gsum tshogs pa las bu dang bu mo skye bar 'gyur ba'i rigs so/ /de yang gsol ba 'debs pa lhur byed cing 'dug la/ sems can zhig</text></item>
<item><p>222b6</p><section>mdo sde</section><text>kyang sems can gyi ris gzhan zhig nas shi 'phos nas de'i chung ma'i ltor zhugs so/ /bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la ma chags pa yang shes pa dang / dus kyang shes la</text></item>
<item><p>222b7</p><section>mdo sde</section><text>zla mtshan yang shes pa dang / bu chags pa yang shes pa dang / gang las bu chags pa shes pa dang / khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni lto g.yon logs su rten</text></item>
<item><p>223a1</p><section>mdo sde</section><text>cing gnas so/ /de nas de dga' ches nas khyim thab la sbran pa/ jo bo bdag la sras chags te/ bdag gi rum g.yas logs na rten cing gnas pa las na khye'ur 'gyur bar nges kyis dgyes pa bskyed du gsol zhes byas so/ /de yang dga' ches te ro</text></item>
<item><p>223a2</p><section>mdo sde</section><text>stod ni bteg /lag pa g.yas pa ni brkyang nas bdag gis yun rin po nas smon smon pa'i bu'i ngo mthong bar 'ong ngo / /bdag gi bu rung bar shog shig /mi rung bar ma gyur cig /bdag gi bya ba dag byed par shog shig /gsos pa'i lan phyir gso bar shog</text></item>
<item><p>223a3</p><section>mdo sde</section><text>shig/ nor skal la spyod par shog shig /bdag gi rigs rgyud ring du gnas par shog shig /bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod nams dag byas nas de gnyis gang dang gang du</text></item>
<item><p>223a4</p><section>mdo sde</section><text>skyes shing 'gro ba der 'di song shig ces yon bsngo bar shog shig ces dga' ba'i tshig brjod do/ /de nas des bu chags par rig nas bu'i rim gro bya ba'i phyir khang steng du nyam rangs su bzhag ste/ grang ba'i tshe grang ba'i yo byad rnams dang / tsha ba'i tshe tsha ba'i yo</text></item>
<item><p>223a5</p><section>mdo sde</section><text>byad rnams dang / sman pas bstan pa'i zas rnams dang / ha cang kha ba ma yin pa rnams dang / ha cang skyur ba ma yin pa rnams dang / ha cang lan tsha che ba ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha cang</text></item>
<item><p>223a6</p><section>mdo sde</section><text>bska ba ma yin pa rnams te/ kha ba dang / skyur ba dang / lan tshwa dang / mngar ba dang / tsha ba dang / bska ba med pa'i zas rnams kyis bsten cing do shal dang / se mo dos lus rnam par bklubs te/ lha'i bu mo dga' ba'i tshal na rnam par rgyu ba bzhin du</text></item>
<item><p>223a7</p><section>mdo sde</section><text>khri'i steng nas khri'i steng dang / khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so/ /de nas zla ba brgyad dam dgu lon pa dang bu byung ste/ khye'u gzugs bzang zhing blta na sdug</text></item>
<item><p>223b1</p><section>mdo sde</section><text>la mdzes pa/ yan lag dang nying lag thams cad dang ldan pa zhig btsas nas de'i lag pa gnyis la las kyi rnam par smin pa las byung ba'i gser gyi dong tse mtshan mas btab pa gnyis byung ste/ gang gi tshe de byung ba de'i tshe yang gzhan 'byung bar 'gyur ro/ /de nas de</text></item>
<item><p>223b2</p><section>mdo sde</section><text>btsas pa'i btsas ston byas nas khye'u 'di'i ming ji skad gdags zhes ming 'dogs par byed de/ nye du rnams na re 'di btsas ma thag tu lag pa gnyis la las kyi rnam par smin pa las byung ba'i gser gyi dong tse gnyis byung bas na/ de'i phyir khye'u 'di'i ming lag na gser thogs</text></item>
<item><p>223b3</p><section>mdo sde</section><text>zhes gdags so zhes zer ro/ /de nas khye'u lag na gser thogs pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang / zho dang mar</text></item>
<item><p>223b4</p><section>mdo sde</section><text>dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang dad pa dang ldan la dge zhing bsam pa bzang ba/ bdag dang gzhan la phan pa la zhugs pa/</text></item>
<item><p>223b5</p><section>mdo sde</section><text>snying rje can zhig ste/ gang gi tshe srang du 'gro ba de'i tshe dge sbyong dang / bram ze dang / bkren pa dang / sdug cing phongs pa rnams mthong na lag pa gnyis brkyang nas de la gser dngul gyi dong tse mtshan mas btab pa'i phung po de dag la ji tsam dgos pa 'byung bar</text></item>
<item><p>223b6</p><section>mdo sde</section><text>'gyur ro/ /de nas de'i grags pas mnyan du yod pa thams cad rgyas par gyur to/ de nas phyis re zhig na khye'u lag na gser thogs rgyal bu rgyal byed kyi tshal du song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par</text></item>
<item><p>223b7</p><section>mdo sde</section><text>brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed</text></item>
<item><p>224a1</p><section>mdo sde</section><text>do/ /dga' ba bskyed nas bcom ldan 'das kyi zhabs la mgo bos phyag 'tshal te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de la chos bstan nas des tshe dang ldan pa kun dga' bo la smras pa/ slob dpon bdag</text></item>
<item><p>224a2</p><section>mdo sde</section><text>ni bcom ldan 'das nyan thos kyi dge 'dun dang bcas pa bshos gsol bar 'tshal lo/ /gnas brtan kun dga' bos smras pa/ bu kAr ShA pa Na dgos so/ /de nas khye'u lag na gser thogs sangs rgyas la sogs pa dge slong gi dge 'dun gyi spyan sngar 'greng ste lag pa gnyis</text></item>
<item><p>224a3</p><section>mdo sde</section><text>brkyang nas gser dngul gyi phung po chen po spungs so/ /de nas dge 'dun gyi gnas brtan dang / dge slong gzhan dag dang / gnas brtan kun dga' bos de mthong nas mchog tu ya mtshan du gyur to/ /de nas khye'u lag na gser thogs kyis sangs rgyas la sogs pa dge</text></item>
<item><p>224a4</p><section>mdo sde</section><text>slong gi dge 'dun la bshos gsol nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas 'phags pa'i bden pa bzhi rtogs par 'gyur</text></item>
<item><p>224a5</p><section>mdo sde</section><text>ba de lta bu'i chos bstan te/ de thos nas khye'u lag na gser thogs kyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ bden pa mthong nas des nye du rnams la longs spyod kyi bgo bsha' byas te/</text></item>
<item><p>224a6</p><section>mdo sde</section><text>dge sbyong dang / bram ze dang / bkren pa dang / sdug cing phongs pa rnams tshim par byas nas pha ma la gsol te bcom ldan 'das kyi bstan pa la rab tu byung nas des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan</text></item>
<item><p>224a7</p><section>mdo sde</section><text>par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags</text></item>
<item><p>224b1</p><section>mdo sde</section><text>dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig</text></item>
<item><p>224b2</p><section>mdo sde</section><text>pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas</text></item>
<item><p>224b3</p><section>mdo sde</section><text>bcom ldan 'das la zhus pa/ btsun pa lag na gser thogs kyis las gang dag bgyis na des 'di'i sug pa gnyis las gser gyi dong tse mtshan mas btab pa gnyis byung la/ rab tu byung nas dgra bcom pa nyid mngon sum du bgyis lags/ bcom ldan 'das kyis bka'</text></item>
<item><p>224b4</p><section>mdo sde</section><text>stsal pa/ dge slong dag lag na gser thogs nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ lag na gser thogs nyid kyis las byas shing</text></item>
<item><p>224b5</p><section>mdo sde</section><text>bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las</text></item>
<item><p>224b6</p><section>mdo sde</section><text>dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu</text></item>
<item><p>224b7</p><section>mdo sde</section><text>nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten</text></item>
<item><p>225a1</p><section>mdo sde</section><text>mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas yang dag par</text></item>
<item><p>225a2</p><section>mdo sde</section><text>rdzogs pa'i sangs rgyas 'od srung sangs rgyas kyi phrin las thams cad mdzad nas shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan las 'das nas/ rgyal po kr-i kIs de'i sku gdung la sku gdung gi mchod pa byas te rin po che sna bzhi las</text></item>
<item><p>225a3</p><section>mdo sde</section><text>byas pa'i mchod rten kho ra khor yug tu dpag tshad gcig yod la/ 'phang du rgyang grags gcig yod pa zhig brtsigs so/ /mchod rten de'i dus ston byed pa na rgyan po pa zhig gis gser gyi dong tse gnyis mchod rten de'i srog shing la btags so/ /de nas zhabs la phyag</text></item>
<item><p>225a4</p><section>mdo sde</section><text>'tshal te smon lam btab pa/ bdag gang dang gang du skyes pa de dang der lag pa la gser yod pa kho nar gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na rgyan po par gyur pa de ni lag na gser thogs</text></item>
<item><p>225a5</p><section>mdo sde</section><text>'di yin te/ des mchod rten la gser gyi dong tse gnyis btags pa des na 'di lta bu'i khyad par can du gyur to/ /smon lam btab pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par</text></item>
<item><p>225a6</p><section>mdo sde</section><text>smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges</text></item>
<item><p>225a7</p><section>mdo sde</section><text>par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/</text></item>
<item><p>225b1</p><section>mdo sde</section><text>bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po bcu dgu pa/ sde snod gsum pa zhes bya ba ni/ sangs rgyas bcom ldan 'das la rgyal po rnams dang / blon po chen po</text></item>
<item><p>225b2</p><section>mdo sde</section><text>rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang /</text></item>
<item><p>225b3</p><section>mdo sde</section><text>lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom</text></item>
<item><p>225b4</p><section>mdo sde</section><text>ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon</text></item>
<item><p>225b5</p><section>mdo sde</section><text>med zas sbyin gyi kun dga' ra ba na bzhugs so/ /de'i tshe mnyan du yod pa na ko sa la'i rgyal po gsal rgyal rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang /</text></item>
<item><p>225b6</p><section>mdo sde</section><text>'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du</text></item>
<item><p>225b7</p><section>mdo sde</section><text>rgyal srid bskyangs so/ /de nas re zhig na de btsun mo dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las btsun mo la bu chags nas/ de zla ba brgyad dam dgu lon pa dang bu byung ste/ khye'u gos su chos gos tshon can</text></item>
<item><p>226a1</p><section>mdo sde</section><text>gyon la dag sbyong gi cha lugs can tshe rabs dran pa zhig btsas so/ /de nas skyes ma thag tu dris pa/ ci mnyan du yod pa 'di kho na na bcom ldan 'das dang / shA ri'i bu dang / maud gal gyi bu dang / 'od srung dang / kun dga' bo la sogs pa nyan thos</text></item>
<item><p>226a2</p><section>mdo sde</section><text>chen po rnams bzhugs sam zhes zer ro/ /de nas de'i ma ya mtshan du gyur te dga' bas rgyas nas smras pa/ bu mnyan du yod pa 'di kho na na bcom ldan 'das dang nyan thos chen po rnams bzhugs sa zhes byas so/ /de nas re zhig na don de rgyal po gsal rgyal la gsol te khyod</text></item>
<item><p>226a3</p><section>mdo sde</section><text>kyi sras gos su chos gos tshon can 'tshal ba dge sbyong gi cha lugs can tshe rabs dran pa zhig btsas te/ de bcom ldan 'das dang nyan thos chen po rnams ga la bzhugs pa yang rmed do zhes byas so/ /de nas rgyal po gsal rgyal gyis bu de la phan gdags pa'i phyir bcom ldan 'das</text></item>
<item><p>226a4</p><section>mdo sde</section><text>nyan thos kyi dge 'dun dang bcas pa bshos la spyan drangs so/ /de nas bcom ldan 'das dge slong gi tshogs kyis zham ring byas te/ dge slong gi dge 'dun gyis mdun du bdar nas/ rgyal po gsal rgyal gyi bkad sa ga la ba der gshegs te byon nas/ dge slong gi</text></item>
<item><p>226a5</p><section>mdo sde</section><text>dge 'dun gyi gung la gdan bshams pa la bzhugs so/ /de nas ko sa la'i rgyal po gsal rgyal gyis bu pang par blangs te/ bcom ldan 'das kyi spyan sngar brims nas/ bcom ldan 'das bdag gi bu 'di btsas ma thag tu bcom ldan 'das dang nyan thos chen po rnams dran</text></item>
<item><p>226a6</p><section>mdo sde</section><text>lags so zhes gsol to/ /de nas bcom ldan 'das kyis bu de la sde snod gsum pa khyod nad med par gyur cig ces bka' stsal to/ /de nas des de bzhin gshegs pa dgra bcom pa yang dag par rdzogs pa'i sangs rgyas la phyag 'tshal lo zhes smras so/ /de nas</text></item>
<item><p>226a7</p><section>mdo sde</section><text>rgyal po gsal rgyal mchog tu ya mtshan du gyur to/ /de nas gang gi tshe btsas nas lo bdun lon pa de'i tshe chos gos tshon can de dag nyid gyon bzhin du bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol</text></item>
<item><p>226b1</p><section>mdo sde</section><text>mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra</text></item>
<item><p>226b2</p><section>mdo sde</section><text>bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas</text></item>
<item><p>226b3</p><section>mdo sde</section><text>sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par</text></item>
<item><p>226b4</p><section>mdo sde</section><text>smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa sde snod gsum pas las gang dag bgyis na des chos gos tshon can 'tshal ba dge sbyong gi cha lugs can tshe rabs dran</text></item>
<item><p>226b5</p><section>mdo sde</section><text>bzhin du btsas te/ rab tu byung nas kyang dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag sde snod gsum pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/</text></item>
<item><p>226b6</p><section>mdo sde</section><text>gdon mi za bar 'ong ba'i las de dag byas shing bsags pas na/ sde snod gsum pa nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par</text></item>
<item><p>226b7</p><section>mdo sde</section><text>smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur</text></item>
<item><p>227a1</p><section>mdo sde</section><text>ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang</text></item>
<item><p>227a2</p><section>mdo sde</section><text>dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/</text></item>
<item><p>227a3</p><section>mdo sde</section><text>de grong khyer bA rA Na sI na drang srong smra ba kyi nags na rten cing bzhugs so/ /de nas re zhig na rgyal po kr-i kI'i bu drang srong smra bar song ngo / /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po</text></item>
<item><p>227a4</p><section>mdo sde</section><text>brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas mthong ma thag tu de dad pa skyes so/ /dad pa skyes nas bcom ldan 'das kyi zhabs la phyag 'tshal</text></item>
<item><p>227a5</p><section>mdo sde</section><text>te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas 'khor ba las skyo bar 'gyur ba'i chos de lta bu bstan te/ de thos nas 'khor ba la nyes</text></item>
<item><p>227a6</p><section>mdo sde</section><text>par lta ba dang / mya ngan las 'das pa la yon tan du lta bar gyur to/ /de nas rgyal po la gsol te/ yab bdag bcom ldan 'das kyi bstan pa la rab tu 'byung bar 'tshal na gnang bar mdzad du gsol zhes byas so/ /rgyal pos smras pa/ khyod ring po mi thogs par</text></item>
<item><p>227a7</p><section>mdo sde</section><text>rgyal tshab tu dbang bskur dgos pas 'di ni ngas bcos su med do/ /bus smras pa/ rgyal srid nyes pa mang po dang ldan pa chos kyi dgrar gyur pa bdag la mi 'tshal gyis/ bdag ni bcom ldan 'das kyi bstan pa la rab tu mi 'byung du mi gnang ngo / /de nas yab kyis ma gnang</text></item>
<item><p>227b1</p><section>mdo sde</section><text>nas des zhag gcig dang gnyis dang / gsum nas zhag drug gi bar du kha 'tshos so/ /de nas de'i zla grogs rnams kyis rgyal po la gsol te/ lha mkhyen par mdzad du gsol/ sras 'di ni rab tu byung na legs kyi de'u re 'dir 'gum na ma legs so/ /de nas</text></item>
<item><p>227b2</p><section>mdo sde</section><text>rgyal pos gnang nas dam 'char bcug ste/ nam khyod sde snod gsum ma lobs kyi bar du nga dang phrad du ma 'ong cig ces bsgo'o/ /de nas re zhig na de yab kyis gnang nas/ bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad</text></item>
<item><p>227b3</p><section>mdo sde</section><text>pas ring po ma lon par sde snod gsum lobs te/ rig pa dang grol bar smra bar chos ston par gyur nas/ de 'di snyam du sems te/ ma la bdag gis sngon dam bcas pa gnyer dgum gor ma chag snyam nas de yab kyi thad du song ste phrad nas dris pa/ bu cung zad lobs</text></item>
<item><p>227b4</p><section>mdo sde</section><text>pa lta yod dam/ des smras pa/ sde snod gsum lobs lags so/ /de nas des yab la chos de lta bu bstan te de thos nas rgyal po mgu bar gyur to/ /de nas dga' ba skyes te smras pa/ bu gcig khyod la ci dgos/ des smras pa/ bdag ni bcom ldan 'das nyan thos kyi</text></item>
<item><p>227b5</p><section>mdo sde</section><text>dge 'dun dang bcas pa spyan drangs la yo byad drug dbul bar 'tshal lo/ /rgyal pos smras pa/ rgyal po'i pho brang ni rgya ches ci dga' ba gyis shig /de nas sde snod gsum pas bcom ldan 'das zhabs 'bring 'khor dge slong nyi khri dang bcas te zhal zas bzang pos tshim par</text></item>
<item><p>227b6</p><section>mdo sde</section><text>byas nas dge slong re re la yang yo byad drug drug phul lo/ /de nas zhabs la phyag 'tshal nas smon lam btab pa/ bdag da ltar dka' bas rab tu byung ba thob nas de bzhin gshegs pa nyan thos kyi dge 'dun dang bcas pa la bkur sti byas pa'i dge ba'i rtsa ba dang / sems</text></item>
<item><p>227b7</p><section>mdo sde</section><text>bskyed pa dang / sbyin par bya ba'i chos yongs su gtong ba 'dis na bdag gang dang gang du skyes pa de dang der gos su chos gos tshon can gyon la dge sbyong gi cha lugs 'di dang ldan te tshe rabs dran par gyur cig ces byas so/ /bcom ldan 'das kyis bka' stsal pa/ dge</text></item>
<item><p>228a1</p><section>mdo sde</section><text>slong dag ji snyam du sems/ de'i tshe de'i dus na rgyal po kr-i kI'i bur gyur pa gang yin pa de ni sde snod gsum pa 'di yin te/ rgyu de nyid kyis phyug po'i rigs su skyes te/ gzugs bzang zhing blta na sdug la mdzes pa dang tshe rabs dran par gyur to/ /dge slong</text></item>
<item><p>228a2</p><section>mdo sde</section><text>dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren</text></item>
<item><p>228a3</p><section>mdo sde</section><text>mar 'gyur ro/ /dge slong dag de bas na las gcig tu nges par gnag pa rnams dang / las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan</text></item>
<item><p>228a4</p><section>mdo sde</section><text>'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //grags bshes zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug</text></item>
<item><p>228a5</p><section>mdo sde</section><text>po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gdon sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye</text></item>
<item><p>228a6</p><section>mdo sde</section><text>chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom</text></item>
<item><p>228a7</p><section>mdo sde</section><text>ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag</text></item>
<item><p>228b1</p><section>mdo sde</section><text>mgon med zas sbyin gyi kun dga' ra ba na bzhugs so/ /de'i tshe mnyan du yod pa na ded dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig</text></item>
<item><p>228b2</p><section>mdo sde</section><text>gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de'i tshe mu ge mi bzad pas gnod pa byung ste slong bas kyang zas mi rnyed do/ /ltas mkhan rnams kyis kyang char mi 'bab par bstan pa las re</text></item>
<item><p>228b3</p><section>mdo sde</section><text>zhig na ded dpon de'i chung ma la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ yan lag dang nying lag thams cad dang ldan pa zhig btsas nas gang gi nyin par khye'u de btsas pa de kho na'i nyin</text></item>
<item><p>228b4</p><section>mdo sde</section><text>par nas than pa med par gyur to/ /de nas de'i grags pas mnyan du yod pa mtha' dag tu rgyas par gyur to/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de/ nye du rnams na re 'di'i grags pa kun du rgyas</text></item>
<item><p>228b5</p><section>mdo sde</section><text>pas na de'i phyir khye'u 'di'i ming grags bshes zhes gdags sa zhes zer ro/ /de nas khye'u grags bshes pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de</text></item>
<item><p>228b6</p><section>mdo sde</section><text>ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas gang gi tshe khye'u grags bshes cher skyes pa de'i</text></item>
<item><p>228b7</p><section>mdo sde</section><text>tshe rgyal bu rgyal byed kyi tshal du don zhig la song ngo / /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas</text></item>
<item><p>229a1</p><section>mdo sde</section><text>lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de dad pa skyes so/ /dad pa skyes nas bcom ldan 'das kyi zhabs la phyag 'tshal te chos mnyan pa'i phyir bcom ldan 'das kyi spyan sngar 'dug go/ /</text></item>
<item><p>229a2</p><section>mdo sde</section><text>de nas bcom ldan 'das kyis de la 'khor ba las skyo bar 'gyur ba de lta bu'i chos bstan pa mdzad de/ de thos nas 'khor ba la nyes par lta ba dang / mya ngan las 'das pa la yon tan du lta bar gyur te pha ma la gsol nas/ bcom ldan 'das kyi bstan pa la rab tu byung ste</text></item>
<item><p>229a3</p><section>mdo sde</section><text>des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/</text></item>
<item><p>229a4</p><section>mdo sde</section><text>nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta</text></item>
<item><p>229a5</p><section>mdo sde</section><text>bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis</text></item>
<item><p>229a6</p><section>mdo sde</section><text>mchod cing rjed pa dang gus par smra ba'i gnas su gyur to/ /de'i mche ba gnyis las chu yan lag brgyad dang ldan pa 'byung ste/ des na de la skom pa'i gnod pa med de/ gang gi tshe tsha ba'i dus su dge slong skom pa rnams gung skyems la dge 'dun gyi nang du 'du ba de'i</text></item>
<item><p>229a7</p><section>mdo sde</section><text>tshe yang de mi 'ong ngo / /de nas de dang bshes pa'i dge slong rnams kyis dris pa/ ci'i phyir khyod la skom pa'i gnod pa med ces byas so/ /des smras pa/ bdag gi mche ba gnyis las chu yan lag brgyad dang ldan pa 'byung ste/ des na bdag la skom pa'i gnod</text></item>
<item><p>229b1</p><section>mdo sde</section><text>pa med do/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa grags bshes 'dis las gang dag bgyis na des gzugs bzang zhing blta na sdug la mdzes pa dang / mche ba gnyis las chab</text></item>
<item><p>229b2</p><section>mdo sde</section><text>yan lag brgyad dang ldan pa 'byung la/ rab tu byung nas kyang dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag grags bshes nyid kyis sngon tshe rabs gzhan dag tu tshogs rnyed cing rkyen grub pa dang ldan te</text></item>
<item><p>229b3</p><section>mdo sde</section><text>dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ grags bshes nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni</text></item>
<item><p>229b4</p><section>mdo sde</section><text>phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams</text></item>
<item><p>229b5</p><section>mdo sde</section><text>'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la</text></item>
<item><p>229b6</p><section>mdo sde</section><text>skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung</text></item>
<item><p>229b7</p><section>mdo sde</section><text>zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas re zhig na tshong dpon gyi bu zhig dge slong rgan po zhig la rab tu byung ba las/ de yang le lo can zhig ste gzhan la bsnyen bkur byed mi 'dod do/ /</text></item>
<item><p>230a1</p><section>mdo sde</section><text>de nas tshangs pa mtshungs par spyod pa rnams kyis gnas brtan de nyid kyis bsnyen bkur byed par bskos pa dang de bdag ni bsnyen bkur byed pa yin no snyam du rgya cher 'dzin te/ dge slong ches rgan pa rnams kyi bsnyen bkur len par byed pas na/ de'i dge</text></item>
<item><p>230a2</p><section>mdo sde</section><text>ba'i rtsa ba rnams zad de phyis re zhig na nad kyis btab pa dang / gnas brtan gyis sman pa'i lung bzhin du sman mar blud nas de mtshan mo skom ste ci bya gtol med nas chu btung snyam ste bdag gi chu snod kyi drung du song na chu med par mthong ngo / /de bzhin du mkhan po dang / slob</text></item>
<item><p>230a3</p><section>mdo sde</section><text>dpon dang / dge 'dun gyi drung tshang du song na de dag kyang chu med par mthong ngo / /de nas re zhig na chu klung zlog byed kyi 'gram du song na de yang chu med par gyur te/ de mi dga' bar gyur nas bdag gi tshangs pa mtshungs par spyod pa rnams skyo ba skyed pa dang / dad</text></item>
<item><p>230a4</p><section>mdo sde</section><text>pas byin pa lci bar bstan pa'i phyir chu klung zlog byed kyi pha rol na shing zhig yod pa la 'dzegs te/ ras zhig der btags nas rang gi las rnams las bsams te las la rten cing 'dug go/ /de nas re zhig na phyi de nyin par nam nangs pa dang gtam de tshangs pa</text></item>
<item><p>230a5</p><section>mdo sde</section><text>mtshungs par spyod pa rnams la bsnyad do/ /de nas de'i tshangs pa mtshungs par spyod pa rnams kyis skabs de thos nas mi dga' bar gyur te phan tshun du bsnyad do/ /de nas de'i mkhan pos chu byin na de yang ma mthong ngo / /de nas de mi dga' bar gyur nas bcom ldan</text></item>
<item><p>230a6</p><section>mdo sde</section><text>'das 'od srung la gsol te/ bcom ldan 'das 'od srung gis gaN+DI rdungs shig /ces bka' stsal to/ /de nas khang skyong gis gaN+DI brdungs pa dang / sangs rgyas la sogs pa dge slong gi dge 'dun rnams 'dus so/ /grong khyer bA rA Na sI thog thag tu yang</text></item>
<item><p>230a7</p><section>mdo sde</section><text>gtam de grags te sems can 'bum phrag du ma 'dus so/ /de nas re zhig na de'i mkhan pos gral dpon gyi mdun du 'dug tu bcug nas ril ba spyi blugs chus bkang ste byin nas/ bu chu 'di dge 'dun la brims shig ces byas so/ /de nas 'bras bu mngon</text></item>
<item><p>230b1</p><section>mdo sde</section><text>sum du mthong ba des skyo bar gyur pa de nyid kyis bcom ldan 'das dang nyan thos rnams la dad pa bskyed nas bsam pa drag pos chu de dge 'dun la brims so/ /de nas bcom ldan 'das kyis de la phan gdags pa'i phyir phyag glang po che'i sna lta bu brkyang nas 'jigs</text></item>
<item><p>230b2</p><section>mdo sde</section><text>pa thams cad dbugs 'byin par byed pa'i phyag gis chu de bzhes te/ nyan thos chen po rnams kyis kyang blangs na 'on kyang zad par ma gyur to/ /dge 'dun thams cad la brims na yang zad par ma gyur to/ /de nas lha dang mi rnams dad par byed pa'i cho 'phrul ya mtshan</text></item>
<item><p>230b3</p><section>mdo sde</section><text>can de mthong nas srog chags 'bum phrag du mas bden pa mthong bar gyur to/ /de'i rgyud la yang dge ba'i rtsa ba rnams sor chud par gyur to/ /gang gi tshe nad sos pa de'i tshe des sangs rgyas la sogs pa dge slong gi dge 'dun chus mi brel bar byas te/ lo khri nyis</text></item>
<item><p>230b4</p><section>mdo sde</section><text>stong gi bar du des dge 'dun la chu brims so/ /de nas phyis re zhig na 'chi ba'i dus la bab pa'i tshe smon lam btab pa/ dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis na/ bcom ldan 'das 'od srung gis bram</text></item>
<item><p>230b5</p><section>mdo sde</section><text>ze'i khye'u bla ma la bram ze'i khye'u khyod skye dgu'i tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa gang yin pa de bdag gis mnyes par byed par gyur cig /mi mnyes par</text></item>
<item><p>230b6</p><section>mdo sde</section><text>byed par ma gyur cig /bdag gi mche ba'i phrag nas kyang chu yan lag brgyad dang ldan pa 'byung bar gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na dge slong du gyur pa gang yin pa de ni</text></item>
<item><p>230b7</p><section>mdo sde</section><text>grags bshes 'di yin te/ des lo khri nyis stong gi bar du dge 'dun la chu brims te smon lam btab pa des na tshe 'di la mche ba'i phrag nas chu 'byung la/ rgyu de nyid kyis na dgra bcom pa nyid mngon sum du byas so/ /dge slong dag de ltar na las gcig tu</text></item>
<item><p>231a1</p><section>mdo sde</section><text>nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang</text></item>
<item><p>231a2</p><section>mdo sde</section><text>'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom</text></item>
<item><p>231a3</p><section>mdo sde</section><text>ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //rdzus te skyes pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang /</text></item>
<item><p>231a4</p><section>mdo sde</section><text>pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang /</text></item>
<item><p>231a5</p><section>mdo sde</section><text>lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs</text></item>
<item><p>231a6</p><section>mdo sde</section><text>rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa sum cu rtsa gsum pa'i lha yul na shing</text></item>
<item><p>231a7</p><section>mdo sde</section><text>gi rgyal po yongs 'du sa brtol gyi drung nas thag mi ring ba zhig na rdo leb snam bu dkar po lta bu'i steng du dbyar gnas par dam bzhes te/ sku skrun pa'i yum dang sum cu rtsa gsum pa'i lha gzhan dag la yang chos ston to/ /de'i tshe tshe dang ldan pa maud gal gyi bu</text></item>
<item><p>231b1</p><section>mdo sde</section><text>chen po ni mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na dbyar gnas par dam bcas so/ /de nas 'khor bzhi po rnams tshe dang ldan pa maud gal gyi bu chen po ga la ba der dong ste lhags nas tshe dang ldan pa maud gal gyi</text></item>
<item><p>231b2</p><section>mdo sde</section><text>bu chen po'i rkang pa la mgo bos phyag 'tshal te phyogs gcig tu 'khod do/ /phyogs gcig tu 'khod nas tshe dang ldan pa maud gal gyi bu chen pos chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang</text></item>
<item><p>231b3</p><section>mdo sde</section><text>dag par dga' bar byed do/ /chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs bstod/ yang dag par dga' bar byas nas cang mi zer bar 'dug go/ /de nas 'khor bzhi po rnams stan</text></item>
<item><p>231b4</p><section>mdo sde</section><text>las langs te bla gos phrag pa gcig tu gzar nas tshe dang ldan pa maud gal gyi bu chen po ga la ba de logs su thal mo sbyar ba btud de/ tshe dang ldan pa maud gal gyi bu chen po la 'di skad ces smras so/ /btsun pa maud gal gyi bu chen po khyod kyis da ltar bcom</text></item>
<item><p>231b5</p><section>mdo sde</section><text>ldan 'das gang du dbyar gnas par dam bzhes pa gsan tam/ tshe dang ldan pa maud gal gyi bu chen pos smras pa/ kye bdag gis ni bcom ldan 'das sum cu rtsa gsum pa'i lha yul na shing gi rgyal po yongs 'du sa brtol gyi drung nas thag mi ring ba zhig na rdo</text></item>
<item><p>231b6</p><section>mdo sde</section><text>leb snam bu dkar po lta bu'i steng du dbyar gnas par dam bzhes te/ sku skrun pa'i yum dang sum cu rtsa gsum pa'i lha gzhan dag la yang chos ston cing bzhugs so zhes thos so/ /de nas 'khor bzhi po rnams tshe dang ldan pa maud gal gyi bu chen pos smras pa la mngon</text></item>
<item><p>231b7</p><section>mdo sde</section><text>par bstod cing rjes su yi rangs te rkang pa la phyag 'tshal nas stan las langs te dong ngo / /de nas 'khor bzhi po rnams dbyar zla ba gsum 'das nas tshe dang ldan pa maud gal gyi bu chen po ga la ba der dong ste lhags nas/ tshe dang ldan pa maud gal gyi bu chen po'i rkang</text></item>
<item><p>232a1</p><section>mdo sde</section><text>pa la mgo bos phyag 'tshal te phyogs gcig tu 'khod nas tshe dang ldan pa maud gal gyi bu chen pos 'khor bzhi po rnams chos kyi gtam gyis yang dag par bstan/ yang dag par 'dzin du bcug /yang dag par gzengs stod/ yang dag par dga'</text></item>
<item><p>232a2</p><section>mdo sde</section><text>bar byed do/ /chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs stod/ yang dag par dga' bar byas nas cang mi zer bar 'dug go/ /de nas 'khor bzhi po rnams stan las langs te bla gos</text></item>
<item><p>232a3</p><section>mdo sde</section><text>phrag pa gcig tu gzar nas tshe dang ldan pa maud gal gyi bu chen po ga la ba de logs su thal mo sbyar ba btud de/ tshe dang ldan pa maud gal gyi bu chen po la 'di skad ces smras so/ /btsun pa maud gal gyi bu chen po mkhyen par mdzad du gsol/ bdag cag gis bcom</text></item>
<item><p>232a4</p><section>mdo sde</section><text>ldan 'das kyi zhal ma mthong nas ring mo zhig lags te/ bdag cag ni bcom ldan 'das mthong bas skom lags so/ /bdag cag ni bcom ldan 'das mthong bar 'tshal te/ gal te btsun pa maud gal gyi bu chen po la gnod pa ma mchis na btsun pa maud gal gyi</text></item>
<item><p>232a5</p><section>mdo sde</section><text>bu chen po bcom ldan 'das ga la ba der gshegs te byon nas zhabs la phyag bzhes te gnod pa chung ngam/ nyam nga ba chung ngam/ bskyod pa yang ngam/ 'tsho'am/ stobs dang ldan nam/ bde ba dang ldan nam/ mi bde ba mi mnga' 'am/ bde ba la reg</text></item>
<item><p>232a6</p><section>mdo sde</section><text>par gnas sam zhes gsol la 'di skad ces kyang gsungs shig /btsun pa 'dzam bu'i gling pa'i 'khor bzhi po rnams bcom ldan 'das mthong bar 'tshal te/ 'di skad du btsun pa 'dzam bu'i gling pa'i mi rnams la ni gang gis 'dzam bu'i gling pa'i mi rnams</text></item>
<item><p>232a7</p><section>mdo sde</section><text>bcom ldan 'das la blta ba dang / thad du mchi ba dang / bsnyen bkur bgyi ba'i slad du sum cu rtsa gsum pa'i lha yul du mchi ba de lta bu'i rdzu 'phrul dang mthu ma mchis la/ sum cu rtsa gsum pa'i lha rnams la ni gang gis sum cu rtsa gsum pa'i lha rnams</text></item>
<item><p>232b1</p><section>mdo sde</section><text>bcom ldan 'das la blta ba dang thad du mchi ba dang / bsnyen bkur bgyi ba'i slad du 'dzam bu'i gling du mchi ba de lta bu'i rdzu 'phrul dang mthu mchis na thugs brtse ba'i slad du bcom ldan 'das sum cu rtsa gsum pa'i lha yul nas 'dzam bu'i gling du gshegs su</text></item>
<item><p>232b2</p><section>mdo sde</section><text>gsol zhes mchi'o zhes mol du gsol/ de nas tshe dang ldan pa maud gal gyi bu chen pos 'khor bzhi po rnams la cang mi smra bas khas blangs so/ /de nas 'khor bzhi po rnams kyis tshe dang ldan pa maud gal gyi bu chen pos cang mi smra bar khas blangs par rig nas/</text></item>
<item><p>232b3</p><section>mdo sde</section><text>tshe dang ldan pa maud gal gyi bu chen po'i rkang pa la mgo bos phyag 'tshal te stan las langs te dong ngo / /de nas tshe dang ldan pa maud gal gyi bu chen pos 'khor bzhi po rnams dong nas ring po ma lon par rig nas ji ltar sems mnyam par bzhag na dper na mi stobs</text></item>
<item><p>232b4</p><section>mdo sde</section><text>po che'i lag pa bskum pa las brkyang ba'am/ brkyang ba las bskum pa bzhin du tshe dang ldan pa maud gal gyi bu chen po mnyan du yod pa nas mi snang bar gyur te/ sum cu rtsa gsum pa'i lha'i yul na shing gi rgyal po yongs 'dus brtol gyi drung nas thag mi ring</text></item>
<item><p>232b5</p><section>mdo sde</section><text>ba zhig na rdo leb snam bu dkar po lta bu 'dug pa der son par 'gyur ba de lta bu'i ting nge 'dzin la snyoms par zhugs so/ /de'i tshe bcom ldan 'das ni lha'i 'khor brgya phrag du ma'i gung la bzhugs te chos ston to/ /de nas tshe dang ldan pa maud gal gyi bu chen pos</text></item>
<item><p>232b6</p><section>mdo sde</section><text>bcom ldan 'das lha'i 'khor brgya phrag du ma'i gung la bzhugs te chos ston pa mthong ngo / /mthong nas kyang 'dzum dmul te bcom ldan 'das ni ji ltar 'dzam bu'i gling na 'khor bzhi po rnams kyis gang ba bzhin du 'di na yang 'khor mang po dang bzhugs so</text></item>
<item><p>232b7</p><section>mdo sde</section><text>snyam mo/ /de nas bcom ldan 'das kyis tshe dang ldan pa maud gal gyi bu chen po'i sems thugs kyis mkhyen nas tshe dang ldan pa maud gal gyi bu chen po la 'di skad ces bka' stsal to/ /maud gal gyi bu 'di dag la ni rang dbang med de/ gang gi tshe ngas deng</text></item>
<item><p>233a1</p><section>mdo sde</section><text>shig ces bsams na ni de'i tshe 'dong bar 'gyur ro/ /gang gi tshe ngas shog shig ces bsams na ni de'i tshe 'ong bar 'gyur te/ sems kyis nga'i bsam pa shes nas 'ong ba dang 'dong bar 'gyur ro/ /de nas tshe dang ldan pa maud gal gyi bu</text></item>
<item><p>233a2</p><section>mdo sde</section><text>chen po bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa maud gal gyi bu chen pos lha'i 'khor thams cad la bltas te/ bcom ldan</text></item>
<item><p>233a3</p><section>mdo sde</section><text>'das la 'di skad ces gsol to/ /btsun pa kye ma lha'i 'khor sna tshogs 'dus shing 'khod lags so/ /lha'i 'khor gyi nang na sangs rgyas la shes nas dad pa dang ldan te lus dang bral nas 'dir skyes pa'i lha de lta bu dag kyang mchis so/ /chos dang dge 'dun</text></item>
<item><p>233a4</p><section>mdo sde</section><text>dang 'phags pa dgyes pa'i tshul khrims la shes nas dad pa dang ldan te lus dang bral nas 'dir skyes pa dag kyang mchis so/ /de nas bcom ldan 'das kyis tshe dang ldan pa maud gal gyi bu chen pos smras pa la 'thun par dgongs te tshe dang ldan pa maud gal gyi bu chen po</text></item>
<item><p>233a5</p><section>mdo sde</section><text>la 'di skad ces bka' stsal to/ /maud gal gyi bu chen po de ni de bzhin no/ /de ni de bzhin te/ kye ma lha'i 'khor sna tshogs 'dus shing 'khod do/ /lha'i 'khor gyi nang na sangs rgyas la shes nas dad pa dang ldan te lus dang bral nas 'dir skyes pa'i lha de lta bu</text></item>
<item><p>233a6</p><section>mdo sde</section><text>dag kyang yod do/ /chos dang dge 'dun dang 'phags pa dgyes pa'i tshul khrims la shes nas dad pa dang ldan te lus dang bral nas 'dir skyes pa'i lha de lta bu dag kyang yod do/ /de nas lha'i dbang po brgya byin gyis bcom ldan 'das kyis gsungs pa dang / tshe dang</text></item>
<item><p>233a7</p><section>mdo sde</section><text>ldan pa maud gal gyi bu chen pos smras pa la 'thun par bsams te/ tshe dang ldan pa maud gal gyi bu chen po la 'di skad ces smras so/ /btsun pa maud gal gyi bu chen po de ni de bzhin no/ /de ni de bzhin te/ kye ma lha'i 'khor sna tshogs 'dus shing 'khod do/ /lha'i</text></item>
<item><p>233b1</p><section>mdo sde</section><text>'khor gyi nang na sangs rgyas la shes nas dad pa dang ldan te lus dang bral nas 'dir skyes pa'i lha de lta bu dag kyang yod do/ /chos dang dge 'dun dang 'phags pa dgyes pa'i tshul khrims la shes nas dad pa dang ldan te lus dang bral na sa 'dir skyes pa de lta bu dag</text></item>
<item><p>233b2</p><section>mdo sde</section><text>kyang yod do/ /de nas lha'i bu gzhan zhig gis kyang bcom ldan 'das kyis gsungs pa dang / tshe dang ldan pa maud gal gyi bu chen po dang lha'i dbang po brgya byin gyis smras pa la 'thun par bsams te/ tshe dang ldan pa maud gal gyi bu chen po la 'di skad</text></item>
<item><p>233b3</p><section>mdo sde</section><text>ces smras so/ /btsun pa maud gal gyi bu chen po de ni de bzhin no/ /de ni de bzhin te/ kye ma lha'i 'khor sna tshogs 'dus shing 'khod do/ /lha'i 'khor gyi nang na sangs rgyas la shes nas dad pa dang ldan te lus dang bral nas 'dir skyes pa'i lha de lta bu dag kyang</text></item>
<item><p>233b4</p><section>mdo sde</section><text>yod do/ /chos dang dge 'dun dang 'phags pa dgyes pa'i tshul khrims la shes nas dad pa dang ldan te lus dang bral nas 'dir skyes pa de lta bu dag kyang yod do/ /de nas lha kha cig stan las langs te bla gos phrag pa gcig tu gzar nas/ bcom ldan 'das</text></item>
<item><p>233b5</p><section>mdo sde</section><text>ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag ni sangs rgyas la shes nas dad pa dang ldan te lus dang bral nas 'dir skyes lags so/ /lha gzhan dag gis kyang 'di skad ces gsol to/ /</text></item>
<item><p>233b6</p><section>mdo sde</section><text>btsun pa bdag cag ni chos dang dge 'dun dang 'phags pa dgyes pa'i tshul khrims la shes nas dad pa dang ldan te lus dang bral nas 'dir skyes lags so/ /de nas der lha brgya phrag du ma dang / lha stong phrag du ma dang / lha 'bum phrag du ma bcom ldan</text></item>
<item><p>233b7</p><section>mdo sde</section><text>'das kyi spyan sngar so so'i rgyun du zhugs pa'i 'bras bu brda sprod pa byas nas de nyid du mi snang bar gyur to/ /de nas tshe dang ldan pa maud gal gyi bu chen pos lha rnams dong bar rig nas bla gos phrag pa gcig tu gzar te/ bcom ldan 'das ga la ba de logs su thal</text></item>
<item><p>234a1</p><section>mdo sde</section><text>mo sbyar ba btud nas/ bcom ldan 'das la 'di skad ces gsol to/ /btsun pa 'dzam bu'i gling na 'khor bzhi po mchis pa rnams bcom ldan 'das kyi zhabs la phyag 'tshal te/ gnod pa chung ngam/ nyam nga ba nyung ngam/ bskyod pa</text></item>
<item><p>234a2</p><section>mdo sde</section><text>yang ngam/ 'tsho'am/ stobs dang ldan nam/ bde ba dang ldan nam/ mi bde ba mi mnga' 'am/ bde ba la reg pa la gnas sam zhes kyang mchis lags so/ /bcom ldan 'das kyis bka' stsal pa/ maud gal gyi bu khyod dang 'dzam bu'i gling na 'khor</text></item>
<item><p>234a3</p><section>mdo sde</section><text>bzhi po 'khod pa rnams bde bar gyur cig maud gal gyi bus gsol pa/ btsun pa 'dzam bu'i gling na 'khor bzhi po mchis pa rnams ni bcom ldan 'das kyi zhal mthong bar 'tshal te 'di skad ces kyang mchi'o/ /btsun pa 'dzam bu'i gling pa'i mi rnams</text></item>
<item><p>234a4</p><section>mdo sde</section><text>bcom ldan 'das la blta ba dang / thad du mchi ba dang / bsnyen bkur bgyi ba'i slad du sum cu rtsa gsum pa'i lha yul du mchi ba de lta bu'i rdzu 'phrul dang mthu ma mchis la/ sum cu rtsa gsum pa'i lha rnams la ni gang gis sum cu rtsa gsum pa'i lha rnams</text></item>
<item><p>234a5</p><section>mdo sde</section><text>bcom ldan 'das la blta ba dang / thad du mchi ba dang / bsnyen bkur bgyi ba'i slad du 'dzam bu'i gling du mchi ba de lta bu'i rdzu 'phrul dang mthu mchis na/ thugs brtse ba'i slad du bcom ldan 'das sum cu rtsa gsum pa'i lha yul nas 'dzam bu'i</text></item>
<item><p>234a6</p><section>mdo sde</section><text>gling du gshegs su gsol zhes kyang mchi'o/ /bcom ldan 'das kyis bka' stsal pa/ maud gal gyi bu 'o na khyod 'dzam bu'i gling du song la 'khor bzhi po rnams la/ kye bcom ldan 'das ni da ste zhag bdun na sum cu rtsa gsum pa'i lha yul</text></item>
<item><p>234a7</p><section>mdo sde</section><text>nas 'dzam bu'i gling du grong khyer snang ldan gyi 'dab/ a pad dza ra'i nags su shing u dum ba ra'i drung du gshegs so zhes sbron cig /de nas tshe dang ldan pa maud gal gyi bu chen pos bcom ldan 'das kyis bka' stsal pa mnyan te/ bcom ldan 'das</text></item>
<item><p>234b1</p><section>mdo sde</section><text>kyi zhabs la mgo bos phyag 'tshal nas ji ltar sems mnyam par bzhag na/ dper na mi stobs po che'i lag pa bskum pa las brkyang ba'am/ brkyang ba las bskum pa bzhin du tshe dang ldan pa maud gal gyi bu chen po sum cu rtsa gsum pa'i lha yul nas mi snang</text></item>
<item><p>234b2</p><section>mdo sde</section><text>bar gyur te 'dzam bu'i gling du son par 'gyur ba de lta bu'i ting nge 'dzin la snyoms par zhugs so/ /de nas tshe dang ldan pa maud gal gyi bu chen po 'dzam bu'i gling du 'ongs nas 'khor bzhi po rnams la sbran pa/ kye bcom ldan 'das ni da ste zhag bdun na sum cu rtsa</text></item>
<item><p>234b3</p><section>mdo sde</section><text>gsum pa'i lha yul nas 'dzam bu'i gling du grong khyer snang ldan gyi 'dab/ a pad dza ra'i nags su shing u dum ba ra'i drung du gshegs so zhes byas so/ /de nas zhag bdun lon pa dang bcom ldan 'das sum cu rtsa gsum pa'i lha yul nas 'dzam bu'i gling du</text></item>
<item><p>234b4</p><section>mdo sde</section><text>grong khyer snang ldan gyi 'dab/ a pad dza ra'i nags su shing u dum bA ra'i drung du gshegs so/ /gang gi tshe bcom ldan 'das grong khyer snang ldan du gshegs pa de'i tshe srog chags 'bum phrag du ma bcom ldan 'das la blta ba'i phyir 'dus so/ /de nas der</text></item>
<item><p>234b5</p><section>mdo sde</section><text>dge slong rdzus te skyes pa zhig byung ste/ des bcom ldan 'das nyan thos kyi dge 'dun dang bcas pa dang / lha dang / lha ma yin dang / nam mkha' lding dang / mi 'am ci dang / lto 'phye chen po de dag bshos la spyan drangs nas/ re zhig na gdugs</text></item>
<item><p>234b6</p><section>mdo sde</section><text>tshod la bab pa dang sems bskyed ma thag tu lha'i gdan dar yug khyim chen pos g.yogs pa dag dang / lha'i zhal zas bza' ba dang bca' ba dag byung bar gyur to/ /de nas dge slong rdzus te skyes pa des bcom ldan 'das lha'i zhal zas kyis tshim par byas te/</text></item>
<item><p>234b7</p><section>mdo sde</section><text>lha dang / lha ma yin dang / nam mkha' lding dang / mi 'am ci dang / lto 'phye chen po de dag la yang bkur sti legs par byas so/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud</text></item>
<item><p>235a1</p><section>mdo sde</section><text>nas de lta bu'i chos bstan pa mdzad de/ de thos nas dge slong rdzus te skyes pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang /</text></item>
<item><p>235a2</p><section>mdo sde</section><text>rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag</text></item>
<item><p>235a3</p><section>mdo sde</section><text>mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang /</text></item>
<item><p>235a4</p><section>mdo sde</section><text>bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa rdzus</text></item>
<item><p>235a5</p><section>mdo sde</section><text>te skyes pas las gang dag bgyis na de rdzus te skyes par gyur la/ 'dis sems bskyed pa'i mod la ci bsams pa dang / ci 'tshal ba de dag thams cad 'grub par 'gyur ba lags/ bcom ldan 'das kyis bka' stsal pa/ dge slong dag rdzus te</text></item>
<item><p>235a6</p><section>mdo sde</section><text>skyes pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ rdzus te skyes pa nyid kyis las byas shing bsags pa de dag gzhan su zhig</text></item>
<item><p>235a7</p><section>mdo sde</section><text>gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi</text></item>
<item><p>235b1</p><section>mdo sde</section><text>dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras</text></item>
<item><p>235b2</p><section>mdo sde</section><text>bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la skye dgu'i tshe lo brgyad khri thub pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>235b3</p><section>mdo sde</section><text>gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba 'jig rten du byung ste/ de grong khyer gnyen ldan na rten cing bzhugs so/ /de</text></item>
<item><p>235b4</p><section>mdo sde</section><text>nas re zhig na grong med pa dgon pa'i gnas shig na dge slong lnga dbyar gnas par dam bcas pa las de'i nang nas dge slong gcig gis dge slong bzhi'i zhal ta byas nas/ de dag gis brtson pa dang / bsgrub pa dang / 'bad pas nyon mongs pa thams cad spangs</text></item>
<item><p>235b5</p><section>mdo sde</section><text>nas dgra bcom pa nyid mngon sum du byas so/ /dge slong cig shos kyis ni de dag gi rkang pa la phyag 'tshal nas smon lam btab pa/ 'di ltar 'di rnams kyis bdag las brten te dgra bcom pa nyid mngon sum du byas pa'i dge ba'i rtsa ba dang / sems bskyed pa</text></item>
<item><p>235b6</p><section>mdo sde</section><text>dang / sbyin par bya ba'i chos yongs su gtong ba 'dis na bdag rab tu byung ste yo byad kyi khyad par dag gis brel bar ma gyur cig ces byas so/ /dge slong dag ji snyam du sems/ de'i tshe de'i dus na dge slong zhal ta byed par gyur pa gang yin pa de ni rdzus</text></item>
<item><p>235b7</p><section>mdo sde</section><text>te skyes pa 'di yin no/ /gsol pa/ btsun pa rdzus te skyes pas las gang dag bgyis na des rdzus te skyes lags/ bcom ldan 'das kyis bka' stsal pa/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub</text></item>
<item><p>236a1</p><section>mdo sde</section><text>pa na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/</text></item>
<item><p>236a2</p><section>mdo sde</section><text>sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de'i tshe de na tshong dpon zhig gnas pa de'i chung ma bu btsa' ba'i tshe sdug bsngal gyi tshor bas nyen te nyam thag</text></item>
<item><p>236a3</p><section>mdo sde</section><text>pa'i skad 'byin cing ngu ba dang / des de'i sgra thos nas mchog tu mi dga' bar gyur te/ mya ngan gyi khang bur zhugs nas lag pa la rkom tshugs bcas te sems khong du chud cing 'dug pa las de'i blo skyes pa/ ma la bdag bcom ldan 'das kyi bstan pa la rab</text></item>
<item><p>236a4</p><section>mdo sde</section><text>tu byung la/ ci nas bdag gis nams kyang mngal du gnas pa nyams su myong bar ma gyur cig ces smon lam gdab gor ma chag snyam ste/ de skyo bar gyur pa de nyid kyis bcom ldan 'das 'od srung gi gsung rab la rab tu byung nas des smon lam btab pa/ dge</text></item>
<item><p>236a5</p><section>mdo sde</section><text>ba'i rtsa ba dang sems bskyed pa 'dis na bdag gang dang gang du skye ba de dang der rdzus te skye bar gyur cig /nams kyang mngal du gnas pa nyams su myong bar ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i</text></item>
<item><p>236a6</p><section>mdo sde</section><text>tshe de'i dus na tshong dpon du gyur pa gang yin pa de ni rdzus te skyes pa 'di yin te/ smon lam btab pa des na rdzus te skyes par gyur to/ /des der dbang po rnams yongs su smin par byas pa des ni da ltar dgra bcom pa nyid mngon sum du byas so/ /dge slong dag de</text></item>
<item><p>236a7</p><section>mdo sde</section><text>ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par</text></item>
<item><p>236b1</p><section>mdo sde</section><text>smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par</text></item>
<item><p>236b2</p><section>mdo sde</section><text>bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //mdzes pa zhes bya ba ni/ sangs rgyas bcom ldan 'das la rgyal po rnams dang /</text></item>
<item><p>236b3</p><section>mdo sde</section><text>blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams</text></item>
<item><p>236b4</p><section>mdo sde</section><text>dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po</text></item>
<item><p>236b5</p><section>mdo sde</section><text>rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa ser skya'i</text></item>
<item><p>236b6</p><section>mdo sde</section><text>gnas na shing n+ya gro d+hA'i kun dga' ra ba na bzhugs so/ /de'i tshe ser skya'i gnas na shAkya phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des</text></item>
<item><p>236b7</p><section>mdo sde</section><text>rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u gzugs bzang</text></item>
<item><p>237a1</p><section>mdo sde</section><text>zhing blta na sdug la mdzes pa/ mi'i kha dog las ni 'das/ lha'i kha dog ni ma thob pa zhig btsas nas/ de btsas pa'i tshe shin tu rmad du byung ba du ma byung bar gyur te/ de dag gis grong khyer ser skya'i gnas thog thag mdzes par</text></item>
<item><p>237a2</p><section>mdo sde</section><text>byas so/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de/ nye du rnams na re 'di btsas pa na grong khyer ser skya'i gnas mdzes par byas pas na de'i phyir khye'u 'di'i ming mdzes pa zhes gdags so zhes zer ro/ /</text></item>
<item><p>237a3</p><section>mdo sde</section><text>de nas khye'u mdzes pa pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang /</text></item>
<item><p>237a4</p><section>mdo sde</section><text>mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas gang gi tshe cher skyes pa de'i tshe bcom ldan 'das la blta ba'i phyir shing n+ya gro d+hA'i kun dga' ra bar song ngo / /de</text></item>
<item><p>237a5</p><section>mdo sde</section><text>nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo</text></item>
<item><p>237a6</p><section>mdo sde</section><text>'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' ba bskyed do/ /de dga' ba skyes nas bcom ldan 'das kyi zhabs la phyag 'tshal te chos mnyan pa'i phyir bcom ldan 'das kyi spyan sngar 'dug go/ /de nas</text></item>
<item><p>237a7</p><section>mdo sde</section><text>bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos nas khye'u mdzes pas 'jig tshogs la lta ba'i ri'i rtse mo</text></item>
<item><p>237b1</p><section>mdo sde</section><text>mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas pha ma la gsol te/ bcom ldan 'das kyi bstan pa la rab tu byung nas/ des brtson pa dang / bsgrub pa dang / 'bad pas phol</text></item>
<item><p>237b2</p><section>mdo sde</section><text>mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs</text></item>
<item><p>237b3</p><section>mdo sde</section><text>nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil</text></item>
<item><p>237b4</p><section>mdo sde</section><text>bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams</text></item>
<item><p>237b5</p><section>mdo sde</section><text>kyis mchod cing rjed pa dang / gus par smra ba'i gnas su gyur to/ /de nas dge slong dag the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa mdzes pas las gang dag bgyis na de gzugs bzang zhing / blta</text></item>
<item><p>237b6</p><section>mdo sde</section><text>na sdug la mdzes te/ mi'i kha dog las ni 'das/ lha'i kha dog ni ma thob par gyur la/ 'di btsas pa'i tshe yang shin tu rmad du byung ba du ma byung bar gyur te/ de dag gis grong khyer ser skya'i gnas kun tu mdzes par bgyis lags/ bcom ldan 'das</text></item>
<item><p>237b7</p><section>mdo sde</section><text>kyis bka' stsal pa/ dge slong dag mdzes pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ mdzes pa nyid kyis las byas</text></item>
<item><p>238a1</p><section>mdo sde</section><text>shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams</text></item>
<item><p>238a2</p><section>mdo sde</section><text>la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud</text></item>
<item><p>238a3</p><section>mdo sde</section><text>mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo bzhi khri thub pa na de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>238a4</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ de rgyal po'i</text></item>
<item><p>238a5</p><section>mdo sde</section><text>pho brang grong khyer mdzes ldan na rten cing bzhugs so/ /de nas rgyal po mdzes pas de'i dbu skra dang sen mo'i mchod rten brtsigs so/ /de nas re zhig na de'i dus ston zhig byung ba'i tshe mdza' sde dag cig mchod rten gyi drung du dong ba las/ de dag gis mchod rten</text></item>
<item><p>238a6</p><section>mdo sde</section><text>de mthong nas dad pa skyes te me tog btags so/ /de dag gi nang nas mdza' sde bo gcig na re bdag la ni ci yang med kyis/ bdag ni ci yang mi byed do zhes zer nas de mdza' sde de dag gi nang nas phyir byung ba las de 'gyod pa skyes te/ des me tog rnam pa</text></item>
<item><p>238a7</p><section>mdo sde</section><text>sna tshogs btus nas mchod rten de nyid la phul lo/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na mdza' sde bo 'gyod pa skyes nas yang dag par rdzogs pa'i sangs rgyas 'khor ba 'jig gi dbu skra dang sen mo'i</text></item>
<item><p>238b1</p><section>mdo sde</section><text>mchod rten la me tog 'bul ba gang yin pa de ni mdzes pa 'di yin no/ /dge slong dag mdzes pas ni las gzhan dag kyang byas shing bsags te/ dge slong dag sngon byung ba 'das pa'i dus na grong khyer bA rA Na sI na tshong dpon zhig gnas pa des rang sangs rgyas nad</text></item>
<item><p>238b2</p><section>mdo sde</section><text>pa zhig mthong ngo / /de nas dad pa skyes te rkang pa la phyag 'tshal nas bsod snyoms kyang phul/ gos kyang phul lo/ /dge slong dag ji snyam du sems/ de'i tshe de'i dus na tshong dpon du gyur pa gang yin pa de ni mdzes pa 'di yin no/ /gzhan yang bcom</text></item>
<item><p>238b3</p><section>mdo sde</section><text>ldan 'das 'od srung gi ring la mi dbul po shing thun zhig tu gyur te/ de ri'i sul zhig tu shing thur song ba dang / des mchod rten zhig mthong na mchod rten de'i 'khor sa na rtswa dag kyang skyes so/ /de nas de dad pa skyes nas des rtswa rnams kyang phyung ste phyags ma thogs</text></item>
<item><p>238b4</p><section>mdo sde</section><text>nas mchod rten dang mchod rten gyi 'khor sa phyags so/ /de nas zhabs la phyag 'tshal te smon lam btab pa/ dge ba'i rtsa ba dang / sems bskyed pa 'dis na bdag gzugs bzang zhing blta na sdug la mdzes par gyur cig /ma 'ongs pa'i dus na yang</text></item>
<item><p>238b5</p><section>mdo sde</section><text>dag par rdzogs pa'i sangs rgyas rnams mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na dbul po shing thun du gyur pa gang yin</text></item>
<item><p>238b6</p><section>mdo sde</section><text>pa de ni mdzes pa 'di nyid yin te/ des mchod rten dang mchod rten gyi 'khor sa phyags pa des na gang dang gang du skyes pa de dang der gzugs bzang zhing blta na sdug la mdzes par gyur to/ /rgyu de nyid kyis na da ltar yang dgra bcom pa nyid mngon sum du byas so/ /dge slong</text></item>
<item><p>238b7</p><section>mdo sde</section><text>dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin</text></item>
<item><p>239a1</p><section>mdo sde</section><text>pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par</text></item>
<item><p>239a2</p><section>mdo sde</section><text>bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do// //gang po la sogs pa'i rtogs pa brjod pa brgya pa/ bam po nyi shu pa/ ka pi na zhes</text></item>
<item><p>239a3</p><section>mdo sde</section><text>bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod</text></item>
<item><p>239a4</p><section>mdo sde</section><text>sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang /</text></item>
<item><p>239a5</p><section>mdo sde</section><text>nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong</text></item>
<item><p>239a6</p><section>mdo sde</section><text>rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe lho phyogs na rgyal po rtog ldan zhes bya ba rgyal po byed de/ de'i ring la 'byor pa dang /</text></item>
<item><p>239a7</p><section>mdo sde</section><text>rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram</text></item>
<item><p>239b1</p><section>mdo sde</section><text>shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa la bya ba bzhin du rgyal srid bskyangs so/ /de nas phyis re zhig na de btsun mo dang lhan cig tu rtse zhing dga' la dga' mgur spyod do/ /de</text></item>
<item><p>239b2</p><section>mdo sde</section><text>rtse zhing dga' la dga' mgur spyod pa las btsun mo la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa yan lag dang / nying lag thams cad dang ldan pa zhig btsas so/ /de nas de btsas</text></item>
<item><p>239b3</p><section>mdo sde</section><text>pa'i btsas ston byas nas ka pi na zhes ming btags so/ /de nas khye'u ka pi na pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o</text></item>
<item><p>239b4</p><section>mdo sde</section><text>ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /gang gi nyin par rgyal po'i bu ka pi na btsas pa de kho na'i</text></item>
<item><p>239b5</p><section>mdo sde</section><text>nyin par blon po khri brgyad stong gi bu yang btsas te/ thams cad kyang tshan po che'i stobs dang ldan pa sha stag go/ /de dag gi ming yang so so'i rkyen rkyen du 'tsham par btags so/ /de nas re zhig na rgyal po rtog ldan shi nas de'i 'og tu bu ka pi na rgyal por</text></item>
<item><p>239b6</p><section>mdo sde</section><text>bcug go/ /blon po'i bu khri brgyad stong po de dag thams cad kyang rgyal po'i blon por bskos so/ /de nas phyi zhig na rgyal po ka pi na chen po blon po khri brgyad stong gis zhabs 'bring byas te shor du song ba dang des mdun logs dang rgyab logs su dpung</text></item>
<item><p>239b7</p><section>mdo sde</section><text>chen po thams cad bltas nas blon po rnams la dris pa/ kwa'e da ltar nga'i dpung chen po 'di lta bu dag gzhan su la yod ces byas so/ /de nas blon po snyan par smra ba rnams kyis lha su la yang ma mchis so zhes byas so/ /de nas yul dbus nas tshong pa dag cig</text></item>
<item><p>240a1</p><section>mdo sde</section><text>lho phyogs su song ba de dag gis rgyal po ka pi na chen po la skyes phul lo/ /de nas rgyal pos smras pa/ kye tshong pa dag yul de'i rgyal po su yin/ tshong pa rnams kyis gsol pa/ lha yul kha cig na ni mang po tshogs pa dbang bgyid do/ /yul kha cig</text></item>
<item><p>240a2</p><section>mdo sde</section><text>na ni rgyal po dbang bgyid do/ /de nas re zhig na rgyal po ka pi na chen pos mnyan du yod pa la sogs pa grong khyer chen po drug tu pho nya btang ste/ gal te khyod 'greng ba la bab pa na yang ma 'dug par myur du sheg shig /de ltar ma byas na chad pas cher gcod do zhes byas so/ /</text></item>
<item><p>240a3</p><section>mdo sde</section><text>de nas tshig de thos nas grong khyer chen po drug na gnas pa'i rgyal po rnams 'jigs shing skrag la mi dga' ste skyi bung zhes byas nas 'dus shing tshogs te gros 'thun par byas nas mnyan du yod par lhags so/ /de nas bcom ldan 'das kyi thad du dong ste gtam de bcom ldan</text></item>
<item><p>240a4</p><section>mdo sde</section><text>'das la rgyas par gsol to/ /de nas bcom ldan 'das kyis de dag dbugs phyung ste pho nya de nga'i thad du khug shig ces bka' stsal to/ /de nas de dag gis pho nya la kho bo cag gi rgyal po'i yang rgyal po yod kyis re zhig de'i spyan sngar mchi shig ces bsgo'o/ /</text></item>
<item><p>240a5</p><section>mdo sde</section><text>de nas bcom ldan 'das kyis pho nya 'ong bar thugs su chud nas rgyal bu rgyal byed kyi tshal lha'i grong khyer blta na sdug dang 'dra bar rin po che sna bzhir sprul to/ /rgyal po chen po bzhi ni de'i sgo dpon lta bur bkod do/ /glang po che sa srung gi bu lta bu dag dang / rta sprin</text></item>
<item><p>240a6</p><section>mdo sde</section><text>gyi shugs can lta bu dag dang / shing rta dga' byed sgra lta bu dag dang / mi gnod sbyin mi bzad pa lta bu dag kyang bkod do/ /bcom ldan 'das nyid ni 'khor los sgyur ba'i rgyal po'i cha lugs su sprul to/ /seng ge'i khri 'phang du ta la bdun tsam yod pa</text></item>
<item><p>240a7</p><section>mdo sde</section><text>yang sprul te/ de la bcom ldan 'das bzhugs so/ /de nas pho nyas de lta bur mdzes pa dag mthong nas mchog tu ya mtshan du gyur to/ /de nas bcom ldan 'das kyis phrin yig bris nas pho nya de la bka' stsal pa/ rgyal po ka pi na la nga na re phrin yig</text></item>
<item><p>240b1</p><section>mdo sde</section><text>mthong ba kho na'i tshe gal te khyod 'greng ba la bab na yang ma 'dug par myur du shog shig /gal te ma 'ongs na nga dpung gi tshogs chen po dang 'ong ngo zhes gyis shig /de nas pho nya song ste rgyal po ka pi na chen po la phrin yig dang kha than du btab pa de dag thams cad byas</text></item>
<item><p>240b2</p><section>mdo sde</section><text>so/ /de nas rgyal po ka pi na chen po blon po khri brgyad stong gis zhabs 'bring byas te mthar gyis song song nas mnyan du yod par phyin pa dang / nyi 'og gi rgyal po rnams kyis rgyal po ka pi na chen po bsu nas de dag gis bkur sti chen pos grong khyer du gshegs su</text></item>
<item><p>240b3</p><section>mdo sde</section><text>gsol te mnyel bso nas bcom ldan 'das la gsol to/ /de nas bcom ldan 'das kyis de 'ong bar thugs su chud nas thams cad snga ma bzhin du sprul to/ /de nas rgyal po ka pi na chen po rgyal bu rgyal byed kyi tshal du song nas mthong ma thag tu de'i gzugs la</text></item>
<item><p>240b4</p><section>mdo sde</section><text>gzugs kyi rgyags pa dang / dbang phyug la dbang phyug gi rgyags pa gang yin pa de med par gyur to/ /stobs kyi dregs pa ni da dung yod bzhin no/ /de nas bcom ldan 'das kyis 'jig rten pa'i dgongs pa bskyed de lha'i dbang po brgya byin gyis dbang po'i gzhu</text></item>
<item><p>240b5</p><section>mdo sde</section><text>khyer te 'ongs na legs so snyam du dgongs nas bcom ldan 'das kyis dgongs pa bskyed pa'i mod la lha'i dbang po brgya byin gyis kha lo pa'i cha lugs kyis dbang po'i gzhu phul lo/ /de nas bcom ldan 'das kyis rgyal po ka pi na chen po la byin na/ de rgyal po ka pi</text></item>
<item><p>240b6</p><section>mdo sde</section><text>na chen pos bteg par yang ma nus na bdung bar lta ga la nus/ de nas bcom ldan 'das kyis lcags kyi rnga bo che bdun sprul te nyid kyis gzhu de zla gam bzhin du bdungs nas gnam mda' 'phangs te/ des lcags kyi rnga bo che bdun char thal phyung nas de las sgra byung</text></item>
<item><p>240b7</p><section>mdo sde</section><text>ba/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs</text></item>
<item><p>241a1</p><section>mdo sde</section><text>nas/ /sdug bsngal zad par byed par 'gyur/ /zhes bya ba'i sgra byung nas sgra de yang 'og min gyi lha'i yul man chad du grag go/ /de nas rgyal po ka pi na chen po'i stobs kyi dregs pa de yang med par gyur te de'i blo skyes pa/ e ma de ci zhig snyam mo/ /</text></item>
<item><p>241a2</p><section>mdo sde</section><text>de nas bcom ldan 'das kyis rgyal po ka pi na chen po'i sems kyi rgyu ba thugs su chud nas 'khor los sgyur ba'i rgyal po'i cha lugs mi snang bar mdzad de mdo 'di gsungs so/ /dge slong dag de bzhin gshegs pa dgra bcom pa yang dag par rdzogs pa'i sangs rgyas ni</text></item>
<item><p>241a3</p><section>mdo sde</section><text>stobs bcu dang ldan pa/ mi 'jigs pa bzhis mi 'jigs pa/ khyu mchog gi gnas rgya chen po la dam bcas pa/ tshangs pa'i 'khor lo bskor ba/ 'khor gyi nang du yang dag pa'i seng ge'i sgra sgrogs pa ste/ 'di lta ste/ 'di yod na 'di 'byung la/ 'di</text></item>
<item><p>241a4</p><section>mdo sde</section><text>skyes pas 'di skye bar 'gyur te/ 'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg</text></item>
<item><p>241a5</p><section>mdo sde</section><text>pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang /</text></item>
<item><p>241a6</p><section>mdo sde</section><text>yid mi bde ba dang / 'khrug pa rnams 'byung bar 'gyur te/ de ltar na sdug bsngal gyi phung po chen po 'ba' zhig po 'di 'byung bar 'gyur ro/ /'di lta ste/ 'di med na 'di mi 'byung la/ 'di 'gags pas 'di 'gag par 'gyur te/ 'di lta ste/ ma rig pa</text></item>
<item><p>241a7</p><section>mdo sde</section><text>'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags</text></item>
<item><p>241b1</p><section>mdo sde</section><text>pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang /</text></item>
<item><p>241b2</p><section>mdo sde</section><text>sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar na sdug bsngal gyi phung po chen po 'ba' zhig po 'di 'gag par 'gyur ro/ /dge slong dag nga'i chos ni legs par gsungs pa/ gsal bar rnam par phye ba/ rgyu ba gcod</text></item>
<item><p>241b3</p><section>mdo sde</section><text>pa/ lha dang mi man cad la yang dag par legs par bstan pa yin te/ de ltar chos ni legs par gsungs pa/ gsal bar rnam par phye ba/ rgyu ba gcod pa/ lha dang mi man cad la yang dag par legs par bstan pa la ni rigs kyi bu dad pas rab tu</text></item>
<item><p>241b4</p><section>mdo sde</section><text>byung bas ston pa'i bstan pa la brtson par bya ba'i rigs pa kho na'o/ /sbyor bar bya ba'i rigs so/ /bag yod par bya ba'i rigs so/ /lus kyi sha khrag kun skams te/ pags pa dang / chu ba dang / rus pa 'bab zhig lus pa ni sla'i/ chos rnams la brtson</text></item>
<item><p>241b5</p><section>mdo sde</section><text>'grus brtsams pa/ mthu dang ldan pa/ brtson 'grus dang ldan pa/ spro ba dang ldan pa/ mthu rtsal dang ldan pa/ brtson pa mi 'dor bas thob par bya ba gang yin pa de ma thob kyi bar du bar ma dor brtson 'grus gtang bar ni mi bya'o/ /de ci'i phyir zhe na/ le lo</text></item>
<item><p>241b6</p><section>mdo sde</section><text>can ni sdug bsngal bzhin du gnas pa ste/ sdig pa mi dge ba'i chos kun nas nyon mongs par byed pa/ yang srid par skye bar byed pa/ rims nad dang bcas pa/ sdug bsngal gyi rnam par smin pa dang ldan pa/ phyi ma la skye ba dang / rga shir 'gyur ba rnams</text></item>
<item><p>241b7</p><section>mdo sde</section><text>dang 'dres pa yin te/ de'i ni don chen po yang yongs su nyams par 'gyur ro/ /brtson 'grus brtsams pa ni bde bar gnas pa ste/ sdig pa mi dge ba'i chos kun nas nyon mongs par byed pa/ yang srid par skye bar byed pa rims nad dang bcas pa/ sdug bsngal</text></item>
<item><p>242a1</p><section>mdo sde</section><text>gyi rnam par smin pa dang ldan pa/ phyi ma la skye ba dang rga shir 'gyur ba rnams dang ma 'dres pa yin te/ de'i ni don chen po yang yongs su rdzogs par 'gyur ro/ /dge slong dag 'di lta ste/ ston pa yang mngon sum du bzhugs la chos</text></item>
<item><p>242a2</p><section>mdo sde</section><text>kyang ston te nye bar zhi bar byed pa/ yongs su mya ngan las 'da' bar byed pa/ rdzogs pa'i byang chub tu 'gro bar byed pa/ bde bar gshegs pas gsungs pa'i gsung rab 'di ni snying khu btung bar 'os pa yin no/ /dge slong dag de bas na bdag gi don dang /</text></item>
<item><p>242a3</p><section>mdo sde</section><text>gzhan gyi don dang / gnyi ga'i don yang dag par mthong ba rnams kyis ni 'di la so so nas legs par bslab par bya ste/ ji ltar byas na bdag cag rab tu byung ba don yod pa dang / 'bras bu dang bcas pa dang / bde ba skyed pa dang / bde ba'i rnam par smin par</text></item>
<item><p>242a4</p><section>mdo sde</section><text>'gyur la/ gang dag gi gos dang / zas dang / mal cha dang / stan dang / nad gsos dang / sman zong rnams bdag cag gis longs spyod pa de dag gi bkur sti de dag kyang ji ltar byas na 'bras bu shin tu che ba dang / phan yon che ba dang / byin che ba dang / rgya</text></item>
<item><p>242a5</p><section>mdo sde</section><text>che bar 'gyur ba zhig gu snyam du dge slong khyed kyis de ltar bslab par bya'o/ /chos kyi rnam grangs 'di bshad pa na rgyal po ka pi na chen po blon po khri brgyad stong gi 'khor dang bcas pas 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i</text></item>
<item><p>242a6</p><section>mdo sde</section><text>'bras bu mngon sum du byas te/ bden pa mthong nas bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams</text></item>
<item><p>242a7</p><section>mdo sde</section><text>cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur</text></item>
<item><p>242b1</p><section>mdo sde</section><text>nas gser dang bong bar mnyam pa nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid</text></item>
<item><p>242b2</p><section>mdo sde</section><text>pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag the tshom skyes te/ the tshom thams cad gcod pa sangs rgyas bcom ldan</text></item>
<item><p>242b3</p><section>mdo sde</section><text>'das la zhus pa/ btsun pa ka pi nas las gang dag bgyis na des gzugs bzang zhing blta na sdug la mdzes pa dang / blon po khri brgyad stong gi 'khor dang bcas par tshan po che'i stobs dang ldan par gyur la/ rab tu byung nas kyang dgra bcom pa nyid mngon</text></item>
<item><p>242b4</p><section>mdo sde</section><text>sum du bgyis lags/ bcom ldan 'das kyis bka' stsal pa/ dge slong dag ka pi na nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas</text></item>
<item><p>242b5</p><section>mdo sde</section><text>na ka pi na nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi</text></item>
<item><p>242b6</p><section>mdo sde</section><text>khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar</text></item>
<item><p>242b7</p><section>mdo sde</section><text>yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa dgu bcu rtsa gcig pa la skye dgu'i tshe lo brgyad khri thub pa na de bzhin gshegs pa dgra bcom pa yang dag par rdzogs pa'i</text></item>
<item><p>243a1</p><section>mdo sde</section><text>sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba</text></item>
<item><p>243a2</p><section>mdo sde</section><text>'jig rten du byung ste/ de rgyal po'i pho brang gnyen ldan na rten cing bzhugs so/ /de nas re zhig na ded dpon zhig gis rgya mtsho chen po'i nang nas rin po che mang po khyer te 'ongs nas des yang dag par rdzogs pa'i sangs rgyas rnam par gzigs nyan thos kyi dge 'dun</text></item>
<item><p>243a3</p><section>mdo sde</section><text>dang bcas pa zla ba gsum gyi bar du bshos la spyan drangs so/ /gtsug lag khang yang brtsigs nas phyogs bzhi'i dge 'dun la phul lo/ /dge slong dag ji snyam du sems/ de'i tshe de'i dus na ded dpon du gyur pa gang yin pa de ni ka pi na 'di yin no/ /dge slong dag</text></item>
<item><p>243a4</p><section>mdo sde</section><text>ka pi nas ni las gzhan dag kyang byas shing bsags te/ dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang</text></item>
<item><p>243a5</p><section>mdo sde</section><text>mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu dang / bu ram shing dang / ba lang dang / ma he dang ldan par 'dug ste/</text></item>
<item><p>243a6</p><section>mdo sde</section><text>chos dang ldan pa chos kyi rgyal po chos bzhin du rgyal po byed do/ /de phyi zhig na blon po khri brgyad stong gis zhabs 'bring byas te/ skyed mos tshal gyi shing rnams me tog rgyas la/ ngang pa dang / khrung khrung dang / rma bya dang / ne tso dang / ri skegs dang / khu byug</text></item>
<item><p>243a7</p><section>mdo sde</section><text>dang / shang shang te'u rnams skad 'byin pa'i nags khrod du song ba las des skyed mos tshal der rang sangs rgyas nad pa zhig mthong nas/ des de la zla ba gsum gyi bar du phan pa'i zas kyis bsnyen bkur byas so/ /yongs su mya ngan las 'das pa'i 'og tu yang de'i sku</text></item>
<item><p>243b1</p><section>mdo sde</section><text>gdung gi mchod rten brtsigs nas blon po'i tshogs dang bcas pas til mar gyis bskus te/ des na 'khor dang bcas pa tshan po che'i stobs dang ldan par gyur to/ /gzhan yang sangs rgyas 'od srung gi ring la rab tu byung ste/ des der dbang po yongs su smin par</text></item>
<item><p>243b2</p><section>mdo sde</section><text>byas pa des na da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig</text></item>
<item><p>243b3</p><section>mdo sde</section><text>tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la</text></item>
<item><p>243b4</p><section>mdo sde</section><text>gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// //bzang ldan zhes bya ba ni/ sangs</text></item>
<item><p>243b5</p><section>mdo sde</section><text>rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma</text></item>
<item><p>243b6</p><section>mdo sde</section><text>yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang /</text></item>
<item><p>243b7</p><section>mdo sde</section><text>mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos</text></item>
<item><p>244a1</p><section>mdo sde</section><text>kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de nas gang gi tshe bcom ldan 'das mngon par rdzogs par sangs rgyas nas lo bcu gnyis</text></item>
<item><p>244a2</p><section>mdo sde</section><text>lon te/ lo bcu gnyis 'das nas grong khyer ser skya'i gnas su byon pa de'i tshe bre bo zas dang / bdud rtsi zas la sogs pa shAkya stong phrag du mas bden pa mthong ste/ rgyal po zas gtsang ma ni ma gtogs so/ /de nas rgyal po zas gtsang gis sras</text></item>
<item><p>244a3</p><section>mdo sde</section><text>kyi legs pa de dag mthong nas mchog tu ya mtshan du gyur te de'i blo skyes pa/ gal te bdag gi bu rab tu ma byung du zin na ni 'di 'khor los sgyur ba'i rgyal po mtha' bzhir rgyal ba/ chos dang ldan pa/ chos kyi rgyal por 'gyur ba zhig na/ da ni 'di thor tshugs</text></item>
<item><p>244a4</p><section>mdo sde</section><text>can rab tu byung ba'i g.yog byas pa ni rab tu mi mdzes kyis bdag gis shAkya rnams las khyim re mi re rab tu 'byung du gzhug gor ma chag snyam mo/ /de nas rgyal po zas gtsang gis shAkya thams cad bsdu ba'i phyir grong khyer du dril bsgrags so/ /de nas shAkya thams</text></item>
<item><p>244a5</p><section>mdo sde</section><text>cad 'dus pa'i nang du rgyal po zas gtsang gis smras pa/ kye shAkya khyed rnams nyon cig /gal te gzhon nu don thams cad grub pa rab tu ma byung du zin na yang khyed kho nas 'di la bsnyen bkur bya dgos na/ da 'di rab tu byung gis shAkya khyim re mi re bsnyen bkur</text></item>
<item><p>244a6</p><section>mdo sde</section><text>bya ba'i phyir rab tu phyung shig ces byas so/ /de nas bzang ldan dang / ma 'gags pa dang / nam gru dang / lha sbyin la sogs pa shAkya'i bu lnga brgya rab tu 'byung bar chas so/ /de nas de dag gi 'breg mkhan bsnyen bkur byed pa nye bar 'khor des de dag rab</text></item>
<item><p>244a7</p><section>mdo sde</section><text>tu 'byung ba mthong nas ngus so/ /de nas shAkya rnams kyis nye bar 'khor khyod ci'i phyir ngu zhes dris so/ /de nas des snying rje rje skad zer zhing sdug sdug skad zer la gti zhing smra ste/ khyod rab tu byung na da bdag la zas dang gos kyis skyong ba su zhig mchis/ de nas</text></item>
<item><p>244b1</p><section>mdo sde</section><text>shAkya rnams kyis smras pa/ nye bar 'khor 'o na ras thing shig ces byas so/ /de nas des ras bting nas shAkya rnams kyis lus la thogs pa'i do shal dang / se mo do dang / nor bu dang / mu tig dang / bai dUr+ya dang / dpung rgyan dang / sor gdub</text></item>
<item><p>244b2</p><section>mdo sde</section><text>rnams phung po chen por spungs te byin no/ /de nas 'breg mkhan nye bar 'khor gyis rab tu 'byung ba de dag kyang mthong la rgyan rnam pa sna tshogs la yang bltas nas tshul bzhin yid la byed pa skyes te/ shAkya 'di dag ni cho rigs dang / byad gzugs dang / lang</text></item>
<item><p>244b3</p><section>mdo sde</section><text>tsho dang / 'byor pa dang ldan pa yin na/ 'on kyang btsun mo rnams dang / rgyan 'di dag mchil ma bzhin du bor nas rab tu byung na bdag ci yang mi bdog pa zhig gis da rgyan 'di dag khyim du bskur du ci yod de/ 'di dag btang la bdag kyang 'di dag gi rjes su</text></item>
<item><p>244b4</p><section>mdo sde</section><text>rab tu 'byung gor ma chag snyam mo/ /de nas 'breg mkhan nye bar 'khor bcom ldan 'das ga la ba der song ste phyin nas/ bcom ldan 'das kyi zhabs la phyag 'tshal te/ bcom ldan 'das la 'di skad ces gsol to/ /bcom ldan 'das gal te bdag cag</text></item>
<item><p>244b5</p><section>mdo sde</section><text>lta bu yang legs par gsungs pa'i chos 'dul ba la rab tu 'byung ba mchis la rab tu 'byung ba dang bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom</text></item>
<item><p>244b6</p><section>mdo sde</section><text>ldan 'das kyis dge slong tshur shog ces byas pas rab tu phyung ngo / /de nas bzang ldan la sogs pa shAkya lnga brgya dge slong gi cha lugs can rnams sangs rgyas la sogs pa dge slong gi dge 'dun la phyag 'tshal bar byas pa las de dag gis nye bar 'khor gyi rkang</text></item>
<item><p>244b7</p><section>mdo sde</section><text>pa ngo shes nas cho rigs dang / byad gzugs dang / 'byor pa dang ldan pa'i phyir nye bar 'khor la phyag 'tshal du ma btub nas/ der bcom ldan 'das kyis tshe dang ldan pa bzang ldan la bka' stsal pa/ bzang ldan gang gi phyir nga'i bstan pa 'di la ni cho rigs dang /</text></item>
<item><p>245a1</p><section>mdo sde</section><text>byad gzugs dang / lang tsho dang / dbang phyug dang / rigs bzhi rnam par dag pa dang sbyar ba med kyis 'di la phyag 'tshol cig /de nas bzang ldan la sogs pa shAkya lnga brgyas chos nyid btsan par byas nas sdong po rtsa ba nas bcad</text></item>
<item><p>245a2</p><section>mdo sde</section><text>pa bzhin du rkang pa la phyag byas so/ /de dag gis rkang pa la phyag byas pa'i mod la sa chen po 'di rnam pa drug tu g.yos so/ /de nas der tshe dang ldan pa bzang ldan gyis brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di</text></item>
<item><p>245a3</p><section>mdo sde</section><text>nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra</text></item>
<item><p>245a4</p><section>mdo sde</section><text>bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang /</text></item>
<item><p>245a5</p><section>mdo sde</section><text>mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de yang bdag</text></item>
<item><p>245a6</p><section>mdo sde</section><text>nyid che ba/ sdug cing phongs pa rnams la snying brtse ba zhig ste/ phyi zhig na snga dro sham thabs dang chos gos bgos te lhung bzed thogs nas mnyan du yod par spyod yul la chas so/ /de nas re zhig na rigs ngan zhig gi khyim du bsod snyoms la song ngo / /de'i tshe ko</text></item>
<item><p>245a7</p><section>mdo sde</section><text>sa la'i rgyal po gsal rgyal glang po che'i gtso bo pad ma dkar po gcig pu zhes bya ba la zhon te/ kha lo pa rgyu ba'i bu ring po dang / bcom ldan 'das la blta ba'i phyir chas pa las ko sa la'i rgyal po gsal rgyal gyis bzang ldan dbang po zhi ba/ yid zhi ba/ sems</text></item>
<item><p>245b1</p><section>mdo sde</section><text>mchog tu dul zhing nye bar zhi ba dang ldan la phyag dar khrod kyi gos gyon zhing kha zas ngan pa khyer te rigs ngan gyi khyim de nas phyir byung ba mthong ngo / /mthong nas kyang kha lo pa rgyu ba'i bu ring po la dris pa/ 'di dge slong bzang ldan ma yin nam/ kha lo pas smras pa/ lha</text></item>
<item><p>245b2</p><section>mdo sde</section><text>bka' stsal pa bzhin te de lags so/ /de nas ko sa la'i rgyal po gsal rgyal 'khams nas brgyal te sa la lhung ngo / /de nas chus gtor ba dang phyir sangs te sems rtas nas kha lo pa rgyu ba'i bu ring pos bslang ngo / /de nas rgyal po gsal rgyal bcom ldan 'das</text></item>
<item><p>245b3</p><section>mdo sde</section><text>kyi thad du song ste/ bcom ldan 'das kyi zhabs la phyag 'tshal nas bcom ldan 'das la gsol pa/ bcom ldan 'das bdag gis ni rmad du byung ba zhig mthong ste/ shAkya'i rgyal po bzang ldan de phyag dar khrod kyi gos gyon zhing kha zas ngan pa thogs te lha dang mi</text></item>
<item><p>245b4</p><section>mdo sde</section><text>dad par bgyis pa'i spyod lam shin du zhi bas bsod snyoms blangs te rigs ngan gyi khyim nas slar byung ba de la bdag 'di snyam bgyid do/ /bcom ldan 'das kyi bstan pa ni shin tu dul bar bgyid pa lags te/ de la bsten na 'di lta bur skyid de bar mchis la bde</text></item>
<item><p>245b5</p><section>mdo sde</section><text>bas bskyed pa dag kyang 'di ltar tshul dul bar gyur pa ni ngo mtshar che'o snyam bgyid do/ /bcom ldan 'das kyis bka' stsal pa/ rgyal po chen po bzang ldan 'di la ni ngo mtshar che ba gzhan yang yod kyis nyon cig /rgyal po chen po bzang ldan 'di ni dgon pa na gnas</text></item>
<item><p>245b6</p><section>mdo sde</section><text>sam/ shing drung na gnas sam/ khang stong na gnas kyang rung ste/ kye ma re skyid/ kye ma re skyid/ bdag rab tu ma byung ba tsam na rgyal po'i pho brang gi nang na 'dug ste/ blon po chen po dang / grong rdal gyi mi dang yul gyi mi rnams kyis shin tu legs par bsrungs</text></item>
<item><p>245b7</p><section>mdo sde</section><text>la/ ra ba dang / 'obs dang / sgo dang / gcan rnams kyis bskyabs kyang snying gzhan la dogs shing mi dga' la kun la yang khu 'phrig za bzhin te/ gnyid kyang mi 'ong ba las da ni bdag lus dang srog la yang mi lta bas/ gnas gang dang gang du yang bde bar</text></item>
<item><p>246a1</p><section>mdo sde</section><text>'dug tu yod do zhes dga' ba'i tshig lan gsum du rjod par byed do/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa bzang ldan gyis sngon tshe rabs gzhan</text></item>
<item><p>246a2</p><section>mdo sde</section><text>dag tu las gang dag bgyis shing bsags na des gzugs bzang zhing blta na sdug la mdzes pa dang / rgyal po'i rigs phyug por skyes la/ rab tu byung nas kyang dgra bcom pa nyid mngon sum du bgyis lags/ bcom ldan 'das kyis bka' stsal pa/</text></item>
<item><p>246a3</p><section>mdo sde</section><text>dge slong dag bzang ldan nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ bzang ldan nyid kyis las byas shing bsags pa de</text></item>
<item><p>246a4</p><section>mdo sde</section><text>dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/</text></item>
<item><p>246a5</p><section>mdo sde</section><text>las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab</text></item>
<item><p>246a6</p><section>mdo sde</section><text>pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer bA rA Na sI na sprang po zhig gnas la lus bkres shing nyam chung bas non nas phan tshun du 'khor 'khor ba las bu mo khur ba khyer ba zhig mthong ngo / /de nas sprang po des</text></item>
<item><p>246a7</p><section>mdo sde</section><text>khur ba 'dod pa'i phyir bu mo de bsnyags te nan gyis khur ba cig phrogs nas phan tshun du bros so/ /bu mo de yang de'i phyi bzhin du 'brang bzhin no/ /de nas sprang po des tsham tshom med par chu klung zlog byed la 'bogs so/ /sangs rgyas rnams mi 'byung ba'i tshe na</text></item>
<item><p>246b1</p><section>mdo sde</section><text>rang sangs rgyas sdug cing phongs pa rnams la snying brtse ba bas mtha'i gnas mal gyis 'tsho ba/ 'jig rten gyi yon gnas gcig pu rnams 'jig rten du byung ste/ re zhig na rang sangs rgyas shig sprang po de'i mdun du 'ongs so/ /de nas sprang po des rang</text></item>
<item><p>246b2</p><section>mdo sde</section><text>sangs rgyas spyod lam zhi ba de mthong nas dga' ba chen po skyes te/ de dga' ba chen pos rang gi sdug bsngal dang bsngos te rang sangs rgyas la khur ba de phul lo/ /de nas rang sangs rgyas des de'i dga' ba rgya chen po bskyed pa'i phyir/ ngang pa'i rgyal po 'dab</text></item>
<item><p>246b3</p><section>mdo sde</section><text>ma brkyang ba bzhin du nam mkha' la mngon par 'phags nas/ cho 'phrul rnam pa sna tshogs bstan to/ /de nas sprang po des lha dang mi dad par byed pa'i cho 'phrul shin du rmad du byung ba de mthong nas sdong po rtsa ba nas bcad pa bzhin du rkang pa la phyag 'tshal te smon lam btab pa/</text></item>
<item><p>246b4</p><section>mdo sde</section><text>bdag gis yon gnas brtul zhugs grub pa la phul ba'i dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis na bdag gang dang gang du skyes pa de dang der rigs mthon por skye ba dang / 'di lta bu'i chos dag thob</text></item>
<item><p>246b5</p><section>mdo sde</section><text>par gyur cig /'di bas kyang ches khyad par du 'phags pa'i ston pa dag mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na</text></item>
<item><p>246b6</p><section>mdo sde</section><text>sprang por gyur pa gang yin pa de ni bzang ldan 'di yin te/ des rang sangs rgyas la khur ba phul ba'i las de'i rnam par smin pas ni shAkya'i rigs phyug por skyes so/ /gzhan yang sangs rgyas 'od srung gi ring la rab tu byung ste/ des der lo khri'i bar du tshangs</text></item>
<item><p>246b7</p><section>mdo sde</section><text>par spyod pa'i gnas bsrungs pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams</text></item>
<item><p>247a1</p><section>mdo sde</section><text>ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/</text></item>
<item><p>247a2</p><section>mdo sde</section><text>las gcig tu nges par dkar ba rnams 'ba' zhig la gtad par bya ste/ dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la</text></item>
<item><p>247a3</p><section>mdo sde</section><text>mngon par bstod do// //yul 'khor skyong zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon</text></item>
<item><p>247a4</p><section>mdo sde</section><text>rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas</text></item>
<item><p>247a5</p><section>mdo sde</section><text>te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang /</text></item>
<item><p>247a6</p><section>mdo sde</section><text>gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa yul gsus po che zhes bya ba na gsus po che'i nags khrod na bzhugs so/ /de'i tshe yul gsus po che na rgyal po sgra mi snyan zhes bya ba rgyal po</text></item>
<item><p>247a7</p><section>mdo sde</section><text>byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa</text></item>
<item><p>247b1</p><section>mdo sde</section><text>dang / 'bras sA lu dang / bu ram shing dang / ba lang dang / ma he dang ldan par 'dug ste/ chos dang ldan pa chos kyi rgyal po chos bzhin du rgyal po byed do/ /de nas de'i nu bo'i bu yul 'khor skyong zhes bya ba gzugs bzang zhing blta na sdug la mdzes pa/ yan</text></item>
<item><p>247b2</p><section>mdo sde</section><text>lag dang nying lag thams cad dang ldan pa zhig yod pa de gdul ba'i dus la bab par bcom ldan 'das kyis gzigs nas snga dro sham thabs dang chos gos gsol te/ lhung bzed bsnams nas dge slong gi dge 'dun gyis mdun du bdar cing dge slong gi tshogs kyis zhabs</text></item>
<item><p>247b3</p><section>mdo sde</section><text>'bring byas te yul gsus po cher bsod snyoms la gshegs pa dang / yul 'khor skyong gis sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang</text></item>
<item><p>247b4</p><section>mdo sde</section><text>gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de bcom ldan 'das la sems dga' bar gyur to/ /de dga' ba skyes nas bcom ldan 'das kyi zhabs la phyag 'tshal te</text></item>
<item><p>247b5</p><section>mdo sde</section><text>rab tu 'byung bar gsol ba btab bo/ /de nas bcom ldan 'das kyis de la bka' stsal pa/ bu khyod pha mas gnang ngam/ yul 'khor skyong gis gsol pa/ btsun pa ma gnang lags so/ /bcom ldan 'das kyis bka' stsal pa/ bu de bzhin gshegs pa</text></item>
<item><p>247b6</p><section>mdo sde</section><text>rnams sam/ de bzhin gshegs pa'i nyan thos rnams ni pha mas ma gnang bar rab tu 'byung ba'am/ bsnyen par rdzogs par mi mdzad do/ /de nas yul 'khor skyong pha ma'i thad du song ste phyin nas sangs rgyas kyi bsngags pa brjod de/ bdag gis ni bcom ldan 'das</text></item>
<item><p>247b7</p><section>mdo sde</section><text>yang dag par rdzogs pa'i sangs rgyas shAkya thub pa 'khor los sgyur ba'i rgyal srid rgyas pa dang / btsun mo drug khri spangs nas dbu skra bregs te chos gos snam sbyar gsol nas yul gsus po che 'di nyid na bsod snyoms la rgyu zhing bzhugs pa mthong gis/ bdag bcom</text></item>
<item><p>248a1</p><section>mdo sde</section><text>ldan 'das rab tu byung ba'i rjes su rab tu 'byung bar gnang bar mdzad pa'i rigs so/ /de nas de'i pha ma gnyis kyis ma gnang ngo / /de nas de zhag gcig dang / gnyis dang / gsum nas drug gi bar du kha 'tshos so/ /de</text></item>
<item><p>248a2</p><section>mdo sde</section><text>nas yul 'khor skyong gi pha ma gnyis bu yul 'khor skyong ga la ba der song ste phyin nas bu yul 'khor skyong la 'di skad ces smras so/ /bu yul 'khor skyong shes par gyis shig /khyod ni skyid de bar 'dug 'dug pa bde ba 'dod pa yin te/ khyod kyis sdug ma myong</text></item>
<item><p>248a3</p><section>mdo sde</section><text>ba yin la tshangs par spyod pa ni spyad par dka'o/ /dben par gnas pa ni dka'o/ /gcig pu 'dug pa ni dga' bar bya dka'o/ /dgon pa dang / nags khung dang / bas mtha'i gnas mal du gnas bca' ba ni yid la bsam par yang dkas/ bu</text></item>
<item><p>248a4</p><section>mdo sde</section><text>yul 'khor skyong 'di nyid du 'dug la 'dod pa rnams kyang longs spyad par gyis shig /sbyin pa dag kyang byin cig /bsod nams dag kyang gyis shig ces de skad byas na yang khyim bdag gi bu yul 'khor skyong cang mi zer ro/ /de nas khyim bdag gi bu yul</text></item>
<item><p>248a5</p><section>mdo sde</section><text>'khor skyong gi pha ma gnyis kyis nye du rnams la bskul te/ kye nye du rnams bu yul 'khor skyong slong shig ces byas so/ /de nas khyim bdag gi bu yul 'khor skyong gi nye du rnams khyim bdag gi bu yul 'khor skyong ga la ba der dong ste lhags nas khyim bdag gi bu yul</text></item>
<item><p>248a6</p><section>mdo sde</section><text>'khor skyong la 'di skad ces smras so/ /bu yul 'khor skyong shes par gyis shig /khyod ni skyid de bar 'dug 'dug pa bde ba 'dod pa yin te/ khyod ni sdug ma myong ba yin la tshangs par spyod pa ni spyad par dka'o/ /dben par gnas pa ni dka'o/ /gcig</text></item>
<item><p>248a7</p><section>mdo sde</section><text>pu 'dug pa ni dga' bar bya dka'o/ /dgon pa dang / nags khung dang / bas mtha'i gnas mal du gnas bca' ba ni yid la bsam par yang dkas/ bu yul 'khor skyong khyod 'di nyid du 'dug la 'dod pa rnams kyang longs spyad par gyis shig /sbyin pa</text></item>
<item><p>248b1</p><section>mdo sde</section><text>dag kyang byin cig /bsod nams dag kyang gyis shig ces de skad byas na yang / khyim bdag gi bu yul 'khor skyong cang mi zer ro/ /de nas khyim bdag gi bu yul 'khor skyong gi pha ma gnyis kyis yul 'khor skyong gi grogs po rnams la bskul te/ kye byis pa</text></item>
<item><p>248b2</p><section>mdo sde</section><text>dag bu yul 'khor skyong slong shig ces byas so/ /de nas khyim bdag gi bu yul 'khor skyong gi grogs po rnams yul 'khor skyong ga la ba der dong ste lhags nas khyim bdag gi bu yul 'khor skyong la 'di skad ces smras so/ /des yul 'khor skyong shes par</text></item>
<item><p>248b3</p><section>mdo sde</section><text>gyis shig /khyod ni skyid de bar 'dug 'dug pa bde ba 'dod pa yin te/ khyod ni sdug ma myong ba yin la tshangs par spyod pa ni spyad par dka'o/ /dben par gnas pa ni dka'o/ /gcig pu 'dug pa ni dga' bar bya dka'o/ /dgon pa dang / nags khung</text></item>
<item><p>248b4</p><section>mdo sde</section><text>dang / bas mtha'i gnas mal du gnas bca' ba ni yid la bsam par yang dkas/ des pa yul 'khor skyong khyod 'di nyid du 'dug la 'dod pa rnams kyang longs spyad par gyis shig /sbyin pa dag kyang byin cig /bsod nams dag kyang gyis shig ces</text></item>
<item><p>248b5</p><section>mdo sde</section><text>de skad byas na yang khyim bdag gi bu yul 'khor skyong cang mi zer ro/ /de nas khyim bdag gi bu yul 'khor skyong gi grogs po rnams yul 'khor skyong gi pha ma gnyis ga la ba der dong ste lhags nas khyim bdag gi bu yul 'khor skyong gi pha ma gnyis la 'di skad ces</text></item>
<item><p>248b6</p><section>mdo sde</section><text>smras so/ /yab yum gnyis mkhyen par mdzod cig /des pa yul 'khor skyong gum na ci rung gis yang dag pa'i dad pas khyim nas khyim med par rab tu 'byung du stsol cig dang / gal te rab tu 'byung ba la dga' bar gyur na ni gson por mchis na ni khyod</text></item>
<item><p>248b7</p><section>mdo sde</section><text>kyis gzigs par 'gyur grang / gal te dga' bar ma gyur na ni bu 'gro ba'i sa pha ma ma gtogs pa gzhan ma mchis so/ /pha ma gnyis kyis smras pa/ byis pa dag gal te bu yul 'khor skyong rab tu byung ba'i 'og tu nged dang phrad du 'ong na ni de</text></item>
<item><p>249a1</p><section>mdo sde</section><text>bzhin du gnang ngo / /de nas khyim bdag gi bu yul 'khor skyong gi grogs po rnams khyim bdag gi bu yul 'khor skyong ga la ba der dong ste lhags nas yul 'khor skyong la 'di skad ces smras so/ /des pa yul 'khor skyong khyed rab tu 'byung</text></item>
<item><p>249a2</p><section>mdo sde</section><text>bar ni pha ma gnyis kyis gnang mod kyi/ gal te rab tu byung ba'i 'og tu phrad du 'ong na gdod gnang ngo zhes zer ro/ /yul 'khor skyong gis smras pa/ kye phrad par bgyi'o/ /de nas khyim bdag gi bu yul 'khor skyong khad kyis lus kyi mthu dang stobs bskyed nas/</text></item>
<item><p>249a3</p><section>mdo sde</section><text>bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas khyim bdag gi bu yul 'khor skyong gis bcom ldan 'das la 'di skad ces gsol to/ /btsun pa</text></item>
<item><p>249a4</p><section>mdo sde</section><text>bdag ni pha mas gnang lags na bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na bdag kyang / bcom ldan 'das kyi thad du tshangs par spyod pa spyad par 'tshal lo zhes gsol nas/</text></item>
<item><p>249a5</p><section>mdo sde</section><text>rigs kyi bu yul 'khor skyong gis legs par gsungs pa'i chos 'dul ba la rab tu byung ba dang bsnyen par rdzogs shing dge slong gi dngos po thob par gyur to/ /de de ltar rab tu byung nas des brtson pa dang / bsgrub pa dang / 'bad pas phol mig lnga pa'i 'khor</text></item>
<item><p>249a6</p><section>mdo sde</section><text>ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon</text></item>
<item><p>249a7</p><section>mdo sde</section><text>sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa/ rig pas sgo nga'i sbubs</text></item>
<item><p>249b1</p><section>mdo sde</section><text>bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra</text></item>
<item><p>249b2</p><section>mdo sde</section><text>ba'i gnas su gyur to/ /der bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge slong dgon pa pa rnams kyi mchog ni 'di lta ste/ dge slong yul 'khor skyong 'di yin no/ /de nas dge slong dag the tsom skyes te/</text></item>
<item><p>249b3</p><section>mdo sde</section><text>the tsom thams cad gcod pa sangs rgyas bcom ldan 'das la zhus pa/ btsun pa yul 'khor skyong gis las gang dag bgyis na des phyug po'i rigs su skyes te gzugs bzang zhing blta na sdug la mdzes pa dang / rab tu byung nas kyang dgra bcom pa</text></item>
<item><p>249b4</p><section>mdo sde</section><text>nyid mngon sum du bgyis lags/ bcom ldan 'das kyis bka' stsal pa/ dge slong dag yul 'khor skyong nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong</text></item>
<item><p>249b5</p><section>mdo sde</section><text>ba'i las de dag byas shing bsags pas na/ yul 'khor skyong nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam</text></item>
<item><p>249b6</p><section>mdo sde</section><text>par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams</text></item>
<item><p>249b7</p><section>mdo sde</section><text>'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slon dag sngon byung ba 'das pa'i dus na lus 'phags</text></item>
<item><p>250a1</p><section>mdo sde</section><text>kyi rgyal po pho brang 'khor gyi mi dang bcas pa pha rol gyi dmag tshogs byung ste/ ci bya gtol med nas nags khung du zhugs te/ de nyi ma gung la nyi ma'i 'od zer tsha bas gdungs nas dpung gi tshogs dang bcas te phan tshun 'khor 'khor nas lam</text></item>
<item><p>250a2</p><section>mdo sde</section><text>yang ma rnyed do/ /sangs \u0f92\u0fb1sa rnams 'jig rten du mi 'byung ba'i tshe na rang sangs rgyas sdug cing phongs pa rnams la snying brtse ba/ bas mtha'i gnas mal gyis 'tsho ba/ 'jig rten gyi yon gnas gcig pu rnams 'jig rten du 'byung ste/ re zhig na rang</text></item>
<item><p>250a3</p><section>mdo sde</section><text>sangs rgyas shig dgon pa'i lam de na gnas pa des snying rje bskyed nas lus 'phags kyi rgyal po de la lam yang bstan/ chu'i lteng ka yang bstan nas des rgyal po de 'khor dang bcas pa'i srog phangs pa bskyangs so/ /de nas rgyal po de dad pa skyes nas rang</text></item>
<item><p>250a4</p><section>mdo sde</section><text>gi grong khyer du khrid de zla ba gsum gyi bar du yo byad thams cad kyis bsnyen bkur byas so/ /mya ngan las 'das pa'i 'og tu yang de'i sku gdung gi mchod rten brtsigs nas smon lam btab pa/ dge ba'i rtsa ba dang / sems bskyed pa dang / sbyin par bya</text></item>
<item><p>250a5</p><section>mdo sde</section><text>ba'i chos yongs su gtong ba 'dis na bdag gis kyang yon tan 'di lta bu dag thob par gyur cig /'di bas kyang ches khyad du 'phags pa'i ston pa rnams mnyes par byed par gyur cig /mi mnyes par byed par ma gyur cig ces byas so/ bcom ldan</text></item>
<item><p>250a6</p><section>mdo sde</section><text>'das kyis bka' stsal pa/ dge slong dag ji snyam du sems/ de'i tshe de'i dus na rgyal por gyur pa gang yin pa de ni yul 'khor skyong 'di yin no/ /dge slong dag yul 'khor skyong gis ni las gzhan dag kyang byas shing bsags te/ bskal pa bzang po</text></item>
<item><p>250a7</p><section>mdo sde</section><text>'di nyid la skye dgu'i tshe lo nyi khri thub pa na de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang</text></item>
<item><p>250b1</p><section>mdo sde</section><text>mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de'i tshe grong khyer bA rA Na sI na rgyal po kr-i kI rgyal po byed de/ de'i ring la 'byor</text></item>
<item><p>250b2</p><section>mdo sde</section><text>pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams med pa dang / 'bras sA lu</text></item>
<item><p>250b3</p><section>mdo sde</section><text>dang / bu ram shing dang / ba lang dang / ma he dang ldan par 'dug ste/ chos dang ldan pa chos kyi rgyal po chos bzhin du rgyal po byed do/ /de nas de'i bu tha drang srong smra bar song ba dang / des sangs rgyas bcom ldan 'das sku skyes bu chen po'i mtshan sum cu rtsa</text></item>
<item><p>250b4</p><section>mdo sde</section><text>gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de bcom ldan</text></item>
<item><p>250b5</p><section>mdo sde</section><text>'das la sems dga' bar gyur to/ /dga' ba skyes nas bcom ldan 'das kyi zhabs la mgo bos phyag 'tshal te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das 'od srung gis de la chos bstan te/ de dad pa skyes</text></item>
<item><p>250b6</p><section>mdo sde</section><text>pas bcom ldan 'das 'od srung 'khor dang bcas pa la bsnyen bkur byas te skyabs su 'gro ba dang / bslab pa'i gzhi rnams blangs so/ /yongs su mya ngan las 'das pa'i 'og tu yang mchod rten la gdugs bu chung btags so/ /dge slong dag ji snyam du</text></item>
<item><p>250b7</p><section>mdo sde</section><text>sems/ de'i tshe de'i dus na rgyal po'i bur gyur pa gang yin pa de ni yul 'khor skyong 'di nyid yin no/ /yul 'khor skyong gis ni las gzhan dag kyang byas shing bsags te/ dge slong dag sngon byung ba 'das pa'i dus na grong khyer bA rA Na sI na bram ze las</text></item>
<item><p>251a1</p><section>mdo sde</section><text>su rtsa ba rko ba zhig gnas pa de/ re zhig la rtsa ba rkor song ste nags khrod du 'khor 'khor ba las des der rang sangs rgyas nad pa zhig mthong ngo / /de nas de dad pa skyes te de la bsnyen bkur byas nas gang gi tshe nad sos pa de'i tshe yang bshos</text></item>
<item><p>251a2</p><section>mdo sde</section><text>gsol te smon lam btab pa/ bdag gis kyang yon tan 'di lta bu dag thob par gyur cig /'di bas kyang ches khyad par du 'phags pa'i ston pa mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis</text></item>
<item><p>251a3</p><section>mdo sde</section><text>bka' stsal pa/ dge slong dag ji snyam du sems/ de'i tshe de'i dus na rtsa ba rko ba'i bram zer gyur pa gang yin pa de ni yul 'khor skyong 'di nyid yin te/ las de'i rnam par smin pas 'khor ba na nams kyang sdug bsngal myong ba med par gyur la da ltar yang</text></item>
<item><p>251a4</p><section>mdo sde</section><text>rgyal po'i rigs phyug por skyes te/ gzugs bzang zhing blta na sdug la mdzes par gyur to/ /rgyu de kho nas dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges</text></item>
<item><p>251a5</p><section>mdo sde</section><text>par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams</text></item>
<item><p>251a6</p><section>mdo sde</section><text>dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom</text></item>
<item><p>251a7</p><section>mdo sde</section><text>ldan 'das kyis gsungs pa la mngon par bstod do/ /gang po la sogs pa'i rtogs pa brjod pa brgya pa las sdom gyi tshigs su bcad pa dgu pa rdzogs // //sdom ni/ /rab 'byor dang ni rgan po dang / /lag pa can dang 'de gus gsos/ /'khor</text></item>
<item><p>251b1</p><section>mdo sde</section><text>ba dang ni sbed pa dang / /mi sdug pa dang gang gA pa/ /sen dang ni yang dag sdug /sde tshan dag tu bstan pa yin/ /rab 'byor ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang /</text></item>
<item><p>251b2</p><section>mdo sde</section><text>pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis</text></item>
<item><p>251b3</p><section>mdo sde</section><text>bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams</text></item>
<item><p>251b4</p><section>mdo sde</section><text>chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga'</text></item>
<item><p>251b5</p><section>mdo sde</section><text>ra ba na bzhugs so/ /de nas gang gi tshe bcom ldan 'das bla na med pa yang dag par rdzogs pa'i byang chub mngon par rdzogs par sangs rgyas nas ljongs so sor gdul ba'i skye bo rnams la phan gdags pa'i phyir nyan thos rnams bskos pa de'i tshe/ bsam gtan</text></item>
<item><p>251b6</p><section>mdo sde</section><text>pa gang yin pa de dag ni ri rab kyi bang rim la bsam gtan lhur byed cing 'khod do/ /de nas re zhig na bya'i rgyal po 'dab rgya mtsho chen po'i nang nas klu'i phru gu zhig blangs te/ des de ri rab kyi bang rim gyi steng du phyung nas bza' bar brtsams so/ /de nas</text></item>
<item><p>251b7</p><section>mdo sde</section><text>klu'i phru gu de 'chi ba'i tshe nyan thos chen po rnams la sems dga' bar byas te shi'o/ /de nas de shi nas mnyan du yod par bram ze 'byor pa zhes bya ba de'i chung ma chen mo'i ltor zhugs nas/ de zla ba brgyad dam dgu lon pa dang bu byung ste/ khye'u gzugs bzang zhing</text></item>
<item><p>252a1</p><section>mdo sde</section><text>blta na sdug la mdzes pa zhig btsas so/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de/ nye du rnams na re khye'u 'di'i pha 'byor pa yin pas na de'i phyir khye'u 'di'i ming rab 'byor zhes gdags so zhes</text></item>
<item><p>252a2</p><section>mdo sde</section><text>zer ro/ /de nas khye'u rab 'byor bskyed bsrings te cher skyes nas de sngon gyi rgyu'i stobs dang shugs kyis spro thung ba dang khro ba dang / zhe gnag pa'i shas che bar gyur te/ de nas pha ma gnyis kyis srid srung las phyung ste/ drang srong gi nang du rab</text></item>
<item><p>252a3</p><section>mdo sde</section><text>tu phyung nas de yang de na bsam gtan lhur byed par gyur te nags khrod cig na rten cing 'dug go/ /nags khrod de na lha bden pa mthong ba zhig kyang gnas te/ des de la snying rje bskyed nas rigs kyi bu 'di ni khro ba dang zhe gnag pa'i shas che bas khyad par thob par</text></item>
<item><p>252a4</p><section>mdo sde</section><text>mi 'gyur gyis/ bdag gis 'di bcom ldan 'das la bltar gzhug go snyam mo/ /de nas lha des rab 'byor gyi mdun du sangs rgyas dang / chos dang / dge 'dun gyi bsngags pa brjod do/ /de nas rab 'byor bcom ldan 'das blta ba'i 'dod pa skyes nas lha</text></item>
<item><p>252a5</p><section>mdo sde</section><text>de'i rdzu 'phrul gyi mthus bcom ldan 'das kyi thad du khrid do/ /de nas des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma</text></item>
<item><p>252a6</p><section>mdo sde</section><text>stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de'i sems can rnams la zhe non pa'i sems gang yin pa de med par gyur to/ /de nas dga' ba skyes te bcom ldan 'das kyi zhabs la phyag 'tshal nas chos</text></item>
<item><p>252a7</p><section>mdo sde</section><text>mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos nas</text></item>
<item><p>252b1</p><section>mdo sde</section><text>rigs kyi bu rab 'byor gyis 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ bden pa mthong nas de bcom ldan 'das kyi bstan pa la rab tu byung ste/ des brtson pa dang / bsgrub pa</text></item>
<item><p>252b2</p><section>mdo sde</section><text>dang / 'bad pas byams pa bsgom pas sems btul nas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can</text></item>
<item><p>252b3</p><section>mdo sde</section><text>yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i</text></item>
<item><p>252b4</p><section>mdo sde</section><text>sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi</text></item>
<item><p>252b5</p><section>mdo sde</section><text>lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas tshe dang ldan pa rab 'byor gyis gang nas shi 'phos pa dang / gang du skyes pa dang / las gang gis skyes pa bsams pa</text></item>
<item><p>252b6</p><section>mdo sde</section><text>dang / des tshe rabs lnga brgya'i bar du klu las shi 'phos te klu 'ba' zhig tu skyes par mthong ngo / /de nas de'i blo skyes pa/ bdag gis 'di ltar zhe sdang gi rkyen bsgrubs pa des na bdag tshe rabs lnga brgyar klu 'ba' zhig tu skyes te/ de kho na'i phyir sdug</text></item>
<item><p>252b7</p><section>mdo sde</section><text>bsngal chen po myong bar gyur gyis/ da ni ci nas bdag la gzhan dag gi zhe sdang skye bar 'gyur zhing de dang ldan pas lus dang bral ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ba de lta bu mi 'gyur bar bya'o snyam nas de</text></item>
<item><p>253a1</p><section>mdo sde</section><text>nyon mongs pa med pa la gnas pa'i lam yang dag par blangs te gnas so/ /de gang gi tshe dge 'dun gyi nang ngam/ grong ngam/ yul lam/ ljongs su bsod snyoms kyi phyir gnas par 'dod pa de'i tshe/ thog ma kho nar spyod yul la lta bar byed</text></item>
<item><p>253a2</p><section>mdo sde</section><text>de/ bdag mthong na tha na grog sbur yan chad su yang sna 'ga' zhig gi phyir sems sdang bar mi 'gyur grang snyam nas des spyod lam de btang ste gzhan du bsgyur nas/ des sems can de dag gi sems dga' bar gyur te/ de dgra bcom pa yin du zin kyang de</text></item>
<item><p>253a3</p><section>mdo sde</section><text>lta bu'i nyam nga ba myong ngo / /de nas tshe dang ldan pa rab 'byor gyi blo skyes pa/ ma la bdag gis da ni skye bo mang po la phan gdags so snyam mo/ /de nas rdzu 'phrul gyis nam mkha' lding lnga brgya sprul te/ de dag mthong nas klu rnams skrag cing dngangs te mi dga'</text></item>
<item><p>253a4</p><section>mdo sde</section><text>nas phan tshun du ci bya gtol med par gyur to/ /de nas rab 'byor gyis yang rdzu 'phrul gyi stobs kyis yongs su bskyabs so/ /de nas de dag sems dga' bar gyur nas byams pa'i lung phog go/ /de nas yang klu chen po'i gzugs su sprul nas nam mkha'</text></item>
<item><p>253a5</p><section>mdo sde</section><text>lding lnga brgya gtses te de dag kyang skrag nas byams pa'i lung phog ste/ des de ltar klu dang nam mkha' lding gi rigs lnga brgya lnga brgya btul to/ /de nas des bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge</text></item>
<item><p>253a6</p><section>mdo sde</section><text>slong nyon mongs pa med par gnas pa rnams kyi mchog ni 'di lta ste/ rigs kyi bu rab 'byor 'di yin no/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa tshe dang ldan pa rab 'byor</text></item>
<item><p>253a7</p><section>mdo sde</section><text>gyis las gang dag bgyis na des nyon mongs pa ma mchis par gnas pa'i mchog tu bstan lags/ bcom ldan 'das kyis bka' stsal pa/ dge slong dag rab 'byor nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal</text></item>
<item><p>253b1</p><section>mdo sde</section><text>bzhin du 'byung la/ gdon mi za bar 'ong ba'i las de dag byas shing bsags pas na/ rab 'byor nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams</text></item>
<item><p>253b2</p><section>mdo sde</section><text>ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang /</text></item>
<item><p>253b3</p><section>mdo sde</section><text>skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i</text></item>
<item><p>253b4</p><section>mdo sde</section><text>dus na bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul</text></item>
<item><p>253b5</p><section>mdo sde</section><text>bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de nas der 'di rab</text></item>
<item><p>253b6</p><section>mdo sde</section><text>tu byung ste/ 'dis sbyin pa dang rab tu sbyin pa dag byin nas lo khri'i bar du tshangs par spyod pa'i gnas bsrungs te smon lam btab pa/ dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis na bdag ma 'ongs</text></item>
<item><p>253b7</p><section>mdo sde</section><text>pa'i dus su bcom ldan 'das 'od srung gis bram ze'i khye'u bla ma la/ bram ze'i khye'u khyod skye dgu'i tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa gang</text></item>
<item><p>254a1</p><section>mdo sde</section><text>yin pa de'i bstan pa la bdag rab tu byung nas nyon mongs pa med par gnas pa'i mchog tu gyur cig ces byas so/ /las gang dag gis klur skyes zhe na/ nyon mongs pa rnams ma spangs pa dang / dbang po rnams 'khrul ba dang / las</text></item>
<item><p>254a2</p><section>mdo sde</section><text>kyi lam rnams mthar thug par ma byas pa dang / slob pa dang mi slob pa'i dge slong rnams la sdang ba'i sems bskyed nas sbrul gdug pa zhes bya ba'i tshig brjod de des na klur skyes so/ /des sbyin pa dang rab tu sbyin pa dag byin nas tshangs par spyod pa'i gnas bsrungs</text></item>
<item><p>254a3</p><section>mdo sde</section><text>pa des ni da ltar dgra bcom pa nyid mngon sum du byas te/ nyon mongs pa med par gnas pa'i mchog tu bstan to/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig</text></item>
<item><p>254a4</p><section>mdo sde</section><text>tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs</text></item>
<item><p>254a5</p><section>mdo sde</section><text>la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa</text></item>
<item><p>254a6</p><section>mdo sde</section><text>la mngon par bstod do// //gang po la sogs pa'i rtogs pa brjod pa brgya pa/ bam po nyi shu gcig pa/ rgan po zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po</text></item>
<item><p>254a7</p><section>mdo sde</section><text>rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto</text></item>
<item><p>254b1</p><section>mdo sde</section><text>'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i</text></item>
<item><p>254b2</p><section>mdo sde</section><text>sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas te rgyal po'i khab na 'od ma'i tshal</text></item>
<item><p>254b3</p><section>mdo sde</section><text>bya ka lan da ka gnas pa na rten cing bzhugs so/ /de'i tshe rgyal po'i khab na tshong dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas</text></item>
<item><p>254b4</p><section>mdo sde</section><text>pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de de dang rtse zhing dga' la dga' mgur spyod pa las chung ma la bu chags nas bu ma byung bar re zhig na yang de nyid dang rtse zhing dga' la dga' mgur</text></item>
<item><p>254b5</p><section>mdo sde</section><text>spyod do/ /de rtse zhing dga' la dga' mgur spyod pa las mngal na bu snga ma de 'dug bzhin du re zhig na ma'i ltor de'i bu snga phyir bcu byung yang bu dang po de ni mngal nyid na 'dug bzhin no/ /de nas re zhig na khyim bdag de'i chung ma de na bar gyur nas de la rtsa ba dang /</text></item>
<item><p>254b6</p><section>mdo sde</section><text>sdong bu dang / lo ma dang / me tog dang / 'bras bu'i sman rnams kyis rim gro byas kyang nad de zhi bar ma gyur nas/ gang gi tshe de shi la thug pa'i nad kyis thebs te 'chir nye ba de'i tshe des khyim thab la smras pa/ jo bo mkhyen par mdzod cig /'di'i</text></item>
<item><p>254b7</p><section>mdo sde</section><text>nang na bdag gi bu dang po mchis kyis nam bdag gum pa na glo g.yas rol mtshon gyis dral te khye'u dang po nas mchis pa de phyung shig ces de skad smras nas/ bsags pa kun ni tha mar zad/ /mthon po rnams ni tha mar nyil/ /phrad pa rnams ni tha mar 'bral/ /</text></item>
<item><p>255a1</p><section>mdo sde</section><text>gson po rnams ni tha mar 'chi/ /zhes smras te shi'o/ /de nas de shi nas gos sngon po dang / ser po dang / dmar po dang / dkar po dag gis khyogs brgyan te bsil ba'i tshal gyi dur khrod du khyer nas sman pa'i rgyal po 'tsho byed bos so/ /rgyal</text></item>
<item><p>255a2</p><section>mdo sde</section><text>po'i khab kyi grong khyer thog thag tu yang 'di ltar bud med che ge mo zhig la lo 'di snyed cig gi bar du bu mngal na 'dug 'dug ste/ de'i bu gzhan bcu byung yang thog ma'i bu mngal na 'dug pa de ma byung nas/ deng sman pa'i rgyal po 'tsho byed kyis shi ba de'i lta mtshon</text></item>
<item><p>255a3</p><section>mdo sde</section><text>gyis dral te/ dang po'i khye'u mngal du 'dug pa de dbyung bar 'tshal lo zhes de skad du sgra grag go/ /sgra grag nas kyang srog chags 'bum phrag du ma dang rdzogs byed la sogs pa ston pa drug po rnams bsil ba'i tshal gyi dur khrod du ltad mo la 'dus so/ /de nas</text></item>
<item><p>255a4</p><section>mdo sde</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo song la dge slong rnams la 'di skad du bcom ldan 'das dur khrod rgyu zhing gshegs par bzhed kyis khyed las gang rmad du byung ba lta 'dod pa de dag gshegs shig ces bsgo shig /</text></item>
<item><p>255a5</p><section>mdo sde</section><text>de nas re zhig na bcom ldan 'das tshe dang ldan pa kun shes kauN+Di n+ya dang / rlangs pa dang / ming chen dang / ma 'gags pa dang / shA ri'i bu dang / maud gal gyi bu dang / 'od srung dang / kun dga' bo dang / nam gru la sogs pa nyan thos chen po rnams kyis</text></item>
<item><p>255a6</p><section>mdo sde</section><text>zhabs 'bring byas te bsil ba'i tshal gyi dur khrod du gshegs so/ /skye bo'i tshogs kyis kyang bcom ldan 'das mthong nas go phye'o/ /de nas sman pa 'tsho byed kyis bud med de'i glo g.yas pa dral to/ /de nas khye'u de rang byung nas skra dkar zhing yan lag gnyer</text></item>
<item><p>255a7</p><section>mdo sde</section><text>mas gang ba/ lus kyi phyogs cha rnams rgan shar gyur pa/ dbang po rnyis pa/ rid de ba/ nyam stobs chung ngu zhig byung ngo / /de nas byung ma thag tu skye bo'i tshogs de dag la bltas nas tshig tu smras pa/ kye bla ma rnams sam/ bla ma lta bu rnams sam/ pha ma'am/ mkhan</text></item>
<item><p>255b1</p><section>mdo sde</section><text>po'am/ slob dpon rnams la tshig rtsub po ma zer cig /ji ltar bdag ma'i ltor pho ba dang long ka gnyis kyi bar du lo drug cu 'dug 'dug pa de lta bu'i nyams myong bar gyur ta re zhes smras nas cang mi zer bar 'dug go/ /der bcom ldan 'das kyis dge slong rnams</text></item>
<item><p>255b2</p><section>mdo sde</section><text>la bka' stsal pa/ dge slong dag 'di ltar srid pa tha ma pa'i sems can gyis kyang nyams 'di lta bu myong bar 'gyur gyis srid par skye ba thams cad kyis chog par gyis shig /srid par skye ba'i yo byad thams cad kyis chog par gyis shig /de nas bcom ldan 'das</text></item>
<item><p>255b3</p><section>mdo sde</section><text>kyis khye'u de la bka' stsal pa/ khye'u khyod rgan po yin nam/ bcom ldan 'das bdag ni rgan po lags so/ /khye'u khyod rgan po yin nam/ bde bar gshegs pa bdag ni rgan po lags so/ /de nas gzhi de las de'i ming rgan po zhes btags so/ /</text></item>
<item><p>255b4</p><section>mdo sde</section><text>de nas bcom ldan 'das kyis gzhi de las de lta bu'i chos bstan pa mdzad de/ de thos nas des sems can brgya phrag mang po skyo bar gyur nas khyad par chen po thob bo/ /rgan po de yang lo bcu'i bar du khyim pa'i gnas na 'dug 'dug nas lo bdun cu lon te bcom</text></item>
<item><p>255b5</p><section>mdo sde</section><text>ldan 'das kyi bstan pa la rab tu byung nas/ bya rgod kyi phung po'i ri la dge slong nyi shu rtsa lnga dang thabs cig tu dbyar gnas par dam bcas so/ /de nas der dge 'dun gyi gnas brtan gyis so so skye bor 'dug bzhin du gang gis kyang skabs dbye bar mi bya'o zhes</text></item>
<item><p>255b6</p><section>mdo sde</section><text>khrims bcas so/ /de nas re zhig na zla ba gsum lon pa dang dge slong nyi shu rtsa bzhis dgra bcom pa nyid thob na rgan po gcig pu so so skye bo'i so na 'dug go/ /de nas dge 'dun gyi gnas brtan gyis skabs 'byed pa byed pa'i nang du shin tu mang du brgyad bkag nas</text></item>
<item><p>255b7</p><section>mdo sde</section><text>tshogs kyi nang nas bskrad de btang ngo / /de nas des mtshon cha blangs te khang phugs su zhugs nas ngu zhing rnam pa du mar smre sngags bton te smras pa/ nags tshal thams cad 'bar gyur te/ /ri rnams ser por gyur zin na/ /'on kyang da dung sdig pa'i sems/ /</text></item>
<item><p>256a1</p><section>mdo sde</section><text>rnam par grol bar ma gyur to/ /phu chu dag gi sgra yang zhi/ /'bab chu dag kyang bri bzhin du/ /'on kyang da dung sdig pa'i sems/ /rnam par grol bar ma gyur to/ /sgo nga las skyes bya 'di dag /sgra skad gcam yang chung gyur na/ /'on kyang da</text></item>
<item><p>256a2</p><section>mdo sde</section><text>dung sdig pa'i sems/ /rnam par grol bar ma gyur to/ /nags tshal 'di dag lo ma ser/ /shing rnams 'dab ma lhags gyur na/ /'on kyang da dung sdig pa'i sems/ /rnam par grol bar ma gyur to/ /lung 'bogs pa yi gnas brtan rnams/ /phyogs phyogs</text></item>
<item><p>256a3</p><section>mdo sde</section><text>dag tu dong zin na/ /'on kyang da dung sdig pa'i sems/ /rnam par grol bar ma gyur to/ /so so skye bor 'dug bzhin du/ /ston pa'i thad du ji ltar 'gro/ /don med gson pa ci dgos kyis/ /bdag ni mtshon gyis lcebs te btang zhes zer ro/ /de'i skabs su sangs</text></item>
<item><p>256a4</p><section>mdo sde</section><text>rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang</text></item>
<item><p>256a5</p><section>mdo sde</section><text>ldan pa/ gcig tu dpa' ba/ zla med pa/ gnyis su mi gsung ba/ zhi gnas dang / lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi</text></item>
<item><p>256a6</p><section>mdo sde</section><text>las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam</text></item>
<item><p>256a7</p><section>mdo sde</section><text>par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston</text></item>
<item><p>256b1</p><section>mdo sde</section><text>pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni chos nyid kyis nyin dus</text></item>
<item><p>256b2</p><section>mdo sde</section><text>gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan</text></item>
<item><p>256b3</p><section>mdo sde</section><text>song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa</text></item>
<item><p>256b4</p><section>mdo sde</section><text>las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam</text></item>
<item><p>256b5</p><section>mdo sde</section><text>du ye shes gzigs pa 'jug go/ /'dir smras pa/ rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas re zhig na sangs rgyas bcom ldan 'das</text></item>
<item><p>256b6</p><section>mdo sde</section><text>kyis dgongs te rdzu 'phrul gyis kyang de'i thad du gshegs nas de dang 'thun pa'i chos bstan te/ de thos nas tshe dang ldan pa rgan pos phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang /</text></item>
<item><p>256b7</p><section>mdo sde</section><text>rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam</text></item>
<item><p>257a1</p><section>mdo sde</section><text>mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang /</text></item>
<item><p>257a2</p><section>mdo sde</section><text>chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas rgan pos dgra bcom pa nyid thob nas bdag gis kyang gdul bar bya ba 'ga' lta yod dam snyam du bsams pa dang /</text></item>
<item><p>257a3</p><section>mdo sde</section><text>des tshong pa lnga brgya tsam rgya mtsho'i nang na srin po nag po'i rlung gis bskor cing 'dug pa mthong nas sdug bsngal dang phrad pa 'di dag bdag gis sdug bsngal de las yongs su bskyab par bya'o/ /'on tang de dag bdag gis 'dul bar 'gyur ro snyam mo/ /de nas rgan po rdzu</text></item>
<item><p>257a4</p><section>mdo sde</section><text>'phrul gyis song nas 'jigs pa de las yongs su bskyabs so/ /de nas de dag dad pa skyes te thams cad rab tu byung nas de dag la yid la byed pa'i lung phog ste/ de dag thams cad kyis brtson pa dang / bsgrub pa dang / 'bad pas nyon mongs pa thams cad spangs</text></item>
<item><p>257a5</p><section>mdo sde</section><text>nas dgra bcom pa nyid mngon sum du byas so/ /de nas de dag gi yon tan rnams sus kyang mi shes nas drug sde rnams 'phya bar gyur te/ rgan blun du 'dug la mi lnga brgya dang lhan cig 'khod cing drung du bzhag pas 'di dag kyang de dang 'dra bar dul bar mi 'gyur ro zhes 'dzer</text></item>
<item><p>257a6</p><section>mdo sde</section><text>to/ /de nas tshe dang ldan pa kun dga' bo tshangs pa mtshungs par spyod pa la mnyes gshin pa/ gzhan la phan 'dogs pa la zhugs pas/ tshe dang ldan pa gnas brtan gleng bar 'dod nas/ tshe dang ldan pa gnas brtan rgan po ga la ba der song ste phyin nas/ tshe dang</text></item>
<item><p>257a7</p><section>mdo sde</section><text>ldan pa gnas brtan rgan po dang lhan cig tu mngon sum du yang dag par mgu bar 'gyur ba dang / yang dag par dga' bar 'gyur ba'i gtam rnam pa sna tshogs kyis 'dres nas phyogs gcig tu 'dug go/ /phyogs gcig tu 'dug nas tshe dang ldan pa kun dga' bos</text></item>
<item><p>257b1</p><section>mdo sde</section><text>gnas brtan rgan po la 'di skad ces smras so/ /gal te dris nas dri ba lung bstan pa'i phyir skabs phye na tshe dang ldan pa gnas brtan rgan po la bdag phyogs 'ga' zhig 'dri'o/ /tshe dang ldan pa kun dga' bo dris shig dang thos nas khyod la bsnyad par bya'o/ /tshe dang</text></item>
<item><p>257b2</p><section>mdo sde</section><text>ldan pa gnas brtan \u0f92na po dge slong dgon pa na gnas pa dang / shing drung na gnas pa dang / khang stong na gnas pas chos gang dag rgyun mi 'chad par yid la bya/ tshe dang ldan pa kun dga' bo dge slong dgon pa na gnas pa dang / shing drung na gnas pa</text></item>
<item><p>257b3</p><section>mdo sde</section><text>dang / khang stong na gnas pas chos gnyis rgyun mi 'chad par yid la bya ste/ zhi gnas dang lhag mthong ngo / /gnas brtan zhi gnas kun du bsten cing bsgoms te mang du byas pas don gang dag nyams su myong bar 'gyur/ lhag mthong kun du bsten</text></item>
<item><p>257b4</p><section>mdo sde</section><text>cing bsgoms te mang du byas pas don gang nyams su myong bar 'gyur/ tshe dang ldan pa kun dga' bo zhi gnas kun du bsten cing bsgoms te mang du byas pas ni lhag mthong la brten te rnam par grol bar 'gyur ro/ /lhag mthong kun du bsten cing bsgoms te mang</text></item>
<item><p>257b5</p><section>mdo sde</section><text>du byas pas ni zhi gnas la brten te rnam par grol bar 'gyur ro/ /de nas tshe dang ldan pa kun dga' bo zhi gnas dang lhag mthong yongs su bsgoms pa'i 'phags pa nyan thos thos pa dang ldan pa'i sems ni khams kyi sgo nas rnam par grol bar 'gyur ro/ /gnas</text></item>
<item><p>257b6</p><section>mdo sde</section><text>brtan khams rnams gang dag yin/ tshe dang ldan pa kun dga' bo spong ba'i khams gang yin pa dang / 'dod chags dang bral ba'i khams gang yin pa dang / 'gog pa'i khams gang yin pa'o/ /gnas brtan gang spangs pa la spong ba'i khams zhes bya/</text></item>
<item><p>257b7</p><section>mdo sde</section><text>gang las 'dod chags dang bral ba la 'dod chags dang bral ba'i khams zhes bya/ gang 'gags pa la 'gog pa'i khams zhes bya/ tshe dang ldan pa kun dga' bo 'du byed thams cad spangs pa la spong ba'i khams zhes bya'o/ /'du byed thams cad las 'dod chags</text></item>
<item><p>258a1</p><section>mdo sde</section><text>dang bral ba la 'dod chags dang bral ba'i khams zhes bya'o/ /'du byed thams cad 'gags pa la 'gog pa'i khams zhes bya'o/ /de nas tshe dang ldan pa kun dga' bo gnas brtan rgan pos bshad pa la mngon par bstod de rjes su yi rangs nas dge slong</text></item>
<item><p>258a2</p><section>mdo sde</section><text>lnga brgya po ga la ba der song ste phyin nas/ dge slong lnga brgya po rnams la 'di skad ces smras so/ /tshe dang ldan pa dag dge slong dgon pa na gnas pa dang / shing drung na gnas pa dang / khang stong na gnas pas chos gang dag rgyun mi 'chad par yid la bya/ tshe dang ldan pa</text></item>
<item><p>258a3</p><section>mdo sde</section><text>kun dga' bo dge slong dgon pa na gnas pa dang / shing drung na gnas pa dang / khang stong na gnas pas chos gnyis rgyun mi 'chad par yid la bya ste zhi gnas dang / lhag mthong ngo / /tshe dang ldan pa dag zhi gnas kun tu bsten cing bsgoms te mang du byas pas don</text></item>
<item><p>258a4</p><section>mdo sde</section><text>gang nyams su myong bar 'gyur/ lhag mthong kun tu bsten cing bsgoms te mang du byas pas don gang nyams su myong bar 'gyur/ tshe dang ldan pa kun dga' bo zhi gnas kun du bsten cing bsgoms te mang du byas pas ni lhag mthong la brten te rnam par grol bar 'gyur ro/ /</text></item>
<item><p>258a5</p><section>mdo sde</section><text>lhag mthong kun du bsten cing bsgoms te mang du byas pas ni zhi gnas la brten te rnam par grol bar 'gyur ro/ /tshe dang ldan pa kun dga' bo zhi gnas dang lhag mthong yongs su bsgoms pa'i 'phags pa nyan thos thos pa dang ldan pa'i sems ni khams kyi sgo nas rnam par grol bar 'gyur</text></item>
<item><p>258a6</p><section>mdo sde</section><text>ro/ /tshe dang ldan pa dag khams rnams gang dag yin/ tshe dang ldan pa kun dga' bo spong ba'i khams gang yin pa dang / 'dod chags dang bral ba'i khams gang yin pa dang / 'gog pa'i khams gang yin pa'o/ /tshe dang ldan pa dag gang spangs pa la spong ba'i</text></item>
<item><p>258a7</p><section>mdo sde</section><text>khams zhes bya/ gang las 'dod chags dang bral ba la 'dod chags dang bral ba'i khams zhes bya/ gang 'gags pa la 'gog pa'i khams zhes bya/ tshe dang ldan pa kun dga' bo 'du byed thams cad spangs pa la spong ba'i khams zhes bya'o/ /'du byed thams cad</text></item>
<item><p>258b1</p><section>mdo sde</section><text>las 'dod chags dang bral ba la 'dod chags dang bral ba'i khams zhes bya'o/ /'du byed thams cad 'gags pa la 'gog pa'i khams zhes bya'o/ /de nas tshe dang ldan pa kun dga' bo dge slong lnga brgya po rnams kyis bshad pa la mngon par bstod de rjes su yi rangs nas</text></item>
<item><p>258b2</p><section>mdo sde</section><text>bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/ /btsun pa dge</text></item>
<item><p>258b3</p><section>mdo sde</section><text>slong dgon pa na gnas pa dang / shing drung na gnas pa dang / khang stong na gnas pas chos gang dag rgyun mi 'chad par yid la bgyi/ kun dga' bo dge slong dgon pa na gnas pa dang / shing drung na gnas pa dang / khang stong na gnas pas chos gnyis</text></item>
<item><p>258b4</p><section>mdo sde</section><text>rgyun mi 'chad par yid la bya ste/ zhi gnas dang / lhag mthong ngo / /btsun pa zhi gnas kun du bsten cing bsgoms te mang du bgyis pas don gang nyams su myong bar 'gyur lags/ lhag mthong kun tu bsten cing bsgoms te mang du bgyis pas don gang nyams</text></item>
<item><p>258b5</p><section>mdo sde</section><text>su myong bar 'gyur lags/ kun dga' bo zhi gnas kun tu bsten cing bsgoms te mang du byas pas ni lhag mthong la brten te rnam par grol bar 'gyur ro/ /lhag mthong kun du bsten cing bsgoms te mang du byas pas ni zhi gnas la brten te rnam par grol bar 'gyur ro/ /</text></item>
<item><p>258b6</p><section>mdo sde</section><text>kun dga' bo zhi gnas dang lhag mthong yongs su bsgoms pa'i 'phags pa nyan thos thos pa dang ldan pa'i sems ni khams kyi sgo nas rnam par grol bar 'gyur ro/ /btsun pa khams rnams gang dag lags/ kun dga' bo spong ba'i khams gang yin pa dang /</text></item>
<item><p>258b7</p><section>mdo sde</section><text>'dod chags dang bral ba'i khams gang yin pa dang / 'gog pa'i khams gang yin pa'o/ /btsun pa gang spangs pa la spong ba'i khams zhes bgyi/ gang las 'dod chags dang bral ba la 'dod chags dang bral ba'i khams zhes bgyi/ gang 'gags pa la</text></item>
<item><p>259a1</p><section>mdo sde</section><text>'gog pa'i khams zhes bgyi/ kun dga' bo 'du byed thams cad spangs pa la spong ba'i khams zhes bya'o/ /'du byed thams cad las 'dod chags dang bral ba la 'dod chags dang bral ba'i khams zhes bya'o/ /'du byed thams cad 'gags</text></item>
<item><p>259a2</p><section>mdo sde</section><text>pa la 'gog pa'i khams zhes bya'o/ /btsun pa ston pa dang nyan thos rnams 'di lta ste/ tshig gi mchog gis 'di kho na ltar don dang don du 'thun zhing 'dra ba dang / tshig dang tshig tu 'thun zhing 'dra ba dang / yi ge dang yi ger 'thun zhing 'dra ba ni ngo mtshar</text></item>
<item><p>259a3</p><section>mdo sde</section><text>lags so/ /de ci'i slad du zhe na/ btsun pa 'dir bdag gnas brtan dge slong rgan po ga la ba der mchis nas/ gnas brtan dge slong rgan po la don 'di nyid tshig 'di rnams dang / yi ge 'di rnams kyis smras na yang / de ltar bcom ldan 'das</text></item>
<item><p>259a4</p><section>mdo sde</section><text>kyis ji skad bka' stsal pa kho na bzhin du des bdag la don 'di nyid tshig 'di rnams dang / yi ge 'di rnams kyis smras pa'i lan btab ste/ bdag gnas brtan dge slong rgan pos bshad pa la mngon par bstod de rjes su yi rangs nas/ dge slong lnga brgya po</text></item>
<item><p>259a5</p><section>mdo sde</section><text>rnams ga la ba der mchis te/ dge slong lnga brgya po rnams la don 'di nyid tshig 'di rnams dang / yi ge 'di rnams kyis smras na yang / da ltar bcom ldan 'das kyis ji skad bka' stsal pa kho na bzhin du de dag gis kyang bdag la don 'di nyid tshig 'di</text></item>
<item><p>259a6</p><section>mdo sde</section><text>rnams dang / yi ge 'di rnams kyis smras pa'i lan btab ste/ btsun pa ston pa dang nyan thos rnams 'di lta ste/ tshig gi mchog gis 'di kho na ltar don dang don du 'thun zhing 'dra ba dang / tshig dang tshig tu 'thun zhing 'dra ba dang / yi ge dang yi ger 'thun zhing 'dra</text></item>
<item><p>259a7</p><section>mdo sde</section><text>ba de ni ngo mtshar lags so/ /bcom ldan 'das kyis bka' stsal pa/ kun dga' bo khyod kyis dge slong rgan po su yin shes sam/ gsol pa btsun pa dge slong rgan po ni dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/</text></item>
<item><p>259b1</p><section>mdo sde</section><text>srid par kun du sbyor ba yongs su zad pa/ yang dag pa'i shes pas sems shin tu rnam par grol ba lags so/ /dge slong lnga brgya po de dag thams cad kyang dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang</text></item>
<item><p>259b2</p><section>mdo sde</section><text>gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin tu rnam par grol ba sha stag lags so/ /gang gi tshe bcom ldan 'das dang / tshe dang ldan pa kun dga' bos dge slong rgan po dang / dge slong lnga brgya po</text></item>
<item><p>259b3</p><section>mdo sde</section><text>de dag glengs shing bsgrags pa de'i tshe dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa rgan pos las gang dag bgyis na des lo drug cu'i bar du ma'i lto na mchis par gyur lags/ btsun pa las gang dag</text></item>
<item><p>259b4</p><section>mdo sde</section><text>bgyis na des yid rtul bar gyur la rab tu byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag rgan po nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du</text></item>
<item><p>259b5</p><section>mdo sde</section><text>'byung la/ gdon mi za bar 'ong ba'i las de dag byas shing bsags pas na/ rgan po nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i</text></item>
<item><p>259b6</p><section>mdo sde</section><text>khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams</text></item>
<item><p>259b7</p><section>mdo sde</section><text>'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na bskal pa bzang po 'di nyid</text></item>
<item><p>260a1</p><section>mdo sde</section><text>la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang</text></item>
<item><p>260a2</p><section>mdo sde</section><text>mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de na tshong dpon gyi bu zhig gnas brtan zhig las rab tu byung ngo / /gnas brtan de ni dgra</text></item>
<item><p>260a3</p><section>mdo sde</section><text>bcom pa 'dod chags spangs pa zhig go/ /de nas re zhig na yul der dus ston zhig byung nas dge slong gzhon nu des gnas brtan de bslang ste/ bzhengs la spyod yul gyi grong du bzhud do zhes byas so/ /gnas brtan gyis smras pa/ bu da dung sngas kyis re zhig song</text></item>
<item><p>260a4</p><section>mdo sde</section><text>la dge ba'i phyogs gyis shig /lan gnyis lan gsum gyi bar du dge slong gzhon nu des gnas brtan de bslang ste/ bzhengs la spyod yul gyi grong du bzhud ces byas na yang lan gnyis lan gsum gyi bar du gnas brtan gyis bu da dung sngas kyis song la dge ba'i</text></item>
<item><p>260a5</p><section>mdo sde</section><text>phyogs gyis shig ces byas so/ /de nas dge slong gzhon nu lto 'dun can des ngag gi las rtsub po smras te/ khyod lo drug cu'i bar du yang khyim nas ma byung shig /nga ni song zin no zhes byas so/ /bcom ldan 'das kyis bka' stsal pa/ dge slong dag ji snyam</text></item>
<item><p>260a6</p><section>mdo sde</section><text>du sems/ de'i tshe de'i dus na dge slong gzhon nur gyur pa gang yin pa de ni dge slong rgan po 'di yin te/ des dgra bcom pa la sems sdang bar byas nas ngag gi las rtsub po smras pa'i las de'i rnam par smin pas ni lo drug cu'i bar du ma'i lta na 'dug 'dug go/ /</text></item>
<item><p>260a7</p><section>mdo sde</section><text>gzhan yang sngon chos la ser sna byas pa des ni shes rab 'chal par gyur to/ dbang po rnams tshegs chen pos yongs su smin par gyur to/ /des der bslabs pa dang / kha ton byas pa dang / phung po la mkhas pa dang / khams la mkhas pa dang / skye mched la</text></item>
<item><p>260b1</p><section>mdo sde</section><text>mkhas pa dang / rten cing 'brel par 'byung ba la mkhas pa dang / gnas dang gnas ma yin pa la mkhas par byas pa des ni da ltar nga'i bstan pa la rab tu byung ste/ nyon mongs pa thams cad spangs nas dgra bcom pa nyid mngon sum du byas so/ /dge slong dag de bas</text></item>
<item><p>260b2</p><section>mdo sde</section><text>na ngag gi nyes pa spang ba'i phyir 'bad par bya ste/ ci nas rgan po de so so'i skye bor gyur pa'i tshe'i nyes pa de lta bu dag mi 'byung bar bya'o/ /de nyid kyis dgra bcom pa nyid thob pa'i yon tan gyi tshogs de lta bu ni thob par bya ste/ dge slong khyed kyis de ltar bslab par bya'o/ /</text></item>
<item><p>260b3</p><section>mdo sde</section><text>bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //lag pa can zhes bya ba ni/ sangs rgyas bcom ldan 'das la rgyal po rnams dang / blon po chen po rnams</text></item>
<item><p>260b4</p><section>mdo sde</section><text>dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye</text></item>
<item><p>260b5</p><section>mdo sde</section><text>chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das</text></item>
<item><p>260b6</p><section>mdo sde</section><text>bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin</text></item>
<item><p>260b7</p><section>mdo sde</section><text>gyi kun dga' ra ba na bzhugs so/ /de'i tshe mnyan du yod pa na tshong dpon phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las</text></item>
<item><p>261a1</p><section>mdo sde</section><text>chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug</text></item>
<item><p>261a2</p><section>mdo sde</section><text>la mdzes pa/ mdog bzang ba/ gser gyi kha dog can/ yan lag dang nying lag thams cad dang ldan pa/ rang bzhin gyis tshe rabs dran pa zhig btsas so/ /de nas des rang gi lag pa bzung ste/ 'o byed cing mthang la 'jor bar byed la 'khyud par byed de</text></item>
<item><p>261a3</p><section>mdo sde</section><text>tshig tu smras pa/ kye ma bdag gi lag gu gnyis shin tu yun ring mo zhig nas gdod rnyed do/ /kye ma bdag gi lag gu gnyis shin tu yun ring mo zhig nas gdod rnyed do zhes zer ro/ /de nas de btsas pa'i btsas ston byas nas khye'u 'di'i ming ji skad gdags zhes</text></item>
<item><p>261a4</p><section>mdo sde</section><text>ming 'dogs par byed de/ de'i nye du rnams na re 'di btsas ma thag tu lag pa bzung ste 'o byed cing mthang la 'jor la 'khyud par byed pas na de'i phyir khye'u 'di'i ming lag pa can zhes gdags so zhes zer ro/ /de nas khye'u lag pa can pang na 'tsho ba'i ma ma gnyis</text></item>
<item><p>261a5</p><section>mdo sde</section><text>dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad</text></item>
<item><p>261a6</p><section>mdo sde</section><text>kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas gang gi tshe yul der 'jigs pa zhig byung ba de'i tshe skye bo'i tshogs 'jigs par gyur te phan tshun du ci bya gtol med nas rdzas rnams sbed par byed do/ /khye'u</text></item>
<item><p>261a7</p><section>mdo sde</section><text>lag pa can ni lag pa gnyis sbed par byed de/ skye bo'i tshogs la yang 'di skad du/ kye yon gnas rnams la sems sdang bar ma byed cig /tshig rtsub po ma zer cig /kye bdag gi lag gu gnyis shin tu yun ring mo zhig nas gdod rnyed do zhes zer ro/ /de nas</text></item>
<item><p>261b1</p><section>mdo sde</section><text>phyi zhig na khye'u lag pa can rgyal bu rgyal byed kyi tshal du song ba dang / des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma</text></item>
<item><p>261b2</p><section>mdo sde</section><text>stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu des bcom ldan 'das la sems dga' bar byas te/ dga' ba skyes nas bcom ldan 'das kyi zhabs la phyag 'tshal te chos mnyan pa'i phyir bcom ldan</text></item>
<item><p>261b3</p><section>mdo sde</section><text>'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas lag pa can gyis</text></item>
<item><p>261b4</p><section>mdo sde</section><text>'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas pha ma la gsol te bcom ldan 'das kyi bstan pa la rab tu byung nas/ des brtson pa dang / bsgrub pa dang / 'bad</text></item>
<item><p>261b5</p><section>mdo sde</section><text>pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra</text></item>
<item><p>261b6</p><section>mdo sde</section><text>bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas</text></item>
<item><p>261b7</p><section>mdo sde</section><text>sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i snyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang</text></item>
<item><p>262a1</p><section>mdo sde</section><text>gus par smra ba'i gnas su gyur to/ /de dgra bcom pa nyid thob par gyur kyang de bzhin du dge slong rnams la chos ston te/ kye yon gnas rnams la sems sdang bar ma byed cig /tshig rtsub po ma zer cig /kye ma bdag gi lag gu gnyis</text></item>
<item><p>262a2</p><section>mdo sde</section><text>shin tu yun ring mo zhig nas gdod rnyed do zhes zer ro/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa lag pa can gyis las gang dag bgyis shing bsags na des dgra bcom pa nyid thob</text></item>
<item><p>262a3</p><section>mdo sde</section><text>lags na yang de bzhin du kye ma bdag gi lag gu gnyis shin tu yun ring mo zhig nas gdod rnyed do zhes mchi lags/ bcom ldan 'das kyis bka' stsal pa/ dge slong dag gang dag 'di ni las kyi 'bras bu mngon sum du mthong ba yin no/ /des ci las</text></item>
<item><p>262a4</p><section>mdo sde</section><text>bsams te de skad zer ba khyed nyan par 'dod dam/ btsun pa mnyan par 'tshal lags so/ /dge slong dag lag pa can nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las</text></item>
<item><p>262a5</p><section>mdo sde</section><text>de dag byas shing bsags pas na/ lag pa can nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i</text></item>
<item><p>262a6</p><section>mdo sde</section><text>khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus</text></item>
<item><p>262a7</p><section>mdo sde</section><text>can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na de bzhin</text></item>
<item><p>262b1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung</text></item>
<item><p>262b2</p><section>mdo sde</section><text>zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /re zhig na de na dge slong gnyis shig mdza' zhing 'dug ste/ de'i nang na gcig ni dgra bcom pa yang yin la mang du thos pa yang yin no/ /cig shos</text></item>
<item><p>262b3</p><section>mdo sde</section><text>ni so so'i skye bo yang yin la thos pa yang nyung ngo / /de la dgra bcom pa mang du thos pa de ni kun gyis shes pa/ bsod nams chen po dang ldan pa/ gos dang / zas dang / mal cha dang / stan dang / nad gsos dang / sman zong rnams brnyes pa/ g.yar</text></item>
<item><p>262b4</p><section>mdo sde</section><text>'dren pa mang du rnyed pa zhig ste/ gang du g.yar drangs pa der des dge slong mdza' bo de phyi bzhin 'brang ba'i dge sbyong du khrid do/ /re zhig na nyi ma gcig cig dgra bcom pa de yang g.yar drangs te 'gro bar chad pa las phyi bzhin 'brang ba'i dge sbyong de btsal na ma rnyed do/ /</text></item>
<item><p>262b5</p><section>mdo sde</section><text>de nas de mi snang nas des dge slong gzhan zhig khrid pa dang / re zhig na der dge slong gzhon nu sems rgod pa dag gis 'di skad ces smras te/ btsun pa dag gzigs dang / des phyi bzhin 'brang ba'i dge sbyong 'di yang deng ma khrid de gzhan khrid do zhes byas so/ /</text></item>
<item><p>262b6</p><section>mdo sde</section><text>de nas de khros te dgra bcom pa la sems sdang bar byas nas ngag gi las rtsub po smras te/ bdag gis phyin cad de'i lhung bzed bkrus su zin na bdag gi lag pa 'di gnyis med par gyur cig ces byas so/ /bcom ldan 'das kyis bka' stsal pa/ dge slong dag</text></item>
<item><p>262b7</p><section>mdo sde</section><text>ji snyam du sems/ de'i tshe de'i dus na dge slong mdza' bor gyur pa gang yin pa de ni lag pa can 'di yin te/ des dgra bcom pa la sems sdang bar byas te ngag gi las rtsub po smras pa des na tshe rabs lnga brgyar lag pa med par gyur to/ /phyis snying nas 'gyod</text></item>
<item><p>263a1</p><section>mdo sde</section><text>pa skyes te nyes pa la nyes so zhes 'thol zhing bshags te rnam par phye zhing bsal bar byas pa des ni lag pa thob par gyur to/ /des der bslabs pa dang / kha ton du byas pa dang / phung po la mkhas pa dang / khams la mkhas pa dang / skye mched</text></item>
<item><p>263a2</p><section>mdo sde</section><text>la mkhas pa dang / rten cing 'brel par 'byung ba la mkhas pa dang / gnas dang gnas ma yin pa la mkhas par byas pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig</text></item>
<item><p>263a3</p><section>mdo sde</section><text>tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa</text></item>
<item><p>263a4</p><section>mdo sde</section><text>rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan</text></item>
<item><p>263a5</p><section>mdo sde</section><text>'das kyis gsungs pa la mngon par bstod do// //'de gus gsos zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded</text></item>
<item><p>263a6</p><section>mdo sde</section><text>dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha</text></item>
<item><p>263a7</p><section>mdo sde</section><text>dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang /</text></item>
<item><p>263b1</p><section>mdo sde</section><text>gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na bram ze phyug cing nor mang</text></item>
<item><p>263b2</p><section>mdo sde</section><text>la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod</text></item>
<item><p>263b3</p><section>mdo sde</section><text>do/ /de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u mdog ngan pa/ blta na mi sdug pa/ byad ngan pa zhig btsas te/ de btsas ma thag tu de'i ma'i nu ma gnyis la 'o ma med par gyur</text></item>
<item><p>263b4</p><section>mdo sde</section><text>to/ /re zhig na bram ze des de'i ma ma gzhan zhig bkug na de'i 'o ma yang khye'u de'i las kyi rnam par smin pas med par gyur to/ /de nas gang gi tshe de'i phyir 'o ma 'byung ba'i thabs sbyar ba thams cad las kyang 'o ma mi 'byung bar gyur pa de'i tshe de 'de gus gsos nas de'i</text></item>
<item><p>263b5</p><section>mdo sde</section><text>ming 'de gus gsos 'de gus gsos zhes bya bar btags so/ /de bsod nams chung bar grags shing bsod nams chung ba zhig ste gang gi tshe de cher skyes pa de'i tshe lto gang yang mi rnyed do/ /de nas des dge slong sham thabs legs par gyon pa/ gos legs par</text></item>
<item><p>263b6</p><section>mdo sde</section><text>bgos pa dag lhung bzed bung ba'i mdog ltar gnag pa thogs nas mnyan du yod par bsod snyoms la 'gro la/ de dag kyang lag pa yang bkang / lhung bzed kyang bkang ste phyir byung ba mthong ngo / /mthong nas kyang de bcom ldan 'das kyi bstan pa la rab tu 'byung</text></item>
<item><p>263b7</p><section>mdo sde</section><text>bar 'dod par gyur nas des pha ma la gsol te bcom ldan 'das kyi bstan pa la rab tu byung ngo / /de rab tu byung yang lto gang yang mi rnyed nas de skyo bar gyur pa de nyid kyis brtson pa dang / bsgrub pa dang / 'bad pas phol mig lnga pa'i 'khor ba'i 'khor lo 'di nyid</text></item>
<item><p>264a1</p><section>mdo sde</section><text>g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te/</text></item>
<item><p>264a2</p><section>mdo sde</section><text>dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par</text></item>
<item><p>264a3</p><section>mdo sde</section><text>shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas phyis re zhig na bcom ldan 'das</text></item>
<item><p>264a4</p><section>mdo sde</section><text>kyi dri gtsang khang 'phyag pa la zhugs te/ des de phyags nas sham thabs dang chos gos bgos te lhung bzed thogs nas mnyan du yod par bsod snyoms la song ngo / /de nas des bsod snyoms bzang po mang po dag rnyed de/ des de'i dbang po rnams dang 'byung ba chen po rnams tshim</text></item>
<item><p>264a5</p><section>mdo sde</section><text>par gyur to/ /de nas de dbang po tshim par gyur nas bsam gtan dang / rnam par thar pa dang / snyoms par zhugs pa rnams kyis mtshan rangs par 'das par byas so/ /de nas de'i blo skyes pa/ ma la thabs 'di ni bzang po zhig gis bdag gis dge slong gi dge 'dun</text></item>
<item><p>264a6</p><section>mdo sde</section><text>la gsol ba gdab bo snyam mo/ /de nas des dge slong gi dge 'dun thams cad la gsol ba btab pa/ btsun pa dag bdag ni bsod nams chung ste/ gang gi tshe dri gtsang khang du phyag dar bgyis nas bsod snyoms la mchis pa de'i tshe gdod 'drangs par gyur te/ de bas</text></item>
<item><p>264a7</p><section>mdo sde</section><text>na bdag la dge 'dun gyis thugs brtse bar mdzod la gzhan sus kyang dri gtsang khang du phyag dar mi mdzad par gsol zhes byas so/ /de nas bcom ldan 'das kyi dri gtsang khang du sus kyang phyag dar mi bya'o zhes dge 'dun gyis khrims bcas nas des bag yangs su dri gtsang</text></item>
<item><p>264b1</p><section>mdo sde</section><text>khang phyags pa'i 'og tu mnyan du yod par bsod snyoms la 'gro bar byed do/ /de'i tshe na tshe dang ldan pa shA ri'i bu yang 'khor lnga brgya dang rgyal bu rgyal byed kyi tshal du dbyar gnas par dam bcas nas mnyan du yod par lhags te ston pa la gus pa bskyed nas dri gtsang khang du</text></item>
<item><p>264b2</p><section>mdo sde</section><text>phyag dar byas so/ /de nas tshe dang ldan pa 'de gus gsos kyis tshor nas des smras pa/ gnas brtan khyod kyis dri gtsang khang du phyag dar byas pa ni bdag gi ltor bsnun par bas so/ /gnas brtan gyis smras pa ci nyes/ 'de gus gsos kyis smras pa/ gnas</text></item>
<item><p>264b3</p><section>mdo sde</section><text>brtan gang gi tshe bdag gis dri gtsang khang du phyag dar ma byas pa de'i tshe bdag gis bsod snyoms mi rnyed do/ /de nas gnas brtan shA ri'i bus smras pa/ gal te de lta na bdag ga zhig tu g.yar drangs kyis khyod snying ma chung shig dang / bdag gis der khyod la kha</text></item>
<item><p>264b4</p><section>mdo sde</section><text>zas sbyin par bya'o/ /de nas gnas brtan shA ri'i bu 'khor lnga brgya dang bcas pa'i spyan 'dren 'ongs nas 'de gus gsos kyang de dag dang lhan cig tu chas so/ /de nas gang gi tshe khyim bdag de'i sgo dang nye ba zhig tu phyin pa de'i tshe 'de gus gsos kyi las kyi rnam</text></item>
<item><p>264b5</p><section>mdo sde</section><text>par smin pas khyim der thab mo chen po byung ngo / /de nas tshe dang ldan pa 'de gus gsos 'di snyam du sems te/ bdag bsod nams chung ba'i phyir thab mo byung ngo snyam mo/ /de nas phyir log ste gtsug lag khang du song nas smyung bar 'dug go/ /de nas phyi de nyin</text></item>
<item><p>264b6</p><section>mdo sde</section><text>par tshe dang ldan pa shA ri'i bus smras pa/ khyod ci'i phyir ma 'ongs/ des smras pa/ bdag bsod nams chung ba'i phyir der thab mo ji ltar byung ba gnas brtan gyis mi mkhyen tam/ de nas gnas brtan shA ri'i bus de'i nyin par mdun du bcug ste/ khyim de'i</text></item>
<item><p>264b7</p><section>mdo sde</section><text>nang du song nas dge 'dun gyi khrod du 'dug na yang / g.yas g.yos su ni kha zas brims la de la ni 'drim pa'i mis kyang brjed nas de dge 'dun gyi khrod de kho nar lan gnyis su smyung bar gyur to/ /de nas re zhig na gtam de gnas brtan kun dga' bos thos so/ /</text></item>
<item><p>265a1</p><section>mdo sde</section><text>thos nas kyang 'de gus gsos la smras pa/ 'o na khyod rgyal bu rgyal byed kyi tshal 'di nyid du 'dug shig dang bdag gis kha\u0f7cda kyi zas khyer te 'ong ngo zhes byas so/ /gnas brtan kun dga' bo ni bcom ldan 'das las chos kyi phung po brgyad khri lobs pa dang</text></item>
<item><p>265a2</p><section>mdo sde</section><text>dge slong gzhan dag las nyi khri lobs pa de lta bu'i dran pa dang ldan pa yin na/ 'de gus gsos kyi las kyi sgrib pas gnas brtan kun dga' bos kyang brjed par gyur te der yang de lan gsum smyung bar gyur to/ /de nas zhag bzhi lon pa'i tshe gnas brtan kun dga' bos</text></item>
<item><p>265a3</p><section>mdo sde</section><text>bsgrims te bsod snyoms byin na/ de yang phyir 'gro ba'i tshe khyi rnams kyis phrogs te der yang de lan bzhi smyung bar gyur to/ /de nas zhag lnga lon pa'i tshe gnas brtan maud gal gyi bu chen pos thos nas 'de gus gsos kyi phyir bsod snyoms blangs nas rdzu 'phrul gyis chas pa dang /</text></item>
<item><p>265a4</p><section>mdo sde</section><text>'de gus gsos kyi las kyi rnam par smin pas bya'i rgyal po nam mkha' lding gi 'dab lcag gis bsnun nas rgya mtsho'i nang du bor te der yang de lan lnga smyung bar gyur to/ /de nas zhag drug lon pa'i tshe gnas brtan shA ri'i bus thos nas de 'di snyam du sems te/ ma la bdag</text></item>
<item><p>265a5</p><section>mdo sde</section><text>kho nas 'de gus gsos kyi bsod snyoms blang gor ma chag snyam mo/ /de nas gnas brtan shA ri'i bus de'i bsod snyoms blangs nas khyim de nyid du mi snang bar byas te 'de gus gsos kyi gnas khang gi sgor 'ongs so/ /de nas 'de gus gsos kyi las kyi rnam par smin pas</text></item>
<item><p>265a6</p><section>mdo sde</section><text>sgo de yang brag gis 'khor bar gyur to/ /de nas gnas brtan shA ri'i bus rdzu 'phrul gyis sgo dbye'o snyam nas lhung bzed de sa la bzhag pa dang / de yang 'de gus gsos kyi las kyi rnam par smin pas thur du dpag tshad brgyad khri'i 'og na gser gyi sa gzhi yod pa'i steng</text></item>
<item><p>265a7</p><section>mdo sde</section><text>du song nas/ de las kyang gnas brtan shA ri'i bus rdzu 'phrul gyis phyung nas zas de khar gzhug go snyam ste zas de khar bcug na de'i las kyi rnam par smin pas kha de med par phyi la bor bar gyur to/ /de nas tshe dang ldan pa shA ri'i bu 'de gus gsos la skal ba med par</text></item>
<item><p>265b1</p><section>mdo sde</section><text>shes nas skyo bar gyur te/ /der yang btsun pa de lan drug smyung bar gyur to/ /de nas zhag bdun lon pa'i nyin par tshe dang ldan pa 'de gus gsos kyis sems can rnams skyo ba bskyed pa dang / las rnams chud mi za bar bstan pa dang / las kyi stobs gleng ba'i phyir lhung</text></item>
<item><p>265b2</p><section>mdo sde</section><text>bzed thal bas bkang ste/ sangs rgyas la sogs pa dge slong gi dge 'dun gyi spyan sngar 'dug nas chu dang bskyos te 'thungs nas phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas dge slong rnams kyis de mthong nas skyo bar gyur</text></item>
<item><p>265b3</p><section>mdo sde</section><text>te de'i sku gdung la sku gdung gi mchod pa byas so/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa 'de gus gsos kyis las gang dag bgyis na des dgra bcom pa nyid thob par gyur kyang zhag drug</text></item>
<item><p>265b4</p><section>mdo sde</section><text>smyung bar gyur nas zhag bdun pa'i gdugs la phung po'i lhag ma med pa'i mya ngan las 'das pa'i dbyings su yongs su mya ngan las 'das lags/ bcom ldan 'das kyis bka' stsal pa/ dge slong dag 'de gus gsos nyid kyis sngon tshe rabs gzhan dag tu tshogs rnyed cing</text></item>
<item><p>265b5</p><section>mdo sde</section><text>rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ 'de gus gsos nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas</text></item>
<item><p>265b6</p><section>mdo sde</section><text>shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams</text></item>
<item><p>265b7</p><section>mdo sde</section><text>dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong</text></item>
<item><p>266a1</p><section>mdo sde</section><text>khyer bA rA Na sI na khyim bdag cig gi chung ma dad pa dang ldan la dge zhing bsam pa bzang ba zhig 'dug pa de rgyun mi 'chad par dge sbyong dang / bram ze dang / bkren pa dang / sdug cing phongs pa dang / slong ba rnams la sbyin pa dag byed do/ /phyis de'i</text></item>
<item><p>266a2</p><section>mdo sde</section><text>khyim thab shi nas re zhig na de'i bu bdag gi khyim gyi bdag por gyur to/ /de yang ser sna can/ 'jungs pa/ yo byad la kun tu 'dzin pa/ khwa la yang gtor ma mi ster ba zhig ste/ de dge sbyong dang / bram ze dang / bkren pa dang / sdug cing phongs pa dang / slong ba</text></item>
<item><p>266a3</p><section>mdo sde</section><text>rnams mthong na sems sdang bar byed do/ /de'i ma ni sngon gyi lugs bzhin du dge sbyong dang / bram ze dang / bkren pa dang / sdug cing phongs pa dang / slong ba rnams la sbyin pa dang rab tu sbyin pa dag sbyin par byed do/ /de nas de'i bu ser snas non pa des smras pa/ yum bdag</text></item>
<item><p>266a4</p><section>mdo sde</section><text>ma dad kyis sbyin pa ma sbyin cig /des smras pa/ bu gcig khyim 'di na khyim gyi lugs kyis de yin no/ /de nas des logs shig tu zan phog ste bzhag na 'on kyang de zan gyi phyed ni sbyin par byed do/ /phyed ni bdag nyid za'o/ /de nas ser snas non cing khro bas bsgribs pa'i blo</text></item>
<item><p>266a5</p><section>mdo sde</section><text>can des yang dang yang du bkag ste/ thabs ji lta bus bkag kyang de dgag ma nus nas ma la smras pa/ yum bgyi ba zhig mchis kyis khyim gyi phug tu bzhud cig /de nas rang bzhin gyis drang ba de khyim gyi phug tu song ngo / /de nas des sgo bcad de nyi ma gcig zan bcad</text></item>
<item><p>266a6</p><section>mdo sde</section><text>nas des smras pa/ bu bdag bkres so/ /de nas des tshig rtsub po smras te thal ba 'gom cig ces byas so/ /de nas re zhig na nyam nga zhing mi bde la gnod pa dang phrad pa des snying rje rje skad du khus btab kyang zhag drug gi bar smyung du bcug ste ma btang nas shi'o/ /'on kyang ser</text></item>
<item><p>266a7</p><section>mdo sde</section><text>snas bsgribs pa de ma dang bral ba la 'gyod pa med do/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na khyim bdag gi bur gyur pa gang yin pa de ni 'de gus gsos 'di yin te/ des ma la gnod pa byas pa'i las de'i</text></item>
<item><p>266b1</p><section>mdo sde</section><text>rnam par smin pas bskal pa gcig gi bar du sems can dmyal ba chen po mnar med par skyes so/ /rgyu de kho nas da ltar dgra bcom pa nyid mngon sum du byas kyang smyung bar gyur te thal ba zos nas yongs su mya ngan las 'das so/ /dge slong dag 'de gus gsos kyis ni las gzhan</text></item>
<item><p>266b2</p><section>mdo sde</section><text>dag kyang byas shing bsags te/ dge slong dag sngon byung ba 'das pa'i dus na grong khyer bA rA Na sI na bram ze lha la rten pa bA rA Na sI na gnas pa'i bram ze dang / khyim bdag dang / skye bo thams cad kyis kun du bkur sti bya ba dang / bla mar bya ba dang / ri mo bya ba dang / mchod</text></item>
<item><p>266b3</p><section>mdo sde</section><text>cing bkur ba zhig yod do/ /chos nyid kyis na sangs rgyas rnams 'jig rten du mi 'byung ba'i tshe rang sangs rgyas sdug cing phongs pa rnams la snying brtse ba dang / bas mtha'i gnas mal gyis 'tsho ba/ 'jig rten gyi yon gnas gcig pu rnams 'jig rten du 'byung ste/ re zhig</text></item>
<item><p>266b4</p><section>mdo sde</section><text>na rang sangs rgyas gcig cig bA rA Na sI na bsod snyoms la song ba dang / de der lag pa yang bkang / lhung bzed kyang bkang ste phyir byung ba bram ze des mthong nas/ de ser sna skyes te lhung bzed bltas tshur khyer shog ces byas so/ /nyan thos dang rang sangs rgyas rnams ni ma</text></item>
<item><p>266b5</p><section>mdo sde</section><text>bsams par shes pa mi 'jug ste btsun pa des bstan to/ /de nas des sa la pho nas rkang pas bsnun to/ /de nas rang sangs rgyas de smyung bar 'dug kyang bram ze de 'gyod pa ma skyes so/ /dge slong dag ji snyam du sems/ de'i tshe de'i dus na bram zer gyur pa gang yin pa de</text></item>
<item><p>266b6</p><section>mdo sde</section><text>ni 'de gus gsos 'di yin no/ /gzhan yang bcom ldan 'das 'od srung gi ring la rab tu byung ste/ des der tshangs par spyod pa'i gnas bsrungs pa des na da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam</text></item>
<item><p>266b7</p><section>mdo sde</section><text>par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges</text></item>
<item><p>267a1</p><section>mdo sde</section><text>par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi</text></item>
<item><p>267a2</p><section>mdo sde</section><text>rangs te/ bcom ldan 'das kyis gsungs pa la mngon par bstod do// //'khor ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang /</text></item>
<item><p>267a3</p><section>mdo sde</section><text>ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang /</text></item>
<item><p>267a4</p><section>mdo sde</section><text>klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun</text></item>
<item><p>267a5</p><section>mdo sde</section><text>gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe mnyan du yod pa na khyim bdag phyug cing nor mang la longs spyod che ba/ yongs su</text></item>
<item><p>267a6</p><section>mdo sde</section><text>'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa las chung ma la bu</text></item>
<item><p>267a7</p><section>mdo sde</section><text>chags nas/ de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ yan lag dang nying lag thams cad dang ldan pa zhig btsas te/ de btsas ma thag tu khyim gyi mi rnams la bltas nas tshig tu smras pa/ kye ma 'khor ba ni sdug bsngal</text></item>
<item><p>267b1</p><section>mdo sde</section><text>ba'o/ /'khor ba ni mchog tu sdug bsngal ba'o zhes smras nas cang mi zer bar 'dug go/ /de nas de btsas pa'i btsas ston byas nas khye'u 'di'i ming ji skad gdags zhes ming 'dogs par byed de/ nye du rnams na re 'di btsas ma thag tu 'khor ba 'khor ba zhes sgrogs pas na de'i</text></item>
<item><p>267b2</p><section>mdo sde</section><text>phyir khye'u 'di'i ming 'khor ba zhes gdags so zhes zer ro/ /de nas khye'u 'khor ba pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang /</text></item>
<item><p>267b3</p><section>mdo sde</section><text>zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de nas de mthar gyis cher skyes pa dang / de rang bzhin gyis tshe rabs dran pas skye bo'i tshogs la</text></item>
<item><p>267b4</p><section>mdo sde</section><text>chos ston te/ kye bla ma rnams dang / bla ma lta bu rnams dang / pha ma dang / mkhan po dang / slob dpon rnams la tshig rtsub po ma zer cig /'khor ba ni sdug bsngal ba'o/ /'khor ba ni mchog tu sdug bsngal ba'o zhes zer ro/ /de nas phyis re zhig na phan tshun du 'khyam du song</text></item>
<item><p>267b5</p><section>mdo sde</section><text>song ba las rgyal bu rgyal byed kyi tshal du phyin nas/ des sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga'</text></item>
<item><p>267b6</p><section>mdo sde</section><text>ba/ rin po che'i ri bo 'gro ba lta bu kun nas bzang ba mthong nas/ mthong ma thag tu bcom ldan 'das la sems dga' bar gyur to/ /de dga' ba skyes nas bcom ldan 'das kyi zhabs la phyag 'tshal te chos mnyan pa'i phyir bcom ldan 'das kyi spyan sngar 'dug go/ /de nas bcom</text></item>
<item><p>267b7</p><section>mdo sde</section><text>ldan 'das kyis de la 'khor ba las skyo bar 'gyur ba'i chos bstan pa mdzad de/ de thos nas khye'u 'khor ba 'khor ba la nyes par lta ba dang / mya ngan las 'das pa la yon tan du lta bar gyur te pha ma la gsol nas bcom ldan 'das kyi bstan pa la rab tu byung ste/ des brtson pa dang /</text></item>
<item><p>268a1</p><section>mdo sde</section><text>bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs</text></item>
<item><p>268a2</p><section>mdo sde</section><text>pa thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas</text></item>
<item><p>268a3</p><section>mdo sde</section><text>sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /</text></item>
<item><p>268a4</p><section>mdo sde</section><text>de dgra bcom par gyur kyang dge slong rnams la chos ston te/ tshe dang ldan pa dag bla ma rnams dang / bla ma lta bu rnams dang / pha ma dang / mkhan po dang / slob dpon rnams la tshig rtsub po ma zer cig /'khor ba ni sdug bsngal ba'o/ /'khor ba ni mchog tu sdug bsngal ba'o zhes zer</text></item>
<item><p>268a5</p><section>mdo sde</section><text>ro/ /de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa 'khor bas las gang dag bgyis na des tshe rabs lnga brgya'i bar du ma'i lto nas gum pa'i ro byung la/ rab tu byung nas dgra bcom pa nyid mngon sum du bgyis lags/</text></item>
<item><p>268a6</p><section>mdo sde</section><text>bcom ldan 'das kyis bka' stsal pa/ dge slong dag 'khor ba nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ 'khor ba nyid kyis las byas shing bsags</text></item>
<item><p>268a7</p><section>mdo sde</section><text>pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba</text></item>
<item><p>268b1</p><section>mdo sde</section><text>byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong</text></item>
<item><p>268b2</p><section>mdo sde</section><text>dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba</text></item>
<item><p>268b3</p><section>mdo sde</section><text>bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de grong khyer bA rA Na sI na drang srong smra ba kyi nags na rten cing bzhugs so/ /de'i tshe grong khyer bA rA Na sI na tshong dpon gyi bu zhig gnas brtan zhig las rab tu byung ngo / /</text></item>
<item><p>268b4</p><section>mdo sde</section><text>gnas brtan de ni dgra bcom pa 'dod chags spangs pa zhig go/ /de nas re zhig na yul der dus ston zhig byung ngo / /de nas dge slong gzhon nu des gnas brtan de bslang ste/ bzhengs la spyod yul gyi grong du bzhud do zhes byas so/ /gnas brtan gyis smras pa/ bu da dung sngas kyis re zhig</text></item>
<item><p>268b5</p><section>mdo sde</section><text>song la dge ba'i phyogs gyis shig /lan gnyis lan gsum gyi bar du dge slong gzhon nu des gnas brtan de bslang ste bzhengs la spyod yul gyi grong du bzhud ces byas na yang / lan gnyis lan gsum gyi bar du gnas brtan gyis/ bu da dung sngas kyis song la dge ba'i phyogs gyis shig ces</text></item>
<item><p>268b6</p><section>mdo sde</section><text>byas so/ /de nas dge slong gzhon nu lto 'dun can des ngag gi las rtsub pos smras te/ khyod tshe rabs lnga brgya'i bar du yang gson por khyim nas phyir ma byung shig /nga ni song zin no zhes byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na</text></item>
<item><p>268b7</p><section>mdo sde</section><text>dge slong gzhon nur gyur pa gang yin pa de ni 'di yin te/ des dgra bcom pa la sems sdang bar byas nas tshig rtsub po smras pa'i las de'i rnam par smin pas tshe rabs lnga brgya'i bar du ma'i lto nas shi ba'i ro byung nas/ da ltar mir skyes te de dran nas 'khor ba ni sdug bsngal ba'o/ /'khor ba ni</text></item>
<item><p>269a1</p><section>mdo sde</section><text>mchog tu sdug bsngal ba'o zhes zer ba yin no/ /de 'gyod pa skyes te gnas brtan la nyes pa bshags pa dang tshangs par spyod pa'i gnas bsrungs pa des ni da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam</text></item>
<item><p>269a2</p><section>mdo sde</section><text>par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag</text></item>
<item><p>269a3</p><section>mdo sde</section><text>pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis</text></item>
<item><p>269a4</p><section>mdo sde</section><text>gsungs pa la mngon par bstod do// //gang po la sogs pa'i rtogs pa brjod pa brgya pa/ /bam po nyi shu gnyis pa ste tha ma/ sbed pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho</text></item>
<item><p>269a5</p><section>mdo sde</section><text>brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/</text></item>
<item><p>269a6</p><section>mdo sde</section><text>ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang /</text></item>
<item><p>269a7</p><section>mdo sde</section><text>gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /gang gi tshe bcom ldan 'das rgya skegs kyi rna ba can</text></item>
<item><p>269b1</p><section>mdo sde</section><text>gyis spyan drangs te/ yul slo ma can gyi skye bo mang po gdul bar bya ba rnams dad par mdzad pa de'i tshe yul slo ma can na gnas pa'i skye bo'i tshogs thams cad sangs rgyas la gzhol/ chos la 'bab/ dge 'dun la 'bab ste/ 'khod do/ /de'i tshe yul slo ma can na khyim bdag phyug cing nor mang</text></item>
<item><p>269b2</p><section>mdo sde</section><text>la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /de rtse zhing dga' la dga'</text></item>
<item><p>269b3</p><section>mdo sde</section><text>mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u zhig btsas nas btsas ma thag tu de'i lus thams cad phol mig gis zhu lub tu khyab par 'dug ste/ gang gi tshe phol mig de dag rdol ba de'i tshe sha snag bu phyil por gyur te/ de'i lus las</text></item>
<item><p>269b4</p><section>mdo sde</section><text>rnag khrag 'dzag cing dri shin tu mnam pa 'byung ngo / /de nas de'i phas dbang phyug gi stobs kyi shugs kyis nor dang / sngags dang / sman dang / g.yog dang ldan par bdag nyid kyis gsos na/ 'on kyang las kyi stobs kyi shugs thob pas nad de zhi bar ma gyur te lus thams cad de lta bur</text></item>
<item><p>269b5</p><section>mdo sde</section><text>gyur nas ngo tsha ste gos kyis sbed par byed pas na de'i ming sbed pa zhes btags so/ /de nas re zhig na khye'u sbed pa cher skyes nas de'i grogs po na zla rnams mnyan du yod pa'i grong khyer slo ma can du dong dong ba de dag gis de'i pha la smras pa/ yab gal te 'di mnyan du yod par khrid na ni de na sman pa dang /</text></item>
<item><p>269b6</p><section>mdo sde</section><text>sman la sogs pa mchis te mod pas nad de las gso nus so zhes byas so/ /de nas de'i phas tshig de mnyan nas rin po che mang po dang / g.yog rnams byin te mnyan du yod par btang nas de mthar gyis grogs po na zla rnams dang mnyan du yod par phyin na de na sman pa dang / nor dang / sman dang /</text></item>
<item><p>269b7</p><section>mdo sde</section><text>g.yog kyang mang du yod mod kyi/ de'i las las skyes pa'i nad de gso ma nus so/ /de nas phyis re zhig na de rgyal bu rgyal byed kyi tshal du song nas/ de sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par</text></item>
<item><p>270a1</p><section>mdo sde</section><text>byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu de bcom ldan 'das la sems dga' bar gyur to/ /de dga' ba skyes nas bcom ldan 'das kyi zhabs la phyag</text></item>
<item><p>270a2</p><section>mdo sde</section><text>'tshal te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos nas nye</text></item>
<item><p>270a3</p><section>mdo sde</section><text>bar len pa'i phung po lnga nad dang / phol mig dang / zug rngu dang / sdig pa dang / mi rtag pa dang / sdug bsngal ba yin par rtogs te/ 'du byed thams cad mi rtag par rig nas bcom ldan 'das kyi bstan pa la rab tu byung ste/ des brtson pa dang / bsgrub pa dang / 'bad pas phol</text></item>
<item><p>270a4</p><section>mdo sde</section><text>mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas so/ /</text></item>
<item><p>270a5</p><section>mdo sde</section><text>dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes</text></item>
<item><p>270a6</p><section>mdo sde</section><text>pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de'i grogs po na zla de dag kyang skyo bar gyur pa de nyid kyis rab tu</text></item>
<item><p>270a7</p><section>mdo sde</section><text>byung nas de dag tshe dang ldan pa sbed pa ga la ba der song ste phyin nas tshe dang ldan pa sbed pa la 'di skad ces smras so/ /tshe dang ldan pa sbed pa 'jig rten na 'jig pa'i chos can ni gang yin/ 'jig rten na 'jig pa'i chos can ma yin pa ni gang yin/ tshe dang ldan pa dag gzugs ni 'jig pa'i chos</text></item>
<item><p>270b1</p><section>mdo sde</section><text>can yin no/ /de 'gags pa'i mya ngan las 'das pa ni 'jig pa'i chos can ma yin pa'o/ /tshe dang ldan pa dag tshor ba dang / 'du shes dang / 'du byed rnams dang / rnam par shes pa ni 'jig pa'i chos can yin no/ /de 'gags pa'i mya ngan las 'das pa ni 'jig pa'i chos can ma</text></item>
<item><p>270b2</p><section>mdo sde</section><text>yin pa'o/ /tshe dang ldan pa dag ji snyam du sems/ gzugs rtag pa yin nam/ 'on te mi rtag pa yin/ tshe dang ldan pa sbed pa de ni mi rtag pa yin no/ /tshe dang ldan pa dag mi rtag pa gang yin pa de sdug bsngal ba yin nam/ 'on te sdug bsngal ba ma yin/ tshe dang ldan pa sbed pa de ni</text></item>
<item><p>270b3</p><section>mdo sde</section><text>sdug bsngal ba yin no/ /tshe dang ldan pa dag ci mi rtag pa dang / sdug bsngal ba dang / rnam par 'gyur ba'i chos can gang yin pa de la thos pa dang ldan pa'i 'phags pa'i nyan thos 'di snyam du 'di ni bdag gi'o/ /'di ni bdag go/ /'di ni bdag gi bdag yin no snyam du bdag tu 'dzin par 'gyur</text></item>
<item><p>270b4</p><section>mdo sde</section><text>ram/ tshe dang ldan pa sbed pa de ni ma yin no/ /tshe dang ldan pa dag ji snyam du sems/ tshor ba dang / 'du shes dang / 'du byed rnams dang / rnam par shes pa rtag pa yin nam/ 'on te mi rtag pa yin/ tshe dang ldan pa sbed pa de ni mi rtag pa yin no/ /tshe dang ldan pa dag mi rtag pa gang</text></item>
<item><p>270b5</p><section>mdo sde</section><text>yin pa de sdug bsngal ba yin nam/ 'on te sdug bsngal ba ma yin/ tshe dang ldan pa sbed pa de ni sdug bsngal ba yin no/ /tshe dang ldan pa dag ci mi rtag pa dang / sdug bsngal ba dang / rnam par 'gyur ba'i chos can gang yin pa de la thos pa dang ldan pa'i 'phags pa nyan thos 'di snyam du 'di</text></item>
<item><p>270b6</p><section>mdo sde</section><text>ni bdag gi'o/ /'di ni bdag go/ /'di ni bdag gi bdag yin no snyam du bdag tu 'dzin par 'gyur ram/ tshe dang ldan pa sbed pa de ni ma yin no/ /tshe dang ldan pa dag de bas na gzugs ci yang rung ba 'das pa dang / ma 'ongs pa dang / da ltar byung ba'am/ phyi rol lam/ nang ngam/</text></item>
<item><p>270b7</p><section>mdo sde</section><text>rags pa'am/ cha phra ba'am/ ngan pa'am/ bzang po'am/ thag ring ba'am/ nye ba yang rung ste/ de dag thams cad la 'di ni bdag gi ma yin no/ /'di ni bdag ma yin no/ /'di ni bdag gi bdag ma yin no snyam du de ltar yang dag pa ji lta ba bzhin du yang dag pa'i shes rab kyis</text></item>
<item><p>271a1</p><section>mdo sde</section><text>blta bar bya'o/ /tshor ba dang / 'du shes dang / 'du byed rnams ci yang rung ba dang / rnam par shes pa ci yang rung ba 'das pa dang / ma 'ongs pa dang / da ltar byung ba'am/ nang ngam/ phyi rol lam/ rags pa'am/ cha phra ba'am/ ngan pa'am/</text></item>
<item><p>271a2</p><section>mdo sde</section><text>bzang po'am/ thag ring ba'am/ nye ba yang rung ste/ de dag thams cad la 'di ni bdag gi ma yin no/ /'di ni bdag ma yin no/ /'di ni bdag gi bdag ma yin no snyam du de ltar yang dag pa ji lta ba bzhin du yang dag pa'i shes rab kyis blta bar bya'o/ /tshe dang ldan pa dag de ltar</text></item>
<item><p>271a3</p><section>mdo sde</section><text>lta ba'i thos pa dang ldan pa'i nyan thos ni gzugs las kyang skyo bar 'gyur ro/ /tshor ba dang / 'du shes dang / 'du byed rnams dang / rnam par shes pa las kyang skyo bar 'gyur te/ skyo na 'dod chags dang bral bar 'gyur ro/ /'dod chags dang bral na rnam par grol bar 'gyur ro/ /</text></item>
<item><p>271a4</p><section>mdo sde</section><text>rnam par grol ba na bdag gi skye ba zad do/ /tshangs par spyod pa spyad zin to/ /bya ba byas so/ /srid pa 'di las gzhan mi shes so snyam du rnam par grol ba'i ye shes mthong ba kho nar 'gyur ro/ /chos kyi rnam grangs 'di bshad pa na grogs po na zla de rnams chos rnams la chos kyi mig rdul med</text></item>
<item><p>271a5</p><section>mdo sde</section><text>cing dri ma dang bral bas rnam par dag go/ /de nas dge slong dag the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa sbed pas las gang dag bgyis na des de'i lus 'di lta bur mi sdug cing nad mang la dri nga bar gyur lags/ las gang dag</text></item>
<item><p>271a6</p><section>mdo sde</section><text>bgyis na/ des blo rno zhing gsal bar gyur te rab tu byung nas kyang dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag sbed pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/</text></item>
<item><p>271a7</p><section>mdo sde</section><text>gdon mi za bar 'ong ba'i las de dag byas shing bsags pas na/ sbed pa nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i</text></item>
<item><p>271b1</p><section>mdo sde</section><text>khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal</text></item>
<item><p>271b2</p><section>mdo sde</section><text>pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer bA rA Na sI na tshong dpon zhig 'dug pa de tshong dpon gzhan zhig dang mi mdza' nas des rgyal po la nor mang po phul te gsol ba btab pa/</text></item>
<item><p>271b3</p><section>mdo sde</section><text>lha tshong dpon 'dis nongs pa bgyis kyis 'di chad pas gcad cing tshar gcad par gsol zhes byas so/ /de nas rgyal pos gnang ste de nyid chad pas gcod du bcug go/ /de nas des bdag gi khyim du bkug nas lcag gis gzhus so/ /de nas lus las khrag byung nas dug drag</text></item>
<item><p>271b4</p><section>mdo sde</section><text>po'i phye ma mang pos btab ste des de'i lus de sha snag bu bzhin du phyil por 'dug par gyur to/ /de nas tshong dpon de'i grogs po rnams kyis de la ji ltar byas pa thos nas de dag bsdongs te yo byad kyi khyad par dag gis nad de las sos par byas so/ /de nas de skyo bar gyur pa de kho nas</text></item>
<item><p>271b5</p><section>mdo sde</section><text>khyim nas byung ste rab tu byung nas des slob dpon med par byang chub kyi phyogs dang 'thun pa'i chos sum cu rtsa bdun bsgoms te rang sangs rgyas kyi byang chub mngon sum du byas so/ /de nas de'i sems skyes pa tshong dpon des ni bdag gi rgyud las bsod nams ma yin pa chen po bskyed kyis</text></item>
<item><p>271b6</p><section>mdo sde</section><text>med na ma la bdag de'i thad du song la skyo ba bskyed par bya gor ma chag snyam mo/ /de nas de'i mdun du song nas steng gi nam mkha' la mngon par 'phags te/ cho 'phrul \u0fa3ma pa sna tshogs bstan to/ /so so'i skye bo rnams ni rdzu 'phrul gyis myur du dad par byed do/ /de sdong po rtsa ba nas</text></item>
<item><p>271b7</p><section>mdo sde</section><text>bcad pa bzhin du rkang pa la phyag 'tshal nas thal mo sbyar te bcom ldan 'das de la gsol ba btab pa/ yon gnas chen po mar gshegs/ khyod la bdag gis nongs pa bgyis kyis/ de yang khyod nyid las brten te 'byung bar bgyi'o zhes byas te/ des rang sangs rgyas de la</text></item>
<item><p>272a1</p><section>mdo sde</section><text>bzod pa gsol nas bshos gsol te na bza' phul nas smon lam btab pa/ bdag khros te khyod la nongs pa bgyis pa de'i las kyi rnam par smin pa bdag gis myong bar ma gyur cig bdag gis bkur sti bgyis pa 'dis ni yon tan 'di lta bu dag bdag gis thob par gyur cig /</text></item>
<item><p>272a2</p><section>mdo sde</section><text>'di bas kyang ches khyad par du 'phags pa'i ston pa mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na tshong dpon du gyur pa gang yin pa de ni sbed pa 'di yin te las de'i</text></item>
<item><p>272a3</p><section>mdo sde</section><text>mthus tshe rabs lnga brgya'i bar du lcag 'og tu shi'o/ /rgyu de kho nas da ltar yang lus 'di 'dra ba thob par gyur to/ /gzhan yang bcom ldan 'das 'od srung gi ring la grogs po na zla rnams dang lhan cig tu rab tu byung ste/ der de dag gis tshangs par spyod pa'i gnas bsrungs pa des ni da ltar dgra</text></item>
<item><p>272a4</p><section>mdo sde</section><text>bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las</text></item>
<item><p>272a5</p><section>mdo sde</section><text>'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /</text></item>
<item><p>272a6</p><section>mdo sde</section><text>bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //mi sdug pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po</text></item>
<item><p>272a7</p><section>mdo sde</section><text>rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur</text></item>
<item><p>272b1</p><section>mdo sde</section><text>sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza'</text></item>
<item><p>272b2</p><section>mdo sde</section><text>dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /de'i tshe yul b+ha rga zhes bya ba</text></item>
<item><p>272b3</p><section>mdo sde</section><text>na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do/ /</text></item>
<item><p>272b4</p><section>mdo sde</section><text>de rtse zhing dga' la dga' mgur spyod pa las chung ma la bu chags nas/ de zla ba brgyad dam dgu lon pa dang bu byung ste/ khye'u mi sdug pa'i sna grangs brgyad dang ldan pa zhig btsas nas pha ma gnyis bu la chags te de gsos so/ /de nas gang gi tshe de mthar gyis cher skyes pa de'i tshe mi sdug</text></item>
<item><p>272b5</p><section>mdo sde</section><text>pa'i phyir pha ma gnyis kyis khyim nas bskrad do/ /de gang dang gang du song ba de dang der yang yid du mi 'ong ba'i phyir skye bo mang pos bskrad do/ /de dud 'gro'i skye gnas su skyes pa'i srog chags rnams kyis kyang de la gzi brjid kyis brnyas par byed na mir gyur pa rnams kyis lta ci smos te/ de grong</text></item>
<item><p>272b6</p><section>mdo sde</section><text>khyer gyi nang nas bskrad nas skyed mos tshal dung yag cig tu 'dug ste/ des res 'ga' ni 'bras bu dang rtsa ba rnyed na za bar byed do/ /res 'ga' 'bras bu dang rtsa ba ma rnyed na ni rtswa dang / me tog dang / lo ma dag gis 'tsho bar byed do/ /de nas bcom ldan 'das kyis mi sdug pa gdul</text></item>
<item><p>272b7</p><section>mdo sde</section><text>ba'i dus la bab par gzigs nas nyan thos chen po bzhi la bka' stsal pa/ dge slong dag tshur sheg shig dang mi sdug pa gdul lo/ /de nas bcom ldan 'das nyan thos chen po rnams kyis zhabs 'bring byas te/ skyed mos tshal dung yag ga la ba der gshegs pa dang / des bcom</text></item>
<item><p>273a1</p><section>mdo sde</section><text>ldan 'das mthong nas ngo tsha ste phan tshun du bros so/ /de nas bcom ldan 'das kyis ji ltar yang 'bros mi nus par byin gyis brlabs so/ /de nas bcom ldan 'das dang nyan thos chen po rnams 'gog pa'i snyoms par zhugs so/ /de nas 'gog pa las bzhengs te</text></item>
<item><p>273a2</p><section>mdo sde</section><text>bdag nyid mi sdug par sprul to/ /sprul nas kyang kham phor kha zas kyis bkang ba bsnams te mi sdug pa'i thad du gshegs so/ /de nas mi sdug pas mthong ba dang dga' bar gyur nas smras pa/ grogs po chen po ga las 'ongs tshur shog /bdag cag gnyis lhan cig tu</text></item>
<item><p>273a3</p><section>mdo sde</section><text>'dug go zhes byas so/ /de nas bcom ldan 'das kyis de la zas byin te dbang po tshim par gyur nas bcom ldan 'das kyis nyid kyi cha lugs su bsgyur to/ /de nas mi sdug pas sangs rgyas bcom ldan 'das mthong nas gsol pa/ da ni khyod byad gzugs bzang por gyur</text></item>
<item><p>273a4</p><section>mdo sde</section><text>na las gang gi mthu las gyur lags/ bcom ldan 'das kyis bka' stsal pa/ nga la sems dga' bar byed pa zhes bya ba'i rig sngags yod de 'di ni de'i mthu yin no/ /de nas des bcom ldan 'das dang nyan thos chen po 'gog pa'i snyoms par zhugs pa de dag la sems</text></item>
<item><p>273a5</p><section>mdo sde</section><text>dga' ba bskyed de/ des na de'i mi sdug pa med par gyur nas bzang por gyur te rab tu byung nas dgra bcom pa nyid mngon sum du byas so/ /de nas dge slong dag the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa mi sdug pas</text></item>
<item><p>273a6</p><section>mdo sde</section><text>las gang dag bgyis na des 'di lta bur mdog ngan cing reg tu mi bzod pa dang mi sdug pa'i sna grangs brgyad dang ldan par gyur la/ rab tu byung nas dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag mi sdug pa</text></item>
<item><p>273a7</p><section>mdo sde</section><text>nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ mi sdug pa nyid kyis las byas shing bsags pa de dag gzhan su zhig gis nyams su myong bar 'gyur te/</text></item>
<item><p>273b1</p><section>mdo sde</section><text>dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang /</text></item>
<item><p>273b2</p><section>mdo sde</section><text>khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na de bzhin</text></item>
<item><p>273b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rgyal zhes bya ba 'jig</text></item>
<item><p>273b4</p><section>mdo sde</section><text>rten du byung ste/ de phyi zhig na rgyal po'i pho brang 'khor zhig na rten cing bzhugs so/ /de nas yang dag par rdzogs pa'i sangs rgyas rgyal gyis dgongs na/ de'i tshe nye bar gyur pa'i byang chub sems dpa' gnyis yod de/ byang chub sems dpa' shAkya thub pa dang / byams pa'o/ /</text></item>
<item><p>273b5</p><section>mdo sde</section><text>de la byams pa ni rang gi rgyud yongs su smin par gyur la gdul bar bya ba rnams yongs su ma smin/ shAkya thub pa ni rang gi rgyud yongs su ma smin la gdul bar bya ba rnams ni yongs su smin par gzigs so/ /de nas yang dag par rdzogs pa'i sangs rgyas rgyal gyis byang chub sems dpa'</text></item>
<item><p>273b6</p><section>mdo sde</section><text>shAkya thub pa'i rgyud yongs su smin par bya ba'i phyir gangs kyi ri'i steng du gshegs te rin po che'i brag phug tu zhugs nas skyil mo krung bcas te me'i khams la snyoms par zhugs so/ /de'i tshe byang chub sems dpa' shAkya thub pa 'bras bu dang rtsa ba dag gi phyir ri'i rgyal po gangs kyi steng du</text></item>
<item><p>273b7</p><section>mdo sde</section><text>song ste/ de phan tshun song song ba las yang dag par rdzogs pa'i sangs rgyas rgyal sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga'</text></item>
<item><p>274a1</p><section>mdo sde</section><text>ba/ rin po che'i ri bo 'gro ba lta bu kun nas bzang ba mthong nas/ de mthong ma thag tu des nyin mtshan bdun gyi bar du rkang pa ya gcig gis 'greng ste tshigs su bcad pa gcig gis bstod pa de lta bu'i sems rtse gcig tu bya ba thob ste/ skyes bu khyu mchog khyod 'dra'i</text></item>
<item><p>274a2</p><section>mdo sde</section><text>dge sbyong chen po gzhan dag lha yul sa la med/ /'jig rten 'di na'ang yong gis med la rnam thos bu yi pho brang na yang med/ /lha yi pho brang gnas mchog dag na'ang med la phyogs dang phyogs mtshams dag na'ang med/ /ri dang nags su bcas pa'i sa steng rgyas pa ma lus</text></item>
<item><p>274a3</p><section>mdo sde</section><text>bskor kyang ga la yod/ /ces bstod do/ /de nas yang dag par rdzogs pa'i sangs rgyas rgyal gyis byang chub sems dpa' shAkya thub pa'i rgyud yongs su smin par gzigs nas legs so zhes bya ba byin te/ skyes bu dam pa legs so legs so/ /bram ze dam pa de ring du/</text></item>
<item><p>274a4</p><section>mdo sde</section><text>de bzhin gshegs la legs bstod pa'i/ /stobs dang brtson 'grus rdzogs pa 'dis/ /bskal pa dgu zhig 'dums par gyur/ /ces gsungs so/ /de nas bcom ldan 'das de lha che bar grags pa rnams kyis zhabs 'bring byas te phug de'i nang na bzhugs pa dang phug de'i</text></item>
<item><p>274a5</p><section>mdo sde</section><text>nang na gnas pa'i lha chung bar grags pa zhig yod pa des phug de'i nang du 'gro ma nus so/ /de nas des mig mi sdug par bsgyur te bcom ldan 'das la bsdigs so/ /des yun ring mo zhig tu bsdigs kyang bcom ldan 'das la gnod pa byed ma nus nas des dad pa rnyed de drang srong 'di</text></item>
<item><p>274a6</p><section>mdo sde</section><text>ni bzang po zhig ste brtul zhugs grub pa zhig go snyam mo/ /de nas des lus rgyas par sprul nas bcom ldan 'das kyi zhabs la phyag 'tshal te bzod pa gsol nas bshos kyang gsol to/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i</text></item>
<item><p>274a7</p><section>mdo sde</section><text>dus na phug de na gnas pa'i lhar gyur pa gang yin pa de ni mi sdug pa 'di yin te/ las de'i rnam par smin pas 'khor bar sdug bsngal mtha' yas pa myong bar gyur la da ltar yang rgyu de kho nas mi sdug par gyur to/ /des phyis sems dga' ba bskyed pa des ni 'di'i mi sdug pa med par</text></item>
<item><p>274b1</p><section>mdo sde</section><text>gyur te bzang por gyur nas rab tu byung la dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang</text></item>
<item><p>274b2</p><section>mdo sde</section><text>gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/</text></item>
<item><p>274b3</p><section>mdo sde</section><text>dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //gang gA pa zhes bya ba ni/ sangs rgyas bcom ldan 'das la rgyal po rnams</text></item>
<item><p>274b4</p><section>mdo sde</section><text>dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci</text></item>
<item><p>274b5</p><section>mdo sde</section><text>rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas</text></item>
<item><p>274b6</p><section>mdo sde</section><text>bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa grong khyer bA rA Na sI na drang srong smra ba kyi nags na rten</text></item>
<item><p>274b7</p><section>mdo sde</section><text>cing bzhugs so/ /de'i tshe bA rA Na sI na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang</text></item>
<item><p>275a1</p><section>mdo sde</section><text>lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod kyang bu yang med bu mo yang med nas de lag pa la rkom tshugs bcas te bsams pa/ bdag gi khyim nor du ma dang ldan du zin kyang / bdag la bu yang med bu mo yang med pas</text></item>
<item><p>275a2</p><section>mdo sde</section><text>bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go/ /de nas dge sbyong dang / bram ze dang / ltas mkhan dang / mdza' bo dang / gnyen dang / rtsa lag gzhan dag gis lha la gsol ba thob cig</text></item>
<item><p>275a3</p><section>mdo sde</section><text>ces de la bsgo'o/ /de nas de bud med de bu 'dod pa'i phyir lha gu lang dang / chu lha dang / ku be ra dang / brgya byin dang / tshangs pa la sogs pa dang / lha'i khyad par gzhan dag la yang gsol ba 'debs te/ 'di lta ste/ kun dga' ra ba'i lha dang / nags tshal gyi lha dang /</text></item>
<item><p>275a4</p><section>mdo sde</section><text>lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig skyes pa dang / chos 'thun pa pa dang / rtag tu phyi bzhin 'brang ba'i lha rnams la yang gsol ba 'debs te/ 'jig rten na yang gsol ba btab pa'i rgyus bu dang bu mo skye bar 'gyur ro</text></item>
<item><p>275a5</p><section>mdo sde</section><text>zhes bya ba'i gtam de yod mod kyi/ de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na ni 'khor los sgyur ba'i rgyal po chen po bzhin du re re la yang bu stong stong yod par 'gyur ba'i rigs so/ /ye ni gnas gsum tshogs pa las</text></item>
<item><p>275a6</p><section>mdo sde</section><text>bu dang bu mo skye bar 'gyur te/ gsum gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang / dri za 'ongs pa ste gnas 'di gsum tshogs pa las bu dang bu mo skye bar 'gyur ro/ /de nas de yang gsol ba 'debs pa lhur</text></item>
<item><p>275a7</p><section>mdo sde</section><text>byed cing 'dug la sems can zhig kyang sems can gyi ris shig nas shi 'phos te de'i chung ma'i ltor zhugs so/ /bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la ma chags pa yang shes pa dang /</text></item>
<item><p>275b1</p><section>mdo sde</section><text>dus kyang shes la zla mtshan yang shes pa dang / bu chags pa shes pa dang / gang las bu chags pa shes pa dang / khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni lto g.yon logs su</text></item>
<item><p>275b2</p><section>mdo sde</section><text>rten cing gnas so/ /de nas de dga' ches nas khyim thab la sbran pa/ jo bo bdag la sras chags te bdag gi rum g.yas logs su rten cing gnas pa las na khye'ur 'gyur bar nges kyis dgyes pa bskyed du gsol zhes byas nas/ de yang dga' ches te ro stod ni bteg lag pa</text></item>
<item><p>275b3</p><section>mdo sde</section><text>g.yas pa ni brkyang nas/ bdag gis yun ring po nas smon smon pa'i bu'i ngo mthong bar 'ong ngo / /bdag gi bu rung bar gyur cig /mi rung bar ma gyur cig /bdag gi bya ba dag byed par shog shig /gsos pa'i lan phyir gso bar shog shig /nor skal la spyod par shog shig/</text></item>
<item><p>275b4</p><section>mdo sde</section><text>bdag gi rigs rgyud ring du gnas par shog shig /bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod nams dag byas nas de gnyis gang dang gang du skyes shing 'gro ba der 'di song shig ces yon bsngo bar shog</text></item>
<item><p>275b5</p><section>mdo sde</section><text>shig ces dga' ba'i tshig brjod do/ /de nas bu chags par rig nas bu'i rim gro bya ba'i phyir khang steng du nyam rangs su bzhag ste/ grang ba'i tshe grang ba'i yo byad rnams dang / tsha ba'i tshe tsha ba'i yo byad rnams dang / sman pas bstan pa'i zas rnams dang / ha</text></item>
<item><p>275b6</p><section>mdo sde</section><text>cang kha ba ma yin pa rnams dang / ha cang skyur ba ma yin pa rnams dang / ha cang lan tshwa che ba ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha cang bska ba ma yin pa rnams te/ kha ba dang / skyur ba dang / lan tshwa</text></item>
<item><p>275b7</p><section>mdo sde</section><text>dang / mngar ba dang / tsha ba dang / bska ba med pa'i zas rnams kyis bsten cing do shal dang se mo dos lus rnam par bklubs te/ lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang / khri'u'i steng nas khri'u'i steng du rgyu zhing 'og gi sa gzhi la mi 'bab</text></item>
<item><p>276a1</p><section>mdo sde</section><text>pa dang / des yid du mi 'ong ba'i sgra skad ci yang mi thos par byas so/ /de nas de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ yan lag dang nying lag thams cad dang ldan pa zhig btsas nas/ de btsas</text></item>
<item><p>276a2</p><section>mdo sde</section><text>pa'i btsas ston byas te de'i ming gang gA pa zhes btags so/ /de nas khye'u gang ga pa pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis</text></item>
<item><p>276a3</p><section>mdo sde</section><text>'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin du skye drag par gyur to/ /de yang nges par 'byed pa'i cha dang 'thun pa'i dge ba'i rtsa ba dang ldan te/</text></item>
<item><p>276a4</p><section>mdo sde</section><text>khyim na gnas par mi dga' nas des pha ma gnyis kyi rkang pa la phyag 'tshal te gsol ba btab pa/ yab yum bdag bcom ldan 'das kyi bstan pa la rab tu 'byung bar gnang bar mdzad du gsol/ /de nas de'i pha ma gnyis kyi bu gcig pa yin pa'i phyir ma gnang ngo / /de nas gang gA pa'i blo</text></item>
<item><p>276a5</p><section>mdo sde</section><text>skyes pa/ mir skye ba 'thob pa ni rnyed par dka' ba yin/ de bzhin gshegs pa 'byung ba yang rnyed par dka' ba yin/ gzhan du na dbang po phun sum tshogs pa yang rnyed par dka' ba yin na/ ma la bdag bcom ldan 'das kyi bstan pa la rab tu 'byung bar bya ba'i thabs ci yod</text></item>
<item><p>276a6</p><section>mdo sde</section><text>snyam mo/ /de nas de 'di snyam du sems te/ ma la bdag gis smon lam btab la bdag 'chi bar byas te/ ci nas mir skye ba thob nas shin du myur bar rab tu 'byung bar bya'o snyam mo/ /des de ltar bsams nas dug 'thungs na yang ma shi'o/ /me'i nang du mchongs na yang ma shi/</text></item>
<item><p>276a7</p><section>mdo sde</section><text>brag las mchongs na yang ma shi/ chu klung zlog byed kyi nang du mchongs na der yang ma shi nas de'i blo skyes pa/ bdag 'chi bar bya ba'i thabs gzhan ci yod snyam mo/ /de nas de 'di snyam du sems te/ ma la rgyal po ma skyes dgra de ni yong ye gtum zhing brlang la zhe rtsub cing gzu</text></item>
<item><p>276b1</p><section>mdo sde</section><text>lums can zhig yin gyis/ bdag de'i pho brang du song la mtshan mo khyim phugs gdab bo snyam ste/ de rgyal po'i khab kyi grong khyer du song nas nam sros te/ smag la bab pa na khyim 'bigs shing 'dug go/ /de nas srung ma rnams kyis gson por bzung nas rgyal po ma skyes dgra</text></item>
<item><p>276b2</p><section>mdo sde</section><text>la phul te/ lha mi 'di ni rkun ma/ pho brang sun 'byin pa/ nongs pa bgyid pa lags te/ mtshan mo pho brang du khyim phugs btab lags so zhes gsol to/ /de nas rgyal pos nyes pa byed byed pa'i phyir gsad par chad do/ /de nas gshed ma gos sngon po gyon pa/ ka ra bI</text></item>
<item><p>276b3</p><section>mdo sde</section><text>ra'i me tog gi phreng ba mgul tu thogs pa/ lag na mtshon cha thogs pa rnams kyis khrid de lam po che dang / srang dang / lam gyi bzhi mdo dang / sum mdo dang / bsgrags pa'i gnas rnams su 'o dod bos te grong khyer gyi lho sgo nas phyir phyung nas bsil ba'i tshal gyi dur</text></item>
<item><p>276b4</p><section>mdo sde</section><text>khrod du khrid do/ /de khrid pa na gshed ma de dag la smras pa/ kye rgyal po'i bka' 'gyur na mi rung gis rings par rab tu drongs shig ces zer ro/ /de nas gshed ma de rnams kyis rgyal po la gsol to/ /de nas rgyal pos phyir bzlog ste dris pa/ kwa'i mi khyod</text></item>
<item><p>276b5</p><section>mdo sde</section><text>ci'i phyir srog phangs pa yongs su gtong bar 'dod/ de nas des gtam de rgyas par rgyal po la gsol to/ /de nas rgyal po ma skyes dgra ka dam pa'i me tog bzhin du spu zing zhes byas te mchi mas brnang zhing ngu ba'i bzhin gyis kye ma 'di ltar 'di rab tu dbyung ba'i phyir srog</text></item>
<item><p>276b6</p><section>mdo sde</section><text>phangs pa gtong bar 'bad pa las na 'di'i blo'i rgyud ni yongs su smin to/ /'khor ba'i nyes pa ni shin du rtogs so/ /dad pa phun sum tshogs pa ni legs par thob bo zhes dga' ba'i tshig tu brjod do/ /de nas rgyal pos dbugs phyung ste smras pa/ bu gcig</text></item>
<item><p>276b7</p><section>mdo sde</section><text>nga ni khyod kyi srog la dbang gis da song la/ bcom ldan 'das kyi bstan pa la rab tu byung shig ces byas nas de rgyal pos btang ste/ bcom ldan 'das kyi bstan pa la rab tu byung nas/ des brtson pa dang / bsgrub pa dang / 'bad pas phol mig lnga pa'i 'khor</text></item>
<item><p>277a1</p><section>mdo sde</section><text>ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa thams cad spangs nas/ dgra bcom pa nyid</text></item>
<item><p>277a2</p><section>mdo sde</section><text>mngon sum du byas so/ /dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/</text></item>
<item><p>277a3</p><section>mdo sde</section><text>rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /der bcom</text></item>
<item><p>277a4</p><section>mdo sde</section><text>ldan 'das kyis dge slong rnams la bka' stsal pa/ dge slong dag nga'i nyan thos kyi dge slong dad pas rab tu byung ba rnams kyi mchog ni 'di lta ste/ bA rA Na sI'i tshong dpon gyi bu gang ga pa 'di yin no/ /de nas dge slong dag the tsom skyes te/ the tsom thams cad</text></item>
<item><p>277a5</p><section>mdo sde</section><text>gcod pa sangs rgyas bcom ldan 'das la zhus pa/ btsun pa gang gA pas las gang dag bgyis na de dag gi rnam par smin pas de'i lus la mes kyang mi tshugs/ dug dang / mtshon dang / chus kyang 'chi bar mi 'gyur la/ 'dis dgra bcom pa nyid kyang thob par gyur</text></item>
<item><p>277a6</p><section>mdo sde</section><text>lags/ bcom ldan 'das kyis bka' stsal pa/ dge slong dag gang gA pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ gang gA pa</text></item>
<item><p>277a7</p><section>mdo sde</section><text>nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam</text></item>
<item><p>277b1</p><section>mdo sde</section><text>par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs</text></item>
<item><p>277b2</p><section>mdo sde</section><text>shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer bA rA Na sI na rigs ngan dur khrod kyi rdzas la rku ba zhig gnas pa des re zhig na 'gron po dag bcom ste rdzas thob pa dang / de'i phyi bzhin du mi rgod dag gis</text></item>
<item><p>277b3</p><section>mdo sde</section><text>bsnyags pa las re zhig na dur khrod kyis phyogs shig tu rang sangs rgyas shig 'gog pa'i snyoms par zhugs pa de'i mdun du rigs ngan dur khrod kyi rdzas la rku ba des rdzas de bor nas de nyid du yib bo/ /de nas mi rgod de dag gis rang sangs rgyas mthong nas bong rdo dag gis</text></item>
<item><p>277b4</p><section>mdo sde</section><text>kyang bsnun/ mtshon gyis kyang btab/ mes kyang bsregs na 'on kyang de 'gog pa'i snyoms par zhugs pas na des chos gos kyi grwa tsam yang bskyod ma nus so/ /de nas gang gi tshe mi rgod de dag ngal bar gyur te phyir dong ba de'i tshe rang sangs rgyas de khad kyis ting nge</text></item>
<item><p>277b5</p><section>mdo sde</section><text>'dzin las langs so/ /de nas rigs ngan dur khrod kyi rdzas la rku ba des rang sangs rgyas de la bshos gsol nas smon lam btab pa/ bdag gis kyang 'di lta bu'i yon tan dag thob par gyur cig /'di ji ltar gzhan gyis mi tshugs pa de bzhin du bdag kyang gang dang</text></item>
<item><p>277b6</p><section>mdo sde</section><text>gang du skyes pa de dang der gzhan gyis mi tshugs par shog shig /'di bas kyang ches khyad par du 'phags pa'i ston pa mnyes par byed par gyur cig /mi mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag de ji</text></item>
<item><p>277b7</p><section>mdo sde</section><text>snyam du sems/ de'i tshe de'i dus na rigs ngan dur khrod kyi rdzas la rku bar gyur pa gang yin pa de ni gang ga pa 'di yin no/ /gzhan yang bcom ldan 'das 'od srung gi ring la rab tu byung ste/ der 'dis tshangs par spyod pa'i gnas bsrungs pa des ni da ltar dgra bcom</text></item>
<item><p>278a1</p><section>mdo sde</section><text>pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /</text></item>
<item><p>278a2</p><section>mdo sde</section><text>las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar</text></item>
<item><p>278a3</p><section>mdo sde</section><text>bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //sen zhes bya ba ni/ sangs rgyas bcom ldan 'das la rgyal po rnams dang / blon po chen</text></item>
<item><p>278a4</p><section>mdo sde</section><text>po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang /</text></item>
<item><p>278a5</p><section>mdo sde</section><text>lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom</text></item>
<item><p>278a6</p><section>mdo sde</section><text>ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa rgyal po'i khab na 'od ma'i tshal bya ka lan da ka gnas pa na</text></item>
<item><p>278a7</p><section>mdo sde</section><text>rten cing bzhugs so/ /de'i tshe spang spos can gyi grong na bram ze rgyal zhes bya ba zhig gnas pa des/ bram ze ma tha ra'i bu mo shA ri zhes bya ba thob nas gang gi tshe shA ri'i ltor shA ri'i bu zhugs pa de'i tshe bud med de ming po sen dang gzhung gis brgyab na ming po chad pa la thug</text></item>
<item><p>278b1</p><section>mdo sde</section><text>par byed de/ de nas sen blo skyes pa/ 'di'i ltor sems can bsod nams che bar grags pa zhig gis nying mtshams sbyar ba 'dra ste de'i mthu yin gyis/ ma la bdag gis snga nas phyogs 'ga' zhig la brten par bya'o snyam mo/ /de nas sen lho phyogs su song</text></item>
<item><p>278b2</p><section>mdo sde</section><text>nas bstan bcos mang po bslabs so/ /de nas re zhig na mthar gyis shA ri'i bu btsas te/ des lo bcu drug lon pa dang / dbang po'i brda sprod pa lobs nas gzhung gis rtsod pa thams cad tshar bcad do/ /de nas de mthar gyis bcom ldan 'das kyi bstan pa la rab tu byung ngo / /</text></item>
<item><p>278b3</p><section>mdo sde</section><text>de nas re zhig na kun du rgyu sen mu stegs pa de dag thams cad tsha bos tshar bcad nas da ltar dge sbyong gau ta ma'i slob mar khas blangs so zhes thos so/ /thos nas kyang de shas cher chad pa'i 'du shes skyes la/ bstan bcos thams cad la yang mu thug pa med pa'i 'du</text></item>
<item><p>278b4</p><section>mdo sde</section><text>shes skyes so/ /de nas mthar gyis rgyal po'i khab tu phyin pa dang / de'i tshe bcom ldan 'das nang du yang dag 'jog las bzhengs nas 'khor bzhi po rnams la sbrang bu'i sbrang rtsi ma bskol ba dang 'dra ba'i chos ro dang ldan no cog ston to/ /shA ri'i bu yang bcom ldan 'das kyi spyan</text></item>
<item><p>278b5</p><section>mdo sde</section><text>snga na bsil yab thogs te bcom ldan 'das la g.yob cing 'dug go/ /de nas kun du rgyu sen bcom ldan 'das ga la ba der song ste phyin nas/ kun du rgyu sen bcom ldan 'das zla ba tshes pa'i dbyibs lta bur 'khor gyis bskor cing bzhugs te chos ston pa</text></item>
<item><p>278b6</p><section>mdo sde</section><text>dang shA ri'i bu yang bsil yab thogs te bcom ldan 'das la g.yob cing 'dug pa mthong ngo / /mthong nas kyang bcom ldan 'das la 'di skad ces gsol to/ /kye gau ta ma bdag ni thams cad mi 'tshal lo/ /bcom ldan 'das kyis bka' stsal pa/ me'i cha lugs</text></item>
<item><p>278b7</p><section>mdo sde</section><text>can gyi bu bdag ni thams cad mi 'dod do zhes lta ba gang yin pa 'di yang khyod mi 'dod dam/ kye gau ta ma bdag ni thams cad mi 'tshal zhes bgyi ba'i lta ba gang lags pa 'di yang bdag mi 'tshal lo/ /me'i cha lugs can gyi bu 'o na ni khyod de ltar shes shing de ltar lta bar gyur</text></item>
<item><p>279a1</p><section>mdo sde</section><text>na lta ba 'di yang spangs pa dang / bor ba dang / bstsal bar 'gyur la/ lta ba gzhan yang nying mtshams sbyor ba med pa dang / len pa med pa dang / 'byung ba med par 'gyur ro/ /gau ta ma bdag ni de ltar shes shing de ltar lta bas na lta ba 'di yang spangs</text></item>
<item><p>279a2</p><section>mdo sde</section><text>pa dang / bor ba dang / bstsal bar 'gyur la/ lta ba gzhan yang nying mtshams sbyor ba ma mchis pa dang / 'byung ba ma mchis par 'gyur lags so/ /me'i cha lugs can gyi bu 'o na ni khyod skye bo mang po dang 'thun par 'gyur zhing mtshungs par 'gyur te/ skye bo mang po yang</text></item>
<item><p>279a3</p><section>mdo sde</section><text>de ltar lta zhing de skad smra bas na khyod kyang de kho na dang 'dra'o/ /me'i cha lugs can gyi bu dge sbyong ngam bram ze su yang rung ste/ lta ba de nges par spong la lta ba gzhan yang len par mi byed pa de dag ni 'jig rten na nyung ba bas kyang ches nyung zhes bya'o/ /me'i cha lugs can gyi bu lta ba'i</text></item>
<item><p>279a4</p><section>mdo sde</section><text>gnas ni 'di gsum yin te/ gsum gang zhe na/ me'i cha lugs can gyi bu 'di na kha cig ni bdag ni thams cad mi 'dod do zhes de ltar lta zhing de skad smra'o/ /gzhan yang 'di na kha cig ni bdag ni thams cad 'dod do zhes de ltar lta zhing de skad smra'o/ /gzhan yang 'di na kha cig</text></item>
<item><p>279a5</p><section>mdo sde</section><text>ni bdag ni gcig 'dod la gcig ni mi 'dod do zhes de ltar lta zhing de skad smra'o/ /me'i cha lugs can gyi bu de la bdag ni thams cad 'dod do zhes de ltar lta ba gang yin pa'i lta ba 'di ni kun tu 'dod chags par 'gyur gyi kun tu 'dod chags pa med par mi 'gyur ro/ /kun tu zhe sdang</text></item>
<item><p>279a6</p><section>mdo sde</section><text>bar 'gyur gyi kun tu zhe sdang ba med par mi 'gyur ro/ /kun tu gti mug par 'gyur gyi kun tu gti mug pa med par mi 'gyur ro/ /kun tu sbyor bar 'gyur gyi kun tu 'bral bar mi 'gyur ro/ /kun nas nyon mongs par 'gyur gyi rnam par byang bar mi 'gyur ro/ /kun tu 'phel bar</text></item>
<item><p>279a7</p><section>mdo sde</section><text>'gyur gyi kun tu 'bri bar mi 'gyur te/ mngon par dga' ba dang / nye bar len pa dang / lhag par zhen par 'gyur ro/ /me'i cha lugs can gyi bu de la bdag ni thams cad mi 'dod do zhes de ltar lta ba gang yin pa'i lta ba de ni kun tu 'dod chags pa med par 'gyur gyi kun tu</text></item>
<item><p>279b1</p><section>mdo sde</section><text>'dod chags par mi 'gyur ro/ /kun tu zhe sdang ba med par 'gyur gyi kun tu zhe sdang bar mi 'gyur ro/ /kun tu gti mug pa med par 'gyur gyi kun tu gti mug par mi 'gyur ro/ /'bral bar 'gyur gyi kun tu sbyor bar mi 'gyur ro/ /rnam par byang bar 'gyur gyi kun nas nyon</text></item>
<item><p>279b2</p><section>mdo sde</section><text>mongs par mi 'gyur ro/ /kun tu 'bri bar 'gyur gyi kun tu 'phel bar mi 'gyur te/ mngon par dga' ba med pa dang / nye bar len pa med pa dang / lhag par zhen pa med par 'gyur ro/ /me'i cha lugs can gyi bu de la bdag ni gcig ni 'dod la gcig ni mi 'dod do zhes de</text></item>
<item><p>279b3</p><section>mdo sde</section><text>ltar lta ba gang yin pa'i lta ba de la re zhig des 'dod pa gang yin pa de ni kun tu 'dod chags par 'gyur gyi kun tu 'dod chags pa med par mi 'gyur ro/ /kun tu zhe sdang bar 'gyur gyi kun tu zhe sdang ba med par mi 'gyur ro/ /kun tu gti mug par 'gyur gyi kun tu gti mug pa med</text></item>
<item><p>279b4</p><section>mdo sde</section><text>par mi 'gyur ro/ /kun tu sbyor bar 'gyur gyi kun tu 'bral bar mi 'gyur ro/ /kun nas nyon mongs par 'gyur gyi rnam par byang bar mi 'gyur ro/ /kun tu 'phel bar 'gyur gyi kun tu 'bri bar mi 'gyur te/ mngon par dga' ba dang / nye bar len pa dang / lhag par zhen</text></item>
<item><p>279b5</p><section>mdo sde</section><text>par 'gyur ro/ /des mi 'dod pa gang yin pa de ni kun tu 'dod chags pa med par 'gyur gyi kun tu 'dod chags par mi 'gyur ro/ /kun tu zhe sdang ba med par 'gyur gyi kun tu zhe sdang bar mi 'gyur ro/ /kun tu gti mug pa med par 'gyur gyi kun tu gti mug par mi 'gyur</text></item>
<item><p>279b6</p><section>mdo sde</section><text>ro/ /kun tu 'bral bar 'gyur gyi kun tu sbyor bar mi 'gyur ro/ /rnam par byang bar 'gyur gyi kun nas nyon mongs par mi 'gyur ro/ /kun tu 'bri bar 'gyur gyi kun tu 'phel bar mi 'gyur te/ mngon par dga' ba med pa dang / nye bar len pa med pa dang / lhag par</text></item>
<item><p>279b7</p><section>mdo sde</section><text>zhen pa med par 'gyur ro/ /de la thos pa dang ldan pa'i 'phags pa'i nyan thos ni 'di ltar so sor yang dag par rig par slob par byed de/ gal te bdag thams cad 'dod do zhes de ltar lta zhing de skad smra na ni bdag ni thams cad mi 'dod do zhes de ltar lta zhing de skad smra ba gang</text></item>
<item><p>280a1</p><section>mdo sde</section><text>yin pa dang / bdag ni gcig ni 'dod la gcig ni mi 'dod do zhes de ltar lta zhing de skad smra ba gang yin pa de gnyis dang bdag 'gyed par 'gyur ro/ /'gyed par gyur na rtsod par 'gyur ro/ /rtsod par gyur na rnam par 'tshe bar 'gyur ro snyam ste/ 'gyed pa dang</text></item>
<item><p>280a2</p><section>mdo sde</section><text>bcas pa dang / rtsod pa dang bcas pa dang / rnam par 'tshe ba dang bcas par yang dag par mthong nas lta ba de yang spong la lta ba gzhan yang mi len to/ /de ltar na lta ba de yang spong ba dang / 'dor ba dang / sel bar 'gyur la lta ba gzhan yang nying mtshams sbyor bar mi 'gyur</text></item>
<item><p>280a3</p><section>mdo sde</section><text>nye bar len par mi 'gyur/ 'byung bar mi 'gyur ro/ /de la thos pa dang ldan pa'i 'phags pa nyan thos ni 'di ltar so sor yang dag par slob par byed de/ gal te bdag thams cad mi 'dod do zhes de ltar lta zhing de skad smra na ni bdag ni thams cad 'dod do zhes de ltar lta zhing de skad</text></item>
<item><p>280a4</p><section>mdo sde</section><text>smra ba gang yin pa dang / bdag ni gcig ni 'dod la gcig ni mi 'dod do zhes de ltar lta zhing de skad smra ba gang yin pa de gnyis dang bdag 'gyed par 'gyur ro/ /'gyed par gyur na rtsod par 'gyur ro/ /rtsod par gyur na rnam par 'tshe bar 'gyur ro snyam ste/ 'gyed pa dang</text></item>
<item><p>280a5</p><section>mdo sde</section><text>bcas pa dang / rtsod pa dang bcas pa dang / rnam par 'tshe ba dang bcas par yang dag par mthong nas lta ba de yang spong la lta ba gzhan yang mi len to/ /de ltar na lta ba de yang spong ba dang / 'dor ba dang / sel bar 'gyur la lta ba gzhan yang nying mtshams sbyor bar mi</text></item>
<item><p>280a6</p><section>mdo sde</section><text>'gyur/ nye bar len par mi 'gyur/ 'byung bar mi 'gyur ro/ /de la thos pa dang ldan pa'i 'phags pa nyan thos ni 'di ltar so sor yang dag par slob par byed de/ /gal te bdag gcig ni 'dod la gcig ni mi 'dod do zhes de ltar lta zhing de skad smra na ni gcig ni thams cad</text></item>
<item><p>280a7</p><section>mdo sde</section><text>'dod do zhes de ltar lta zhing de skad smra ba gang yin pa dang / bdag ni thams cad mi 'dod do zhes de ltar lta zhing de skad smra ba gang yin pa de gnyis dang bdag 'gyed par 'gyur ro/ /'gyed par gyur na rtsod par 'gyur ro/ /rtsod par gyur na rnam par 'tshe bar 'gyur ro snyam ste/ 'gyed</text></item>
<item><p>280b1</p><section>mdo sde</section><text>pa dang bcas pa dang / rtsod pa dang bcas pa dang / rnam par 'tshe ba dang bcas par yang dag par mthong nas lta ba de yang spong la lta ba gzhan yang mi len to/ /de ltar na lta ba de yang spong ba dang / 'dor ba dang / sel bar 'gyur la lta ba gzhan yang nying mtshams sbyor bar mi</text></item>
<item><p>280b2</p><section>mdo sde</section><text>'gyur/ nye bar len par mi 'gyur/ 'byung bar mi 'gyur ro/ /me'i cha lugs can gyi bu lus 'di ni gzugs can/ rags pa/ 'byung ba chen po bzhi'i rgyu las byung ba ste/ de la ni 'phags pa nyan thos kyis rgyun mi 'chad par skye ba dang / 'jig par rjes su lta bas gnas</text></item>
<item><p>280b3</p><section>mdo sde</section><text>par bya'o/ /'dod chags dang bral bar rjes su lta ba dang / 'gog par rjes su lta ba dang / spangs par rjes su lta bas gnas par bya'o/ /'phags pa nyan thos kyis de la rgyun mi 'chad par skye ba dang / 'jig par lta bas gnas na de'i lus la 'dun pa dang / lus la byams</text></item>
<item><p>280b4</p><section>mdo sde</section><text>pa dang / lus la phangs pa dang / lus la gnas pa dang / lus la zhen pa dang / lus la lhag par zhen pa gang yin pa de la de'i sems zil gyis non cing 'dug par mi 'gyur ro/ /me'i cha lugs can gyi bu tshor ba 'di ni 'di gsum yin te/ gsum gang zhe na/ bde ba</text></item>
<item><p>280b5</p><section>mdo sde</section><text>dang / sdug bsngal ba dang / sdug bsngal yang ma yin bde ba yang ma yin pa ste/ thos pa dang ldan pa'i 'phags pa nyan thos ni gang gi tshe bde ba'i tshor ba myong ba de'i tshe de'i sdug bsngal dang / sdug bsngal yang ma yin bde ba yang ma yin pa'i tshor ba gnyis 'gag par 'gyur te/</text></item>
<item><p>280b6</p><section>mdo sde</section><text>de'i tshe 'phags pa nyan thos kyis bde ba'i tshor ba nyi tshe myong bar 'gyur la/ bde ba'i tshor ba de yang mi rtag pa dang / 'gog pa'i chos can yin no/ /'phags pa nyan thos ni gang gi tshe sdug bsngal gyi tshor ba myong ba de'i tshe de'i bde ba dang / sdug bsngal yang ma yin bde ba</text></item>
<item><p>280b7</p><section>mdo sde</section><text>yang ma yin pa'i tshor ba gnyis 'gag par 'gyur te/ de'i tshe 'phags pa nyan thos kyis sdug bsngal gyi tshor ba nyi tshe myong bar 'gyur la sdug bsngal gyi tshor ba de yang mi rtag pa dang / 'gog pa'i chos can yin no/ /'phags pa nyan thos ni gang gi tshe sdug bsngal yang ma yin</text></item>
<item><p>281a1</p><section>mdo sde</section><text>bde ba yang ma yin pa'i tshor ba myong ba de'i tshe de'i bde ba dang / sdug bsngal gyi tshor ba gnyis 'gag par 'gyur te/ de'i tshe 'phags pa nyan thos kyis sdug bsngal yang ma yin bde ba yang ma yin pa'i tshor ba nyi tshe myong bar 'gyur la/ sdug bsngal yang ma yin</text></item>
<item><p>281a2</p><section>mdo sde</section><text>bde ba yang ma yin pa'i tshor ba de yang mi rtag pa dang / 'gog pa'i chos can yin no/ /de 'di snyam du sems te/ tshor ba 'di rnams kyi gzhi ni gang yin/ skyed pa ni gang yin/ rigs ni gang yin/ 'byung bar byed pa ni gang yin zhe na/ tshor ba 'di rnams kyi gzhi ni reg</text></item>
<item><p>281a3</p><section>mdo sde</section><text>pa'o/ /skyed pa ni reg pa'o/ /rigs ni reg pa'o/ /'byung bar byed pa ni reg pa ste/ reg pa de dang de skyes na tshor ba de dang de dag skye bar 'gyur la/ reg pa de dang de dag 'gags na tshor ba de dang de dag 'gag par 'gyur/ nye bar zhi bar 'gyur/ bsil bar 'gyur/</text></item>
<item><p>281a4</p><section>mdo sde</section><text>med par 'gyur ro snyam nas des bde ba'am/ sdug bsngal ba'am/ sdug bsngal yang ma yin bde ba yang ma yin pa'i tshor ba 'ga' zhig myong na tshor ba de dag gi skye ba dang / med par 'gyur ba dang / nyams pa dang / nyes dmigs dang / nges par 'gyur ba yang dag pa</text></item>
<item><p>281a5</p><section>mdo sde</section><text>ji lta ba bzhin du rab tu shes so/ /des tshor ba de dag gi skye ba dang / med par 'gyur ba dang / nyams pa dang / nyes dmigs dang / nges par 'byung ba yang dag pa ji lta ba bzhin du rab tu shes pas tshor ba skyes so cog la mi rtag par rjes su lta ba dang / 'jig par rjes</text></item>
<item><p>281a6</p><section>mdo sde</section><text>su lta ba dang / 'gog par rjes su lta ba dang / spang bar rjes su lta bas gnas so/ /de lus dang dus mnyam pa'i tshor ba myong ba na lus dang dus mnyam pa'i tshor ba myong ngo snyam du yang dag pa ji lta ba bzhin du rab tu shes so/ /srog dang dus mnyam pa'i tshor ba myong ba na srog</text></item>
<item><p>281a7</p><section>mdo sde</section><text>dang dus mnyam pa'i tshor ba myong ngo snyam du yang dag pa ji lta ba bzhin du rab tu shes te/ srog gi mthar thug nas lus dang bral ba'i 'og tu de'i tshor ba thams cad ma lus par 'di nyid du 'gag par 'gyur/ ma lus par med pa dang / yongs su zad pa dang gtugs par</text></item>
<item><p>281b1</p><section>mdo sde</section><text>'gyur ro/ /de 'di snyam du sems te/ lus dang bral ba'i tshe bde ba'i tshor ba myong na yang sdug bsngal gyi mtha' ni de kho nar zad do/ /lus dang bral ba'i tshe sdug bsngal dang sdug bsngal yang ma yin/ bde ba yang ma yin pa'i tshor ba myong na yang sdug bsngal gyi mtha' ni de</text></item>
<item><p>281b2</p><section>mdo sde</section><text>kho nar zad do snyam mo/ /de bde ba'i tshor ba myong na yang mi ldan pa myong gi ldan pa ni ma yin no/ /sdug bsngal dang / sdug bsngal yang ma yin/ bde ba yang ma yin pa'i tshor ba myong na yang mi ldan pa myong gi ldan pa ni ma yin no/ /mi ldan pa ci dang mi ldan zhe na/ 'dod</text></item>
<item><p>281b3</p><section>mdo sde</section><text>chags dang / zhe sdang dang / gti mug dang mi ldan no/ /skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams dang / sdug bsngal dang mi ldan no zhes nga smra'o/ /</text></item>
<item><p>281b4</p><section>mdo sde</section><text>de'i tshe tshe dang ldan pa shA ri'i bu bsnyen par rdzogs nas zla ba phyed lon pa dang / bcom ldan 'das kyi snam logs su 'greng ste bsil yab thogs nas bcom ldan 'das la g.yob par byed do/ /de nas tshe dang ldan pa shA ri'i bu 'di snyam du sems te/ bcom ldan 'das ni chos</text></item>
<item><p>281b5</p><section>mdo sde</section><text>de dang de dag gi myong ba 'ba' zhig brjod par mdzad/ 'dod chags dang bral ba 'ba' zhig dang / 'gog pa 'ba' zhig dang / dor ba 'ba' zhig brjod par mdzad kyis/ ma la bdag kyang chos de dang de dag spong bar rjes su lta bas gnas par bya gor ma chag /'dod</text></item>
<item><p>281b6</p><section>mdo sde</section><text>chags dang bral bar rjes su lta ba dang / 'gog par rjes su lta ba dang / dor bar rjes su lta bas gnas par bya gor ma chag snyam mo/ /de nas tshe dang ldan pa shA ri'i bu chos de dang de dag la mi rtag par rjes su lta bas gnas pa dang / 'jig par rjes su lta ba dang /</text></item>
<item><p>281b7</p><section>mdo sde</section><text>'dod chags dang bral bar rjes su lta ba dang / 'gog par rjes su lta ba dang / dor bar rjes su lta bas gnas nas len pa med par zag pa rnams las sems rnam par grol lo/ /kun du rgyu sen chos rnams la chos kyi mig rdul med cing dri ma dang bral ba</text></item>
<item><p>282a1</p><section>mdo sde</section><text>skyes so/ /de nas kun du rgyu sen chos mthong / chos thos/ chos rtogs/ chos kyi gting slebs te/ som nyi las rgal/ the tsom las rgal nas gzhan gyi dring mi 'jog cing gzhan gyis bkri ba med la/ ston pa'i bstan pa'i chos rnams la</text></item>
<item><p>282a2</p><section>mdo sde</section><text>mi 'jigs pa thob nas stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang /</text></item>
<item><p>282a3</p><section>mdo sde</section><text>bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas kun du rgyu sen legs par gsungs pa'i chos 'dul ba la rab tu byung ba dang bsnyen par rdzogs shing dge</text></item>
<item><p>282a4</p><section>mdo sde</section><text>slong gi dngos po thob bo/ /de ltar rab tu byung nas tshe dang ldan pa de gcig pu dben pa dang / bag yod pa dang / brtun pa dang / spong ba'i bdag nyid du gnas so/ /gcig pu dben pa dang / bag yod pa dang / brtun pa dang / spong ba'i bdag nyid du</text></item>
<item><p>282a5</p><section>mdo sde</section><text>gnas nas rigs kyi bu rnams gang gi phyir skra dang kha spu bregs te/ gos tshon can bgos nas yang dag pa'i dad pa kho nas khyim nas khyim med par rab tu 'byung bar byed pa'i tshangs par spyod pa bla na med pa'i mthar thug pa de tshe 'di nyid la rang gi mngon par shes pas mngon</text></item>
<item><p>282a6</p><section>mdo sde</section><text>sum du byas te bsgrubs nas nyams su myong ste/ bdag gi skye ba zad do/ /tshangs par spyod pa spyad zin to/ /bya ba byas so/ /'di las srid pa gzhan mi shes so snyam du kun shes par gyur nas tshe dang ldan pa de dgra bcom pa sems shin tu rnam par grol bar gyur</text></item>
<item><p>282a7</p><section>mdo sde</section><text>to/ /der bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge slong so sor yang dag par rig pa thob pa rnams kyi mchog ni 'di lta ste/ dge slong gsus po che 'di yin no/ /de nas dge slong dag the tsom skyes te/</text></item>
<item><p>282b1</p><section>mdo sde</section><text>the tsom thams cad gcod pa sangs rgyas bcom ldan 'das la zhus pa btsun pa gsus po ches las gang dag bgyis na des gzhung gi smra ba chen por gyur la/ rab tu byung nas kyang dgra bcom pa nyid mngon sum du bgyis lags/ bcom ldan 'das kyis bka' stsal pa/</text></item>
<item><p>282b2</p><section>mdo sde</section><text>gsus po che nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ gsus po che nyid kyis las byas shing bsags pa de dag gzhan su zhig gis nyams</text></item>
<item><p>282b3</p><section>mdo sde</section><text>su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags</text></item>
<item><p>282b4</p><section>mdo sde</section><text>pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong</text></item>
<item><p>282b5</p><section>mdo sde</section><text>dag sngon byung ba 'das pa'i dus na/ grong khyer bA rA Na sI na sde dpon zhig la sogs pa mi rgod lnga brgya rkun po la chas so/ /re zhig na de dag song song ba dang / seng ldeng gi nags shig tu phyin nas ded dpon gyis smras pa pad ma lta bu'i mig dang ldan pa dag khyed kyis 'di na</text></item>
<item><p>282b6</p><section>mdo sde</section><text>gzhan gyi mi 'ga' lta yod dam ltos dang / des bdag cag gis gnod sbyin la mchod pa gsol te 'dong ngo zhes byas so/ /de nas mi rgod de dag 'khor 'khor te seng ldeng gi nags de na rang sangs rgyas shig 'dug pa de mthong nas bzung ste sde dpon gyi thad du khrid do/ /de nas mi</text></item>
<item><p>282b7</p><section>mdo sde</section><text>rgod kyi sde dpon gyis sod cig ces bsgo'o/ /de nas rang sangs rgyas des de dag la phan gdags pa'i phyir ngang pa'i rgyal po 'dab ma brkyang ba bzhin du nam mkha' la 'phags nas cho 'phrul rnam pa sna tshogs bstan to/ /de nas mi rgod kyi sde dpon sdong po rtsa ba nas bcad pa</text></item>
<item><p>283a1</p><section>mdo sde</section><text>bzhin du rkang pa la phyag 'tshal nas nyes pa bshags te bshos kyang gsol nas smon lam btab pa/ bdag gis kyang yon tan 'di lta bu dag thob par gyur cig /'di bas kyang ches khyad par du 'phags pa'i ston pa mnyes par byed par gyur cig /mi</text></item>
<item><p>283a2</p><section>mdo sde</section><text>mnyes par byed par ma gyur cig ces byas so/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na mi rgod kyi sde dpon du gyur pa de ni gsus po che chen po 'di yin no/ /gzhan yang bcom ldan 'das 'od srung gi ring la rab</text></item>
<item><p>283a3</p><section>mdo sde</section><text>tu byung nas des der lo khri'i bar du tshangs par spyod pa'i gnas bsrungs te/ des da ltar dgra bcom pa nyid mngon sum du byas so/ /dge slong dag de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las</text></item>
<item><p>283a4</p><section>mdo sde</section><text>gcig tu nges par dkar ba rnams ni rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /dge slong dag de bas na las gcig tu nges par gnag pa rnams dang / las 'dren ma rnams spangs la/</text></item>
<item><p>283a5</p><section>mdo sde</section><text>las gcig tu nges par dkar ba rnams 'ba' zhig la gtad par bya ste/ dge slong khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod</text></item>
<item><p>283a6</p><section>mdo sde</section><text>do// //yang dag sdug ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang /</text></item>
<item><p>283a7</p><section>mdo sde</section><text>gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam</text></item>
<item><p>283b1</p><section>mdo sde</section><text>mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos</text></item>
<item><p>283b2</p><section>mdo sde</section><text>kyi dge 'dun dang bcas pa grong khyer ku shi na gyad kyi nye 'khor shing sa la zung gi tshal na bzhugs so/ /de nas bcom ldan 'das yongs su mya ngan las 'da' ba'i dus la bab pa de'i tshe tshe dang ldan pa kun dga' bo la bka' stsal pa/ kun dga' bo de bzhin gshegs pa ni do nub</text></item>
<item><p>283b3</p><section>mdo sde</section><text>nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur gyis/ shing sA la zung gi bar du de bzhin gshegs pa'i gzims khri shoms la sngas byang phyogs su ston cig /de nas btsun pa de ltar 'tshal lo zhes gsol</text></item>
<item><p>283b4</p><section>mdo sde</section><text>te/ tshe dang ldan pa kun dga' bos bcom ldan 'das kyis bka' stsal pa bzhin du shing sA la zung gi bar du gzims khri bshams te sngas byang phyogs su bstan nas bcom ldan 'das ga la ba de logs su song ste phyin nas/ bcom ldan 'das kyi zhabs la mgo bos phyag</text></item>
<item><p>283b5</p><section>mdo sde</section><text>'tshal te phyogs gcig tu 'greng ngo / /phyogs gcig tu 'greng nas bcom ldan 'das la tshe dang ldan pa kun dga' bos 'di skad ces gsol to/ /btsun pa shing sA la zung gi bar du de bzhin gshegs pa'i gzims khri bshams te sngas byang phyogs su bstan lags so/ /de</text></item>
<item><p>283b6</p><section>mdo sde</section><text>nas bcom ldan 'das gzims khri ga la ba der gshegs te byon nas glo g.yas phyogs kyis gzims te zhabs gshibs te/ zhabs gshibs nas snang ba'i 'du shes dang / dran pa dang / shes bzhin du ldan zhing mya ngan las 'da' ba'i 'du shes 'ba' zhig thugs la</text></item>
<item><p>283b7</p><section>mdo sde</section><text>dgongs nas/ der bcom ldan 'das nam phyed na phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /sangs rgyas bcom ldan 'das yongs su mya ngan las 'das ma thag pa de'i mod la sa chen po ni shin tu g.yos/ skar mda'</text></item>
<item><p>284a1</p><section>mdo sde</section><text>ni ltung / mtha' nas ni ljib lam lam/ bar snang las ni lha'i rnga sgra dag brdungs so/ /sangs rgyas bcom ldan 'das yongs su mya ngan las 'das pa'i mod la nags kyi shing ljon pa'i mchog shing sA la zung 'dud par gyur te/ de bzhin gshegs pa seng ge'i</text></item>
<item><p>284a2</p><section>mdo sde</section><text>thabs su gzims pa la me tog dag gis gtor to/ /sangs rgyas bcom ldan 'das yongs su mya ngan las 'das ma thag pa de'i tshe dge slong zhig gis tshigs su bcad de smras pa/ /sA la'i tshal gyi ljon pa'i mchog /'di gnyis mdzes par ldan pa ste/ /ston pa mya ngan</text></item>
<item><p>284a3</p><section>mdo sde</section><text>'das pa la/ /me tog dag gis yongs su gtor/ /sangs rgyas bcom ldan 'das yongs su mya ngan las 'das ma thag pa de'i tshe lha'i dbang po brgya byin gyis tshigs su bcad de smras pa/ kye ma 'du byed rnams mi rtag /skye zhing 'jig pa'i chos can yin/ /skyes nas 'gag</text></item>
<item><p>284a4</p><section>mdo sde</section><text>par 'gyur ba ste/ /de dag nye bar zhi ba bde/ /sangs rgyas bcom ldan 'das yongs su mya ngan las 'das ma thag pa de'i tshe mi mjed kyi bdag po tshangs pas tshigs su bcad de smras pa/ 'jig rten 'di na sems can kun/ /lus rnams nges par 'dor bar byed/ /'jig</text></item>
<item><p>284a5</p><section>mdo sde</section><text>rten 'di na zla med pa'i/ /ston pa po ni 'di 'dra ba/ /de bzhin gshegs pa stobs brnyes pa/ /spyan ldan yongs su mya ngan 'das/ /sangs rgyas bcom ldan 'das yongs su mya ngan las 'das ma thag pa de'i tshe tshe dang ldan pa ma 'gags pas tshigs su bcad de smras pa/ brtan</text></item>
<item><p>284a6</p><section>mdo sde</section><text>pa'i thugs ldan skyob pa po/ /phyi nang rgyu ba'i dbugs chad de/ /mi g.yo zhi la brten nas kyang / /spyan ldan yongs su mya ngan 'das/ /rnam pa kun gyi mchog ldan pa/ /ston pa gang tshe 'das gyur pa/ /de tshe 'jig pa chen po byung / /de tshe skyi yang bung zhes byed/ /zhum pa</text></item>
<item><p>284a7</p><section>mdo sde</section><text>med pa'i thugs kyis ni/ /tshor ba dang du len par mdzad/ /mar me shi bar gyur pa ltar/ /de yi thugs ni rnam par grol/ /sangs rgyas bcom ldan 'das yongs su mya ngan las 'das nas zhag bdun lon pa de'i tshe tshe dang ldan pa kun dga' bos bcom ldan 'das kyi pur</text></item>
<item><p>284b1</p><section>mdo sde</section><text>zhu gsal bzhen pa skor bzhin du tshigs su bcad de smras pa/ 'dren pa rdzu 'phrul chen po'i rin chen sku/ /tshangs pa'i 'jig rten gshegs pa gang yin te/ /nyid kyi sku las byung ba'i me lces bsregs/ /de ni na bza' lnga brgya phrugs kyis dkris/ /na bza' chos gos</text></item>
<item><p>284b2</p><section>mdo sde</section><text>stong du tshang ba yis/ /sangs rgyas sku ni yongs su dkris par gyur/ /der ni bza' shing nang dang phyi rol gyi/ /rnam pa gnyis ni tshig par yong ma gyur/ /sangs rgyas bcom ldan 'das yongs su mya ngan las 'das nas lo brgya lon pa'i tshe grong khyer pa tra li'i bu zhes bya ba na</text></item>
<item><p>284b3</p><section>mdo sde</section><text>rgyal po mya ngan med rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / mu ge dang / nad rnams</text></item>
<item><p>284b4</p><section>mdo sde</section><text>med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ chos dang ldan pa dang / chos kyi rgyal po chos bzhin du rgyal po byed do/ /de nas phyis re zhig na btsun mo dang lhan cig tu rtse zhing dga' la dga' mgur spyod do/ /de rtse zhing dga' la dga'</text></item>
<item><p>284b5</p><section>mdo sde</section><text>mgur spyod pa las phyis btsun mo la bu chags nas de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa/ mig bya kun la'i mig 'dra ba zhig btsas so/ /de nas de btsas pa'i btsas ston byas nas khye'u 'di'i ming ji skad</text></item>
<item><p>284b6</p><section>mdo sde</section><text>gdags zhes ming 'dogs par byed de/ nye du rnams na re 'di btsas ma thag tu mig bya kun la'i mig 'dra bas na de'i phyir khye'u 'di'i ming kun la zhes gdags so zhes zer ro/ /de nas khye'u kun la pang na 'tsho ba'i ma ma gnyis dang / nu ma snun pa'i ma ma gnyis dang / dri ma</text></item>
<item><p>284b7</p><section>mdo sde</section><text>'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te mtsho'i nang gi pad ma bzhin</text></item>
<item><p>285a1</p><section>mdo sde</section><text>du skye drag par gyur to/ /de nas de rgyan thams cad kyis brgyan nas rgyal po'i pang du blangs te yang dang yang du bltas nas de'i byad gzugs phun sum tshogs pas ngoms par gyur te/ 'jig rten na nga'i bu dang byad gzugs mtshungs pa med do zhes zer ro/ /</text></item>
<item><p>285a2</p><section>mdo sde</section><text>de nas de'i tshe yul sa 'dzin na grong me tog khur chen zhes bya ba zhig yod de/ de na khyim bdag cig gi bu mi'i kha dog las ni 'das/ lha'i kha dog ni ma thob pa zhig btsas te/ de btsas pa na rin po che'i rdzing lha'i spos chus gang ba dang / skyed mos tshal chen po me tog dang</text></item>
<item><p>285a3</p><section>mdo sde</section><text>'bras bu phun sum tshogs pa dang ldan pa 'gro shes pa zhig byung ste/ khye'u de gang dang gang du 'gro ba de dang der rdzing dang skyed mos tshal de 'byung bar 'gyur ro/ /de nas khye'u de'i ming mdzes ldan zhes btags so/ /de nas re zhig na khye'u de cher skyes pa dang me tog khur chen gyi</text></item>
<item><p>285a4</p><section>mdo sde</section><text>grong nas tshong pa kha cig don dag cig la yul pa tra li'i bur dong ste/ de dag gis skyes khyer nas rgyal po mya ngan med kyi thad du dong ngo / /de nas de dag gis rgyal po'i rkang pa la phyag 'tshal te skyes phul nas mdun du 'khod do/ /de nas rgyal po mya ngan med kyis de dag la bu</text></item>
<item><p>285a5</p><section>mdo sde</section><text>kun la bstan te/ kye tshong pa dag khyed 'byam pa na byad gzugs kyi khyad par dang ldan pa 'di lta bu sngan chad gang du yang rung ste res 'ga' mthong ngam zhes dris so/ /de nas tshong pa de dag gis thal mo sbyar ba btud de rkang pa la phyag 'tshal te gyod mi rma bar gsol nas rgyal</text></item>
<item><p>285a6</p><section>mdo sde</section><text>po la gsol pa/ lha bdag cag gi yul na khye'u mdzes ldan zhes bgyi ba mi'i kha dog las ni 'das/ lha'i kha dog ni ma thob pa zhig mchis te/ de btsas pa na rin po che'i rdzing bu lha'i spos chus gang ba dang / skyed mos tshal chen po me tog dang 'bras bu phun sum tshogs</text></item>
<item><p>285a7</p><section>mdo sde</section><text>pa dang ldan pa 'gro shes pa zhig byung ste/ khye'u de gang dang gang du 'gro ba de dang der rdzing dang skyed mos tshal de 'byung bar 'gyur ro zhes byas so/ /de nas rgyal po mya ngan med kyis de thos nas mchog tu ya mtshan du gyur te lta 'dod par gyur nas pho nya btang ste/ rgyal po mya ngan</text></item>
<item><p>285b1</p><section>mdo sde</section><text>med khye'u mdzes ldan blta ba'i phyir 'ong bar 'dod kyis/ khyed kyis bya ba'am bsham pa gang yin pa de gyis shig ces spring ngo / /de nas skye bo phal po che skrag ste/ gal te rgyal po dmag gi dpung chen po dang 'dir 'ongs su zin na gnod pa chen po zhig tu mi 'gyur ram snyam mo/ /</text></item>
<item><p>285b2</p><section>mdo sde</section><text>de nas khye'u de'i bzhon pa bzang po bshams te skyes su mu tig gi do shal 'bum brdzangs nas rgyal po mya ngan med kyi thad du btang ste/ de mthar gyis song song ba dang / grong khyer pa tra li'i bur phyin nas mu tig gi do shal 'bum khyer te rgyal po mya ngan med kyi thad du phyin to/ /de nas rgyal</text></item>
<item><p>285b3</p><section>mdo sde</section><text>po mya ngan med kyis khye'u mdzes ldan gyi byad gzugs mdzes pa dang kha dog rgyas pa dang / lha'i rdzing bu dang / skyed mos tshal mthong nas/ mthong ma thag tu mchog tu ya mtshan du gyur to/ /de nas rgyal po mya ngan med kyis gnas brtan nye bar srung la ya mtshan du bstan pa'i</text></item>
<item><p>285b4</p><section>mdo sde</section><text>phyir khye'u mdzes ldan khrid de khyim bya'i kun dga'i ra bar song ngo / /kun dga'i ra ba de na dgra bcom pa nye bar srung la sogs pa khri brgyad stong gnas so/ /slob pa dang / so so'i skye bo dge ba ni de'i nyis 'gyur du gnas so/ /de nas des gnas brtan gyi rkang pa la phyag 'tshal nas</text></item>
<item><p>285b5</p><section>mdo sde</section><text>chos mnyan pa'i phyir mdun du 'dug go/ /gnas brtan nye bar srung gis kyang de la chos bstan to/ /khye'u de yang rgyud yongs su smin pa zhig ste/ chos thos nas rab tu 'byung 'dod par gyur te/ des rgyal po mya ngan med la gsol nas gnas brtan nye bar srung gi thad du rab tu byung</text></item>
<item><p>285b6</p><section>mdo sde</section><text>ste/ des sbyor ba dang bsgrub pa dang / 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas 'du byed kyi rnam pa thams cad snyil ba dang / ltung ba dang / rnam par 'thor ba dang / rnam par 'jig pa'i chos can yin par rtsad chod de/ nyon mongs pa</text></item>
<item><p>285b7</p><section>mdo sde</section><text>thams cad spangs nas dgra bcom pa nyid mngon sum du byas te/ dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i</text></item>
<item><p>286a1</p><section>mdo sde</section><text>sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas</text></item>
<item><p>286a2</p><section>mdo sde</section><text>su gyur to/ /de nas rgyal po mya ngan med the tsom skyes te gnas brtan nye bar srung la dris pa/ btsun pa mdzes ldan gyis las gang dag bgyis na des byad gzugs 'di lta bu ldan par gyur lags/ las gang dag bgyis na des rin po che'i rdzing lha'i spos chus gang ba dang / skyed</text></item>
<item><p>286a3</p><section>mdo sde</section><text>mos tshal chen po me tog dang 'bras bu phun sum tshogs pa dang ldan pa 'gro shes pa byung bar gyur lags/ gnas brtan nye bar srung gis smras pa/ rgyal po chen po mdzes ldan nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du 'byung la/ gdon</text></item>
<item><p>286a4</p><section>mdo sde</section><text>mi za bar 'ong ba'i las de dag byas shing bsags pas na/ mdzes ldan nyid kyis las byas shing bsags pa de dag gzhan su zhig gis nyams su myong bar 'gyur te/ rgyal po chen po las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams</text></item>
<item><p>286a5</p><section>mdo sde</section><text>dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang / skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa</text></item>
<item><p>286a6</p><section>mdo sde</section><text>brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /rgyal po chen po sngon gang gi tshe bcom ldan 'das yongs su mya ngan las 'das pa de'i tshe tshe dang ldan pa 'od srung chen po 'khor lnga brgya dang / yul ma ga d+hAr ljongs rgyu zhing dong ste/ chos yang dag par bsdu</text></item>
<item><p>286a7</p><section>mdo sde</section><text>bar 'dod pa las re zhig na tshong pa dbul po zhig gis dge slong gi dge 'dun phal cher ston pa dang bral ba'i mya ngan gyis non par gyur la 'gro 'gro bas dub cing lus rdul gyis yog par mthong ngo / /de nas de snying rje skyes nas des 'od srung chen po la sogs pa dge slong lnga brgya cho ga dang ldan pa'i</text></item>
<item><p>286b1</p><section>mdo sde</section><text>khrus la spyan drangs so/ /de nas des chu dron spos sna tshogs kyis bsgos pa phul te dge slong rnams kyi lus bkrus te/ chos gos rnams kyang bkrus so/ /kha zas bzang pos kyang tshim par byas nas skyabs su 'gro ba dang / bslab pa'i gzhi rnams kyang blangs te smon lam btab pa/</text></item>
<item><p>286b2</p><section>mdo sde</section><text>bdag bcom ldan 'das shAkya thub pa'i bstan pa 'di nyid la rab tu byung nas dgra bcom pa nyid mngon sum du byed par gyur cig ces byas so/ /rgyal po chen po ji snyam du sems/ de'i tshe de'i dus na tshong dpon dbul por gyur pa gang yin pa de ni dge slong mdzes ldan 'di yin te/ des dge</text></item>
<item><p>286b3</p><section>mdo sde</section><text>slong dag la cho ga dang ldan pa'i khrus byas pa des na 'di 'di lta bur byad gzugs khyad par can du gyur la/ rin po che'i rdzing lha'i spos chus gang ba dang / skyed mos tshal chen po me tog dang 'bras bu phun sum tshogs pa dang ldan pa'i 'gro shes pa byung bar gyur to/ /des skyabs su</text></item>
<item><p>286b4</p><section>mdo sde</section><text>'gro ba dang bslab pa'i gzhi rnams blangs pa des ni tshe 'di nyid la dgra bcom pa nyid mngon sum du byas so/ /rgyal po chen po de ltar na las gcig tu nges par gnag pa rnams ni rnam par smin pa yang gcig tu nges par gnag par 'gyur ro/ /las gcig tu nges par dkar ba rnams ni</text></item>
<item><p>286b5</p><section>mdo sde</section><text>rnam par smin pa yang gcig tu nges par dkar bar 'gyur ro/ /las 'dren ma rnams ni rnam par smin pa yang 'dren mar 'gyur ro/ /rgyal po chen po de bas na las gcig tu nges par gnag pa rnams dang las 'dren ma rnams spangs la/ las gcig tu nges par dkar</text></item>
<item><p>286b6</p><section>mdo sde</section><text>ba rnams 'ba' zhig la gtad par bya ste/ rgyal po chen po khyod kyis de ltar bslab par bya'o/ /de nas rgyal po mya ngan med gnas brtan nye bar srung gis bshad pa la mngon par bstod de/ rjes su yi rangs nas stan las langs te song ngo / /rtogs pa brjod pa brgya pa las sdom gyi</text></item>
<item><p>286b7</p><section>mdo sde</section><text>tshigs su bcad pa bcu pa rdzogs te/ gang po la sogs pa'i rtogs pa brjod pa brgya pa rdzogs so// //rgya gar gyi mkhan po dzi na mi tra dang / zhu chen gyi lots+tsha ba ban de de ba tsan dras bsgyur te gtan la phab pa// //</text></item>
<item><p>287a1</p><section>mdo sde</section><text>@#/ /rgya gar skad du/ Ar+ya dz+nyA na ka sU tra bud d+ha a ba dA na/ bod skad du/ 'phags pa sangs rgyas kyi rtogs pa brjod pa shes ldan gyi mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/</text></item>
<item><p>287a2</p><section>mdo sde</section><text>bcom ldan 'das yum gyi don du lha rnams kyi gnas sum cu rtsa gsum na shing yongs 'du sa brtol gyi drung na la ba dkar po lta bu'i rdo leb la bzhugs so/ /der lha'i bu zhig la 'chi ba'i snga ltas ngan pa lnga byung ste/ phreng rgyan rnyings pa dang / gos rnyings pa dang / lus dri nga bar</text></item>
<item><p>287a3</p><section>mdo sde</section><text>gyur pa dang / mchan khung nas rngul 'dzag pa dang / rang gi stan la dga' ba med par gyur to/ /skye ba yang mthong ste/ yangs pa'i phag gi mngal du skye bar mthong ngo / /des de mthong nas mya ngan gyis thebs/ smre sngags 'don/ brang rdung zhing ngu la shin tu mong mong por gyur</text></item>
<item><p>287a4</p><section>mdo sde</section><text>to/ /de nas lha'i bu gzhan zhig lha'i bu de ga la ba der song ste/ 'di skad ces smras so/ /lha'i bu khyod 'chi bas 'jigs sam/ smras pa/ lha'i bu bdag 'chi bas 'jigs so/ /lha'i bu de ci'i phyir zhe na/ bdag lha rnams kyi gnas sum cu rtsa gsum 'dir lha'i bza' ba ni zos/</text></item>
<item><p>287a5</p><section>mdo sde</section><text>lha'i btung ba ni 'thungs/ lha'i bgo ba ni bgos na/ de nas phyir yangs pa'i phag gi mngal du skye bar mthong ste/ der bdag bshang ba za zhing mtshon gyis 'chi bar 'gyur te/ lha'i bu de lta bas na bdag 'chi bas 'jigs so/ /smras pa/ lha'i bu khyod 'chi bas ma 'jigs shig /de</text></item>
<item><p>287a6</p><section>mdo sde</section><text>ci'i phyir zhe na/ lha'i bu 'di ltar de bzhin gshegs pa dgra bcom pa yang dag par rdzogs pa'i sangs rgyas bcom ldan 'das de yum gyi don du sum cu rtsa gsum gyi gnas 'di na shing yongs 'du sa brtol gyi drung na la ba dkar po lta bu'i rdo leb la bzhugs te/ ci ste lha'i bu khyod kyis bcom</text></item>
<item><p>287a7</p><section>mdo sde</section><text>ldan 'das de la phyag tshol dang / bcom ldan 'das de 'dir gshegs te/ des khyod ngan song rnams las grol bar mdzad do/ /de ci'i phyir zhe na/ lha'i bu sangs rgyas bcom ldan 'das ni thugs rje chen pos sems can yongs su ma btang ba yin no/ /de nas lha'i bu de stan las</text></item>
<item><p>287b1</p><section>mdo sde</section><text>langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas ched du brjod pa 'di ched du lan gsum brjod de/ bcom ldan 'das de bzhin gshegs pa la phyag 'tshal lo/ /bcom</text></item>
<item><p>287b2</p><section>mdo sde</section><text>ldan 'das de bzhin gshegs pa la phyag 'tshal lo/ /bdag la thugs brtse ba'i slad du bcom ldan 'das de 'dir gshegs su gsol/ bdag ngan song du skye ba rnams las grol bar mdzad du gsol/ de nas bcom ldan 'das kyis lha'i bu de'i lhag pa'i bsam pa thugs</text></item>
<item><p>287b3</p><section>mdo sde</section><text>su chud nas/ lha'i bu de ga la ba der gshegs te gdan bshams pa de la bzhugs so/ /bzhugs nas bcom ldan 'das kyis lha'i bu de la 'di skad ces bka' stsal to/ /lha'i bu khyod 'chi bas 'jigs sam/ gsol pa/ bcom ldan 'das bdag 'gum pas 'jigs</text></item>
<item><p>287b4</p><section>mdo sde</section><text>lags so/ /de ci'i slad du zhe na/ yangs pa'i phag gi mngal mi sdug par skye bar mthong lags te/ der bdag skyes nas bshang ba 'tshal zhing mtshon gyis 'gum par 'gyur lags te/ bcom ldan 'das de'i slad du bdag 'gum pas 'jigs lags so/ /de nas bcom</text></item>
<item><p>287b5</p><section>mdo sde</section><text>ldan 'das kyis lha'i bu de la 'di skad ces bka' stsal to/ /lha'i bu khyod 'chi bas ma 'jigs shig /de ci'i phyir zhe na/ lha'i bu sa'i khams dang / chu'i khams mi 'gro mi 'ong gi bdag nyid kyi las kyis 'ong zhing 'gro ste/ lha'i bu khyod tshur shog /sangs rgyas la skyabs su</text></item>
<item><p>287b6</p><section>mdo sde</section><text>song shig /chos dang dge 'dun la skyabs su song shig /de nas lha'i bu de stan las langs te/ bcom ldan 'das la 'di skad ces gsol to/ /bcom ldan 'das de ltar 'tshal lo/ /bdag sangs rgyas la skyabs su mchi'o/ /chos dang dge 'dun la skyabs su mchi'o/ /de nas</text></item>
<item><p>287b7</p><section>mdo sde</section><text>bcom ldan 'das kyis lha'i bu de la tshigs su bcad de bka' stsal pa/ gang zhig sangs rgyas la ni skyabs song ba/ /de ni ngan 'gror 'dir ni mi 'gro ste/ /lha yi bdag nyid dngos po spangs nas su/ /mi yi bdag nyid dngos po len par 'gyur/ /de nas bcom ldan 'das kyis lha'i bu</text></item>
<item><p>288a1</p><section>mdo sde</section><text>de la chos dang ldan pa'i gtam yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas gdan las bzhengs te bzhud do/ /bcom ldan 'das bzhud nas ring po ma lon par lha'i bu de 'chi ba'i dus byas</text></item>
<item><p>288a2</p><section>mdo sde</section><text>so/ /dus byas nas de ma thag tu yangs pa der tshong dpon zhig gi chung ma dam pa'i mngal du skyes so/ /de zla ba dgu 'das nas khye'u gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa zhig btsas par gyur to/ /de btsas ma thag tu tshig</text></item>
<item><p>288a3</p><section>mdo sde</section><text>'di skad ces sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo zhes brjod do/ /de nas de'i tshe pha dang ma 'di snyam du sems te/ khye'u 'di ni sangs rgyas shes/ chos shes dge 'dun shes te/ 'di ni shes pa dang ldan no snyam du 'du shes</text></item>
<item><p>288a4</p><section>mdo sde</section><text>skyes so/ /de nas khye'u shes ldan gang gi tshe lo brgyad lon pa lta bur gyur pa de'i tshe li ts+tsha bI gzhon nu rab tu mang po rnams kyis lhan cig tu mdun du bdar nas skyed mos tshal gyi bzhi mdo nas byung ngo / /de'i tshe bcom ldan 'das yangs pa'i tshal chen po na khang pa brtsegs pa'i khang</text></item>
<item><p>288a5</p><section>mdo sde</section><text>na bzhugs te/ de nas bcom ldan 'das snga dro'i dus kyi tshe smad g.yogs dang chos gos gsol/ lhung bzed bsnams te/ yangs par bsod snyoms la phyir gshegs so/ /bcom ldan 'das de mdzes pa nas 'od dang ldan pa'i bar du gyur pa khye'u shes ldan gyis mthong ngo / /</text></item>
<item><p>288a6</p><section>mdo sde</section><text>mthong nas de bcom ldan 'das la sems rab tu dga' bar gyur to/ /sems dga' nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ lan gsum bskor ba byas nas phyogs gcig tu 'dug go/ /phyogs gcig</text></item>
<item><p>288a7</p><section>mdo sde</section><text>tu 'dug nas khye'u shes ldan gyis bcom ldan 'das la tshigs su bcad de gsol pa/ bdag gis sngon gyi tshe dran te/ sdug bsngal rnams las rab bkrol zhing / /ngan song ltung ba las ni bdag /'jig rten mgon gyis grol bar mdzad/ /mi mchog thugs ni brtser</text></item>
<item><p>288b1</p><section>mdo sde</section><text>dgongs te/ /bsod snyoms 'di ni bzhes par mdzod/ /bdag gi gdugs tshod 'di dag ni/ /grol bar mdzad nas deng bzhes la/ /sang ni bdag gi pha ma yi/ /sdum par 'dren pas brtser dgongs te/ /dge slong kun dang thabs cig tu/ /gdugs tshod dag ni gsol bar</text></item>
<item><p>288b2</p><section>mdo sde</section><text>mdzod/ /bcom ldan 'das cang mi gsung bar gyur pas khye'u shes ldan gyis gsol pa gnang ngo / /de nas khye'u shes ldan bcom ldan 'das cang mi gsung bar gnang bar rig nas pha ma ga la ba der song ste/ pha ma la 'di skad ces smras so/ /yab yum bdag gis ni bcom ldan 'das</text></item>
<item><p>288b3</p><section>mdo sde</section><text>la bsod snyoms phul lags te/ sang yang gdugs tshod la spyan drangs so/ /de nas khye'u shes ldan gyi pha ma mgu zhing dga' la yi rangs shing rab tu dga' ste/ dga' ba dang yid bde ba skyes nas de'i mtshan mo bza' ba dang bca' ba ro dang ldan pa zhim pa mang po mngon par bshams</text></item>
<item><p>288b4</p><section>mdo sde</section><text>nas yangs pa'i grong khyer chen po thams cad phyag dar byas te/ dar gyi lda ldi btags/ pog phor nas spos kyis bdugs/ spos chus chag chag btab/ me tog gis mdzes par bkram ste/ de'i mtshan mo 'das nas dus la bab pa dang / bcom ldan 'das ga la ba der</text></item>
<item><p>288b5</p><section>mdo sde</section><text>song ste/ btsun pa bcom ldan 'das gdugs tshod la bab ste/ gdugs tshod sbyar lags so zhes gsol to/ /de nas bcom ldan 'das de'i snga dro smad g.yogs dang chos gos gsol/ lhung bzed bsnams nas/ dge slong gi tshogs kyis mdun du bdar cing / dge slong</text></item>
<item><p>288b6</p><section>mdo sde</section><text>gi tshogs kyis yongs su bskor te/ shes ldan gyi pha ma'i khyim ga la ba der gshegs nas gdan bshams pa de la bzhugs so/ /de nas khye'u shes ldan bcom ldan 'das dge slong gi dge 'dun dang gdan la bzhugs par rig nas rang gi lag gis bza' ba dang / bca' ba ro dang</text></item>
<item><p>288b7</p><section>mdo sde</section><text>ldan pa zhim zhing mang ba dag legs par brims legs par gsol to/ /bcom ldan 'das gdugs tshod gsol bar rig nas/ so so so so la ras bcos bu zung dang / so so la lham zung dag phul lo/ /bcom ldan 'das la chos gos sar pa gsum dang / chags sar pa</text></item>
<item><p>289a1</p><section>mdo sde</section><text>zung dag gsol to/ /gser gyi me tog dang / dngul gyi me tog rnams kyis gtor to/ /gang mngon par gtor ba de dag gtor ma thag tu sangs rgyas kyi mthus bcom ldan 'das kyi spyi gtsug gi thad kar khang pa brtsegs pa bkra ba/ blta na sdug pa/ gru bzhi pa/ gnas</text></item>
<item><p>289a2</p><section>mdo sde</section><text>bzhi dang ldan pa zhig 'dug par gyur to/ /khang pa brtsegs pa der de bzhin gshegs pa'i sku skyil mo krung bcas te chos 'chad cing bzhugs pa des mthong ngo / /de nas khye'u shes ldan gyis bcom ldan 'das kyi gzugs dang / rdzu 'phrul dang / cho 'phrul bsam gyis mi khyab pa de</text></item>
<item><p>289a3</p><section>mdo sde</section><text>'dra ba mthong nas mgu zhing dga' ba nas/ yid bde ba skyes pa'i bar du gyur nas/ bcom ldan 'das la 'di skad ces gsol to/ /bcom ldan 'das bdag gi dge ba'i rtsa ba 'di bla na med pa yang dag par rdzogs pa'i byang chub tu bsngo ste/ dge ba'i rtsa ba des na bdag da ltar gyi bcom</text></item>
<item><p>289a4</p><section>mdo sde</section><text>ldan 'das bzhin du/ sangs rgyas su gyur cig /chos ston par yang gyur cig /dge 'dun yongs su skyong bar yang gyur cig /de nas bcom ldan 'das kyis khye'u shes ldan gyi lhag pa'i bsam pa thugs su chud de/ 'dzum pa mdzad nas spyi bo'i gtsug gi nang du nub pa'i bar du mdzad</text></item>
<item><p>289a5</p><section>mdo sde</section><text>pa tshe dang ldan pa kun dga' bos mthong ste/ don med pa mi mdzad do snyam pa'i bar du'o/ /de nas bcom ldan 'das kyis tshe dang ldan pa kun dga' bo la tshigs su bcad de slar bka' stsal pa/ kun dga' 'di ltar shes ldan gyis ni de bzhin gshegs pa mchod pas na/ /bskal pa bye ba</text></item>
<item><p>289a6</p><section>mdo sde</section><text>dgu bcu dag tu log par ltung bar mi 'gyur la/ /de nas de ma thag tu rnam par 'dren par nye bar skye 'gyur te/ /mtshan ni mkhyen gtso rgyal po zhes bya sangs rgyas 'jig rten 'byung bar 'gyur/ /sangs rgyas kyi ni rtogs pa brjod pas mkhas rnams yang dag dga' byed cing / /mi yi</text></item>
<item><p>289a7</p><section>mdo sde</section><text>mkhas pa gang gis thos na dge ba mang po byed 'gyur te/ /rgya mtsho mthas gtugs dpag med lta bu'i de bzhin gshegs pa sangs rgyas la/ /rab tu dang bas yon rnams phul ba'i 'bras bu chung bar mi 'gyur ro/ /bcom ldan 'das kyis de skad ces bka' stsal nas/ khye'u shes ldan dang /</text></item>
<item><p>289b1</p><section>mdo sde</section><text>dge slong de dag dang / lha dang bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa sangs rgyas kyi rtogs pa brjod pa shes ldan gyi mdo rdzogs so// //rgya gar gyi mkhan po bid+yA ka ra sing ha dang / sarba dz+nyA de ba</text></item>
<item><p>289b2</p><section>mdo sde</section><text>dang / /zhu chen gyi lo ts+tsha ba ban de dpal brtsegs kyis bsgyur cing zhus te gtan la phab pa// @#/ /rgya gar skad du/ sU ka ri ka a ba dA na nA ma sU tra/ bod skad du/ phag mo'i rtogs pa brjod pa zhes bya ba'i mdo/ dkon</text></item>
<item><p>289b3</p><section>mdo sde</section><text>mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ /de nas bcom ldan 'das kyis dge slong rnams la bka' stsal pa/ dge slong dag lha'i bu'i</text></item>
<item><p>289b4</p><section>mdo sde</section><text>'chi 'pho'i chos kyi snga ltas rnam pa lnga 'byung bar 'gyur te/ lnga gang zhe na/ gos rnams sngon dri ma mi chags pa las dri ma chags pa dang / me tog phreng rnams sngon mi rnyings pa las rnyings pa dang / mchan khung gnyis nas rngul 'byung ba dang / lus las dri mi zhim pa 'byung ba dang / lha'i</text></item>
<item><p>289b5</p><section>mdo sde</section><text>bu'i 'chi 'pho'i chos ni rang gi stan la dga' ba mi 'thob pa'o/ /dge slong dag de nas lha'i bu zhig 'chi 'pho'i chos kyis sa la 'gre ldog ste brang rdung zhing ngu la/ snying rje rje skad du smre sngags 'don te/ kyi hud dal gyis 'bab pa/ kyi hud rdzing / kyi hud rdzing bu/ kyi hud shing rta sna tshogs</text></item>
<item><p>289b6</p><section>mdo sde</section><text>can gyi tshal/ kyi hud rtsub 'gyur gyi tshal/ kyi hud dga' ba'i tshal/ kyi hud 'dres pa'i tshal/ kyi hud yongs 'du/ kyi hud sdug pa/ kyi hud ar mo nig lta bu'i rdo leb/ kyi hud lha'i 'dun sa/ kyi hud blta na sdug pa zhes snying rje rje skad du smre sngags 'don to/ /lha'i dbang po</text></item>
<item><p>289b7</p><section>mdo sde</section><text>brgya byin gyis lha'i bu de shin tu sa la 'gre ldog cing snying rje rje skad du smre sngags 'don pa mthong ste/ mthong nas kyang lha'i bu ga la ba der song ste phyin nas lha'i bu de la 'di skad ces smras so/ /grogs po khyod ci'i phyir shin tu sa la 'gre ldog cing snying rje rje skad du smre sngags 'don te/ kyi hud</text></item>
<item><p>290a1</p><section>mdo sde</section><text>dal gyis 'bab pa/ kyi hud rdzing / kyi hud rdzing bu/ kyi hud shing rta sna tshogs can gyi tshal/ kyi hud rtsub 'gyur gyi tshal/ kyi hud dga' ba'i tshal/ kyi hud 'dres pa'i tshal/ kyi hud yongs 'du/ kyi hud sdug pa/ kyi hud ar mo nig lta bu'i rdo leb/ kyi hud</text></item>
<item><p>290a2</p><section>mdo sde</section><text>lha'i 'dun sa/ kyi hud blta na sdug pa zhes snying rje rje skad du smre sngags 'don par byed/ de skad ces smras pa dang / lha'i dbang po brgya byin la lha'i bu des 'di skad ces smras so/ /kau shi ka bdag ni 'dir lha'i bde ba dang bral te zhag bdun na 'di nas rgyal po'i khab kyi grong khyer chen por</text></item>
<item><p>290a3</p><section>mdo sde</section><text>phag mo'i mngal du skye bar 'gyur te/ bdag ni der lo mang po zhig tu phyi sa dang gcin 'tshal bar 'gyur bas de'i slad du bdag de skad mchi'o/ /grogs po tshur shog /khyod rkang gnyis rnams kyi mchog sangs rgyas la skyabs su song shig /'dod chags dang bral ba rnams kyi mchog</text></item>
<item><p>290a4</p><section>mdo sde</section><text>chos la skyabs su song shig /tshogs rnams kyi mchog dge 'dun la skyabs su song shig /des 'di skad ces smras so/ /grogs po bdag ni rkang gnyis rnams kyi mchog sangs rgyas la skyabs su mchi'o/ /'dod chags dang bral ba rnams kyi mchog chos la skyabs su mchi'o/ /</text></item>
<item><p>290a5</p><section>mdo sde</section><text>tshogs rnams kyi mchog dge 'dun la skyabs su mchi'o/ /de nas lha'i bu des skyabs gsum bzung ste 'chi 'pho'i dus byas nas/ dga' ldan gyi lha'i ris su skyes so/ /de nas lha'i dbang po brgya byin gyis lha'i bu de bltas pa ci lha'i bu de phag mo'i mngal du skyes sam ma skyes zhes</text></item>
<item><p>290a6</p><section>mdo sde</section><text>bltas na yang ma skyes/ sems can dmyal ba dang / dud 'gro'i skye gnas su skyes sam ma skyes zhes bltas na yang ma skyes te/ lha rnams ni chos nyid kyis 'og ma la shes pa dang mthong ba 'jug gi gong ma la ni ma yin no/ /de nas lha'i dbang po brgya byin the tsom skyes nas bcom ldan 'das</text></item>
<item><p>290a7</p><section>mdo sde</section><text>ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas kyang lha'i dbang po brgya byin gyis bcom ldan 'das la 'di skad ces gsol to/ /bcom ldan 'das bdag gis 'di na lha'i bu zhig 'chi 'pho'i chos</text></item>
<item><p>290b1</p><section>mdo sde</section><text>byung nas dogs la 'gre ldog cing snying rje rje skad du smre sngags 'don te/ kyi hud dal gyis 'bab pa/ kyi hud rdzing / kyi hud rdzing bu/ kyi hud shing rta sna tshogs can gyi tshal/ kyi hud rtsub 'gyur gyi tshal/ kyi hud dga' ba'i tshal/ kyi hud 'dres pa'i tshal/ kyi hud yongs 'du/ kyi hud</text></item>
<item><p>290b2</p><section>mdo sde</section><text>sdug pa/ kyi hud ar mo nig lta bu'i rdo leb/ kyi hud lha'i 'dun sa/ kyi hud blta na sdug pa zhes snying rje rje skad du smre sngags 'don pa mthong ste/ bdag der mchis nas 'di skad ces bgyis so/ /grogs po khyod ci'i phyir brang rdung zhing ngu la mya ngan byed de/ ngu zhing smre sngags 'don/ des</text></item>
<item><p>290b3</p><section>mdo sde</section><text>smras pa/ bdag ni 'dir lha'i bde ba dang bral te zhag bdun na 'di nas rgyal po'i khab kyi grong khyer chen por phag mo'i mngal du skye bar 'gyur te/ bdag ni der lo mang po zhig tu phyi sa dang gcin 'tshal bar 'gyur bas de'i slad du bdag de skad mchi'o/ /grogs po tshur shog /khyod rkang</text></item>
<item><p>290b4</p><section>mdo sde</section><text>gnyis rnams kyi mchog sangs rgyas la skyabs su song shig /'dod chags dang bral ba rnams kyi mchog chos la skyabs su song shig /tshogs rnams kyi mchog dge 'dun la skyabs su song shig /de nas lha'i bu de dud 'gro'i skye gnas kyis 'jigs shing skrag /'chi bas 'jigs shing</text></item>
<item><p>290b5</p><section>mdo sde</section><text>skrag ste/ de 'di skad ces mchi'o/ /grogs po bdag ni 'di ltar rkang gnyis rnams kyi mchog sangs rgyas la skyabs su mchi'o/ /'dod chags dang bral ba rnams kyi mchog chos la skyabs su mchi'o/ /tshogs rnams kyi mchog dge 'dun la skyabs su mchi'o/ /de nas lha'i bu des</text></item>
<item><p>290b6</p><section>mdo sde</section><text>skyabs gsum bzung nas 'chi 'pho'i dus bgyis pa de/ bcom ldan 'das gang du skyes lags/ bcom ldan 'das kyis bka' stsal pa/ kau shi ka lha'i bu de ni dga' ldan lha'i ris der skyes te/ lha'i 'dod pa thams cad kyang phun sum tshogs so/ /de nas lha'i dbang po brgya byin</text></item>
<item><p>290b7</p><section>mdo sde</section><text>tshim zhing mgu ste/ rab tu dga' nas dga' ba dang yid bde ba skyes te/ dbang po tshim nas de'i tshe tshigs su bcad de gsol pa/ gang dag sangs rgyas skyabs mchi ba/ /de dag ngan 'gror mi mchi ste/ /mi yi lus rnams spangs nas su/ /de dag lha lus thob par 'gyur/ /</text></item>
<item><p>291a1</p><section>mdo sde</section><text>gang dag chos la skyabs mchi ba/ /de dag ngan 'gror mi mchi ste/ /mi yi lus rnams spangs nas su/ /de dag lha lus thob par 'gyur/ /gang dag dge 'dun skyabs mchi ba/ /de dag ngan 'gror mi mchi ste/ /mi yi lus rnams spangs nas su/ /de dag lha lus thob par</text></item>
<item><p>291a2</p><section>mdo sde</section><text>'gyur/ /gang dag nyin mtshan rtag par yang / /sangs rgyas rjes su dran pa dang / /gang dag sangs rgyas skyabs mchis pa/ /mi de dag gi rnyed pa che/ /gang dag nyin mtshan rtag par yang / /chos ni rjes su dran pa dang / /gang dag chos la skyabs mchis pa/ /mi de dag gi rnyed pa che/ /</text></item>
<item><p>291a3</p><section>mdo sde</section><text>gang dag nyin mtshan rtag par yang / /dge 'dun rjes su dran pa dang / /gang dag dge 'dun skyabs mchis pa/ /mi de dag gi rnyed pa che/ /de nas bcom ldan 'das kyis lha'i dbang po brgya byin gyi rjes su 'thun par brjod pa'i tshigs su bcad pa bka' stsal pa/ kau shi ka de de bzhin te/ de de</text></item>
<item><p>291a4</p><section>mdo sde</section><text>bzhin no/ /gang dag sangs rgyas skyabs dong ba/ /de dag ngan 'gror mi 'gro ste/ /mi yi lus rnams spangs nas su/ /de dag lha lus thob par 'gyur/ /gang dag chos la skyabs dong ba/ /de dag ngan 'gror mi 'gro ste/ /mi yi lus rnams spangs nas su/ /de dag lha lus thob par</text></item>
<item><p>291a5</p><section>mdo sde</section><text>'gyur/ /gang dag dge 'dun skyabs dong ba/ /de dag ngan 'gror mi 'gro ste/ /mi yi lus rnams spangs nas su/ /de dag lha lus thob par 'gyur/ /de nas lha'i dbang po brgya byin bcom ldan 'das kyis gsungs pa la mngon par dga' nas bcom ldan 'das kyi zhabs la mgo bos</text></item>
<item><p>291a6</p><section>mdo sde</section><text>phyag 'tshal te/ bcom ldan 'das la lag pa thal mo sbyar nas lan gsum bskor ba byas te/ de nyid du mi snang bar gyur to/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /phag mo'i</text></item>
<item><p>291a7</p><section>mdo sde</section><text>rtogs pa brjod pa'i mdo rdzogs so// //rgya gar gyi mkhan po dzi na mi tra dang / zhu chen gyi lots+tsha ba ban de ye shes sdes bsgyur cing zhus te gtan la phab pa// //sarba shu b+haM b+ha ban+tu// //</text></item>
<item><p>291b1</p><section>mdo sde</section><text>@#/ /rgya gar skad du/ su ma ga d+hA a ba dA na/ bod skad du/ ma ga d+hA bzang mo'i rtogs pa brjod pa/ sangs rgyas dang byang chub sems dpa' thams cad la phyag 'tshal lo/ /sangs rgyas bcom ldan 'das mnyan yod na/ rgyal bu rgyal byed kyi tshal mgon</text></item>
<item><p>291b2</p><section>mdo sde</section><text>med zas sbyin gyi kun dga' ra ba na bzhugs te/ de nas de'i tshe mnyan yod na mgon med zas sbyin gyi bu mo ma ga d+hA bzang mo zhes bya ba dad pa dang ldan pa/ rang bzhin bzang ba/ bsam pa dge ba/ bdag dang gzhan la phan pa'i phyir zhugs pa zhig gnas so/ /ji tsam na</text></item>
<item><p>291b3</p><section>mdo sde</section><text>bu ram shing 'phel zhes bya ba'i grong khyer na tshong dpon gzhan zhig gnas pa la/ de'i bu khyu mchog byin zhes bya'o/ /de yang gzhan mu stegs pa sten pas gcer bu pa rnams la mngon par dad pa zhig gnas pa dang / gang gi tshe bcom ldan 'das kyis cho 'phrul chen po rnam</text></item>
<item><p>291b4</p><section>mdo sde</section><text>par bstan pa de'i tshe mu stegs pa rnams mtha' 'khob tu kun du gnas te/ la la ni grong khyer bzang byed ces bya ba na'o/ /la la ni mud gi ri ka zhes bya ba'i yul na'o/ /la la ni bu ram shing 'phel zhes bya ba'i grong khyer na gnas so/ /de'i tshe de'i dus na khyu mchog byin de'i bar du</text></item>
<item><p>291b5</p><section>mdo sde</section><text>khyim ma byas pa dang / de la gcer bu pa rnams kyis smras pa/ mgon med zas sbyin gyi bu mo ma ga d+hA bzang mo zhes bya ba gzugs bzang ba/ blta na sdug pa/ mdzes pa/ skye bo dam pa rnams dang 'dra ba zhig yod do/ /ji srid des thos pa dang bdag nyid gcer bu pa'i cha</text></item>
<item><p>291b6</p><section>mdo sde</section><text>byad du byas te mnyan yod du song ngo / /ji tsam na khyim bdag mgon med zas sbyin gyi khyim du slong ba'i phyir zhugs pa dang / des bu mo de mthong ngo / /mthong ba'i mod kho na la bu mo de la kun du chags par gyur la/ de der bslangs pa'i tshe zhwa'i nang du blangs so/ /de nas bu</text></item>
<item><p>291b7</p><section>mdo sde</section><text>mo des log par spyod pa de mthong ba dang / 'di ni shes bzhin med par slongs mo len to zhesabagad do/ /de nas khyu mchog byin de ngo tsha bar gyur pa dang / bu ram shing 'phel gyi grong khyer du song ste pha la smras nas des bu mo de blangs so/ /mgon med zas sbyin gyis bcom ldan</text></item>
<item><p>292a1</p><section>mdo sde</section><text>'das la zhus pa dang / bcom ldan 'das kyis bka' stsal pa/ gzhan du na gang gi tshe ma ga d+hA bzang mo 'di bu ram shing 'phel du song na rab tu byung ba rnams kyi bya ba dang / sangs rgyas kyi bya ba byed par 'gyur ro/ /yang ji srid cig na khyim bdag mgon med</text></item>
<item><p>292a2</p><section>mdo sde</section><text>zas sbyin gyis nye du rnams la yang go bar byas nas byin pa dang bu ram shing 'phel du khyer ro/ /ji tsam na dus gzhan zhig gi tshe khyim de na gcer bu pa rnams zan za ba dang / de la sgyug mos smras pa/ de ring bdag cag gi khyim na mchod gnas rnams bshos gsol gyis tshur shog /</text></item>
<item><p>292a3</p><section>mdo sde</section><text>mchod gnas rnams la ltos shig /ma ga d+hA bzang mos de thos pa dang dga' ba dang / mgu ba dang / rangs pa dang / yid bde ba skyes te bsams pa/ nges par btsun pa shA ri'i bu'am/ maud gal gyi bu chen po la sogs pa nyan thos chen po rnams byon par gyur to snyam nas de yid rab</text></item>
<item><p>292a4</p><section>mdo sde</section><text>tu dga' ba dang / 'jigs pa med par song ba dang / gcer bu nags kyi ma he 'dra ba/ skra rnams btogs pa/ phug ron gyi phru gu 'dra ba'i gcer bu pa rnams mthong ngo / /mthong ba dang de'i mod la ma ga d+hA bzang mo ngo tsha ste/ de gdong gzhan du bltas pa dang / de la sgyug mo des smras</text></item>
<item><p>292a5</p><section>mdo sde</section><text>pa/ bu mo khyod ci'i phyir yi mug par gyur/ des smras pa/ gang 'di lta bu mchod gnas yin na mchod gnas ma yin pa go ji lta bu zhig yod par 'gyur/ de la des smras pa/ bu mo khyod la 'di bas ches khyad par du 'phags pa'i ston pa 'ga' zhig yod dmabu mos smras pa bdag gi pha'i gtsug lag</text></item>
<item><p>292a6</p><section>mdo sde</section><text>khang rgyal byed kyi tshal na sangs rgyas zhes bya ba'i ston pa bzhugs te/ de ni rgyu ba dang / mi rgyu ba'i 'jig rten gyi mchod gnas yin no/ /khyod kyi ston pa de ji 'dra ba zhig /smras pa/ bdag gi ston pabatso ma'i tshogs ltar ser/ /btso ma'i gser ltar shin tu dri ma med/ /tshul khrims rnam dag</text></item>
<item><p>292a7</p><section>mdo sde</section><text>shes rab shin tu dag /'jig rten gsum na mnyam med 'gro las 'phags/ /de thos ma thag tu sems rab tu dga' bar gyur nas smras pa/ bu mo nged cag rnams la bcom ldan 'das de sang bstan par nus sam/ ma ga d+hA bzang mos smras pa/ bshos gtsang rnams sbyor cig</text></item>
<item><p>292b1</p><section>mdo sde</section><text>dang / sang bcom ldan 'das spyan drang bar bya'o/ /ji tsam na de rnams kyis smras pa/ bshos gtsang rnams sbyar gyis khyod kyis bcom ldan 'das sang spyan drongs shig /de nas ma ga d+hA bzang mos khang pa'i yang tog gi steng du mngon par 'dzegs nas phyogs gang na bcom ldan 'das bzhugs</text></item>
<item><p>292b2</p><section>mdo sde</section><text>pa'i phyogs der thal mo sbyar te phyag 'tshal nas/ bcom ldan 'das kyi yon tan rjes su dran te/ me tog rnams gtor cing spos kyang btul nas gser gyi bum pa'i chus bcom ldan 'das spyan drang ba'i phyir gser gyi bum pa'i chu yang sbrengs so/ /snying rje ba'i tshig 'di skad ces kyang</text></item>
<item><p>292b3</p><section>mdo sde</section><text>smra ste/ bcom ldan 'das thugs rje chen po dang ldan pa/ bdag ni dang 'dra bar gyur cing mtha' 'khob na mchis te/ dkon mchog gsum dang bral bar gyur pa la rjes su gzung bar mdzad cing dge slong gi dge 'dun dang bcas pa 'dir gshegs par mdzad du gsol/</text></item>
<item><p>292b4</p><section>mdo sde</section><text>yang 'di skad ces kyang smras te/ tshul khrims rnam dag shes rab shin tu dag /dad ldan snying po nyan thos che rnams kyis/ /mgon med gyur pa bdag la rjes gzung ba'i/ /don mdzad thugs rjes gshegs par mdzad du gsol/ /ji tsam na me tog dang spos dang gser gyi bum pa'i</text></item>
<item><p>292b5</p><section>mdo sde</section><text>chu'ang nam mkha' la 'phags par gyur to/ /bcom ldan 'das kyang de'i tshe nang du yang dag 'jog las bzhengs nas 'khor rnam bzhi la chos ston to/ /gser gyi bum pa'i chu de yang bcom ldan 'das kyi spyan sngar bai dUr+ya'i sdong bu bzhin du rnam par gnas so/ /me tog de bcom ldan 'das</text></item>
<item><p>292b6</p><section>mdo sde</section><text>kyi steng gi nam mkha' la khang pa brtsegs pa bzhin du gnas so/ /dri ngad spos kyang sprin brtsegs pa bzhin du gnas par gyur to/ /de nas de mthong ba dang / tshe dang ldan pa kun dga' bos bcom ldan 'das la gsol pa/ bcom ldan 'das spyan 'dren pa 'di ga las mchis/ bcom</text></item>
<item><p>292b7</p><section>mdo sde</section><text>ldan 'das kyis bka' stsal pa/ kun dga' bo dpag tshad brgya drug cu rtsa gsum na/ bu ram shing 'phel gyi grong khyer yod pa nas 'ongs so/ /kun dga' bo grong khyer de ni mu stegs pa rnams kyis bzung ba yin pas rdzu 'phrul gyi rnam par 'phrul pas 'gro bar bya'o zhes dge slong</text></item>
<item><p>293a1</p><section>mdo sde</section><text>rnams la tshul shing brims shig /ji tsam na tshe dang ldan pa kun dga' bos rgan pa'i gnas mtha' nas bzung nas tshul shing brims te/ 'di skad ces kyang smras so/ /sang bu ram shing 'phel gyi grong khyer du 'gro bar bya ste/ grong khyer de ni mu stegs pa rnams kyis yongs</text></item>
<item><p>293a2</p><section>mdo sde</section><text>su bzung bas khyod cag rnams las gang rdzu 'phrul thob pa des tshul shing long shig /ji srid cig na rgan pa'i mtha' nas tshul shing len par brtsams so/ /yang de na gnas brtan gang po zhes bya ba yod de de yang rdzu 'phrul ma thob par lag pa brkyang ste tshul shing len par brtsams pa dang /</text></item>
<item><p>293a3</p><section>mdo sde</section><text>de la tshe dang ldan pa kun dga' bos smras pa/ gnas brtan mgon med zas sbyin gyi khyim du 'jug pa ma yin gyi/ gzhan du dpag tshad brgya drug cu rtsa gsum na/ bu ram shing 'phel zhes bya ba'i gnas yod de/ der 'gro dgos so/ /de 'di snyam du sems te/ ngas ni thog ma med</text></item>
<item><p>293a4</p><section>mdo sde</section><text>pa'i dus nas goms pa'i nyon mongs pa ni spangs na/ mu stegs pa rnams dang thun mong du gyur pa'i rdzu 'phrul lta zhig dka' ba ji zhig yod nas bskyed par mi bya snyam nas des kyang dus de nyid du rdzu 'phrul bskyed pa dang / ji srid du tshul shing gnyis pa ma brims pa de srid du des glang</text></item>
<item><p>293a5</p><section>mdo sde</section><text>po che'i sna 'dra ba'i lag pa brkyang ste tshul shing blangs so/ /ji tsam na tshe dang ldan pa kun dga' bos rgan pa'i mtha' logs su 'dug ste smras pa/ gang gis rdzu 'phrul gang thob pa des bu ram shing 'phel zhes bya ba'i grong khyer du 'gro bar bya'o/ /de nas nyi ma gnyis pa la nam nangs</text></item>
<item><p>293a6</p><section>mdo sde</section><text>te dge slong rnams rdzu 'phrul gyi rnam par 'phrul pas yang dag par chas so/ /de nas rgyal po chen po bzhi yang mnyan yod gang na ba der mngon par blta bar brtsams so/ /ji tsam na bar skabs der kun shes kauN+Di n+ya zhes bya ba rta'i shing rta la zhon te glog 'gyu ba'i snang ba ston cing dal bu dal</text></item>
<item><p>293a7</p><section>mdo sde</section><text>bus char rab tu 'bebs te/ de lta bu'i rang gi rdzu 'phrul rnam par ston cing 'ong ngo / /de nas ma ga d+hA bzang mo'i bdag pos de mthong ba dang dris pa/ ma ga d+hA bzang mo 'di khyod kyi ston pa de yin nam/ des smras pa/ 'di ni kun shes kauN+Di n+ya zhes bya ba yin te/ 'di ni bcom ldan 'das kyis</text></item>
<item><p>293b1</p><section>mdo sde</section><text>chos kyi 'khor lo dang po bskor ba na/ 'dis thog mar bdag med pa mngon sum du byas pa de thog mar 'ongs pa 'di yin no/ /bar skabs der gnas brtan 'od srung chen pos brag gi ri chen po shing sna tshogs pa rnam pa brgyas khyab pa bya rnam pa sna tshogs kyis khyab pa/ me tog sna tshogs pas yang</text></item>
<item><p>293b2</p><section>mdo sde</section><text>dag par khebs pa/ g.ya' chu sna tshogs kyis nye bar mdzes par byas pa mngon par sprul te steng gi nam mkha' las 'ong ngo / /de nas khyim bdag des de mthong nas smras pa/ ma ga d+hA bzang mo 'di khyod kyi ston pa de yin nam/ des de la smras pa/ 'di ni 'od srung chen po zhes bya ba yin te/</text></item>
<item><p>293b3</p><section>mdo sde</section><text>bcom ldan 'das kyis sbyangs pa'i yon tan la gnas par smra ba rnams kyi mchog tu gsungs pa ste/ 'dis gcig gis ma tshang ba'i glang dor stong bor zhing / ser skya bzang mo skye bo dge ba rnams dang mtshungs pa dang / dbyig dang gser mang po mchil ma'i thal ba bzhin spangs nas mngon par</text></item>
<item><p>293b4</p><section>mdo sde</section><text>byung ste rab tu byung ba de ni 'ong ba 'di yin no/ /bar skabs der tshe dang ldan pa shA ri'i bus seng ge'i shing rta mngon par sprul te/ steng gi nam mkha' la rdzu 'phrul gyis 'ong ngo / /de nas khyim bdag des de mthong ba dang dris pa/ ma ga d+hA bzang mo gang seng ge'i shing rtas 'ong ba 'di khyod kyi ston</text></item>
<item><p>293b5</p><section>mdo sde</section><text>pa de yin nam/ de nas des de la smras pa/ 'di ni dge slong shA ri'i bu zhes bya ba yin te/ bcom ldan 'das kyis shes rab dang ldan pa rnams kyi mchog tu bstan pa yin te/ 'di ma'i mngal du zhugs pa tsam gyis 'dzam bu'i gling thams cad kyi rtsod par smra ba rnams las rgyal bar gyur to/ /'di</text></item>
<item><p>293b6</p><section>mdo sde</section><text>ni ston pa gnyis pa/ mchog gnyis pa/ chos kyi sde dpon/ chos kyi 'khor lo rjes su skor ba de ni seng ge'i shing rtas 'ongs pa 'di yin no/ /de'i rjes thogs nyid la tshe dang ldan pa maud gal gyi bu chen pos glang po che sa srung 'dra ba'i glangapo'i rgyal po mngon par sprul te/ steng gi nam mkha' la rdzu</text></item>
<item><p>293b7</p><section>mdo sde</section><text>'phrul gyis 'ong ngo / /de nas khyim bdag des de mthong nas/ ma ga d+hA bzang mo la dris pa/ gang glang po'i rgyal po sa srung 'dra ba'i glang pos 'ong ba 'di khyod kyi ston pa de yin nam/ des de la smras pa/ 'di ni dge slong maud gal gyi bu chen po zhes bya ba yin te/ bcom ldan 'das kyis rdzu</text></item>
<item><p>294a1</p><section>mdo sde</section><text>'phrul can rnams kyi mchog tu bstan pa ste/ 'di'i rdzu 'phrul gyis lha'i dbang po brgya byin gyi rnam par rgyal ba'i khang rkang pa'i mthe bos kun du sgul ba dang / 'dis klu'i rgyal po dga' bo dang nye dga' bo gnyis btul ba de glang po'i shing rtas 'ong ba 'di yin no/ /bar</text></item>
<item><p>294a2</p><section>mdo sde</section><text>skabs der tshe dang ldan pa ma 'gags pas shing rta'i 'phang lo tsam gyi pad ma thams cad gser las byas pa/ bai dUr+ya'i sdong bu can dngul gyi ge sar dang ldan pa mngon par sprul te/ rdzu 'phrul gyis nam mkha' las 'ong ngo / /de nas khyim bdag des de mthong ba dang dris pa/ ma ga d+hA bzang mo</text></item>
<item><p>294a3</p><section>mdo sde</section><text>'di khyod kyi ston pa de yin nam/ des de la smras pa/ 'di ni dge slong ma 'gags pa zhes bya ba/ bcom ldan 'das kyis lha'i mig dang ldan pa rnams kyi mchog tu bstan pa ste/ 'di ni bsod nams kyi stobs kyis yongs su bzung bas snod tshos pas gang ba lnga brgya sgo na gnas pa dang / cung zad</text></item>
<item><p>294a4</p><section>mdo sde</section><text>bsams pa tsam gyis chos gos dang / bsod snyoms dang / mal stan dang / nad kyi rkyen sman dang / yo byad rnams 'byung ba la spyod pa de pad ma'i shing rtas 'ong ba 'di yin no/ /bar skabs der tshe dang ldan pa gang pos nam mkha' lding gi shing rta mngon par sprul te/ rdzu 'phrul gyis steng gi nam</text></item>
<item><p>294a5</p><section>mdo sde</section><text>mkha' las 'ong ngo / /de nas khyim bdag des dris pa ma ga d+hA bzang mo nam mkha' lding gi shing rtas 'ong ba 'di khyod kyi ston pa de yin nam/ des de la smras pa/ 'di ni dge slong gang po zhes bya ba bcom ldan 'das kyis chos ston pa rnams kyi mchog tu bstan pa de nam mkha' lding gi shing rtas 'ong</text></item>
<item><p>294a6</p><section>mdo sde</section><text>ba 'di yin no/ /bar skabs der tshe dang ldan pa rta thul spyod lam rab tu zhi bas 'ong ngo / /de nas khyim bdag des de la dris pa/ ma ga d+hA bzang mo gang lhung bzed lag na thogs te spyod lam rab tu zhi bas 'ong ba de khyod kyi ston pa yin nam/ des de la smras pa/ 'di ni dge slong rta thul zhes bya ba yin</text></item>
<item><p>294a7</p><section>mdo sde</section><text>te/ 'di'i spyod lam rab tu zhi bas glang po che smyon pa btul ba dang / 'di'i spyod lam rab tu zhi ba mthong bas 'phags pa shA ri'i bus bden pa mthong bar gyur te/ de mngon par byung nas bcom ldan 'das kyi bstan pa la rab tu byung ngo / /rab tu byung nas kyang dgra bcom pa nyid thob pa de spyod lam rab</text></item>
<item><p>294b1</p><section>mdo sde</section><text>tu zhi bas 'ong ba 'di yin no/ /bar skabs der tshe dang ldan pa nye bar 'khor gyis gser gyi ta la'i nags mngon par sprul te/ rdzu 'phrul gyis steng gi nam mkha' las 'ong ngo / /de nas khyim bdag des de la dris pa/ ma ga d+hA bzang mo gang gser gyi ta la'i nags la rten cing 'ong ba 'di khyod kyi</text></item>
<item><p>294b2</p><section>mdo sde</section><text>ston pa de yin nam/ des de la smras pa/ 'di ni dge slong nye bar 'khor zhes bya ba bcom ldan 'das kyis 'dul ba 'dzin pa rnams kyi mchog tu bstan pa yin te/ 'di la shAkya lnga brgya tsam rab tu byung ba rnams kyis do shal dang / gdu bu dang / dpung rgyan dang / gser gyi gdugs</text></item>
<item><p>294b3</p><section>mdo sde</section><text>la sogs pa'i rgyan rnams dang / gos rnams kyi phung po chen po mdun du bzhag pa dang / 'dis de mthong ba dang skyo ba chen po skyes te/ de dag thams cad mi rtag par shes nas/ bcom ldan 'das kyi bstan pa la rab tu byung ngo / /rab tu byung nas kyang dgra bcom pa nyid mngon sum du</text></item>
<item><p>294b4</p><section>mdo sde</section><text>byas pa de gser gyi ta la'i nags la rten nas 'ong ba 'di yin no/ /de nas bar skabs der tshe dang ldan pa kA t+yA ya na'i bu chen pos bai dUr+ya'i khang pa brtsegs pa mngon par sprul te/ rdzu 'phrul gyis nam mkha' las 'ong ngo / /de nas khyim bdag gis dris pa/ ma ga d+hA bzang mo bai dUr+ya'i khang</text></item>
<item><p>294b5</p><section>mdo sde</section><text>pa brtsegs pa na 'dug ste 'ong ba 'di khyod kyi ston pa de yin nam/ des de la smras pa/ 'di ni dge slong kA t+yA ya na'i bu chen po zhes bya ba/ bcom ldan 'das kyis mdo sde pa dang bye brag tu smra ba rnams kyi mchog tu bstan pa de bai dUr+ya'i khang pa brtsegs pa'i nang du 'dug nas 'ong ba 'di</text></item>
<item><p>294b6</p><section>mdo sde</section><text>yin no/ /bar skabs der tshe dang ldan pa gsus po ches khyu mchog gi shing rta mngon par sprul nas/ rdzu 'phrul gyis steng gi nam mkha' las 'ong ngo / /de nas khyim bdag des dris pa/ ma ga d+hA bzang mo gang khyu mchog gi shing rta la zhon te 'ong ba 'di khyod kyi ston pa de yin nam/ des de la</text></item>
<item><p>294b7</p><section>mdo sde</section><text>smras pa/ 'di ni dge slong gsus po che zhes bya ba/ bcom ldan 'das kyis rig pa thob pa rnams kyi mchog tu bstan pa de khyu mchog gi shing rtas 'ong ba 'di yin no/ /bar skabs der tshe dang ldan pa srung dbang gi bu ngang pa'i shing rtas steng gi nam mkha' las rdzu 'phrul gyis 'ong ngo / /de nas</text></item>
<item><p>295a1</p><section>mdo sde</section><text>khyim bdag des dris pa/ ma ga d+hA bzang mo gang ngang pa'i shing rtas 'ong ba 'di khyod kyi ston pa de yin nam/ des de la smras pa/ 'di ni dge slong srung dbang gi bu zhes bya ba/ bcom ldan 'das kyis snying rje la gnas pa rnams kyi mchog tu bstan pa de 'di yin te/ 'di chu bo gang gA rgal</text></item>
<item><p>295a2</p><section>mdo sde</section><text>bar 'dod pa na dmangs mo 'dug shig ces smras pa dang / tshig de'i rjes thogs nyid la ri bo brtsegs pa bzhin du gnas te/ rnam pa thams cad du mi 'bab par byed pa de ngang pa'i shing rtas 'ong ba 'di yin no/ /bar skabs der tshe dang ldan pa rna ba bye ba nyi shu ri nags kyi tshogs la 'chag cing 'dug pa de</text></item>
<item><p>295a3</p><section>mdo sde</section><text>'chag bzhin du 'ong ngo / /de nas khyim bdag des dris pa/ ma ga d+hA bzang mo gang nags shing brgya dag gis khyab pa'i nags 'di la 'chag cing 'ong ba 'di khyod kyi ston pa de yin nam/ des de la smras pa/ 'di ni dge slong rna can zhes bya ba bcom ldan 'das kyis brtson 'grus rtsom pa rnams kyi mchog tu</text></item>
<item><p>295a4</p><section>mdo sde</section><text>bstan pa yin te/ 'di skyes pa tsam gyis rna ba bye ba nyi shu ri ba dang bcas par skyes pa dang / gang gi rkang mthil gyi 'og nas sor bzhi tsam gyi gser gyi spu yang dag par skyes pa dang / gang 'di dang po'i zan la kAr ShA pa Na lnga brgya zad par byas pa dang / gang bcom ldan 'das snyung ba dang / maud gal</text></item>
<item><p>295a5</p><section>mdo sde</section><text>gyi bu chen pos bshos gtsang nye bar blangs pa dang / gang gi dris 'od ma'i tshal thams cad kun du gang ba na/ rgyal po gzugs can snying pos mnams nas mchog tu ngo mtshar skyes te/ gang gi rkang pa gnyis bzhag pa tsam gyis sa 'di rab tu g.yos pa dang / gang zhig rab tu byung nas 'chag sar</text></item>
<item><p>295a6</p><section>mdo sde</section><text>'chag pa na de'i rkang pa gnyis las khrag byung ba zags pa khwa rnams 'thung ba de 'chag cing 'ong ba 'di yin no/ /bar skabs der tshe dang ldan pa sgra gcan 'dzin 'khor los sgyur ba'i cha lugs su mngon par sprul te 'ong ba dang / de nas khyim bdag des dris pa/ ma ga d+hA bzang mo gang 'khor los sgyur</text></item>
<item><p>295a7</p><section>mdo sde</section><text>ba'i cha byad kyis 'ong ba 'di khyod kyi ston pa de yin nam/ des de la smras pa/ 'di ni bcom ldan 'das kyi sras bcom ldan 'das kyis bslab pa 'dzin pa rnams kyi mchog tu bstan pa yin te/ 'dis yab kyis spangs pa'i dpal ston par byed cing 'khor los sgyur ba'i cha lugs kyis rin po che sna</text></item>
<item><p>295b1</p><section>mdo sde</section><text>bdun dang ldan pa bu stong gis yongs su bskor te/ gza' dang rgyu skar dang skar ma'i tshogs kyis bskor ba'i zla ba lta bu dang / rgyal po'i lam bzung nas 'gro ba mi'i bdag po lta bu dang / chu bo stong phrag gi chu 'bab pas kun tu 'gengs pa'i rgya mtsho lta bu dang / 'jigs pa dang nad dang mya ngan sel</text></item>
<item><p>295b2</p><section>mdo sde</section><text>ba'i skye dgu skyong ba chen po lta bu dang / kyi nang na seng ge lta bu dang / bya rnams kyi nang na nam mkha' lding lta bu dang / thams cad sel ba'i nyi ma dang / gling bzhi la dbang ba'i 'khor los sgyur ba dang / chos bzang na mig stong ldan pa chos skyong ba lta bur 'ong ba yin no/ /de bzhin du la la ni</text></item>
<item><p>295b3</p><section>mdo sde</section><text>'bar bar byed pa dang / la la ni char 'bebs pa dang / de bzhin du cho 'phrul sna tshogs pa ston cing 'ong ba yin no/ /la la sa las 'phags pa dang / /la la nam mkha'i gzhi la gnas/ /la la stan ni sprul byed de/ /rdzu 'phrul ldan pa'i mthu la ltos/ /de ltar bcom ldan 'das kyi slob ma rnams yang dag par</text></item>
<item><p>295b4</p><section>mdo sde</section><text>song ba dang / de nas bcom ldan 'das kyis 'od gang gis 'dzam bu'i gling thams cad gser btso ma'i mdog 'dra ba'i 'od kyis gang ba de lta bu'i 'od bkye zhing / mnyan yod nas brtsams te bu ram shing 'phel gyi bar 'dir 'od kyi dkyil 'khor chen po bkye bas gang du'ang mig gis mi mthong ba med pas</text></item>
<item><p>295b5</p><section>mdo sde</section><text>thams cad kyis mthong bar gyur to/ /bcom ldan 'das kyang nam mkha' la gshegs pa dang / lag na rdo rje ni snam logs nas 'greng ngo / /gnas gtsang ma pa rnams ni steng nas so/ /'dod pa na spyod pa'i lha rnams ni 'og nas so/ /g.yon logs nas ni brgya byin no/ /g.yas nas ni tshangs pa'o/ /de</text></item>
<item><p>295b6</p><section>mdo sde</section><text>bzhin du gtsug phud lnga pa dang / shin tu dga' dang mig sbyin la sogs pa dri za rnams pi bang dang gling bu dang rnga dang rdza rnga la sogs pa rol mo'i bye brag snyan pa rnams rdung zhing / me tog dang / bdug pa dang / dri dang / phreng ba rnams kyang 'thor zhing 'byor pa chen pos gshegs te/ bar skabs</text></item>
<item><p>295b7</p><section>mdo sde</section><text>der bcom ldan 'das kyis srog chags stong phrag bdun cu rtsa bdun bden pa la thog mar rab tu bkod par mdzad nas de'i 'og tu bu ram shing 'phel gyi grong khyer du gshegs te/ grong khyer de na yang sgo brgyad yod pa dang / der bcom ldan 'das kyis sangs rgyas brgyad sprul par mdzad nas sgo</text></item>
<item><p>296a1</p><section>mdo sde</section><text>re re zhing sangs rgyas snang bar gyur pa nas bcom ldan 'das ma ga d+hA bzang mo'i khyim du gshegs so/ /de nas skye bo'i tshogs chen po de rnams kyis sangs rgyas bcom ldan 'das ma mthong ste/ de rnams khros nas de'i khyim bshig par brtsams so/ /de nas bcom ldan 'das kyis grong khyer</text></item>
<item><p>296a2</p><section>mdo sde</section><text>de thams cad shel gyi rang bzhin du byin gyis brlabs te/ gang khyim thams cad du'ang sangs rgyas kyi sku bzhugs par mthong bar mdzad do/ /ji srid bu ram shing 'phel du ma ga d+hA bzang mo la sogs pa'i srog chags brgya stong du ma rnams kyis bcom ldan 'das la me tog dang dri dang / phreng ba dang /</text></item>
<item><p>296a3</p><section>mdo sde</section><text>spos rnams kyis mchod pa byas so/ /bcom ldan 'das kyis kyang ma ga d+hA bzang mo la sogs pa'i skye bo'i tshogs chen po de rnams la gang zhig thos na ma ga d+hA bzang mo la sogs pa'i srog chags brgya stong du ma rnams kyis bden pa mngon du mthong ba thob par gyur pa de lta bu'i chos bstan pa mdzad cing /</text></item>
<item><p>296a4</p><section>mdo sde</section><text>'khor de thams cad kyang sangs rgyas la gzhol ba dang / chos la bab pa dang / dge 'dun la 'bab par gyur to/ /yang dge slong rnams the tsom skyes te/ the tsom thams cad gcod par mdzad pa sangs rgyas bcom ldan 'das la zhus pa/ bcom ldan 'das ji srid du ma ga d+hA bzang mo mchis nas srog chags brgya</text></item>
<item><p>296a5</p><section>mdo sde</section><text>stong du ma mtho ris dang thar pa la gzhol bar gyur pa dang / 'dis sangs rgyas kyi mdzad pa bgyis pa ni ngo mtshar che'o/ /bcom ldan 'das kyis bka' stsal pa/ da lta 'ba' zhig tu ma zad de/ 'das pa'i dus na 'dis sangs rgyas kyi bya ba byas pa de nyon cig /dge slong dag sngon byung ba 'das pa'i dus na skye dgu'i tshe lo nyi</text></item>
<item><p>296a6</p><section>mdo sde</section><text>khri thub pa na/ yang dag par rdzogs pa'i sangs rgyas 'od srung zhes bya ba/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ yang dus de'i tshe grong khyer bA</text></item>
<item><p>296a7</p><section>mdo sde</section><text>rA Na sI na rgyal po kr-i kI zhes bya ba rgyal po byed de/ de'i bu mo gser gyi phreng ba dang ldan pa zhig btsas te/ de'i ming yang gser phreng can zhes bya bar btags so/ /ji srid cig na bu mo de cher skyes par gyur pa dang na zla gzhon nu ma lnga brgya thams cad kyang gzhon nu mas bskor cing thabs cig tu yang dag par rdzogs pa'i</text></item>
<item><p>296b1</p><section>mdo sde</section><text>sangs rgyas 'od srung la bsnyen bkur byed de/ de la dad pa yang dag par thob pas yang dag par rdzogs pa'i sangs rgyas bcom ldan 'das 'od srung la ji srid 'tsho'i bar du chos gos dang / bsod snyoms dang gzims cha dang snyun gyi rkyen sman dang / yo byad rnams kyis bsnyen bkur byed do/ /yang dus de'i tshe rgyal po kr-i kIs</text></item>
<item><p>296b2</p><section>mdo sde</section><text>mtshan gcig la rmi lam bcu rmis te/ des smras pa/ glang po che'i rgyal po skar khung nas byung ba na mjug ma phra mo thogs pa dang / skom pa'i phyi nas khron pa snyegs par rmi ba dang / phye bre gang dang mu tig bre gang tshong byed pa dang / tsan dan dang shing rin mnyam par byed pa dang / kun dga' ra ba me tog dang 'bras bu phun sum tshogs pa</text></item>
<item><p>296b3</p><section>mdo sde</section><text>ma byin par len pa rnams kyis phrogs pa dang / glang po che phru gus spos kyi glang po 'jigs par byed pa dang / spre'u mi gtsang bas gos pas gzhan la skud pa dang / spre'u rgyal por dbang bskur bar mthong ba dang / ras gcig mi brgyad kyis dras kyang ma ral ba dang / skye bo'i tshogs chen po gcig tu 'dus nas 'thab pa dang / rtsod</text></item>
<item><p>296b4</p><section>mdo sde</section><text>pa dang g.yul 'gyed pa dang mtshang 'dru bar gyur pas 'jigs pa mthong ngo / /de nas rgyal po de sad pa dang 'jigs shing skrag la skyo bas nga'i 'tsho ba'i srog gi bar chad du gyur pa'am/ rgyal srid las nyams par mi 'gyur ram snyam ste/ des bram ze rmi ltas kyi mtshan ma ston shes pa rnams bsdus nas de rnams la rmi lam de rnams</text></item>
<item><p>296b5</p><section>mdo sde</section><text>smras so/ /de rnams kyang gser phreng can la zhe sdang ba yin pas de rnams kyis smras pa/ lha khyed la thams cad kyi nang na thugs su byon pa de'i snying dang me la sbyin sreg gi mchod sbyin mdzod cig /de nas rgyal po de yi mug pas bsams pa/ thams cad kyi nang na nga la sdug pa ni nga'i gser phreng can yin no/ /gser phreng can gyis de</text></item>
<item><p>296b6</p><section>mdo sde</section><text>thos pa dang / de yang mkhas pa yin pas rgyal po de'i gan du song ste phyin nas smras pa/ lha nyi ma shar na sgron ma me'i 'od dgos pa ci mchis/ yang dag par rdzogs pa'i sangs rgyas bcom ldan 'das 'od srung 'di drang srong smra ba rgyu ba na bzhugs te der gshegs la zhus shig dang / bcom ldan 'das des khyed la ji ltar lung</text></item>
<item><p>296b7</p><section>mdo sde</section><text>bstan pa de bzhin du khyed kyis zung shig /de nas rgyal po kr-i kIs grong khyer bA rA Na sIr nga deng bcom ldan 'das de'i drung du 'gro'o zhes dril chen po bsgrags nas de 'khor brgya stong du ma dang / gser phreng can de dang thabs cig tu bcom ldan 'das gang na ba der song ste phyin nas/ bcom ldan 'das kyi zhabs gnyis la mgo</text></item>
<item><p>297a1</p><section>mdo sde</section><text>bos phyag byas te chos mnyan pa'i phyir bcom ldan 'das kyi spyan sngar 'dug go/ /ji srid cig na rgyal po kr-i kI stan las langs te bcom ldan 'das gang na ba der thal mo sbyar ba btud nas/ bcom ldan 'das la 'di skad ces gsol to/ /bcom ldan 'das 'dir dgung gcig la bdag gis rmi lam bcu khums</text></item>
<item><p>297a2</p><section>mdo sde</section><text>pa/ glang po che skar khung nas byung ba na/ de'i mjug ma thogs pa la sogs pa snga ma bzhin te/ bcom ldan 'das kyis rmi lam de'i 'bras bu 'dir bdag la lung bstan du gsol/ bcom ldan 'das kyis bka' stsal pa/ rgyal po chen po ma 'jigs shig /khyod kyi yul 'khor nyams par mi 'gyur la/ srog gi bar chad du</text></item>
<item><p>297a3</p><section>mdo sde</section><text>yang mi 'gyur gyis/ rgyal po chen po gzhan du na ma 'ongs pa'i tshe skye dgu'i tshe lo brgya thub pa na shAkya thub pa zhes bya ba yang dag par rdzogs pa'i sangs rgyas 'byung ste/ de'i phyi ma'i dus na nyan thos rnams lus ma bsdams pa/ sems ma bsdams pa/ tshul khrims ma bsdams pa/ shes rab ma bsdams pa 'byung bar</text></item>
<item><p>297a4</p><section>mdo sde</section><text>'gyur te/ de rnams gnyen gyi tshogs spangs nas rab tu 'byung bar 'gyur te/ de nas gtsug lag khang rnams su khyim gyi 'du shes 'jog pas chags par 'gyur te/ glang po che skar khung nas byung ba na de'i mjug ma thogs pa ni de'i snga ltas yin no/ /rgyal po chen po khyod kyis skom pa'i phyi nas khron pa snyegs par rmi lam du</text></item>
<item><p>297a5</p><section>mdo sde</section><text>mthong ba gang yin pa de ni de rnams gtsug lag khang gi nang na lhan cig gnas pa rnams la chos ston par 'gyur yang de rnams nyan par 'dod par mi byed cing yid la mi 'jog ste/ de'i snga ltas ni 'di yin no/ /rgyal po chen po khyod kyis phye bre gang dang mu tig bre gang tshong byed par rmi lam du mthong ba gang yin pa de ni de</text></item>
<item><p>297a6</p><section>mdo sde</section><text>nyid kyi nyan thos rnams te/ gang bza' ba tsam gyi don du dbang po dang stobs dang byang chub kyi yan lag rin po che rnams yang dag par ston par 'byung bar 'gyur te de'i snga ltas ni 'di yin no/ /rgyal po chen po khyod kyis tsan dan dang shing mnyam por tshong byed par rmi lam du mthong ba gang yin pa de ni de nyid kyi nyan thos</text></item>
<item><p>297a7</p><section>mdo sde</section><text>rnams mu stegs kyi tshig gang yin pa rnams bzung nas sangs rgyas kyi bka' dang snyoms pa 'byung bar 'gyur te de'i snga ltas ni 'di yin no/ /rgyal po chen po khyod kyis kun dga' ra ba 'bras bu phun sum tshogs pa ma byin par len pa rnams kyis phrogs par rmi lam du mthong ba gang yin pa de ni de nyid</text></item>
<item><p>297b1</p><section>mdo sde</section><text>kyi nyan thos lus ma bsdams pa/ sems ma bsdams pa/ tshul khrims ma bsdams pa/ shes rab ma bsdams pa rnams 'byung bar 'gyur te/ de rnams dge 'dun rnams kyi me tog gi mchog dang / 'bras bu'i mchog rnams 'tsho ba'i phyir dge 'dun las bcad nas khyim pa rnams la ster bar 'gyur</text></item>
<item><p>297b2</p><section>mdo sde</section><text>te/ de'i snga ltas ni 'di yin no/ /rgyal po chen po khyod kyis glang po phru gus spos kyi glang po 'jigs par byed par rmi lam du mthong ba gang yin pa 'di ni de nyid kyi nyan thos rnams tshul khrims 'chal ba/ sdig pa'i chos can de rnams gang dge slong tshul khrims dang ldan pa/ dge ba'i chos can rnams</text></item>
<item><p>297b3</p><section>mdo sde</section><text>zil gyis gnon par byed par 'gyur te de'i snga ltas yin no/ /rgyal po chen po khyod kyis spre'u mi gtsang bas gos pas gzhan la skud par rmi lam du mthong ba gang yin pa 'di ni de nyid kyi nyan thos tshul khrims 'chal ba/ sdig pa'i chos can rnams 'byung bar 'gyur te/ de rnams kyis tshul khrims</text></item>
<item><p>297b4</p><section>mdo sde</section><text>dang ldan pa rnams la skur pa 'debs par 'gyur te de'i snga ltas yin no/ /rgyal po chen po khyod kyis spre'u rgyal por dbang bskur bar mthong ba gang yin pa de ni dus de'i tshe rmongs pa rnams rgyal por dbang bskur bar 'gyur te de'i snga ltas yin no/ /rgyal po chen po khyod kyis ras gcig mi brgyad</text></item>
<item><p>297b5</p><section>mdo sde</section><text>kyis dras kyang ma ral bar rmi lam du mthong ba gang yin pa de ni de nyid kyi bstan pa sde brgyad du gyes par gyur kyang rnam par grol ba'i ras ni ral bar bya bar mi nus te de'i snga ltas yin no/ /rgyal po chen po khyod kyis skye bo'i tshogs chen po gcig tu 'dus nas 'thab pa dang rtsod pa dang g.yul 'gyed</text></item>
<item><p>297b6</p><section>mdo sde</section><text>pa dang / mtshang 'dru bar rmi lam du mthong ba gang yin pa de ni de nyid kyi bstan pa rtsod pas nub par 'gyur te de'i snga ltas yin no/ /rgyal po chen po de ltar mi bzad pa rnams ma 'ongs pa'i dus na 'byung bar 'gyur ro/ /bcom ldan 'das kyis bka' stsal pa/ gang bcom ldan 'das yang dag</text></item>
<item><p>297b7</p><section>mdo sde</section><text>par rdzogs pa'i sangs rgyas 'od srung la'ang rgyal po kr-i kI dang / gser phreng can gyis thar pa'i cha dang 'thun pa'i dge ba'i rtsa ba rnams bskyed pa yin no/ /dge slong dag 'di ji snyam du sems/ de'i tshe na gser phreng can gang yin pa de ni ma ga d+hA bzang mo 'di nyid yin te/ de'i tshe yang 'dis</text></item>
<item><p>298a1</p><section>mdo sde</section><text>sangs rgyas kyi bya ba byas te/ da ltar yang 'di 'ongs nas sangs rgyas kyi bya ba byas so/ /yang dge slong rnams the tsom skyes nas/ sangs rgyas bcom ldan 'das la zhus pa/ btsun pa gser phreng can gyis las ci zhig bgyis na gser gyi phreng ba btags par skyes/ bcom</text></item>
<item><p>298a2</p><section>mdo sde</section><text>ldan 'das kyis bka' stsal pa/ dge slong dag 'di nyid kyis las byas pa yod de/ sngon byung ba na zhing pa gzhan zhig gi chung mar gyur te/ rang sangs rgyas kyi mchod rten la kha dog sna tshogs pa'i me tog rnams kyi phreng ba byas nas btags te/ las de'i rnam par smin pas gser gyi phreng</text></item>
<item><p>298a3</p><section>mdo sde</section><text>ba btags par skyes so/ /de bas na dge slong dag las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi rnam par smin pa ni gcig tu dkar ba yin te/ 'dren ma rnams kyi rnam par smin pa ni 'dren ma'o/ /dge slong dag</text></item>
<item><p>298a4</p><section>mdo sde</section><text>de bas na las gcig tu gnag pa rnams dang 'dren ma rnams ni spangs la/ las gcig tu dkar ba rnams la mngon par brtson par bya ste/ dge slong dag khyed rnams kyis de ltar bslab par bya'o/ /bcom ldan 'das kyis de skad ces bka' stsal pa dang / dge slong rnams bcom</text></item>
<item><p>298a5</p><section>mdo sde</section><text>ldan 'das kyis gsungs pa la mngon par bstod do/ /ma ga d+hA bzang mo'i rtogs pa brjod pa rdzogs so// //rgya gar gyi mkhan po d+harma shrI b+ha dra dang / zhu chen gyi lots+tsha ba dge slong tshul khrims yon tan gyis bsgyur te/ sgra sgyur gyi lots+tsha ba chen po dge slong rin</text></item>
<item><p>298a6</p><section>mdo sde</section><text>chen bzang pos bcos te gtan la phab pa// //</text></item>
</list>