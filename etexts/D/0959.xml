<list>
<item><p>1a1</p><section>mdo sde</section><text>@#/ /mdo sde a bzhugs so/ /</text></item>
<item><p>1b1</p><section>mdo sde</section><text>@##/ /las brgya tham pa/ bam po nyi shu bdun pa/ grum stod ces bya ba ni/ gleng gzhi mnyan du yod pa na bzhugs te/ de'i tshe nags khrod cig na drang srong lnga brgya</text></item>
<item><p>1b2</p><section>mdo sde</section><text>tsam gnas te/ de dag de na 'khod cing me'i sbyin sreg byed do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga'</text></item>
<item><p>1b3</p><section>mdo sde</section><text>brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug</text></item>
<item><p>1b4</p><section>mdo sde</section><text>la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par</text></item>
<item><p>1b5</p><section>mdo sde</section><text>'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus drug tu</text></item>
<item><p>2a1</p><section>mdo sde</section><text>sangs rgyas kyi spyan gyis 'jig rten la gzigs te/ su ni dar/ su ni rgud/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du</text></item>
<item><p>2a2</p><section>mdo sde</section><text>gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/</text></item>
<item><p>2a3</p><section>mdo sde</section><text>'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las/ yongs su smin par bya/ su ni dge ba'i rtsa ba rnams yongs su smin zin pa las ye</text></item>
<item><p>2a4</p><section>mdo sde</section><text>shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras</text></item>
<item><p>2a5</p><section>mdo sde</section><text>rnams la/ /sangs rgyas dul las yol ba med/ /de nas bcom ldan 'das kyis dgongs pa/ drang srong lnga brgya po rnams gdul ba'i dus la bab bo snyam du dgongs nas/ bcom ldan 'das kyis ci nas drang srong lnga brgya po de dag gis me'i sbyin sreg gi thab</text></item>
<item><p>2a6</p><section>mdo sde</section><text>de dag thams cad kyi nang du sangs rgyas kyi zhabs kyi rjes mthong la/ de phyin cad me sbar bar mi nus pa de lta bur byin gyis brlabs so/ /de nas de dag 'di snyam du sems te/ rjes 'di'i mthus bdag cag gi me'i thab rnams kyi nang du me sbar mi nus par gyur pa las na/ rjes</text></item>
<item><p>2b1</p><section>mdo sde</section><text>'di ni dge ba zhig yin pa 'dra ste/ rjes 'di lha chen po'i rjes ma yin grang snyam nas/ drang srong lnga brgya po de dag gis sangs rgyas kyi rjes de dag la bsreg bya phul nas/ sangs rgyas kyi mthus sbyin sreg de dag rang sbar bar gyur te/ me lce tshangs pa'i 'jig rten du thug par song ngo / /</text></item>
<item><p>2b2</p><section>mdo sde</section><text>de nas drang srong rnams kyis de mthong nas ya mtshan du gyur te/ lha chen pos bdag cag la dgongs so snyam mo/ /de nas bcom ldan 'das kyis de rnams drang ba'i phyir/ rgyal bu rgyal byed kyi tshal la thug pa'i bar du zhabs kyi rjes gcig nas gcig tu byin gyis brlabs so/ /de nas drang</text></item>
<item><p>2b3</p><section>mdo sde</section><text>srong de dag gis/ me'i sbyin sreg gi drung nas rjes gcig nas gcig tu sprul pa mthong nas de dag 'di snyam du sems te/ lha chen po ni lam 'dir gshegs so snyam nas zhabs kyi rjes gcig nas gcig tu rjes de dag la mchod pa byed cing dong nas/ de dag mthar gyis rgyal bu rgyal</text></item>
<item><p>2b4</p><section>mdo sde</section><text>byed kyi tshal du zhugs so/ /de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas drang srong lnga brgya po de dag gis sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi</text></item>
<item><p>2b5</p><section>mdo sde</section><text>dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med pa rnam par dag pa dang ldan pa'i sangs rgyas bcom ldan 'das mthong ngo / /mthong nas kyang</text></item>
<item><p>2b6</p><section>mdo sde</section><text>mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni/ lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/ /de ltar</text></item>
<item><p>2b7</p><section>mdo sde</section><text>mthong nas kyang bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang / bag la nyal dang / khams dang / shes pa dang /</text></item>
<item><p>3a1</p><section>mdo sde</section><text>rang bzhin thugs su chud nas/ de dang 'thun pa'i chos bstan te/ de nas drang srong de dag gis stan de nyid la 'khod bzhin du bden pa rtogs pa'i mod la phyir mi 'ong ba'i 'bras bu mngon sum du byas so/ /de dag gis bden pa mthong nas/ stan las langs te bla</text></item>
<item><p>3a2</p><section>mdo sde</section><text>gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi</text></item>
<item><p>3a3</p><section>mdo sde</section><text>dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de rnams la lung yang phog ste/ de rnams</text></item>
<item><p>3a4</p><section>mdo sde</section><text>kyis kyang brtson pa dang bsgrub pa dang / 'bad pas nyon mongs pa thams cad spangs nas/ dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil</text></item>
<item><p>3a5</p><section>mdo sde</section><text>du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang / nye</text></item>
<item><p>3a6</p><section>mdo sde</section><text>dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa bcom ldan 'das kyis drang srong 'di rnams la zhabs kyi rjes bstan pas drangs te rab tu phyung nas/ g.yung</text></item>
<item><p>3a7</p><section>mdo sde</section><text>drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang drang srong lnga brgya po 'di rnams ji ltar zhabs kyi rjes bstan pas drangs te rab tu phyung nas/ tshe</text></item>
<item><p>3b1</p><section>mdo sde</section><text>gcig tu tshangs par spyod pa spyad du bcug pa de nyon cig dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig</text></item>
<item><p>3b2</p><section>mdo sde</section><text>rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ der gang gi tshe yang dag par rdzogs pa'i sangs rgyas 'od srung gis cho 'phrul chen po bstan pa de'i tshe des skye</text></item>
<item><p>3b3</p><section>mdo sde</section><text>bo phyi ma rnams la thugs brtse ba dang / drang srong lnga brgya po de dag drang ba'i phyir/ rtags su rung ba'i sangs rgyas kyi zhabs kyi rjes byin gyis brlabs so/ /de'i tshe na lho phyogs na dka' thub kyi nags shig na drang srong lnga brgya tsam gnas pa de dag steng gi bar snang las ri spos kyi ngad</text></item>
<item><p>3b4</p><section>mdo sde</section><text>ldang ba la chas te/ dong ba las de dag ri rab la rdugs pa bzhin du sangs rgyas kyi zhabs kyi rjes rnams kyi steng du rdugs nas de rnams ya mtshan du gyur te/ bdag cag rdzu 'phrul yang ma nyams la/ nam mkha' la yang thogs par gyur to snyam mo/ /de nas de dag la dga'</text></item>
<item><p>3b5</p><section>mdo sde</section><text>ba'i lhas/ de dag la smras pa/ khyed ni rdzu 'phrul ma nyams mod kyi/ khyed kyi 'og na sangs rgyas kyi zhabs kyi rjes yod la de'i steng du ni brgya byin dang tshangs pa la sogs pas kyang 'gro mi nus so/ /de nas drang srong de rnams zhabs kyi rjes de la shin tu dga' bar gyur te/ dga' bar</text></item>
<item><p>3b6</p><section>mdo sde</section><text>gyur nas sa la babs te/ zhabs kyi rjes de dag la bkur sti byed pa la zhugs so/ /yang dag par rdzogs pa'i sangs rgyas 'od srung gis de rnams drang ba'i phyir/ drang srong gnas pa la thug pa'i bar du zhabs kyi rjes gcig nas gcig tu byin gyis brlabs nas/ drang srong</text></item>
<item><p>3b7</p><section>mdo sde</section><text>rnams kyis bsams pa/ rjes 'di dag ni lha chen po'i yin te/ 'di ni lam 'dir gshegs so snyam nas/ rjes de thog thag tu drang srong gnas par dong nas/ drang srong lnga brgya po de dag gis thag ring po zhig nas yang dag par rdzogs pa'i sangs rgyas 'od srung mthong ngo / /</text></item>
<item><p>4a1</p><section>mdo sde</section><text>mthong nas kyang de dag de bzhin gshegs pa dgra bcom pa yang dag par rdzogs pa'i sangs rgyas 'od srung la shin tu dga' bar gyur to/ /dga' bar gyur nas kyang yang dag par rdzogs pa'i sangs rgyas 'od srung ga la ba der dong ste lhags nas zhabs la mgo</text></item>
<item><p>4a2</p><section>mdo sde</section><text>bos phyag 'tshal te/ bla gos phrag pa gcig tu gzar nas/ yang dag par rdzogs pa'i sangs rgyas 'od srung ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab</text></item>
<item><p>4a3</p><section>mdo sde</section><text>tu 'byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas yang dag par rdzogs pa'i sangs rgyas 'od srung gis de dag rab tu phyung ste/ bsnyen par rdzogs par</text></item>
<item><p>4a4</p><section>mdo sde</section><text>mdzad nas/ de rnams la lung yang phog ste/ de dag gis der tshe gcig tu tshangs par spyod pa spyad kyang / gang gis kyang yon tan gyi tshogs ma thob nas/ 'chi kar de dag gis smon lam btab pa/ 'di ltar bdag cag gis yang dag par rdzogs pa'i sangs rgyas 'od srung gi</text></item>
<item><p>4a5</p><section>mdo sde</section><text>bstan pa la/ tshe gcig tu tshangs par spyod pa spyad kyang / gang gis kyang yon tan gyi tshogs ma thob kyi/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de/ bdag cag gis mnyes</text></item>
<item><p>4a6</p><section>mdo sde</section><text>par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig /ces byas so/ /dge slong dag ji snyam du sems/ de'i tshe drang srong lnga brgya por</text></item>
<item><p>4a7</p><section>mdo sde</section><text>gyur pa gang yin pa de dag ni/ drang srong lnga brgya po 'di dag kho na yin te/ de dag gis der tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas</text></item>
<item><p>4b1</p><section>mdo sde</section><text>bcom ldan 'das de bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag</text></item>
<item><p>4b2</p><section>mdo sde</section><text>par rdzogs pa'i sangs rgyas 'od srung dang shin tu mnyam pa dang shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'di rnams kyis nga mnyes par byas nas/ mi mnyes par ma byas la/ nga nyid kyi bstan pa la rab tu byung nas nyon mongs pa thams</text></item>
<item><p>4b3</p><section>mdo sde</section><text>cad spangs te/ dgra bcom pa nyid mngon sum du byas so// //long ba zhes bya ba ni/ sangs rgyas bcom ldan 'das yul mi thi la na/ lha chen po'i a mra'i tshal na bzhugs te/ de'i tshe yul mi thi la na/ khyim bdag tshogs can zhes bya ba phyug cing nor mang la longs</text></item>
<item><p>4b4</p><section>mdo sde</section><text>spyod che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs te/ de de dang lhan cig tu rtse zhing dga' la dga' mgur spyod par byed do/ /phyi zhig na de'i chung ma la bu chags nas/ de zla ba dgu'am bcu lon</text></item>
<item><p>4b5</p><section>mdo sde</section><text>pa dang / bu byad ngan po long ba zhig btsas so/ /de nas khyim bdag des bu de mthong ngo / /de mthong ma thag tu pha ma gnyis sdug bsngal chen po skyes te/ bdag cag gnyis brgya lam lan cig na bu btsas kyang de 'di 'dra bar gyur na bdag cag gnyis la bu byad ngan po long ba 'di lta bu mi</text></item>
<item><p>4b6</p><section>mdo sde</section><text>dgos kyis/ phye ma red nam sros na phyir phyung la khyi rnams la sbyin no zhes byas nas/ pha ma gnyis kyis de phyir phyung ste/ lam po cher bor nas/ khyi rnams la byin no/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye</text></item>
<item><p>4b7</p><section>mdo sde</section><text>shes la mnga' brnyes pa ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam</text></item>
<item><p>5a1</p><section>mdo sde</section><text>gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin</text></item>
<item><p>5a2</p><section>mdo sde</section><text>mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang / gnod pa dang ldan/ su ni ngan song du gzhol/ su ni ngan song du 'bab/</text></item>
<item><p>5a3</p><section>mdo sde</section><text>su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du</text></item>
<item><p>5a4</p><section>mdo sde</section><text>gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las/ ye shes kyi mtshon gyis brtol bar bya/ su la ni sangs rgyas byung bas</text></item>
<item><p>5a5</p><section>mdo sde</section><text>brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs</text></item>
<item><p>5a6</p><section>mdo sde</section><text>pa/ khye'u 'di lung bstan pa'i dus la bab ste/ khye'u 'di las brten nas/ gdul bar bya ba'i skye bo mang po drang bar bya dgos so snyam du dgongs nas/ bcom ldan 'das kyis ci nas khye'u de khyis za bar mi 'gyur bar byin gyis brlabs so/ /de nas bcom ldan 'das nang par sngar</text></item>
<item><p>5a7</p><section>mdo sde</section><text>bzhengs nas/ sham thabs dang chos gos gsol te/ lhung bzed bsnams nas/ dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ yul mi thi lar gshegs te/ bcom ldan 'das khye'u de dang 'dab nye ba zhig tu bzhugs so/ /</text></item>
<item><p>5b1</p><section>mdo sde</section><text>de nas yul mi thi la na gnas pa'i skye bo mang pos/ sangs rgyas bcom ldan 'das mthong ngo / /mthong nas kyang ya mtshan du gyur te/ sngon gyi dge ba'i rtsa bas bskul nas bcom ldan 'das ga la ba der dong ste lhags so/ /de nas bcom ldan 'das 'di snyam du dgongs te/ ma</text></item>
<item><p>5b2</p><section>mdo sde</section><text>la bdag gis ci nas khye'u 'dis tshe rabs snga ma dran par 'gyur zhing tshig kyang smra la/ nga dang lhan cig tu gtam zer bar 'gyur ba de lta bu'i ting nge 'dzin la snyoms par 'jug par bya'o snyam du dgongs nas/ bcom ldan 'das kyis de ltar byin gyis brlabs te/ khye'u des sngon gyi tshe rabs dran</text></item>
<item><p>5b3</p><section>mdo sde</section><text>nas tshig smra zhing bcom ldan 'das dang lhan cig tu gtam zer bar gyur te/ der bcom ldan 'das kyis khye'u de la bka' stsal pa/ khye'u khyod mi sdug pa yin nam/ bcom ldan 'das mi sdug pa lags so/ /khye'u khyod mi sdug pa yin nam/ bde bar gshegs pa mi sdug pa</text></item>
<item><p>5b4</p><section>mdo sde</section><text>lags so/ /bka' stsal pa/ lus dang ngag dang yid kyis nyes par spyod pa'i las kyi 'bras bu rnam par smin pa mi sdug pa nyams su myong ba yod dam/ gsol pa/ bcom ldan 'das lus dang ngag dang yid kyis nyes par spyod pa'i las kyi 'bras bu rnam par smin pa mi sdug pa nyams su</text></item>
<item><p>5b5</p><section>mdo sde</section><text>myong ba mchis lags so/ /bka' stsal pa/ khyod kyi mi dge ba'i bshes gnyen su yin/ gsol pa/ rang gi sems lags so/ /de nas de thos ma thag tu skye bo phal po che rnams ya mtshan du gyur te/ sems can 'di lta bu sngon gyi tshe rabs dran la tshig kyang smra zhing / bcom</text></item>
<item><p>5b6</p><section>mdo sde</section><text>ldan 'das dang gtam zer ba su zhig gu snyam mo/ /sangs rgyas bcom ldan 'das rnams ni snyan slebs par dka' ba yin te/ de dag gis sangs rgyas bcom ldan 'das la zhu ba'i thugs ma thub nas/ tshe dang ldan pa kun dga' bo la dris pa btsun pa kun dga' bo sems can 'di lta bu</text></item>
<item><p>5b7</p><section>mdo sde</section><text>sngon gyi tshe rabs kun kyang dran la tshig smra zhing / bcom ldan 'das dang lhan cig tu gtam zer ba 'di su zhig /tshe dang ldan pa kun dga' bos smras pa/ sangs rgyas bcom ldan 'das la zhus shig /de dag gis smras pa/ sangs rgyas bcom ldan 'das rnams ni snyan slebs par</text></item>
<item><p>6a1</p><section>mdo sde</section><text>dka' bas na/ bdag cag gis sangs rgyas bcom ldan 'das la zhu ba'i thugs mi thub bo/ /kun dga' bos smras pa/ sangs rgyas bcom ldan 'das rnams ni bdag gis kyang snyan slebs par dka' mod kyi khyed la snying brtse ba'i phyir zhu bar bya'o zhes byas nas/</text></item>
<item><p>6a2</p><section>mdo sde</section><text>tshe dang ldan pa kun dga' bos bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa sems can 'di lta bu sngon gyi tshe rabs dran la tshig smra zhing / bcom ldan 'das dang</text></item>
<item><p>6a3</p><section>mdo sde</section><text>bka' mchid bgyid pa su lags/ bcom ldan 'das kyis bka' stsal pa/ kun dga' bo sems can 'di sdig pa byed byed pa yin te/ 'dis sdig pa'i las mang po byas so/ /kun dga' bo sngon byung ba 'das pa'i dus na yul mi thi la 'di nyid na/ rgyal po mi sdug pa zhes bya</text></item>
<item><p>6a4</p><section>mdo sde</section><text>ba rgyal po byed de/ rgyal po de phrag dog can zhig tu gyur nas/ de gang gi tshe btsun mo'i 'khor gyis zhabs 'bring byas nas/ skyed mos tshal gyi sa'am gzhan gang du 'gro bar 'dod pa na/ de'i lam thams cad du mi med par byed de/ skar khung rnams dang sgo rnams kyang yol ba stug</text></item>
<item><p>6a5</p><section>mdo sde</section><text>pos gcod par byed do/ /brgya la 'ga' zhig gis glo bur du btsun mo'i 'khor mthong na/ des de'i mig 'byin par byed de/ de lta bu'i tshul gyis des sems can mang po'i mig med par byas so/ /de nas phyi zhig na de'i btsun mo'i 'khor gyis zhabs 'bring byas te/ skyed mos tshal gyi</text></item>
<item><p>6a6</p><section>mdo sde</section><text>nang du song ngo / /sangs rgyas bcom ldan 'das rnams 'jig rten na mi bzhugs pa de'i tshe/ rang sangs rgyas sdug cing phongs pa rnams la snying brtse ba/ bas mtha'i gnas mal na gnas pa/ 'jig rten gyi yon gnas gcig pu bse ru lta bu dag 'jig rten du byung ste/ rang sangs</text></item>
<item><p>6a7</p><section>mdo sde</section><text>rgyas zhig lam de nas 'ongs pa de/ rgyal po'i zhabs 'bring ba rnams kyis ma tshor nas/ de de'i btsun mo'i 'khor gyi mdun du bab ste/ bud med de dag gis de'i lus mdzes pa dang sems mdzes pa mthong nas de dag dga' bar gyur to/ /dga' bar gyur nas kyang gdong g.yogs phye ste/</text></item>
<item><p>6b1</p><section>mdo sde</section><text>btud cing phyag byas so/ /de nas rgyal pos kyang de thos te/ thos ma thag tu de phrag dog gi gzhi las khro ba'i kun nas dkris pa chen po skyes te/ de khros nas rgyal po'i zhabs 'bring ba rnams la bka' stsal te/ khyed deng la rab tu byung ba de'i mig gnyis phyung zhig ces bsgo'o/ /de</text></item>
<item><p>6b2</p><section>mdo sde</section><text>nas de thos ma thag tu/ rgyal po'i zhabs 'bring ba rnams kyis rang sangs rgyas de bzung nas mig gnyis phyung ste/ rang sangs rgyas de yang sngon gyi las myong bar 'gyur ba de mngon sum du gyur pas rdzu ba yang ma dran na/ 'phrul pa lta ci smos/ de nas rang sangs rgyas des bsams pa/</text></item>
<item><p>6b3</p><section>mdo sde</section><text>nyon mongs pa 'di ni mngon par smas shing nyams par gyur te/ 'khor ba na 'khor zhing yun ring por sdug bsngal chen po rnyed na mi rung gis/ 'di'i ra mda' bya dgos so snyam ste/ steng gi nam mkha' la mngon par 'phags nas 'bar ba dang / lam mer 'dug pa dang / char</text></item>
<item><p>6b4</p><section>mdo sde</section><text>'bebs pa dang / glog 'gyu ba'i cho 'phrul rnams bstan to/ /so so'i skye bo rnams ni rdzu 'phrul gyis myur du dad par byed de/ rgyal po des sdong po sog les bcad pa bzhin du zhabs la phyag 'tshal te smras pa/ skal pa chen po dang ldan pa mar spyon/ bdag nyes par</text></item>
<item><p>6b5</p><section>mdo sde</section><text>spyad pa'i 'dam du bying ba'i lag nas drang du gsol zhes byas so/ /bdag nyid chen po de yang gzhi des yongs su mya ngan las 'das nas rgyal po des de'i sku gdung la mchod pa byas te/ smon lam btab pa/ 'di ltar bdag gis sems can dag pa 'di lta bu la gnod pa byed du bcug pa'i</text></item>
<item><p>6b6</p><section>mdo sde</section><text>las 'di'i 'bras bu bdag gis nyams su myong bar ma gyur cig /'di ltar phyir yang bkur sti byas pa rnams kyi dge ba'i rtsa ba 'dis na/ bdag gang dang gang du skye bar 'gyur ba de dang der/ phyug cing nor mang la longs spyod che ba'i rigs su skye bar shog shig /'di bas kyang ches khyad par du 'phags</text></item>
<item><p>6b7</p><section>mdo sde</section><text>pa'i ston pa mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ci snyam du sems/ de'i tshe rgyal po mi sdug</text></item>
<item><p>7a1</p><section>mdo sde</section><text>par gyur pa gang yin pa de ni/ long ba 'di kho na yin te/ des rang sangs rgyas de'i mig gnyis phyung ba dang / sems can stong phrag du ma'i mig med par byas pa'i las de'i rnam par smin pas lo brgya phrag du ma dang / lo stong phrag du mar dmus long 'ba' zhig tu</text></item>
<item><p>7a2</p><section>mdo sde</section><text>gyur te/ sems can dmyal bar yang 'tshed par gyur to/ /de nas shi 'phos nas kyang tshe rabs lnga brgyar su skyes te/ der yang 'dis dmus long du gyur pa 'ba' zhig gi sdug bsngal chen po myong bar gyur to/ /las shi 'phos nas tshe rabs lnga brgyar dud</text></item>
<item><p>7a3</p><section>mdo sde</section><text>'gror skyes te/ der yang dmus long 'ba' zhig tu gyur to/ /dud 'gro las shi 'phos nas tshe rabs lnga brgyar mir skyes te/ thams cad du dmus long du gyur to/ /de nas dge slong rnams kyis gsol pa/ btsun pa sems can 'di sdug bsngal 'di las nam thar bar 'gyur/</text></item>
<item><p>7a4</p><section>mdo sde</section><text>bka' stsal pa/ dge slong dag nyan thos dang rang sangs rgyas las 'das pa'i yang dag par rdzogs pa'i sangs rgyas yid bzang zhes bya ba 'jig rten du 'byung bar 'gyur te/ de'i gsung rab la sems can 'di mir skye bar 'gyur te/ dbang po tshang bar 'gyur ro/ /de nas de'i gsung</text></item>
<item><p>7a5</p><section>mdo sde</section><text>rab la rab tu byung nas nyon mongs pa thams cad spangs te/ dgra bcom pa nyid mngon sum du byed par 'gyur ro/ /de nas dgra bcom pa nyid thob kyang nyal ba'i tshe/ las las skyes pa'i bya rog dag lhags nas mig gnyis 'byin par 'gyur la/ de gzhi des yongs su mya ngan las</text></item>
<item><p>7a6</p><section>mdo sde</section><text>'da' bar 'gyur te/ der las 'di las thar bar 'gyur ro/ /de nas de thos ma thag tu skye bo phal po che de dag skyo ba chen po skyes te/ nyon mongs pa'i dbang gis 'khor ba na/ sdug bsngal 'di lta bu dag rnyed par 'gyur ro snyam mo/ /de nas bcom ldan 'das kyis de dag yid skyo bar</text></item>
<item><p>7a7</p><section>mdo sde</section><text>gyur par thugs su chud nas/ de dag dang 'thun pa'i chos bstan te/ des na skye bo mang po de dag gis stan de dag nyid la 'khod bzhin du/ kha cig gis ni dro bar gyur pa bskyed do/ /kha cig gis ni spyi bo dang / bden pa dang 'thun pa'i bzod pa dang / 'jig rten gyi chos</text></item>
<item><p>7b1</p><section>mdo sde</section><text>kyi mchog dang / mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig</text></item>
<item><p>7b2</p><section>mdo sde</section><text>gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig gis ni stobs kyi 'khor los sgyur bar 'gyur ba dang / kha cig gis ni brgya byin du 'gyur ba dang / kha cig gis ni tshangs par</text></item>
<item><p>7b3</p><section>mdo sde</section><text>'gyur ba dang / kha cig gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge</text></item>
<item><p>7b4</p><section>mdo sde</section><text>'dun la bab par gyur to/ /gcer bu pa 'od srung zhes bya ba ni/ gleng gzhi rgyal po'i khab na bzhugs te/ de'i tshe ri khrod cig na bram ze dbul po cig gnas pa de zhing las kyis 'tsho bar byed do/ /de nas phyi zhig na de'i chung ma la bu chags nas/ de zla ba dgu'am/</text></item>
<item><p>7b5</p><section>mdo sde</section><text>bcu lon pa dang / bu btsas te de'i btsas ston rgyas par byas nas/ khye'u 'di'i ming ci skad gdags zhes ming 'dogs par byed do/ /khye'u 'di 'od srung gi rigs yin pas na/ khye'u 'di'i ming 'od srung du gdags so zhes zer ro/ /de nas khye'u 'od srung 'o ma dang / zho dang /</text></item>
<item><p>7b6</p><section>mdo sde</section><text>mar dang / zhun mar dang / mar gyi nying gu rnams kyis bskyed bsrings nas/ de gang gi tshe cher skyes pa de'i tshe/ de pha ma dang lhan cig tu zhing las la 'gro'o/ /de nas des bltas na pha des srog chags stong phrag du ma kha 'dog par byed pa mthong nas/ pha la smras pa/ yab cig</text></item>
<item><p>7b7</p><section>mdo sde</section><text>khyod kyis srog chags stong phrag du ma gyin da la sdug bsngal bar byed pa 'di lta bu'i 'tsho ba khyod la ci dgos/ phas smras pa/ bu bdag cag gi 'tsho ba ni 'di yin te gzhan med do/ /de nas khye'u des bsams pa/ bdag 'tsho ba 'di lta bu btang la nags khrod du gnas bca'o snyam nas/</text></item>
<item><p>8a1</p><section>mdo sde</section><text>nges par 'byung bar chas so/ /de nas de gang gi tshe bcom ldan 'das kyis bla na med pa'i ye shes brnyes nas/ mthar gyis gdul bar bya ba rnams kyi don mdzad cing rgyal po'i khab tu gshegs nas/ bcom ldan 'das kyi grags pa kun tu rgyas par gyur to/ /</text></item>
<item><p>8a2</p><section>mdo sde</section><text>de nas bcom ldan 'das bdud rtsi'i char 'bebs shing bdud rtsis 'gro ba rnams tshim par mdzad do/ /khye'u 'od srung gis kyang dge sbyong gau ta ma rgyal po'i khab na bzhugs te/ des ni bdud rtsi'i char 'bebs shing / bdud rtsis 'gro ba rnams tshim par mdzad do zhes thos nas thos</text></item>
<item><p>8a3</p><section>mdo sde</section><text>ma thag tu pha ma la gsol te/ yab yum bdag dge sbyong gau ta ma'i thad du tshangs par spyod pa spyad du mchi'o zhes byas nas song ngo / /de nas rgyal po'i khab tu 'gro zhes byas nas des der gcer bu pa gnyen gyi bu mthong nas des bsam pa/ dge sbyong gau ta ma ni 'di yin no snyam nas/</text></item>
<item><p>8a4</p><section>mdo sde</section><text>de de'i thad du rab tu byung ngo / /rab tu byung nas kyang des ltas kyi dpyad lobs nas/ de de la slob dpon gyi mchog tu gyur to/ /de nas de'i ming 'od srung zhes bya ba gang yin pa de med par gyur te/ ming gcer bu pa 'od srung dang rus gcig pa gcer bu pa 'od srung dang rus gcig pa zhes</text></item>
<item><p>8a5</p><section>mdo sde</section><text>bya bar gyur to/ /phyi zhig na des bdag nyid tshe zad pa'i rtags mthong nas bsams pa/ bdag ni zhag bdun na med par 'gyur ro snyam mo/ /de nas bcom ldan 'das kyi bstan pa la dga' ba'i lhas de la sbran te/ gcer bu pa 'od srung dang rus gcig pa/ mi dgar ma byed</text></item>
<item><p>8a6</p><section>mdo sde</section><text>cig /bcom ldan 'das de ni 'chi ba las nges par 'byung bar 'gyur ba'i lam ston pa yin te/ de ni rgyal po'i khab 'di nyid na bzhugs kyis/ de la bsnyen bkur gyis shig /de ltar byas dang khyod la legs par 'gyur ro zhes byas so/ /de nas de thos ma thag tu gcer</text></item>
<item><p>8a7</p><section>mdo sde</section><text>bu pa 'od srung dang rus gcig pa rgyal po'i khab nas byung ste/ 'od ma'i tshal logs su chas pa las/ lam phyed du de'i blo skyes pa/ dge slong rnams ni ngo tsha shes shing khrel yod pa yin la/ bdag ni gcer bur 'dug pas na/ de dag dang mngon sum du phrad du 'gro mi</text></item>
<item><p>8b1</p><section>mdo sde</section><text>phod kyis/ bdag re zhig 'od ma'i tshal du mi 'gro bar/ lam phyed 'di nyid du 'dug par bya'o/ /lam phyed 'di nyid du 'dug bzhin du bdag gis dge sbyong gau ta ma la bsnyen bkur bya'o snyam mo/ /sangs rgyas bcom ldan 'das bgrod pa gcig pu'i lam ston pa/ rnam</text></item>
<item><p>8b2</p><section>mdo sde</section><text>pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun</text></item>
<item><p>8b3</p><section>mdo sde</section><text>la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum</text></item>
<item><p>8b4</p><section>mdo sde</section><text>mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/</text></item>
<item><p>8b5</p><section>mdo sde</section><text>su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang / thar pa dang / 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor</text></item>
<item><p>8b6</p><section>mdo sde</section><text>bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las/</text></item>
<item><p>8b7</p><section>mdo sde</section><text>ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /</text></item>
<item><p>9a1</p><section>mdo sde</section><text>sangs rgyas dus las yol ba med/ /de nas bcom ldan 'das kyis dgongs pa/ gcer bu pa 'od srung dang rus gcig pa gdul ba'i dus la bab bo snyam du dgongs nas/ 'od ma'i tshal nas byung ste/ sa phyogs gang na gcer bu pa 'od srung dang rus gcig</text></item>
<item><p>9a2</p><section>mdo sde</section><text>pa 'dug pa'i sa phyogs der gshegs nas/ gcer bu pa 'od srung dang rus gcig pas thag ring po zhig nas/ sangs rgyas bcom ldan 'das mthong ngo / /mthong nas kyang bcom ldan 'das ga la ba der song ste phyin nas/ bcom ldan 'das dang lhan cig tu mngon sum du yang</text></item>
<item><p>9a3</p><section>mdo sde</section><text>dag par mgu ba dang / yang dag par dga' bar 'gyur ba'i gtam sna tshogs byas nas/ phyogs gcig tu 'dug go/ /de nas gcer bu pa 'od srung dang rus gcig pas/ bcom ldan 'das la 'di skad ces gsol to/ /kye gau ta ma gal te zhus nas/ zhu ba lung bstan</text></item>
<item><p>9a4</p><section>mdo sde</section><text>pa'i slad du skabs phye na/ gau ta ma khyod la 'di nyid du/ phyogs 'ga' zhig zhu'o/ /bcom ldan 'das kyis bka' stsal pa/ 'od srung re zhig nga rgyal po'i khab tu bsod snyoms la 'gro dgos pas/ khyod kyis zhu ba lung bstan pa'i skabs su ma bab kyis/ kun dga'</text></item>
<item><p>9a5</p><section>mdo sde</section><text>ra ba'i phyir rol du shog shig dang der khyod kyi zhu ba lung bstan pa'i skabs su bab bo/ /gsol pa/ kye ma gau ta ma gal te bdag kyang gzhan du 'gyur srid la/ yang na gau ta ma gzhan du 'gyur yang srid do/ /de bzhin du lan gnyis lan gsum du/ gcer bu pa 'od srung dang</text></item>
<item><p>9a6</p><section>mdo sde</section><text>rus gcig pas gsol pa/ gal te zhus nas zhu ba lung bstan pa'i slad du skabs phye na/ gau ta ma khyod la 'di nyid du phyogs 'ga' zhig zhu'o/ /de nas lan gnyis lan gsum gyi bar du/ bcom ldan 'das kyis gcer bu pa 'od srung dang rus gcig pa la 'di skad ces bka'</text></item>
<item><p>9a7</p><section>mdo sde</section><text>stsal to/ /'od srung re zhig nga rgyal po'i khab tu bsod snyoms la 'gro dgos pas/ khyod kyis zhu ba lung bstan pa'i skabs su ma bab kyis/ kun dga' ra ba'i phyi rol du shog shig dang / der khyod kyi zhu ba lung bstan pa'i skabs su bab bo/ /gsol pa/ kye gau ta ma gal te</text></item>
<item><p>9b1</p><section>mdo sde</section><text>zhus nas/ zhu ba lung bstan pa'i slad du skabs phye na/ gau ta ma khyod la 'di nyid du phyogs 'ga' zhig zhu'o/ /bcom ldan 'das kyis bka' stsal pa/ 'od srung khyod don 'di nyid lan gnyis lan gsum gyi bar du nges par gleng bar byed na ni/ 'od srung khyod ci dang ci</text></item>
<item><p>9b2</p><section>mdo sde</section><text>'dod pa zhus shig /gsol pa/ gau ta ma ci lags/ sdug bsngal rang gis bgyis sam/ bka' stsal pa/ 'od srung sdug bsngal rang gis byas so zhes ngas ma bshad do/ /kye gau ta ma ci lags/ sdug bsngal gzhan gyis bgyis sam/ 'od srung sdug bsngal</text></item>
<item><p>9b3</p><section>mdo sde</section><text>gzhan gyis byas zhes bya ba de ni ngas lung ma bstan to/ /kye gau ta ma ci lags/ sdug bsngal rang gis kyang bgyis la gzhan gyis kyang bgyis pa lags sam/ 'od srung sdug bsngal rang gis kyang byas pa dang gzhan gyis kyang byas zhes bya ba de yang ngas lung ma bstan</text></item>
<item><p>9b4</p><section>mdo sde</section><text>to/ /kye gau ta ma ci lags/ sdug bsngal rang gis ma bgyis pa dang / gzhan gyis ma bgyis pa dang / rgyu las byung ba yang ma lags sam/ 'od srung 'di yang ngas lung ma bstan to/ /gau ta ma ci lags/ sdug bsngal bdag gis bgyis pa dang gzhan gyis</text></item>
<item><p>9b5</p><section>mdo sde</section><text>bgyis pa dang / rgyu las byung ba yang ma lags/ zhes bgyis pa yang lung ma bstan to zhes gsung ngam/ 'od srung sdug bsngal rang gis byas pa dang / gzhan gyis byas pa dang / rgyu las byung ba yang ma yin nam/ zhes 'dri na/ lung ma bstan to zhes nga zer ro/ /kye gau</text></item>
<item><p>9b6</p><section>mdo sde</section><text>ta ma ci lags/ sdug bsngal ma mchis pa kho na lags sam/ 'od srung sdug bsngal ni ye med pa ma yin te/ yod pa kho na yin no/ /kye gau ta ma sdug bsngal rang gis bgyis pa lags na/ ci nas bdag gis sdug bsngal shes par 'gyur ba dang mthong bar 'gyur ba de lta</text></item>
<item><p>9b7</p><section>mdo sde</section><text>bu'i chos bcom ldan 'das kyis bdag la bstan par smon to/ /'od srung gang gi tshe/ tshor ba yang de nyid yin la/ myong ba yang de nyid yin na ni/ de lta na sdug bsngal rang gis byas pa yin par 'gyur na/ 'od srung nga ni de skad mi zer ro/ /'od srung gang gi tshor ba yang</text></item>
<item><p>10a1</p><section>mdo sde</section><text>gzhan yin la myong ba yang gzhan yin na ni/ de lta na sdug bsngal gzhan gyis byas pa yin par 'gyur na/ 'od srung nga ni de skad mi zer ro/ /'od srung gang gi tshe tshor ba yang de nyid yin la/ myong ba yang de nyid yin pa dang / gang gi tshe tshor ba yang</text></item>
<item><p>10a2</p><section>mdo sde</section><text>gzhan yin la/ myong ba yang gzhan yin na ni/ de lta na sdug bsngal rang gis byas pa yang yin la/ gzhan gyis byas pa yang yin par 'gyur na/ 'od srung nga ni de skad mi zer ro/ /'od srung gang gi tshe sdug bsngal rkyen rnams med par 'gyur na ni/ de lta na sdug</text></item>
<item><p>10a3</p><section>mdo sde</section><text>bsngal rang gis byas pa dang / gzhan gyis byas pa dang / rgyu las byung ba yang ma yin par 'gyur na/ 'od srung nga ni de skad mi zer ro/ /de bzhin gshegs pa ni mtha' de gnyis la mi brten par/ dbu ma'i lam gyi chos ston cing 'di lta ste/ 'di yod na 'di</text></item>
<item><p>10a4</p><section>mdo sde</section><text>'byung la/ 'di skyes pas 'di skye bar 'gyur te/ 'di lta ste/ ma rig pa'i rkyen gyis 'du byed rnams 'byung / 'du byed kyi rkyen gyis rnam par shes pa 'byung / rnam par shes pa'i rkyen gyis ming dang gzugs 'byung / ming dang gzugs kyi rkyen gyis skye mched drug</text></item>
<item><p>10a5</p><section>mdo sde</section><text>'byung / skye mched drug gi rkyen gyis reg pa 'byung / reg pa'i rkyen gyis tshor ba 'byung / tshor ba'i rkyen gyis sred pa 'byung / sred pa'i rkyen gyis len pa 'byung / len pa'i rkyen gyis srid pa 'byung / srid pa'i rkyen gyis skye ba 'byung / skye ba'i rkyen gyis rga shi dang / mya ngan</text></item>
<item><p>10a6</p><section>mdo sde</section><text>dang smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar na sdug bsngal gyi phung po chen po 'ba' zhig po 'di 'byung bar 'gyur ro/ /'di lta ste/ 'di med na 'di mi 'byung la/ 'di 'gags pas 'di</text></item>
<item><p>10a7</p><section>mdo sde</section><text>'gag par 'gyur te/ 'di lta ste/ ma rig pa 'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug</text></item>
<item><p>10b1</p><section>mdo sde</section><text>'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang /</text></item>
<item><p>10b2</p><section>mdo sde</section><text>mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur ro/ /de ltar na sdug bsngal gyi phung po chen po 'ba' zhig po 'di 'gag par 'gyur ro/ /chos kyi rnam grangs 'di bshad pa na/ gcer bu pa 'od</text></item>
<item><p>10b3</p><section>mdo sde</section><text>srung dang rus gcig pa/ chos rnams la chos kyi mig rdul med cing / dri ma dang bral ba skyes so/ /de nas gcer bu pa 'od srung dang rus gcig pas chos mthong / chos rnyed chos rtogs/ chos kyi gting slebs/ som nyi las brgal the tsom las brgal te/ gzhan</text></item>
<item><p>10b4</p><section>mdo sde</section><text>gyi dring mi 'jog cing gzhan gyis bkri ba med la/ ston pas bstan pa'i chos rnams la/ mi 'jigs pa thob nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag ni mngon par 'phags</text></item>
<item><p>10b5</p><section>mdo sde</section><text>lags so/ /mngon par zhugs pa lags so/ btsun pa bdag bcom ldan 'das la skyabs su mchis pa dang / chos la skyabs su mchis pa dang / dge 'dun la skyabs su mchis pa lags te/ bdag dge bsnyen lags par gzung du gsol/ bdag</text></item>
<item><p>10b6</p><section>mdo sde</section><text>mngon par dad par gyur te/ deng slan cad snying thag pa nas skyabs su mchis pa lags so zhes gsol nas/ de ltar gcer bu pa 'od srung dang rus gcig pa/ bcom ldan 'das kyis gsungs pa la mngon par bstod cing / rjes su yi rangs nas/ bcom ldan</text></item>
<item><p>10b7</p><section>mdo sde</section><text>'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas gcer bu pa 'od srung dang rus gcig pa/ bcom ldan 'das kyi thad nas song nas/ ring por ma lon par ba drus ma zhig gis brdungs te bsad nas/ de 'chi kar dbang</text></item>
<item><p>11a1</p><section>mdo sde</section><text>po rnams dang zhing bzhin gyi mdog yongs su dag la/ pags pa'i mdog dkar por 'dug go/ /de nas dge slong mang po dag snga dro sham thabs dang / chos gos gyon nas/ lhung bzed thogs te/ rgyal po'i khab tu bsod snyoms la dong nas/</text></item>
<item><p>11a2</p><section>mdo sde</section><text>dge slong mang po rgyal po'i khab tu bsod snyoms la rgyu ba na/ gcer bu pa 'od srung dang rus gcig pas/ lam phyed de nyid du bcom ldan 'das la zhu ba zhus te/ de bcom ldan 'das kyi thad nas song nas ring po ma lon par ba drus mas brdungs te bsad nas/ de 'chi kar</text></item>
<item><p>11a3</p><section>mdo sde</section><text>dbang po rnams dang zhing bzhin gyi mdog kyang yongs su dag la/ pags pa'i mdog dkar por 'dug go zhes thos so/ /thos nas kyang rgyal po'i khab nas bsod snyoms blangs nas/ zas zos te phyis bsod snyoms blang ba spangs nas/ lhung bzed dang chos gos</text></item>
<item><p>11a4</p><section>mdo sde</section><text>bzhag ste/ rkang pa bkrus nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas/ dge slong mang pos bcom ldan 'das la 'di skad</text></item>
<item><p>11a5</p><section>mdo sde</section><text>ces gsol to/ /btsun pa 'di na bdag cag dge slong mang po snga dro sham thabs dang / chos gos gyon te/ lhung bzed thogs nas/ rgyal po'i khab tu bsod snyoms la mchis pa na/ btsun pa bdag cag dge slong mang po rgyal po'i khab tu bsod snyoms la rgyu ba rnams</text></item>
<item><p>11a6</p><section>mdo sde</section><text>kyis gcer bu pa 'od srung dang rus gcig pas shul phyed de nyid du/ bcom ldan 'das la zhu ba zhus nas/ bcom ldan 'das kyi thad nas song nas ring po ma lon par ba drus mas brdungs te bkum nas de 'gum kar dbang po rnams dang zhing bzhin gyi mdog yongs su dag la/</text></item>
<item><p>11a7</p><section>mdo sde</section><text>pags pa'i mdog dkar por mchis so zhes thos lags na/ btsun pa de'i 'gro ba ni gang lags/ skye ba'i gnas ni gang lags/ 'chi ba'i gnas ni gang lags/ bka' stsal pa/ dge slong dag rigs kyi bu de ni nor du gyur pa yin te/ des nga'i chos kyi</text></item>
<item><p>11b1</p><section>mdo sde</section><text>rjes su 'thun pa'i chos mngon par rtogs pas na/ des ni nga la gnod pa ma byas kyis/ dge slong dag rigs kyi bu des ni 'di lta ste/ chos la lhag par bya ba byas nas/ mya ngan las 'das kyis/ de'i rus bu la rus bu'i mchod pa gyis shig ces bka' stsal te/ der</text></item>
<item><p>11b2</p><section>mdo sde</section><text>bcom ldan 'das kyis gcer bu pa 'od srung dang rus gcig pa mchog tu gyur par lung bstan nas/ rgyal po'i khab der lha rnams kyis gcer bu pa 'od srung dang rus gcig pa yongs su mya ngan las 'das so zhes bsgrags so/ /de nas de thos ma thag tu gzhan mu stegs pa</text></item>
<item><p>11b3</p><section>mdo sde</section><text>rnams kyis/ ras kyi ba dan bsgrengs te/ lam po che dang srang dang / bzhi mdo dang / sum mdo rnams su bsgrags te/ dge sbyong gau ta ma na re nga'i chos 'dul ba 'ba' zhig la mthar thug pa yod kyis/ gzhan la med do zhe na/ nged kyi tshangs pa mtshungs par spyod</text></item>
<item><p>11b4</p><section>mdo sde</section><text>pa 'di yang yongs su mya ngan las 'das so zhes smras nas/ /de dag de'i thad du dong ste/ 'di'i rus bu la mchod pa bya'o snyam mo/ /dge slong dag kyang de'i thad du dong ste/ 'di'i rus bu la mchod pa bya'o snyam mo/ /de nas der mu stegs pa kun tu rgyu ba rnams na re 'di ni</text></item>
<item><p>11b5</p><section>mdo sde</section><text>bdag cag gi tshangs pa mtshungs par spyod pa yin gyis/ bdag cag gis 'di'i rus bu la mchod pa bya'o zhes zer ro/ /dge slong dag na re yang 'di ni bdag cag gi tshangs pa mtshungs par spyod pa yin gyis/ bdag cag gis 'di'i rus bu la mchod pa bya'o zhes zer ro/ /</text></item>
<item><p>11b6</p><section>mdo sde</section><text>de nas gzhan mu stegs pa kun tu rgyu ba dag na re/ bdag cag gis dbang po ni lha gang dag gis rgyal po'i khab 'dir bsgrags pa yin no zhes zer ro/ /dge slong dag na re yang 'di su'i tshangs pa mtshungs par spyod pa yin pa/ lha de dag nyid la dri bar bya'o zhes zer ro/ /</text></item>
<item><p>11b7</p><section>mdo sde</section><text>de nas de thos ma thag tu gzhan mu stegs pa kun tu rgyu ba de dag gis/ lha de dag nyid la gsol ba btab ste/ 'di su'i tshangs pa mtshungs par spyod pa yin pa dang / su'i ma yin pa de lha rnams gsungs shig ces byas so/ /de nas chos rtogs pa'i lha rnams na re/ 'di</text></item>
<item><p>12a1</p><section>mdo sde</section><text>ni dge slong rnams kyi tshangs pa mtshungs par spyod pa yin te/ 'dis bcom ldan 'das las chos rtogs nas/ des na 'di bar ma dor yongs su mya ngan las 'das par gyur to/ /zhes zer ro/ /de nas de thos ma thag tu gzhan mu stegs pa kun tu rgyu rnams</text></item>
<item><p>12a2</p><section>mdo sde</section><text>skyengs nas sa phyogs de nas dong ngo / /de nas dge slong rnams kyis de'i rus bu rnams la rus bu'i mchod pa byas te/ 'od ma'i tshal du dong nas bcom ldan 'das la zhus pa/ btsun pa gcer bu pa 'od srung dang rus gcig pa 'di las ci bgyis na/ las de'i rnam par smin pas/</text></item>
<item><p>12a3</p><section>mdo sde</section><text>ba drus mas brdungs te bkum lags/ bcom ldan 'das kyis bka' stsal pa/ dge slong dag 'di nyid kyis las de lta bu byas shing bstsags te/ 'di sngon gyi gtam rgyud ni pus ka ra sa ra'i gtam rgyud las 'byung ba bzhin du/ ming po bzhis sring mo bzhi bsad pa'i bar du</text></item>
<item><p>12a4</p><section>mdo sde</section><text>rgyas par brjod par bya'o/ /gsol pa/ btsun pa gcer bu pa 'od srung dang rus gcig pas las ci bgyis na/ las de'i rnam par smin pas 'dis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ smon</text></item>
<item><p>12a5</p><section>mdo sde</section><text>lam gyi dbang las gyur to/ /gsol pa btsun pa/ 'dis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs</text></item>
<item><p>12a6</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i grags pa kun tu</text></item>
<item><p>12a7</p><section>mdo sde</section><text>rgyas par gyur to/ /de nas yang dag par rdzogs pa'i sangs rgyas 'od srung gis bA rA Na sIr gnas bcas te/ bdud rtsi'i char 'bebs shing bdud rtsis 'gro ba rnams tshim par mdzad do/ /de'i tshe yul de na bram ze'i khye'u zhig gnas pa des kyang / bA rA Na sI na/ yang dag</text></item>
<item><p>12b1</p><section>mdo sde</section><text>par rdzogs pa'i sangs rgyas 'od srung zhes bya ba bdud rtsi'i char 'bebs te/ bdud rtsis 'gro ba rnams tshim par mdzad do zhes thos so/ /thos nas kyang yul drang srong smra bar song nas/ yang dag par rdzogs pa'i sangs rgyas 'od srung de ga la bzhugs pa der song ste phyin</text></item>
<item><p>12b2</p><section>mdo sde</section><text>nas/ yang dag par rdzogs pa'i sangs rgyas 'od srung gi zhabs la mgo bos phyag 'tshal nas/ chos mnyan pa'i phyir spyan sngar 'dug go/ /de nas yang dag par rdzogs pa'i sangs rgyas 'od srung gis de dang 'thun pa'i chos bstan te/ des yang dag par rdzogs pa'i sangs rgyas</text></item>
<item><p>12b3</p><section>mdo sde</section><text>'od srung las chos thos nas skyabs su 'gro ba dang / bslab pa'i gzhi rnams blangs nas song ngo / /de nas des tshe gcig tu sbyin pa dag byin zhing / bsod nams dag byas te/ skyabs su 'gro ba dang / bslab pa'i gzhi rnams bsrung nas/ 'chi kar smon lam btab</text></item>
<item><p>12b4</p><section>mdo sde</section><text>pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu skyabs su 'gro ba dang / bslab pa'i gzhi rnams bsrungs kyang / yon tan gyi tshogs ci yang ma thob kyis yang dag par rdzogs pa'i sangs rgyas 'od srung gis bram ze'i khye'u</text></item>
<item><p>12b5</p><section>mdo sde</section><text>bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe bram zer gyur pa gang yin pa de ni gcer bu pa 'od srung dang rus gcig pa 'di kho na</text></item>
<item><p>12b6</p><section>mdo sde</section><text>yin te/ des der sbyin pa dag byin zhing / bsod nams dag byas nas tshe gcig tu skyabs su 'gro ba dang / bslab pa'i gzhi rnams bsrung nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang</text></item>
<item><p>12b7</p><section>mdo sde</section><text>yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin tu mnyam pa dang / shugs mnyam pa dang / mdzad pa</text></item>
<item><p>13a1</p><section>mdo sde</section><text>mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas so// //las brgya tham pa/ bam po nyi shu brgyad pa/ 'od srung gtso bo zhes bya ba ni/ gleng gzhi mnyan du yod pa na</text></item>
<item><p>13a2</p><section>mdo sde</section><text>bzhugs te/ de'i tshe ri sul zhig na drang srong 'khor khri nyis stong yod pa zhig gnas te/ drang srong de yang bstan bcos thams cad kyi mthar phyin pa/ rdzu 'phrul che zhing mthu che ba zhig ste/ des bram ze khri nyis stong po de dag bsam gtan bzhi dang / mngon par shes pa lnga la</text></item>
<item><p>13a3</p><section>mdo sde</section><text>bkod do/ /de nas gang gi tshe bcom ldan 'das kyis/ mtsho chen po ma dros pa'i nang du las kyi rnam par smin pa lung bstan nas/ mtsho de nyid kyi nang nas 'khor lnga brgya dang / nam mkha' las rgyal bu rgyal byed kyi tshal du gshegs so/ /drang srong de 'khor dang bcas pas</text></item>
<item><p>13a4</p><section>mdo sde</section><text>kyang bcom ldan 'das mtsho de nyid kyi nang nas nam mkha' la gshegs pa mthong ngo / /mthong ma thag tu bcom ldan 'das la dga' bar gyur nas/ thams cad bor te/ bcom ldan 'das kyi phyi bzhin 'brang zhing / de dag rgyal bu rgyal byed kyi tshal du zhugs nas/ bcom ldan</text></item>
<item><p>13a5</p><section>mdo sde</section><text>'das ga la bzhugs pa der dong ste lhags nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan 'das kyis drang srong khri nyis stong po de rnams kyi bsam pa dang / bag la nyal dang / khams dang</text></item>
<item><p>13a6</p><section>mdo sde</section><text>shes pa dang / rang bzhin thugs su chud nas/ de dang 'thun pa'i chos bstan te/ des na drang srong khri nyis stong po de rnams kyis stan de dag nyid la 'khod bzhin du bden pa rtogs pa'i mod la phyir mi 'ong ba'i 'bras bu mngon sum du byas so/ /drang srong gtso bo des ni thos</text></item>
<item><p>13a7</p><section>mdo sde</section><text>pas rgyags shing dregs pas ci yang ma thob bo/ /de nas drang srong khri nyis stong po de rnams stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /</text></item>
<item><p>13b1</p><section>mdo sde</section><text>btsun pa bdag cag legs pa gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis drang srong</text></item>
<item><p>13b2</p><section>mdo sde</section><text>khri nyis stong po de dag la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de rnams la lung yang phog ste/ de rnams kyis kyang brtson pa dang / bsgrub pa dang / 'bad pas nyon mongs pa thams cad spangs te/ dgra bcom pa</text></item>
<item><p>13b3</p><section>mdo sde</section><text>nyid mngon sum du byas so/ /drang srong gtso bo de ni rab tu byung yang ci yang ma thob bo/ /de nas des de thos nas 'bad pa la zhugs te/ des ring po ma lon par sde snod gsum lobs nas/ rig pa dang grol ba'i spobs pa dang ldan pa'i chos smra bar gyur to/ /de nas phyi zhig na de'i blo skyes pa/</text></item>
<item><p>13b4</p><section>mdo sde</section><text>bdag gis sems can stong phrag du ma dag la chos ston la bdag nyid ni chos ston par mi 'dod de/ bdag gi grogs po 'di dag thams cad kyis dgra bcom pa nyid thob la bdag gis ni de thos nas ci bya gtol med par gyur te/ khyad par ci yang ma thob kyis/ bdag gis mnyan pa</text></item>
<item><p>13b5</p><section>mdo sde</section><text>dang / bsam gtan btang la re zhig bsgrim par bya'o snyam nas/ des thos pa de nyid sems pa dang / 'jal ba dang nye bar brtags pas/ nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod</text></item>
<item><p>13b6</p><section>mdo sde</section><text>chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag</text></item>
<item><p>13b7</p><section>mdo sde</section><text>par rig pa thob pa srid pa'i rnyed pa dang / chags pa dang / bkur sti la mi lta ba/ dbang po dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol</text></item>
<item><p>14a1</p><section>mdo sde</section><text>pa/ btsun pa drang srong de thos pa'i rgyags pas dregs nas ci yang ma thob la/ slad kyis thos pa de nyid sems pa dang / 'jal ba dang / nye bar brtags pas/ nyon mongs pa thams cad spangs nas/ dgra bcom pa nyid mngon sum du bgyis pa la</text></item>
<item><p>14a2</p><section>mdo sde</section><text>gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang 'dis sems pa dang 'jal ba dang / brtags pas bsam gtan bzhi dang mngon par shes pa lnga ci ltar bskyed pa de nyon cig /dge slong dag sngon byung ba</text></item>
<item><p>14a3</p><section>mdo sde</section><text>'das pa'i dus na/ ri khrod cig na bram ze 'od srung gtso bo zhes bya ba zhig gnas te/ phyi zhig na de rtsa ba dang / 'bras bu dag gi don la ri'i sul zhig tu song ba las/ des der drang srong khri nyis stong mthong nas/ mthong ma thag tu de dag la shin tu dga' bar</text></item>
<item><p>14a4</p><section>mdo sde</section><text>gyur nas/ des bsams pa/ bdag ni khyim gyi chos la gnas la/ 'di rnams ni khyim gyi gnas nas nges par byung ba las na/ 'di rnams ni 'khor ba las grol ba yin gor ma chag gis ma la bdag kyang 'di kho na'i thad du rab tu 'byung bar bya'o snyam nas/</text></item>
<item><p>14a5</p><section>mdo sde</section><text>des thams cad bor te/ drang srong de dag gi thad du rab tu byung ste/ de der song nas bstan bcos thams cad khong du chud par gyur to/ /de nas phyi zhig na drang srong gtso bo de shi nas/ bram ze'i khye'u khri nyis stong po de rnams drang srong de shi ba'i phyir/ shin tu mya ngan byed</text></item>
<item><p>14a6</p><section>mdo sde</section><text>cing sdug bsngal la smre sngags 'don par byed do/ /de nas 'od srung gtso bo des de dag la smras pa/ bram ze'i khye'u dag ha cang mya ngan ma byed cig /sdug bsngal bar ma byed cig /smre sngags 'don par ma byed cig dang / ngas khyod kyi dgos pa thams cad sbyar bar</text></item>
<item><p>14a7</p><section>mdo sde</section><text>bya'o zhes byas nas/ des bram ze'i khye'u khri nyis stong po de dag thams cad bsdus te/ de dag la yid la byed pa'i lung yang phog nas/ de dag thams cad kyis kyang bsam gtan bzhi dang / mngon par shes pa lnga bskyed do/ /de nas phyi zhig na 'od srung gtso bos</text></item>
<item><p>14b1</p><section>mdo sde</section><text>bsams pa bdag gi slob ma 'di rnams kyis ni bdag gi yid la byed pas chos 'di lta bu rtogs par gyur la/ bdag ni thos pa'i rgyags pas dregs pas ci yang ma thob na/ bdag la thos pa 'di ci dgos snyam nas/ des kyang sems pa dang / 'jal ba dang /</text></item>
<item><p>14b2</p><section>mdo sde</section><text>nye bar brtags pas/ bsam gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe 'od srung gtso bor gyur pa gang yin pa de ni/ drang srong 'di kho na yin te/ de'i tshe yang 'di thos pa'i rgyags pas dregs pas ci yang</text></item>
<item><p>14b3</p><section>mdo sde</section><text>ma thob la/ phyis thos pa de nyid sems pa dang 'jal bas nye bar brtags pas/ bsam gtan bzhi dang / mngon par shes pa lnga bskyed do/ /da ltar yang 'di thos pa'i rgyags pas dregs pas sngar ci yang ma thob pa las/ phyis thos pa de nyid sems pa dang /</text></item>
<item><p>14b4</p><section>mdo sde</section><text>'jal ba dang / nye bar brtags pas/ nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la zhus pa/ btsun pa drang srong 'khor dang bcas pa 'di rnams kyis las ci</text></item>
<item><p>14b5</p><section>mdo sde</section><text>bgyis na/ las de'i rnam par smin pas/ 'di rnams kyis bcom ldan 'das mnyes par bgyis te/ mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon du bgyis</text></item>
<item><p>14b6</p><section>mdo sde</section><text>lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'di rnams kyis smon lam gang du btab lags/ bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye</text></item>
<item><p>14b7</p><section>mdo sde</section><text>dgu'i tshe lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan</text></item>
<item><p>15a1</p><section>mdo sde</section><text>'das 'khor ba 'jig ces bya ba 'jig rten du byung ste/ gang gi tshe de sangs rgyas kyi phrin las thams cad mdzad nas/ phung po lhag ma med pa'i mya ngan las 'das pa'i dbyings su yongs su mya ngan las 'das nas/ rgyal po mdzes ldan gyis</text></item>
<item><p>15a2</p><section>mdo sde</section><text>de'i sku gdung la mchod pa byas te/ sku gdung gi mchod rten brtsigs nas/ mchod rten de la mchod pa chen po byas te/ mchod rten gyi dus ston gyi lugs btod do/ /de nas phyi zhig na mchod rten de'i mchod rten gyi dus ston la bab pa na/ rgyal po mdzes ldan gyi khams su</text></item>
<item><p>15a3</p><section>mdo sde</section><text>gtogs pa/ ri khrod kyi rgyal po 'khor khri nyis stong dang ldan pa zhig gis kyang / mchod pa'i las la brtson par byas nas/ smon lam btab pa/ dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su</text></item>
<item><p>15a4</p><section>mdo sde</section><text>skye bar shog shig /ston pa 'di dang 'dra ba'i bstan pa la rab tu byung nas/ nyon mongs pa thams cad spangs nas/ dgra bcom pa nyid mngon sum du byed par gyur cig ces byas so/ /de nas zhabs 'bring ba rnams kyis de mthong nas dris pa/ lha gcig gis smon</text></item>
<item><p>15a5</p><section>mdo sde</section><text>lam ci btab lags/ de nas rgyal pos kyang de dag la rgyas par bsnyad do/ /de nas zhabs 'bring ba rnams kyis smras pa/ bdag cag gis kyang lha gcig las brten te/ ston pa 'di 'dra ba mnyes par byed par gyur cig /mi mnyes par byed par ma gyur</text></item>
<item><p>15a6</p><section>mdo sde</section><text>cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe ri khrod kyi rgyal por gyur pa gang yin pa de ni drang srong 'di kho na yin no/ /de'i</text></item>
<item><p>15a7</p><section>mdo sde</section><text>tshe 'khor khri nyis stong por gyur pa gang yin pa de dag ni/ bram ze khri nyis stong po 'di dag kho na yin te/ der mchod rten de la bkur sti byas nas/ smon lam btab pa'i las de'i rnam par smin pas/ gang dang gang du skyes pa de dang der phyug cing nor mang la longs spyod</text></item>
<item><p>15b1</p><section>mdo sde</section><text>che ba'i rigs su skyes nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas so/ /drang srong khri nyis stong po 'di rnams kyis kyang /</text></item>
<item><p>15b2</p><section>mdo sde</section><text>de nyid la brten nas/ 'di rnams kyis nga mnyes par byas te/ mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so/ /gzhan yang yang dag par rdzogs pa'i sangs rgyas</text></item>
<item><p>15b3</p><section>mdo sde</section><text>'od srung gi gsung rab la 'di dag thams cad rab tu byung ste/ der 'di dag thams cad kyis tshe gcig tu tshangs par spyod pa spyad de/ dbang po rnams yongs su smin par byas pa des na/ da ltar rnam par grol bar gyur to// //glang chen gnas zhes bya ba ni</text></item>
<item><p>15b4</p><section>mdo sde</section><text>gleng gzhi rgyal po'i khab na bzhugs te/ de'i tshe rgyal po'i khab kyi rgyal po gzugs can snying po'i glang po che'i bla/ glang chen snying po zhes bya ba/ phyug cing nor mang la longs spyod che ba/ yongs su 'dzin pa mang ba/ rnam thos kyi bu'i nor dang mnyam pa/ rnam thos</text></item>
<item><p>15b5</p><section>mdo sde</section><text>kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod do/ /de nas phyi zhig na de'i chung ma la bu chags nas/ de zla ba dgu'am bcu lon pa dang / bu gzugs bzang zhing</text></item>
<item><p>15b6</p><section>mdo sde</section><text>blta na sdug la mdzes pa zhig btsas te/ de'i btsas ston rgyas par byas nas/ khye'u 'di'i ming ci skad gdags zhes ming 'dogs par byed de/ khye'u 'di rgyu skar nag pa las skyes la/ gcig tu na glang po che'i bla glang chen snying po'i bu yin pas na/ khye'u 'di'i ming</text></item>
<item><p>15b7</p><section>mdo sde</section><text>nag pa glang chen gnas zhes gdags so zhes zer ro/ /de nas khye'u nag pa glang chen gnas/ 'o ma dang / zho dang / mar dang / zhun mar dang / mar gyi nying gus bskyed bsrings nas/ de gang gi tshe cher skyes pa de'i tshe/ khye'u de yi ge slob tu bcug ste/ rgyal rigs</text></item>
<item><p>16a1</p><section>mdo sde</section><text>spyi bo nas dbang bskur ba'i rgyal po rnams kyi bzo'i gnas dang / las kyi gnas tha dad pa 'di lta ste/ glang po che bzhon pa dang / rta bzhon pa dang / mtshon cha bcang ba dang / 'phong dang / mdun du bsnur ba dang / phyir bsnur ba dang /</text></item>
<item><p>16a2</p><section>mdo sde</section><text>g.yul las thar bar bya ba dang / lcags kyus gzung ba dang / zhags pas gzung ba dang / mda' bo che 'phangs pa dang / rdo rje rtse gcig pa 'phangs pa dang / mtshon rtse gcig pa gdab pa dang / 'khor lo 'phang ba dang / gcad pa dang / gsheg pa dang lag</text></item>
<item><p>16a3</p><section>mdo sde</section><text>pas gzung ba dang / rkang pa'i stabs dang / mgo bo bskyab pa dang / rgyang mar 'phog pa dang / sgra grags par 'phog pa dang / gnad du 'phog pa dang / gdon mi za bar 'phog par bya ba dang / tshabs cher gtang ba rnams kyang bslabs nas/ gnas lnga la byang bar</text></item>
<item><p>16a4</p><section>mdo sde</section><text>gyur to/ /de nas phyi zhig na de'i pha ma gnyis shi nas/ de rgyal po gzugs can snying pos glang po che'i blar bskos te/ pha'i las thabs de nyid byin to/ /de nas des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod do/ /</text></item>
<item><p>16a5</p><section>mdo sde</section><text>de nas phyi zhig na des bcom ldan 'das kyi bstan pa la dad pa rnyed nas/ skyabs su 'gro ba dang / bslab pa'i gzhi rnams blangs te/ des sbyin pa dag byin zhing bsod nams dag byas nas/ bcom ldan 'das kyi bstan pa la rab tu byung ngo / /de rab tu byung nas sde snod</text></item>
<item><p>16a6</p><section>mdo sde</section><text>gsum bslabs te/ rig pa dang grol ba'i spobs pa dang ldan pa'i chos smra bar gyur to/ /de nas phyi zhig na des bsams pa/ bdag gis thos pa'i sgo nas bya ba gang yin pa de dag ni byas zin gyis/ da phyin cad ni bdag gis yid la byed pa la 'bad par bya'o snyam du</text></item>
<item><p>16a7</p><section>mdo sde</section><text>bsams te/ /des yid la byed pa bzung nas/ srod dang tho rangs mi nyal ba nyams su blangs te gnas pas/ 'du shes med 'du shes med min gyi bsam gtan gyi bar du bskyed nas/ des slob ma lnga brgya bsdus te/ 'khor dang ldan par gyur to/ /de nas</text></item>
<item><p>16b1</p><section>mdo sde</section><text>phyi zhig na de 'khor dang bcas pa ljongs rgyu zhing dong ste/ de mthar gyis spyod yul du rgyu ba las slar log nas/ blon po rnams kyis rgyal po gzugs can snying po la de rab tu byung ngo zhes gsol te/ lha gcig nag pa glang chen gnas ni rab tu byung la/ de yang bu ma mchis</text></item>
<item><p>16b2</p><section>mdo sde</section><text>te/ bu ma mchis pas na de ci bdog pa thams cad lha gcig mnga' lags so zhes byas so/ /de nas rgyal pos smras pa/ nga ni shi ba'i nor dbang du zad kyis/ gson po'i ni mi dbang ste/ rigs kyi bu de yang da dung gson por 'dug la drang srong rnams ni phyir yang 'bab</text></item>
<item><p>16b3</p><section>mdo sde</section><text>cing / khyim na gnas par 'gyur yang srid do zhes byas nas/ rgyal pos de'i khyim nas ci yang ma bzhes so/ /de nas phyi zhig na de'i chung mas nag pa glang chen gnas 'khor lnga brgya dang bcas pa/ rgyal po'i khab tu lhags so zhes thos so/ /thos nas kyang de 'khor</text></item>
<item><p>16b4</p><section>mdo sde</section><text>dang bcas pa spyan drangs te khyim du zan byin no/ /de nas de'i chung mas bsams pa/ ci 'di bya ba byas pa yin nam/ 'on te so so'i skye bo yin zhig gu /gal te so so'i skye bo yin ni 'di drang ba'i thabs shig bya'o snyam nas/ des de zan za ba'i tshe khang thog nas zangs</text></item>
<item><p>16b5</p><section>mdo sde</section><text>gzhong gcig de'i mdun du bor nas/ de de'i sgras skrag par gyur la/ gcig tu na zan za ba'i tshe/ des zangs gzhong de la gris brud pa ltar yang byed de/ des de mthong nas bsams pa/ 'di ni dgra bcom pa ma yin te/ 'di ni so so'i skye bo yin pas bdag</text></item>
<item><p>16b6</p><section>mdo sde</section><text>gis 'di drang nus so snyam nas/ rkang pa la phyag 'tshal te smras pa/ jo bo mi bzhugs pas bdag cag gi longs spyod 'di dag dmas par gyur te/ de bas na jo bos nga yang 'khor brgya lnga bcu dang khyim 'dir bshos gsol bar ci gnang zhes byas so/ /de nas nag</text></item>
<item><p>16b7</p><section>mdo sde</section><text>pa glang chen gnas kyis chung ma la cang mi zer bar khas blangs nas/ des phyi de nyin de'i 'khor brgya lnga bcu dang / zan byin nas yang phyi de nyin par 'khor brgya dang zan la bos so/ /de bzhin du mthar gyis bud med des 'khor je nyung je nyung du phris nas/ tha ma'i nyin par</text></item>
<item><p>17a1</p><section>mdo sde</section><text>gcig pu zan la bos te/ des zan byin nas de drang ba'i phyir phongs pa'i tshig smra zhing / jo bo mi bzhugs pas 'di ltar bran rnams kyis kyang brnyas so zhes zer ro/ /des snga nas khol po khye'u zhig la bsgo ste/ gang gi tshe nga chos nyan cing 'dug pa</text></item>
<item><p>17a2</p><section>mdo sde</section><text>de'i tshe/ khyod kyis nga lan gsum gyi bar du dgug pa thong la/ nga'i gan du shog cig ces spring shig de nas khyod kyi thad du 'ongs pa dang / de'i 'og tu khyod kyis nga'i co to nas zung la/ jo bo'i mdun du rdegs shig ces byas te bzhag go/ /de nas khol po'i khye'u des kyang</text></item>
<item><p>17a3</p><section>mdo sde</section><text>de kho na bzhin du byas nas/ bud med des smras pa/ jo bo da gzigs/ khyod nyid kyi mdun du yang bdag 'di kho na lta zhing mchis so zhes byas so/ /de nas de thos ma thag tu nag pa glang chen gnas khro ba'i kun tu dkris pa chen po skyes nas/ de khros pas chung mas snga nas</text></item>
<item><p>17a4</p><section>mdo sde</section><text>mal du ral gri bzhag pa de blangs nas/ shubs nas phyung ste khye'u de'i steng du brgyugs nas/ chung mas rkang pa la phyag byas te smras pa/ jo bo re zhig gzu lums ma mdzad par bslab pa'i gzhi rnams phul la de'i 'og tu 'di bcos pas slebs so/ /de nas nag pa glang chen</text></item>
<item><p>17a5</p><section>mdo sde</section><text>gnas kyis chung ma de nyid kyi mdun du bslab pa'i gzhi rnams phul te/ chos gos tshon can rnams bor nas/ khyim pa'i gos rnams bgos te 'dug go/ /de nas chung ma na re/ 'di ni bdag gis jo bo drang ba'i thabs bgyi ba'i slad du de ltar bgyis par bas kyi</text></item>
<item><p>17a6</p><section>mdo sde</section><text>jo bos 'di la kho na du mi bzung bar gsol/ jo bo'i khyim gyi 'byor pa ni rgya che ba lags kyis/ da slan cad jo bo 'dod pa rnams kyang spyod cing bzhugs shig /sbyin pa dag kyang sbyin par mdzod cig /bsod nams dag kyang mdzod cig ces zer ro/ /de nas rgyal po</text></item>
<item><p>17a7</p><section>mdo sde</section><text>gzugs can snying pos/ nag pa glang chen gnas kyis bslab pa rnams phul te/ nyams par byas so zhes thos nas rgyal pos de dgug pa btang nas de la sngon gyi las thabs byin no/ /de nas dge slong mang po de dag snga dro sham thabs dang chos gos bgos te/ lhung</text></item>
<item><p>17b1</p><section>mdo sde</section><text>bzed bsnams nas/ rgyal po'i khab tu bsod snyoms la dong ste/ dge slong mang po de dag rgyal po'i khab tu bsod snyoms la rgyu ba dang / nag pa glang chen gnas kyis bslab pa rnams phul te/ nyams par byas so zhes thos so/ /thos nas kyang rgyal po'i khab</text></item>
<item><p>17b2</p><section>mdo sde</section><text>nas bsod snyoms blangs nas/ zan zos te/ zas phyis len pa spangs nas lhung bzed dang chos gos bzhag ste/ rkang pa bkrus nas/ bcom ldan 'das ga la bzhugs pa der dong ste lhags nas/ bcom ldan 'das kyi zhabs la mgo bos phyag 'tshal te/ phyogs</text></item>
<item><p>17b3</p><section>mdo sde</section><text>gcig tu 'khod do/ /phyogs gcig tu 'khod nas/ dge slong mang po rnams kyis bcom ldan 'das la 'di skad ces gsol to/ /btsun pa 'di na bdag cag dge slong mang po snga dro sham thabs dang chos gos 'tshal te/ lhung bzed thogs nas/ rgyal po'i khab tu</text></item>
<item><p>17b4</p><section>mdo sde</section><text>bsod snyoms la mchis pa na/ btsun pa bdag cag dge slong mang po rgyal po'i khab tu bsod snyoms la rgyu ba rnams kyis/ nag pa glang chen gnas kyis bslab pa rnams phul te/ nyams par bgyis so zhes thos lags so/ /bcom ldan 'das kyis dge slong rnams</text></item>
<item><p>17b5</p><section>mdo sde</section><text>la bka' stsal pa/ dge slong dag rigs kyi bu de ni yun ring du khyim du mi gnas te/ de ni yang nga'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par 'gyur ro zhes bka' stsal to/ /de nas phyi zhig na bcom ldan</text></item>
<item><p>17b6</p><section>mdo sde</section><text>'das kyis nag pa glang chen gnas 'dul ba'i dus la bab par gzigs nas/ snga dro sham thabs dang chos gos gsol te/ lhung bzed bsnams nas/ rgyal po'i khab tu bsod snyoms la gshegs te/ mthar gyis rgyal po'i khab tu bsod snyoms bzhes nas/</text></item>
<item><p>17b7</p><section>mdo sde</section><text>nag pa glang chen gnas kyi khyim gang na 'dug pa der gshegs te byon nas/ khyim gyi sgo na gzhes te/ de drang ba'i phyir 'od zer bkye nas des de'i khyim thams cad gser zhun ma'i kha dog lta bur snang bar gyur to/ /de nas nag pa glang chen gnas kyis bsams pa/ 'od 'di</text></item>
<item><p>18a1</p><section>mdo sde</section><text>su'i yin zhig gu bcom ldan 'das kho na'i yin gor ma chag na/ bcom ldan 'das ga la ba der bzhugs te/ bdag la dgongs zhig gu snyam pa dang de'i skabs su phrin pa 'ong nas/ nag pa glang chen gnas la sbran te/ bcom ldan 'das sgo na bzhugs</text></item>
<item><p>18a2</p><section>mdo sde</section><text>so zhes byas so/ /de nas gus par bsgrim pas bcom ldan 'das ga la bzhugs pa der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das ga la ba de logs su thal mo sbyar ba btud nas/ bcom ldan 'das la gsol pa/ bcom ldan</text></item>
<item><p>18a3</p><section>mdo sde</section><text>'das kyis bka' ci stsal pa lags/ bcom ldan 'das kyis bka' stsal pa/ khyod khyim na gnas pa thong la tshur shog /yang nga'i thad du rab tu byung shig ces bka' stsal to/ /'di ltar bcom ldan 'das kyis ni/ tshe rabs gzhan dang gzhan dag tu bla ma dang bla ma'i gnas lta bur gyur pa su'i</text></item>
<item><p>18a4</p><section>mdo sde</section><text>ngag kyang ma bcag pas na/ bcom ldan 'das kyi bka' yang sus kyang gcog nus pa med do/ /de nas des gsol pa/ bcom ldan 'das kyis bka' ci ltar stsal pa bzhin du 'tshal lo zhes gsol nas/ bcom ldan 'das kyi phyi bzhin du 'brang ste/ bcom ldan</text></item>
<item><p>18a5</p><section>mdo sde</section><text>'das kyis 'od ma'i tshal du khrid nas rab tu phyung ste/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang / 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong</text></item>
<item><p>18a6</p><section>mdo sde</section><text>rnams kyis sangs rgyas bcom ldan 'das la zhus pa/ btsun pa nag pa glang chen gnas kyis las ci bgyis na/ las de'i rnam par smin pas/ bcom ldan 'das mnyes par bgyis te/ mi mnyes par ma bgyis la/ bcom ldan 'das kyi bstan pa la rab tu byung</text></item>
<item><p>18a7</p><section>mdo sde</section><text>nas nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis smon lam gang du btab lags/ bcom ldan 'das kyis bka'</text></item>
<item><p>18b1</p><section>mdo sde</section><text>stsal pa/ dge slong dag sngon byung ba 'das pa'i dus na/ ri khrod kyi grong zhig na/ khyim bdag nag pa zhes bya ba/ phyug cing nor mang la longs spyod che ba/ yongs su 'dzin pa/ yangs shing rgya che ba/ rnam thos kyi bu'i nor dang mnyam pa/ rnam thos kyi bu'i nor dang</text></item>
<item><p>18b2</p><section>mdo sde</section><text>'gran pa zhig gnas pa las/ phyi zhig na de dpyid kyi dus na/ shing yal ga 'khrigs shing me tog rgyas pa'i skyed mos tshal gyi sar byung ngo / /sangs rgyas 'jig rten du mi 'byung ba'i tshe/ rang sangs rgyas sdug cing phongs pa rnams la snying brtse ba bas mtha'i gnas mal</text></item>
<item><p>18b3</p><section>mdo sde</section><text>na gnas pa/ 'jig rten gyi yon gnas gcig pu rnams 'jig rten du 'byung ste/ rang sangs rgyas zhig ri khrod der bsod snyoms la 'gro 'dod nas/ des skyed mos tshal de na rol mo'i sgra grags pa thos nas/ des bsams pa/ bdag dgang dka' ba'i lto</text></item>
<item><p>18b4</p><section>mdo sde</section><text>'di'i phyir ri khrod du 'gro ci dgos kyis/ skyed mos tshal 'di'i nang du song dang / 'di nas bdag gi bsod snyoms 'byung bar 'gyur ro snyam ste/ rang sangs rgyas de skyed mos tshal der song nas/ khyim bdag des de lus mdzes pa dang / sems mdzes pa de mthong ngo / /</text></item>
<item><p>18b5</p><section>mdo sde</section><text>mthong nas kyang khyim bdag de rang sangs rgyas de la shin tu dga' bar gyur to/ /de dga' bar gyur nas bshos gsol te/ smras pa/ 'phags pa khyod ga la bzhugs/ bdag gis khyod kyi bsnyen bkur bgyi'o/ /rang sangs rgyas kyis smras pa/ nags khrod</text></item>
<item><p>18b6</p><section>mdo sde</section><text>ga ge mo zhig na 'dug go zhes smras nas/ rang sangs rgyas de song ngo / /de nas khyim bdag des dus dus su nags khrod der bshos 'bul zhing bsnyen bkur yang byed do/ /de nas yang phyi zhig na khyim bdag de de blta ba'i phyir song ba las/ rang sangs rgyas de shing zhig gi</text></item>
<item><p>18b7</p><section>mdo sde</section><text>drung du gnas bcas te/ klu'i rgyal po lus bskyil te gnyid log pa bzhin skyil mo krung bcas te 'dug go/ /de nas khyim bdag des rang sangs rgyas de rab tu dben par gnas pa de mthong nas/ de yang rab tu dbyung bar 'dod pa'i sems skyes so/ /de nas de</text></item>
<item><p>19a1</p><section>mdo sde</section><text>rang sangs rgyas de'i thad du song nas rkang pa la mgo bos phyag 'tshal te smras pa/ 'phags pa bdag rab tu phyung zhig dang / bdag kyang khyod kyi thad du tshangs par spyod pa spyad par 'tshal lo/ /rang sangs rgyas kyis smras pa/ nga ni rab tu 'byin</text></item>
<item><p>19a2</p><section>mdo sde</section><text>par mi byed do/ /drang srong rnams rab tu 'byin par byed kyis drang srong rnams kyi nang du song la rab tu 'byung bar gyis shig /de nas de thos ma thag tu khyim bdag des khyim gyi 'khor btang nas/ sbyin pa byin cing bsod nams dag byas te/ drang srong rnams kyi nang du</text></item>
<item><p>19a3</p><section>mdo sde</section><text>rab tu byung nas/ de der rab tu byung ste/ bsam gtan bzhi dang / mngon par shes pa lnga bskyed do/ /de rab tu byung nas/ rang sangs rgyas de yongs su mya ngan las 'das so/ /de nas drang srong de'i blo skyes pa bdag song la yon gnas kyi mchog dge ba'i bshes gnyen de</text></item>
<item><p>19a4</p><section>mdo sde</section><text>la bsnyen bkur bya'o/ /'on kyang de las bdag gis gong ma'i khyad par rtogs par 'gyur ro snyam ste/ de nags khrod der song ba las/ des der rang sangs rgyas de ni ma mthong gis/ rang sangs rgyas gzhan zhig nags khrod der mthong nas/ des de la dris pa 'phags</text></item>
<item><p>19a5</p><section>mdo sde</section><text>pa/ dge slong sha tshugs dang / kha dog 'di lta bu zhig nags khrod 'di na 'dug 'dug pa gar song / rang sangs rgyas kyis smas pa/ yongs su mya ngan las 'das so/ /des smras pa/ de gang du mya ngan las 'das/ de nas rang sangs rgyas des de'i sku gdung</text></item>
<item><p>19a6</p><section>mdo sde</section><text>de dag bstan to/ /de nas de'i sku gdung gi mchod rten brtsigs nas bdug pa dang / phye ma dang / spos dang / me tog rnams kyis bkur sti byas te/ smon lam btab pa/ kye ma dge ba'i rtsa ba 'dis na bdag gang dang gang du skye bar 'gyur ba de dang der/ phyug</text></item>
<item><p>19a7</p><section>mdo sde</section><text>cing nor mang la longs spyod che ba'i rigs su skye bar shog shig /'di bas kyang ches khyad par du 'phags pa'i ston pa bdag gis mnyes par byed par gyur cig /mi mnyes par byed par ma gyur cig /yon tan 'di lta bu dag kyang bdag gis thob par shog shig /</text></item>
<item><p>19b1</p><section>mdo sde</section><text>ces des smon lam btab nas/ sa phyogs de nas song ngo / /de nas phyi zhig na/ de shi 'phos te/ dus las 'das nas tshangs pa'i 'jig rten du skyes so/ /dge slong dag ji snyam du sems/ de'i tshe khyim bdag nag par gyur pa gang yin pa de ni nag pa glang</text></item>
<item><p>19b2</p><section>mdo sde</section><text>chen gnas 'di kho na yin te/ des rang sangs rgyas de la bkur sti byas nas/ smon lam btab pa'i las de'i rnam par smin pas/ gang dang gang du skyes pa de dang der phyug cing nor mang la longs spyod che ba'i rigs su skyes te/ rang sangs rgyas bye ba 'bum phrag pas</text></item>
<item><p>19b3</p><section>mdo sde</section><text>kyang ches khyad par du 'phags pa/ nga lta bu 'dis mnyes par byas te/ mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas</text></item>
<item><p>19b4</p><section>mdo sde</section><text>bcom ldan 'das la gsol pa/ btsun pa nag pa glang chen gnas mchis brang gis thabs bgyis te/ 'dod pa spyad du stsal ba la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang 'di chung ma des</text></item>
<item><p>19b5</p><section>mdo sde</section><text>thabs byas nas/ ji ltar 'dod pa spyod du bcug pa de nyon cig /dge slong dag sngon byung ba 'das pa'i dus na/ grong khyer bA rA Na sI na/ rgyal po tshangs pas byin zhes bya ba rgyal po byed de/ de'i tshe rgyal po tshangs pas byin gyi mdun na 'don/ bram ze mes sbyin zhes bya ba</text></item>
<item><p>19b6</p><section>mdo sde</section><text>zhig yod de/ phyi zhig na de'i chung ma la bu chags nas/ bu mtshe ma gnyis byung ste/ de gnyis kyi btsas ston rgyas par byas nas/ khye'u 'di gnyis kyi ming ci skad gdags zhes ming 'dogs par byed de/ khye'u 'di gnyis mes sbyin gyi bu yin pas na/ khye'u gcig gi ming</text></item>
<item><p>19b7</p><section>mdo sde</section><text>ni me'i bu zhes gdags so/ /gcig gi ming ni me lce zhes gdags so zhes zer ro/ /de nas khye'u me'i bu dang / me lce gnyis 'o ma dang / zho dang / mar dang / zhun mar dang / mar gyi snying gus bskyed bsrings nas/ gang gi tshe de gnyis cher skyes pa de'i tshe/ yi ge dang /</text></item>
<item><p>20a1</p><section>mdo sde</section><text>bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blang ba dang / ril ba thogs pa dang / nges brjod kyi rig byed dang / mchod sbyin gyi rig byed dang / snyan tshig gi rig byed dang / srid 'gal ba yod ni ma red/</text></item>
<item><p>20a2</p><section>mdo sde</section><text>srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha ton bya ba dang / kha ton slob tu gzhug pa'i thabs bslabs nas/ las rnam pa drug la mkhas pa'i bram zer gyur to/ /de gnyis mthar gyis rig pa'i</text></item>
<item><p>20a3</p><section>mdo sde</section><text>gnas brgyad la byang bar gyur to/ /phyi zhig na de gnyis kyis phas chos dang chos ma yin pas rgyal srid 'dzin pa mthong ngo / /de phyi zhig na de gnyis kyis blo skyes pa/ pha med pa'i 'og tu ni bdag cag gnyis pha'i las thabs su bsko bar 'gyur gyi/ bdag cag</text></item>
<item><p>20a4</p><section>mdo sde</section><text>gnyis khyim na gnas pa btang ngo zhes zer ro/ /'di skad ces kyang zer te/ 'jig rten pha rol gyis 'jigs pa'i mis ni rgyal srid kyi phyir bsad pa dang / bcing ba dang / brdeg pa'i las byed pa bas/ nags khung du shing shun gyi gos gyon zhing shing tog za la/</text></item>
<item><p>20a5</p><section>mdo sde</section><text>gcan gzan dag dang lhan cig gnas kyang bla'i zhes zer nas/ pha ma la gsol te/ yab yum bdag cag gnyis dka' thub kyi nags tshal du mchi'o zhes byas so/ /pha ma gnyis kyis smras pa/ bu gnyis gang gi phyir/ drang srong rnams dka' thub spyod pa de ni</text></item>
<item><p>20a6</p><section>mdo sde</section><text>khyod gnyis kyi lag na 'dug ste/ nged shi ba'i 'og tu khyed gnyis cod pan med pa'i rgyal srid 'dzin par 'ong ngo / /khye'u de gnyis kyis smras pa/ bdag cag gnyis 'jigs pa yang 'di kho na yin te/ de'i phyir na nags khung du gnas bca' bar 'dod pas na/ bdag</text></item>
<item><p>20a7</p><section>mdo sde</section><text>cag gnyis ni 'dod pa la longs spyod pa'i rngo mi thogs so/ /de ltar pha ma gnyis kyis de gnyis la lan mang du bkag kyang dgag ma nus nas/ de gnyis la pha mas smras pa/ rab tu byung bar gyis la/ gal te khyad par cung zad thob par gyur na/ nged gnyis la</text></item>
<item><p>20b1</p><section>mdo sde</section><text>bltar shog shig ces byas so/ /de nas de gnyis kyis smras pa/ khyed gnyis ci ltar dgyes pa bzhin du 'tshal lo zhes byas nas/ khye'u de gnyis kyis pha ma la 'phyi phyag 'tshal te/ nags khung du gnas bcas so/ /de gnyis der rab tu byung nas/ bsam</text></item>
<item><p>20b2</p><section>mdo sde</section><text>gtan bzhi dang / mngon par shes pa lnga bskyed do/ /de nas phyi zhig na de gnyis kyi blo skyes pa/ bdag cag gnyis kyis pha ma la dam bcas pa/ gal te khyad par cung zad thob par gyur na/ khyed gnyis la bltar 'ong ngo zhes byas so/ /'dong ngo zhes zer nas steng</text></item>
<item><p>20b3</p><section>mdo sde</section><text>gi nam mkha' la dong ste/ pha ma gnyis kyi thad du phyin to/ /de nas de mthong ma thag tu pha ma gnyis de gnyis la shin tu dga' bar gyur to/ /de dga' bar gyur nas smras pa/ khyed gnyis kyang bsod snyoms 'dod la/ nged gnyis kyang bsod nams 'dod kyis/</text></item>
<item><p>20b4</p><section>mdo sde</section><text>'dir bdag cag gi skyed mos tshal du gnas par gyis shig dang / bdag cag gnyis kyis khyed gnyis kyi zan sbyar ro zhes byas so/ /de gnyis kyis smras pa/ khyed gnyis ji ltar dgyes pa bzhin du bgyi'o zhes byas nas/ skyed mos tshal de nyid du yal ga dang / lo</text></item>
<item><p>20b5</p><section>mdo sde</section><text>ma'i spyil po bcas nas 'khod do/ /de nas de gnyis bA rA Na sI'i phyogs kun tu bkur sti bya ba dang / bla mar bya ba dang / ri mor bya ba dang / mchod pa bya ba'i gnas su gyur to/ /de nas rgyal po tshangs pas byin gyis mdun na 'don mes sbyin gyi bu gnyis de ltar rdzu 'phrul che</text></item>
<item><p>20b6</p><section>mdo sde</section><text>zhing mthu che bar gyur to zhes thos nas thos ma thag tu ngo mtshar du gyur to/ /g.yar drangs nas zan byin no/ /zan byin nas rkang pa la phyag 'tshal te/ smras pa/ dus dus su khyed gnyis nga la bltar shog shig ces byas so/ /de nas de gnyis kyis smras pa/ lha ji ltar dgyes</text></item>
<item><p>20b7</p><section>mdo sde</section><text>pa bzhin du bgyi'o zhes byas nas de gnyis song ngo / /de nas dus dus su de gnyis steng gi nam mkha' las 'gro zhing / rgyal po'i pho brang du 'dong bar byed de/ rgyal po tshangs pas byin la bltar 'gro'o/ /rgyal po tshangs pas byin gyis kyang de gnyis 'ong nas nam</text></item>
<item><p>21a1</p><section>mdo sde</section><text>mkha' de nyid las pang du blangs te/ stan la bzhag nas/ bza' ba dang bca' ba gtsang ma bzang po mang pos tshim par byas te/ chos mnyan pa'i phyir de mdun du 'dug go/ /de nas phyi zhig na rgyal po tshangs pas byin gyis 'bangs ri khrod pa rnams log</text></item>
<item><p>21a2</p><section>mdo sde</section><text>nas dpung gi tshogs go bskon te chas nas/ des bu mo la bsgo ba/ bu drang srong de gnyis nam 'ongs pa dang / ngas ci ltar bkur sti byed pa de kho na bzhin du khyod kyis kun gyis shig ces byas nas/ rgyal po de song ngo / /de nas phyi zhig na rgyal po'i pho brang du drang srong me'i</text></item>
<item><p>21a3</p><section>mdo sde</section><text>bu don ci zhig yod pa'i phyir/ des drang srong me lce btang ste/ de steng gi nam mkha' las rgyal po'i pho brang du 'ongs nas/ bu mo des drang srong nam mkha' la 'dug pa pang du blangs te 'khyud nas stan la bzhag go/ /bud med rnams ni reg na gdug pa yin te/ bu mo des reg</text></item>
<item><p>21a4</p><section>mdo sde</section><text>ma thag tu drang srong me lce rdzu 'phrul de las nyams so/ /bu mo de yang drang srong de gzugs bzang zhing blta na sdug la mdzes pa mthong nas chags par gyur te/ de de dang gnas dben pa zhig tu zhugs nas de dang lhan cig nyal po byas so/ /de nas de'i btsun mo'i 'khor</text></item>
<item><p>21a5</p><section>mdo sde</section><text>gyis tshor te/ de dag gis bsams pa/ gal te bdag cag gis drang srong 'di la tshig 'ga' zhig byas na ni/ drang srong 'di rdzu 'phrul che bas dmod pa 'dor srid do snyam ste/ de dag 'jigs skrag nas/ cung zad kyang ma smras so/ /drang srong de yang rgyal po'i pho</text></item>
<item><p>21a6</p><section>mdo sde</section><text>brang de nyid du 'dug cing rkang pas 'gror ngo tsha ste ma phod do/ /de nas phyi zhig na rgyal po tshangs pas byin gyis ri khrod pa phab nas phyir log ste/ rgyal po'i pho brang du 'ongs pa dang / des drang srong me lce 'dir 'ongs so zhes thos nas/ thos ma thag tu rgyal po de de la bltar song ste/</text></item>
<item><p>21a7</p><section>mdo sde</section><text>des bza' ba dang / bca' ba gtsang ma bzang po mang po dag phul lo/ /bu mos kyang drang srong de'i skom khyer te 'ongs so/ /de nas de mthong ma thag tu drang srong de shin tu chags par gyur to/ /drang srong de myos pa tsam du chags par gyur nas/ rgyal po de'i spyan sngar</text></item>
<item><p>21b1</p><section>mdo sde</section><text>lag pa brkyang nas/ lag pa nas bzung zhes byas pa dang / rgyal po des mthong nas mthong ma thag tu ral gri rnon po thogs te/ drang srong de gsad par byas pa dang / bu mos mthong nas drang srong de la smras pa/ mkhan po ci lags/ khyod gsang nan dgos pa'i phyir</text></item>
<item><p>21b2</p><section>mdo sde</section><text>'khrul te khyod kyis 'dir phyag brkyang lags sam zhes byas so/ /de nas rgyal po tshangs pas byin de de bzhin du yid ches par gyur te/ drang srong 'di 'khrul to snyam du bsams nas/ skyen par skom phul lo/ /de nas de la zan byin nas chos nyan pa'i phyir mdun du 'dug</text></item>
<item><p>21b3</p><section>mdo sde</section><text>go/ /de nas drang srong me'i bu dka' thub kyi nags tshal na 'dug pas bsams pa/ ji drang srong de da tsam gyi bar du ma 'ong na ci snyam ste/ des bltas na 'dod pa spyod par gyur la/ skabs su chud cing 'dug pa mthong nas/ 'di deng du srog yal bar gyur srid do snyam nas/ steng</text></item>
<item><p>21b4</p><section>mdo sde</section><text>gi bar snang las rgyal po'i pho brang du 'ong ngo / /rgyal po tshangs pas byin gyis kyang / drang srong de nam mkha' de nyid las pang du blangs nas/ stan la bzhag ste/ chos mnyan pa'i phyir mdun du 'dug go/ /de nas des rgyal po de la chos tha gi tsam bshad nas/ nu bo</text></item>
<item><p>21b5</p><section>mdo sde</section><text>khrid de steng gi nam mkha' las dka' thub kyi nags tshal du song ngo / /de nas des de la yid la byed pa'i man ngag phog nas/ des phyir yang bsam gtan bzhi dang / mngon par shes pa lnga bskyed do/ /de nas phyi zhig na rgyal po tshangs pas byin gyi btsun mo'i 'khor rnams</text></item>
<item><p>21b6</p><section>mdo sde</section><text>kyis bsams pa/ bu mo 'dis ma legs pa 'di lta bu byas pa de/ gal te bdag cag gis ma gsol na/ bdag cag la yang 'di'i phyir gyod 'byung bar 'gyur ro snyam nas/ de rnams kyis rgyal po la gsol to/ /de nas de thos ma thag tu rgyal po tshangs pas byin</text></item>
<item><p>21b7</p><section>mdo sde</section><text>zhe sdang chen po'i dbang du gyur nas/ des dpung gi tshogs yan lag bzhi go bskon nas/ drang srong de'i gnas su song nas/ drang srong me lces rgyal po tshangs pas byin dpung gi tshogs yan lag bzhi dang chas te 'ongs pa mthong ngo / /mthong nas kyang sems pa la</text></item>
<item><p>22a1</p><section>mdo sde</section><text>zhugs te/ 'di bsam pa ci lta bu zhig gis 'dir 'ongs snyam ste/ des bltas na bdag gsad par 'dod do snyam du rig nas/ de nyid dad pa bskyed pa'i phyir/ steng gi bar snang la mngon par 'phags te 'dug go/ /de nas rgyal po tshangs pas byin</text></item>
<item><p>22a2</p><section>mdo sde</section><text>gyis drang srong me lce steng gi bar snang la mngon par 'phags te 'dug pa mthong nas/ mthong ma thag tu de'i khro ba'i kun nas dkris pa de med par gyur te/ the tsom skyes pa/ ji 'di ngas ji skad thos pa de bzhin du gyur tam/ 'on te ma gyur zhig gu snyam nas/ tshigs su</text></item>
<item><p>22a3</p><section>mdo sde</section><text>bcad de smras pa/ bram ze me lce bdag gis ni/ /'dod pa spyod ces sngar thos na/ /tshig de bden pa yin nam ci/ /'on te ci lags mi spyod dam/ /rgyal po chen po de bden te/ /khyod kyis gzhan la thos pa bzhin/ /bdag ni lam ngan zhugs gyur te/ /chags</text></item>
<item><p>22a4</p><section>mdo sde</section><text>pa'i gnas su myos par gyur/ /de nas rgyal po tshangs pas byin the tsom skyes te/ drang srong me'i bu'i thad du song nas/ des drang srong de la dris pa/ drang srong ci lags/ de'i slad du bdag gis ji skad thos pa de kho na bzhin lags sam/ drang srong gis smras pa/ rgyal po</text></item>
<item><p>22a5</p><section>mdo sde</section><text>chen po de kho na bzhin du bden mod kyis/ nyon mongs pa rnams ni de ltar mthu che'o/ /rgyal pos smras pa/ 'o na 'di ltar 'dod pa yang longs spyod par byed la/ rdzu 'phrul 'di lta bu dag dang yang ldan/ drang srong gis smras pa/ rgyal po chen po drang srong 'di gang gi tshe/</text></item>
<item><p>22a6</p><section>mdo sde</section><text>'dod pa la spyod par gyur pa de'i tshe ni rdzu 'phrul las nyams so/ /'di gnas de nas bdag gis khrid de de la lung yang phog /yid la byed pa'i thabs kyang bstan nas/ 'dis kyang phyir yang rdzu 'phrul bskyed do/ /de nas de thos ma thag tu rgyal po de de la dga' bar gyur nas</text></item>
<item><p>22a7</p><section>mdo sde</section><text>des drang srong de'i rkang pa la phyag 'tshal te bzod pa gsol nas song ngo / /dge slong dag ji snyam du sems/ de'i tshe drang srong me'i bur gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe de'i nu bor gyur pa gang yin pa de ni/ nag</text></item>
<item><p>22b1</p><section>mdo sde</section><text>pa glang chen gnas 'di kho na yin no/ /de'i tshe rgyal po'i bu mor gyur pa gang yin pa de ni/ chung ma 'di kho na yin te/ de'i tshe yang des tshangs par spyod pa'i gnas las nyams par byas te/ 'dod pa spyod pa la gnas par byas pa las/ de ngas de nas drangs te phyir yang bsam</text></item>
<item><p>22b2</p><section>mdo sde</section><text>gtan bzhi dang / mngon par shes pa lnga la gnas par byas la/ da ltar yang 'dis 'di tshangs par spyod pa'i gnas las nyams par byas nas/ 'dod pa la spyod pa la gnas par byas pa las de ngas de nas drangs te/ g.yung drung gi mthar thug pa grub pa dang / bde</text></item>
<item><p>22b3</p><section>mdo sde</section><text>ba'i mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung nas/ des der tshe gcig tu tshangs par spyod pa spyad nas/ dbang po rnams yongs su smin par byas pa des nad ltar rnam par grol</text></item>
<item><p>22b4</p><section>mdo sde</section><text>bar gyur to// //las brgya tham pa/ bam po nyi shu dgu pa/ sa ra na zhes bya ba ni/ gleng gzhi rgyal po'i khab na bzhugs te/ de'i tshe yul gyen du rgyal zhes bya ba na ni/ rgyal po rab snang zhes bya ba rgyal po byed do/ /yul dpa' rab ces bya ba na ni/</text></item>
<item><p>22b5</p><section>mdo sde</section><text>rgyal po 'char ka zhes bya ba rgyal po byed de/ de gnyis phan tshun mi 'thun par gyur pas/ dus dus su skye bo phal po che kha 'dog par byed do/ /de nas gang gi tshe tshe dang ldan pa kA t+yA ya na'i bus nyon mongs pa thams cad spangs te/ dgra bcom pa nyid mngon sum du byas pa</text></item>
<item><p>22b6</p><section>mdo sde</section><text>de'i tshe/ des bsams pa bcom ldan 'das ni bdag gi sdug bsngal dang / yid mi bde ba mang po sel ba yin/ bde ba dang yid bde ba rnam pa du ma bsgrub pa yin/ sdig pa mi dge ba'i chos rnam pa du ma sel ba yin/ dge ba'i chos rnam pa du ma bsgrub pa yin la/ dge</text></item>
<item><p>22b7</p><section>mdo sde</section><text>ba'i bshes gnyen sangs rgyas bcom ldan 'das la brten te/ rus pa'i ri las ni brgal/ khrag dang / mchi ma'i rgya mtsho ni bskams na/ bcom ldan 'das de'i bka' drin bdag gis ci ltar bsab par bya snyam mo/ /de nas yang bsams pa sangs rgyas bcom ldan 'das</text></item>
<item><p>23a1</p><section>mdo sde</section><text>'jig rten du 'byung ba gang yang rung ba de dag thams cad ni/ sems can la phan pa'i phyir 'byung ba kho nar zad kyis/ ma la bdag gis kyang sems can la phan par bya'o snyam mo/ /de nas de sems pa la zhugs te/ bdag gis 'dul bar bya ba 'ga'</text></item>
<item><p>23a2</p><section>mdo sde</section><text>lta ci yod snyam pa dang / des bltas na yul dpa' rab ces bya ba na gnas pa'i skye bo mang po rnams lhag par bdag gis gdul bar bya ba yin par mthong nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/</text></item>
<item><p>23a3</p><section>mdo sde</section><text>bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa bdag ljongs rgyu zhing mchi bar 'tshal lo/ /bcom ldan 'das kyis bka' stsal pa/ kA t+yA ya na'i bu khyod</text></item>
<item><p>23a4</p><section>mdo sde</section><text>song la bdag brgal nas gzhan sgrol shig /bdag grol nas gzhan grol bar gyis shig /bdag dbugs phyung nas gzhan dbugs phyung shig /bdag yongs su mya ngan las 'das nas/ gzhan yongs su mya ngan las zlos shig /de nas tshe dang ldan pa kA t+yA ya</text></item>
<item><p>23a5</p><section>mdo sde</section><text>na'i bus/ bcom ldan 'das kyi zhabs la mgo bos phyag 'tshal te/ 'khor lnga brgya dang ljongs rgyu zhing song ngo / /de nas de mthar gyis rgyu zhing song song ba las/ yul gyen du rgyal du phyin te/ de der phyin nas rgyal po gtum po rab snang sangs rgyas kyi bstan pa la zhugs par</text></item>
<item><p>23a6</p><section>mdo sde</section><text>byas so/ /yul dpa' rab tu song nas/ rgyal po 'char ka dad pa phun sum tshogs pa la gnas par byas so/ /skye bo phal po che yang bcom ldan 'das kyi bstan pa la dad par byas so/ /de nas phyi zhig na yul dpa' rab kyi rgyal po 'char ka'i btsun mo la bu chags nas/ de zla ba dgu'am</text></item>
<item><p>23a7</p><section>mdo sde</section><text>bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ ming sa ra na zhes btags so/ /de nas khye'u sa ra na 'o ma dang / zho dang / mar dang / zhun mar dang mar gyi nying gus bskyed bsrings te/ mtsho'i</text></item>
<item><p>23b1</p><section>mdo sde</section><text>nang gi pad ma bzhin du sku drag par gyur to/ /de nas de gang gi tshe cher skyes pa de'i tshe/ khye'u de yi ge slob tu bcug ste/ rgyal rigs spyi bo nas dbang bskur ba'i rgyal po rnams kyi bzo'i gnas dang / las kyi gnas tha dad pa 'di lta ste/ glang po che zhon pa dang / rta</text></item>
<item><p>23b2</p><section>mdo sde</section><text>zhon pa dang / mtshon cha bcang ba dang / 'phong dang / mdun du bsnur ba dang / phyir bsnur ba dang / g.yul las thar bar bya ba dang / lcags kyus gzung ba dang / zhags pas gzung ba dang / mda' bo che 'phang ba dang / rdo rje rtse gcig pa 'phang ba dang / mtshon rtse</text></item>
<item><p>23b3</p><section>mdo sde</section><text>gcig pa gdab pa dang / 'khor lo 'phang ba dang / gcad pa dang / gsheg pa dang / lag pas gzung ba dang / rkang pa'i stabs dang / mgo bo bskyab pa dang / rgyang mar 'phog pa dang / sgra grag par 'phog pa dang / gnad du 'phog pa dang / gdon mi za bar 'phog par bya</text></item>
<item><p>23b4</p><section>mdo sde</section><text>ba dang / tshabs cher gtang ba rnams kyang bslabs nas gnas lnga la byang bar gyur to/ /de nas phyi zhig na gzhon nu sa ra na tshe dang ldan pa kA t+yA ya na'i bu las brten nas/ bcom ldan 'das kyi bstan pa la dad pa rnyed de/ skyabs su 'gro ba dang bslab pa'i gzhi rnams blangs so/ /</text></item>
<item><p>23b5</p><section>mdo sde</section><text>de nas des bltas na pha chos dang chos ma yin pas rgyal po byed pa mthong ngo / /de nas des bsams pa/ yab nongs pa'i 'og tu ni bdag rgyal sar 'jug par 'ongs te/ bdag la rgyal srid mi dgos kyis/ bcom ldan 'das kyi bstan pa la rab tu byung la chu bo rnams las</text></item>
<item><p>23b6</p><section>mdo sde</section><text>brgal bar bya ba dang / sbyor ba rnams las 'da' bar bya ba'i phyir/ brtson pa dang / bsgrub pa dang / 'bad par bya'o snyam nas yab yum la gsol te/ tshe dang ldan pa kA t+yA ya na'i bu'i thad du rab tu byung ste/ bsnyen par rdzogs so/ /de nas tshe dang ldan pa kA t+yA ya na'i bus</text></item>
<item><p>23b7</p><section>mdo sde</section><text>bsams pa/ yul 'di nas bkar dgos so snyam nas/ de khrid de yul gyen du rgyal du song nas de na 'khod do/ /de nas phyi zhig na tshe dang ldan pa sa ra na snga dro chos gos dang / sham thabs gyon te/ lhung bzed thogs nas grong khyer gyen du rgyal du bsod snyoms la</text></item>
<item><p>24a1</p><section>mdo sde</section><text>song ngo / /de yang spyod yul rgyus mi shes la lam po che dang srang gi rgyus la mi mkhas pa zhig ste/ de mthar gyis bsod snyoms rgyu zhing song song ba las/ rgyal po gtum po rab snang gi pho brang gi chab sgor phyin nas chab sgo ba rnams med pa'i skabs su de rgyal po'i</text></item>
<item><p>24a2</p><section>mdo sde</section><text>pho brang gi nang du song nas/ de rgyal po'i btsun mo rnams kyis mthong na/ gzugs bzang zhing blta na sdug la mdzes te/ lus kyi sha rgyas par 'dug go/ /de nas de mthong ma thag tu de dag de la shin tu dga' bar gyur te/ de dag gis bsams pa/ dge slong 'di 'di ltar</text></item>
<item><p>24a3</p><section>mdo sde</section><text>gzugs bzang zhing mdzes la na gzhon la/ tshangs par spyod pa la yang gnas so snyam mo/ /de nas de dag dga' bar gyur pas de'i stan bshams te 'dug tu bcug nas/ bza' ba dang bca' ba gtsang ma bzang po mang pos tshim par byas nas/ tshe dang ldan pa sa ra na bskor te chos</text></item>
<item><p>24a4</p><section>mdo sde</section><text>mnyan pa'i phyir gung la bzhag go/ /de nas de de na 'dug pa'i skabs su rgyal po gtum po rab snang btsun mo'i 'khor du 'ongs so/ /btsun mo rnams kyi lugs kyis na gang gi tshe/ rgyal po btsun mo'i 'khor du 'ong ba de'i tshe/ langs te bsur 'gro ba yin na de rnams chos nyan pa</text></item>
<item><p>24a5</p><section>mdo sde</section><text>las 'dun ches nas ldang ba dang bsu ba yang ma byas so/ /de nas rgyal po gtum po rab snang gis bsams pa/ ma la bdag btsun mo rnams kyis ma bsu ba 'di ci las gyur snyam nas/ rgyal pos de 'phrigs te/ khros bzhin du btsun mo'i 'khor du song ngo / /de der song ste</text></item>
<item><p>24a6</p><section>mdo sde</section><text>bltas na tshe dang ldan pa sa ra na btsun mo rnams kyis bskor ba mthong nas/ rgyal po de lhag par yang khro ba'i kun nas dkris pa skyes te/ de khros nas bsams pa/ dge slong gis nga'i chung ma mthong gis med do snyam mo/ /de nas des bsam pa/ re zhig 'di 'dod chags</text></item>
<item><p>24a7</p><section>mdo sde</section><text>dang bral ba yin nam/ 'on te 'dod chags dang ma bral ba yin brtag par bya'o snyam ste/ de nas tshe dang ldan pa sa ra na la smras pa/ ci khyod dgra bcom pa yin nam/ des smras pa/ rgyal po chen po ma yin no/ /rgyal pos smras pa/ ci khyod phyir mi 'ong ba dang / lan cig phyir 'ong ba dang</text></item>
<item><p>24b1</p><section>mdo sde</section><text>rgyun du zhugs pa thob pa yin nam/ 'du shes med 'du shes med min skye mched dang / ci yang med pa'i skye mched dang / rnam shes mtha' yas skye mched dang / nam mkha' mtha' yas skye mched thob pa yin nam/ bsam gtan bzhi pa dang / gsum pa dang / gnyis pa dang / bsam gtan</text></item>
<item><p>24b2</p><section>mdo sde</section><text>dang po thob pa yin nam/ des smras pa rgyal po chen po ma yin no/ /de nas rgyal pos bsams pa/ dge slong 'di 'dod chags dang bral ba ma yin la/ 'di mkhan po dang slob dpon gyis ma bslabs kyis ngas 'di bslab par bya'o snyam nas/ zham ring ba rnams bos te</text></item>
<item><p>24b3</p><section>mdo sde</section><text>de lcag gis zhen par bzhus te btang ngo / /de nas de lcag gis bzhus pas pags pa ral nas khros te bsams pa bdag ma nyes par dus ngan pa'i rgyal po gtum po 'dis brdegs kyis/ bdag pha'i yul du song la pha'i yul du 'dug ste/ dpung gi tshogs yan lag bzhi go</text></item>
<item><p>24b4</p><section>mdo sde</section><text>bskon te song la/ dus ngan pa'i rgyal po gtum po 'di/ rdul bton te btang ngo snyam nas/ tshe dang ldan pa kA t+yA ya na'i bu ga la 'dug pa der song ste phyin nas/ tshe dang ldan pa kA t+yA ya na'i bu'i rkang pa la phyag 'tshal te/ smras pa/ mkhan po bdag ma nongs par dus</text></item>
<item><p>24b5</p><section>mdo sde</section><text>ngan pa'i rgyal po gtum po des/ bdag ma nyes par brdegs pas na bdag pha ma'i yul du mchis te/ der mchis nas dpung gi tshogs yan lag bzhi go bskon te mchis la/ dus ngan pa'i rgyal po gtum po de rdul bton te btang gis/ bslab pa'i gzhi rnams</text></item>
<item><p>24b6</p><section>mdo sde</section><text>bzhes su gsol/ gnas brtan gyis smras pa/ bu khro ba'i dbang du ma 'gro shig /bcom ldan 'das kyis rab tu byung bas ni/ 'jig rten gyi chos brgyad de/ rnyed pa dang / ma rnyed pa dang / grags pa dang / grags pa ma yin pa dang / bstod pa dang / smad pa dang /</text></item>
<item><p>24b7</p><section>mdo sde</section><text>bde ba dang / sdug bsngal ba thams cad bzod par bya'o zhes ma gsungs sam zhes byas te/ gnas brtan des de la lan mang du bkag kyang dgag ma nus nas/ tshe dang ldan pa kA t+yA ya na'i bus de la smras pa/ bu de ltar khyod 'gro 'dod na da ltar ni nam sros su nye ste/</text></item>
<item><p>25a1</p><section>mdo sde</section><text>lam na seng ge dang / stag dang / gzig dang / dred mo rnams kyi 'jigs pa yod kyis do nub kyi tshe la 'dir 'dug la nang par song shig ces byas so/ /de nas des smras pa/ mkhan pos ci skad bka' stsal pa bzhin 'tshal lo zhes byas nas/ gnas</text></item>
<item><p>25a2</p><section>mdo sde</section><text>brtan de de dang gnas khang gcig tu nyal te/ tshe dang ldan pa kA t+yA ya na'i bus de bzlog pa'i phyir des byin gyis brlabs te/ ci nas de nyal ba'i rmi lam du des bslab pa phul te/ pha'i yul du song nas phas de'i rgyal srid la dbang byed du bcug ste/ dpung gi tshogs yan lag</text></item>
<item><p>25a3</p><section>mdo sde</section><text>bzhi byin nas 'di skad ces bsgo ste/ khyod kyis thog ma kho nar las su bya ba ni dgra tshar gcod par gyis shig /ces byas nas/ de thos ma thag tu des dpung gi tshogs yan lag bzhi go bskon nas/ rgyal po gtum po rab snang gi yul du dmag drangs pa las/ rgyal po</text></item>
<item><p>25a4</p><section>mdo sde</section><text>gtum po rab snang gis de'i g.yul pham par byas te/ thub par byas nas/ rgyab kyis phyogs par byas te/ gson por bzung nas gsod du btang ste/ de nas gshed ma'i mi rnams kyis khrid de gsod pa'i sar phyin du nye ba dang / des bltas na rmi lam nyid na tshe dang ldan pa</text></item>
<item><p>25a5</p><section>mdo sde</section><text>kA t+yA ya na'i bu grong khyer gyen du rgyal na bsod snyoms byed cing 'dug pa mthong nas des kus btab ste/ mkhan po bdag gi skyabs mdzad du gsol/ bdag la dka' ba mdzad pa dang / srog phangs pa sbyin par mdzad du gsol/ zhes zer zhing 'dug pa rmi lam mthong bar</text></item>
<item><p>25a6</p><section>mdo sde</section><text>byin gyis brlabs so/ /de nas de des skrag nas sad kyang rmi lam la yang dag pa tsam du 'dzin cing de bzhin du rdol nas/ tshe dang ldan pa kA t+yA ya na'i bus de la smras pa/ bu khyod kyis rmi lam mthong bar zad kyis ma 'jigs shig /de nas de thos ma thag tu sa ra na dga'</text></item>
<item><p>25a7</p><section>mdo sde</section><text>bar gyur nas sems pa la zhugs te/ sa ra na zhes bya ba de ni nga nyid yin zhing 'dug la/ bdag gis ni sems can gcig la yang 'tshe ba ma byas na/ da bdag khro ba'i dbang du song ste/ rmi lam du yang skye bo mang po de snyed bsad kyis/ don du gnyer ba 'di lta bu bdag gis</text></item>
<item><p>25b1</p><section>mdo sde</section><text>btang ngo snyam mo/ /de nas gnas brtan gyis de'i yid skyo bar gyur par rig nas/ de dang 'thun pa'i chos bstan te/ des na sa ra nas stan de nyid la 'dug bzhin du nyon mongs pa thams cad spangs te/ dgra bcom pa nyid mngon sum du byas so/ /de nas rgyal po gtum po rab</text></item>
<item><p>25b2</p><section>mdo sde</section><text>snang gis bdag gis dge slong lcag gis bzhus pa gang yin pa de/ rgyal po 'char ka'i bu yin no zhes thos nas/ de'i thad du song ste rkang pa la phyag 'tshal nas bzod pa gsol te/ de nyid las brten nas tshe dang ldan pa kA t+yA ya na'i bu zhag bdun gyi bar du bshos la spyan drangs</text></item>
<item><p>25b3</p><section>mdo sde</section><text>so/ /de nas phyi zhig na tshe dang ldan pa kA t+yA ya na'i bus bsams pa/ rnyed pa dang bkur sti skyes kyis bcad dgos so snyam nas/ tshe dang ldan pa sa ra na dang lhan cig tu rgyal po'i khab tu song ngo / /de nas tshe dang ldan pa sa ra na ji ltar gyur pa'i skabs de dge slong rnams kyis thos so/ /</text></item>
<item><p>25b4</p><section>mdo sde</section><text>thos nas kyang bcom ldan 'das la zhus pa/ btsun pa sa ra nas las ci bgyis na las de'i rnam par smin pas phyug cing nor mang la longs spyod che ba'i rigs su skyes lags/ las ci bgyis na las de'i rnam par smin pas/ rgyal po gtum po rab snang gis lcag gis bzhus la/</text></item>
<item><p>25b5</p><section>mdo sde</section><text>'dis bcom ldan 'das kyang mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs nas/ dgra bcom pa nyid mngon sum du bgyis lags/ bcom ldan 'das kyis bka' stsal pa/</text></item>
<item><p>25b6</p><section>mdo sde</section><text>dge slong dag 'di nyid kyis las byas shing bsags te/ dge slong dag sngon byung ba 'das pa'i dus na/ grong khyer bA rA Na sI na rgyal po tshangs pas byin rgyal po byed do/ /phyi zhig na de'i btsun mo'i 'khor gyis zham ring byas te/ skyed mos tshal gyi sar song ba las rgyal po gnyid kyis</text></item>
<item><p>25b7</p><section>mdo sde</section><text>log go/ /bud med rnams ni me tog dang / 'bras bu la sred de/ de'i btsun mo rnams skyed mos tshal der phan tshun du rgyu ba la zhugs so/ /sangs rgyas bcom ldan 'das rnams 'jig rten du mi 'byung ba de'i tshe/ rang sangs rgyas rnams 'jig rten du 'byung ste/ rang sangs</text></item>
<item><p>26a1</p><section>mdo sde</section><text>rgyas zhig skyed mos tshal der mtshan mo dgongs mal btab nas/ lus mdzes pa dang / sems mdzes pa de lta bu bud med de dag gis mthong nas/ mthong ma thag tu de la sems dga' ba skyes so/ /dga' ba skyes nas rkang pa la phyag 'tshal te/ chos mnyan pa'i</text></item>
<item><p>26a2</p><section>mdo sde</section><text>phyir mdun du 'khod do/ /de nas rgyal po de sad nas/ btsun mo'i 'khor mi snang na/ khros te ral gri rnon po thogs nas/ rjes gar byung ba thog thag tu song ba las/ rgyal po des rang sangs rgyas de btsun mo'i 'khor la chos 'chad cing 'dug pa mthong ngo / /mthong nas kyang dge slong</text></item>
<item><p>26a3</p><section>mdo sde</section><text>gis nga'i chung ma mthong ngo snyam ste/ de lhag par yang khro ba'i kun tu dkris pa skyes nas/ des zham ring 'khor rnams la bsgo ste/ rang sangs rgyas de lcag gis zhen par bzhus te btang ngo / /de nas rang sangs rgyas des bsams pa/ nyon mongs pa 'di ni smas zhing nyams par</text></item>
<item><p>26a4</p><section>mdo sde</section><text>gyur te/ 'di gtan du 'khyams na mi rung gis ra mda' bya dgos so snyam du bsams nas/ nam mkha' la 'phags te 'bar ba dang / lam mer 'dug pa dang / char 'bab pa dang / glog 'gyu ba la sogs pa'i cho 'phrul bstan no/ /so so'i skye bo rnams ni rdzu 'phrul gyis</text></item>
<item><p>26a5</p><section>mdo sde</section><text>myur du dad par gyur te/ de mthong ma thag tu de la shin tu dga' bar gyur te/ dga' bar gyur nas sdong po sog les bcad pa bzhin du de'i rkang pa la phyag 'tshal te smras pa/ skal ba chen po dang ldan pa mar spyon/ bdag nyes par spyod pa'i 'dam du bying ba'i lag nas drongs shig</text></item>
<item><p>26a6</p><section>mdo sde</section><text>ces byas so/ /de nas rang sangs rgyas de de nyid la snying brtse ba'i phyir sa la babs nas des de'i rkang pa la phyag 'tshal te/ bzod par gsol nas/ ci srid 'tsho'i bar du yo byad thams cad bstabs te/ skyed mos tshal de nyid du yal ga dang lo ma rnams kyi spyil po phub nas/ yo byad</text></item>
<item><p>26a7</p><section>mdo sde</section><text>thams cad kyis bsnyen bkur byas so/ /de nas phyi zhig na rang sangs rgyas des bsams pa/ bdag la lus khol ba 'dis ci dgos kyis bdag zhi ba mya ngan las 'das pa'i khams su 'gro bar bya'o snyam nas 'bar ba dang / lam mer 'dug pa dang / char 'bab pa dang / glog</text></item>
<item><p>26b1</p><section>mdo sde</section><text>'gyu ba'i cho 'phrul bstan te/ yongs su mya ngan las 'das so/ /de nas rgyal po des de'i sku gdung la mchod pa byas nas/ sku gdung gi mchod rten brtsigs te/ mchod rten de la bsnyen bkur chen po byas nas smon lam btab pa/ kye ma 'di ltar bdag gis sems can dag</text></item>
<item><p>26b2</p><section>mdo sde</section><text>pa 'di lta bu la gnod pa byas pa'i las 'di bdag gis myong bar ma gyur cig /bdag gis phyir yang bkur sti byas pa'i dge ba'i rtsa ba 'dis na/ bdag gang dang gang du skye bar 'gyur ba/ de dang der phyug cing nor mang la longs spyod che ba'i rigs su skye bar shog shig /'di bas</text></item>
<item><p>26b3</p><section>mdo sde</section><text>kyang ches khyad par du 'phags pa'i ston pa bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs nas/ dgra bcom pa nyid mngon sum du byed par gyur cig ces byas so/ /dge slong</text></item>
<item><p>26b4</p><section>mdo sde</section><text>dag ji snyam du sems/ de'i tshe rgyal po tshangs pas byin zhes bya bar gyur pa gang yin pa de ni sa ra na 'di kho na yin te/ des der rang sangs rgyas la gnod pa byas pa'i las de'i rnam par smin pas gang dang gang du skyes pa de dang der lus la lcag gis bzhus pas lcag 'og tu shi nas/</text></item>
<item><p>26b5</p><section>mdo sde</section><text>'dis rang sangs rgyas bye ba khrag khrig 'bum phrag bas kyang ches khyad par du 'phags pa nga lta bu mnyes par byas te/ mi mnyes par ma byas la nga nyid kyi bstan pa la rab tu byung nas/ nyon mongs pa thams cad spangs nas/ dgra bcom pa nyid mngon sum du byas so/ /gzhan</text></item>
<item><p>26b6</p><section>mdo sde</section><text>yang yang dag par rdzogs pa'i sangs rgyas 'od srung gi gsung rab la 'di rab tu byung nas/ 'dis der tshe gcig tu tshangs par spyad de dbang po rnams yongs su smin par byas pa des na/ da ltar rnam par grol bar gyur to// //kyi brtul zhugs can zhes bya ba ni/ gleng</text></item>
<item><p>26b7</p><section>mdo sde</section><text>gzhi rgyal po'i khab na bzhugs te/ de'i tshe yul bi de ha'i ljongs kyi kyi brtul zhugs can kyi pags pa gyon zhing rwa thogs pa/ rnams dang lhan cig tu rtswa za zhing chu 'thung ba lnga brgya tsam zhig 'khod do/ /sangs rgyas bcom ldan 'das bgrod pa gcig pu'i</text></item>
<item><p>27a1</p><section>mdo sde</section><text>lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa 'gro ba lngar 'gro ba las rnam par grol ba/ skye mched drug la mkhas pa/ byang</text></item>
<item><p>27a2</p><section>mdo sde</section><text>chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin</text></item>
<item><p>27a3</p><section>mdo sde</section><text>dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni</text></item>
<item><p>27a4</p><section>mdo sde</section><text>ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang / thar pa dang / 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las</text></item>
<item><p>27a5</p><section>mdo sde</section><text>'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis</text></item>
<item><p>27a6</p><section>mdo sde</section><text>brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus</text></item>
<item><p>27a7</p><section>mdo sde</section><text>las yol ba med/ /de nas bcom ldan 'das kyis dgongs pa/ kyi brtul zhugs can lnga brgya po rnams gdul ba'i dus la bab bo snyam du dgongs nas/ bcom ldan 'das kyis ci nas kyi brtul zhugs can de rnams kyis de dag rgyal po'i khab tu 'gro</text></item>
<item><p>27b1</p><section>mdo sde</section><text>bar mthong la/ mthong nas de rnams kyang de dag dang lhan cig tu rgyal po'i khab tu 'gro bar 'gyur ba de lta bur byin gyis brlabs so/ /de nas de dag der song nas bcom ldan 'das kyis sprul pa'i de dag mi snang bar byas so/ /de nas skye bo phal po che de dag gis de</text></item>
<item><p>27b2</p><section>mdo sde</section><text>rnams mthong nas rnam par smod par byed do/ /de ltar smad nas de rnams rgyal po'i khab nas byung ste/ 'od ma'i tshal logs su chas so/ /de nas bcom ldan 'das kyis de rnams la thugs brtse ba'i phyir mdun du bzhugs so/ /de nas kyi brtul zhugs can lnga brgya po de</text></item>
<item><p>27b3</p><section>mdo sde</section><text>dag gis thag ring po zhig nas bcom ldan 'das mthong ngo / /mthong nas kyang de dag bcom ldan 'das la dga' bar gyur to/ /dga' bar gyur nas bcom ldan 'das ga la bzhugs pa der dong ste lhags nas/ bcom ldan 'das kyi zhabs la mgo bos phyag 'tshal te/ chos</text></item>
<item><p>27b4</p><section>mdo sde</section><text>mnyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang / bag la nyal dang / khams dang shes pa dang / rang bzhin thugs su chud nas de dang 'thun pa'i chos bstan te/ des na kyi brtul zhugs can lnga brgya po de dag gis stan de</text></item>
<item><p>27b5</p><section>mdo sde</section><text>nyid la 'khod bzhin du/ bden pa mngon par rtogs pa'i mod la phyir mi 'ong ba'i 'bras bu mngon sum byas te/ de dag gis bden pa mthong nas/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung</text></item>
<item><p>27b6</p><section>mdo sde</section><text>ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba'i tshig gis rab tu phyung ste/ bsnyen par rdzogs</text></item>
<item><p>27b7</p><section>mdo sde</section><text>par mdzad nas de dag la lung yang phog go/ /de dag gis kyang brtson pa dang / bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la zhus pa/ btsun pa bcom</text></item>
<item><p>28a1</p><section>mdo sde</section><text>ldan 'das dge slong 'di rnams kyis las ci bgyis na/ las de'i rnam par smin pas kyi cha lugs su mchis la rnams dang lhan cig tu rtswa za zhing chu 'thung bar gyur nas/ 'di rnams kyis bcom ldan 'das mnyes par bgyis te/ mi mnyes par</text></item>
<item><p>28a2</p><section>mdo sde</section><text>ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag 'di rnams nyid kyis las byas shing bsags te/ dge slong</text></item>
<item><p>28a3</p><section>mdo sde</section><text>dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla na med pa/ lha</text></item>
<item><p>28a4</p><section>mdo sde</section><text>dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de dge slong gi dge 'dun mang po dang thabs cig tu ljongs rgyu shing gshegs pa las/ rgyal po'i khab tu gshegs so/ /de'i tshe rgyal po'i khab na dka' thub kyi gnas zhig na bram</text></item>
<item><p>28a5</p><section>mdo sde</section><text>ze 'khor lnga brgya dang ldan pa zhig gnas pa des/ bcom ldan 'das 'od srung 'khor dang bcas pa mthong ngo / /mthong nas kyang bram ze'i khye'u rnams la smras pa/ khye'u 'od srung gi dge slong bzhin du rgyu ba 'di dag la ltos/ 'di rnams ni gnas med de/ gang dga' bar rgyu bar</text></item>
<item><p>28a6</p><section>mdo sde</section><text>byed do zhes byas so/ /de nas phyi zhig na bram ze des/ bcom ldan 'das kyi bstan pa la dad pa rnyed nas/ de bram ze'i khye'u de dag dang lhan cig tu yang dag par rdzogs pa'i sangs rgyas 'od srung gi thad du rab tu byung ngo / /de dag der rab tu byung nas tshe gcig tu tshangs par spyod pa</text></item>
<item><p>28a7</p><section>mdo sde</section><text>spyad na yang / yon tan gyi tshogs ci yang ma thob nas/ de dag gis 'chi kar smon lam btab pa/ 'di ltar bdag cag gis yang dag par rdzogs pa'i sangs rgyas 'od srung gi bstan pa la rab tu byung nas/ tshe gcig tu tshangs par spyod pa spyad kyang yon tan gyi tshogs ci yang</text></item>
<item><p>28b1</p><section>mdo sde</section><text>ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon</text></item>
<item><p>28b2</p><section>mdo sde</section><text>mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe dge slong lnga brgyar gyur pa gang yin pa de dag ni kyi brtul zhugs can 'di dag kho na yin te/ de rnams kyis der dge slong rnams</text></item>
<item><p>28b3</p><section>mdo sde</section><text>la tshig rtsub po smras te/ 'di dag ni bzhin du rgyu'o zhes byas pa'i las de'i rnam par smin pas/ tshe rabs lnga brgyar su skyes nas/ da ltar srid pa tha ma dang / gnas tha mar gyur pa'i bar du yang kyi cha lugs 'dzin par gyur to/ /de rnams kyis</text></item>
<item><p>28b4</p><section>mdo sde</section><text>der tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes</text></item>
<item><p>28b5</p><section>mdo sde</section><text>par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang / shin tu mnyam pa dang /</text></item>
<item><p>28b6</p><section>mdo sde</section><text>shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'di rnams kyis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon</text></item>
<item><p>28b7</p><section>mdo sde</section><text>sum du byas so// //zla ba zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na bram ze che zhing mtho ba zla ba bde ba zhes bya ba zhig gnas te/ des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi</text></item>
<item><p>29a1</p><section>mdo sde</section><text>zhig na de'i chung ma la bu mo chags nas/ de la yid la 'dod pa 'di lta bu zhig skyes te/ gzhung gi rtsod pa rnams dang / lhan cig tu gtam zer yang ci ma rung snyam mo/ /de nas des khyim thab la bsnyad de/ jo bo bdag la yid la 'dod pa 'di lta bu zhig skyes</text></item>
<item><p>29a2</p><section>mdo sde</section><text>te/ bdag gzhung gi rtsod pa rnams dang lhan cig tu gtam zer yang ci ma rung snyam bgyid do zhes byas so/ /bram ze de yang ltas la mkhas pa zhig ste/ de'i blo skyes pa 'di ni lto na 'dug pa'i sems can de'i mthu yin te/ des na de'i yid la 'dod pa de lta bu skyes so snyam mo/ /</text></item>
<item><p>29a3</p><section>mdo sde</section><text>de nas zla ba dgu'am bcu lon pa dang / bu mo gzugs bzang ba/ blta na sdug la mdzes pa zhig btsas te/ de'i btsas ston rgyas par byas nas/ bu mo 'di'i ming ci skad gdags zhes ming 'dogs par byed de/ de nas bu mo 'di zla ba bde ba'i bu mo yin pas na/ bu mo 'di'i ming zla ba</text></item>
<item><p>29a4</p><section>mdo sde</section><text>zhes gdags so zhes zer ro/ /de nas bu mo zla ba 'o ma dang / zho dang / mar dang / zhun mar dang / mar gyi nying gus bskyed bsrings te/ mtsho'i nang gi pad ma bzhin du skye drag par gyur nas/ gang gi tshe de chen mor gyur pa de'i tshe/ khyim de nyid du yi ge bslabs te/ de ring po ma lon par yi</text></item>
<item><p>29a5</p><section>mdo sde</section><text>ge mthar phyin nas/ des khyim de nyid du pha las bstan bcos thams cad lobs te/ gzhung gi rtsod pa thams cad tshar bcad nas des tshig tu bya ba thos so cog lobs so/ /de nas phyi zhig na des mnyan du yod pa 'di nyid na dge sbyong gau ta ma thams cad mkhyen pa thams cad gzigs pa</text></item>
<item><p>29a6</p><section>mdo sde</section><text>yin par bdag nyid khas 'che ba zhig yod do zhes thos nas/ thos ma thag tu bu mo de yang ya mtshan du gyur te/ bdag song la dge sbyong gau ta ma de ji 'dra ba blta bar bya'o snyam ste/ pha ma gnyis la gsol nas/ rgyal bu rgyal byed kyi tshal du song ste/ bu mo des thag ring po zhig nas</text></item>
<item><p>29a7</p><section>mdo sde</section><text>sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras</text></item>
<item><p>29b1</p><section>mdo sde</section><text>pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta</text></item>
<item><p>29b2</p><section>mdo sde</section><text>bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/ /de de ltar dga' ba skyes nas/ bcom ldan 'das ga la bzhugs pa der song ste phyin nas/ bcom ldan 'das kyi zhabs la mgo bos phyag 'tshal te/ chos</text></item>
<item><p>29b3</p><section>mdo sde</section><text>mnyan pa'i phyir spyan sngar 'khod do/ /de nas bcom ldan 'das kyis de'i bsam pa dang / bag la nyal dang / khams dang / shes pa dang / rang bzhin thugs su chud nas/ de dang 'thun pa'i chos bstan te/ des na bu mo zla bas stan de nyid la 'dug bzhin du 'jig tshogs la lta</text></item>
<item><p>29b4</p><section>mdo sde</section><text>ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom</text></item>
<item><p>29b5</p><section>mdo sde</section><text>ldan 'das la 'di skad ces gsol to/ /btsun pa bcom ldan 'das bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /</text></item>
<item><p>29b6</p><section>mdo sde</section><text>de nas bcom ldan 'das kyis de skye dgu'i bdag mo chen mo gau ta mI la gtad nas/ skye dgu'i bdag mo chen mo gau ta mIs de rab tu phyung nas/ bsnyen par rdzogs par byas nas de la lung yang phog go/ /des kyang brtson pa dang / bsgrub pa dang / 'bad pas nyon mongs pa thams cad spangs te/</text></item>
<item><p>29b7</p><section>mdo sde</section><text>dgra bcom pa nyid mngon sum du byas so/ /der gang gi tshe bcom ldan 'das kyis dge slong rnams la bka' stsal pa/ dge slong ma rnams kyis las la 'du ba logs zhig tu gyis shig ces gsungs pa las/ skye dgu'i bdag mo chen mo gau ta mIs so sor thar pa'i mdo 'don mi nus nas/ de bcom</text></item>
<item><p>30a1</p><section>mdo sde</section><text>ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas/ bcom ldan 'das la skye dgu'i bdag mo chen mo gau ta mIs 'di skad ces gsol to/ /bcom ldan 'das kyis dge slong</text></item>
<item><p>30a2</p><section>mdo sde</section><text>rnams kyis kyang las kyi 'du ba logs shig tu gyis shig /dge slong ma rnams kyis kyang las kyi 'du ba logs shig tu gyis shig /ces bka' stsal la/ bcom ldan 'das kyis dge slong rnams la ni so sor thar pa bstan/ dge slong ma rnams la ni ma bstan lags na/</text></item>
<item><p>30a3</p><section>mdo sde</section><text>bcom ldan 'das kyis so sor thar pa bstan du gsol/ bcom ldan 'das bdag gis gzung bar 'tshal lags so/ /sangs rgyas bcom ldan 'das rnams ni tshig re re nas zlos shing chos gsungs mi srid de/ de'i skabs med do/ /de nas der bcom ldan 'das kyis skye dgu'i</text></item>
<item><p>30a4</p><section>mdo sde</section><text>bdag mo chen mo gau ta mI la bka' stsal pa/ kye gau ta mI gal te lan cig smras pas 'dzin nus na ni bstan par bya'o zhes gsungs so/ /de nas de'i tshe dge slong ma zla ba 'khor de nyid du 'dus te/ dge slong ma zla bas bla gos phrag pa gcig tu gzar nas/ bcom ldan 'das ga la ba</text></item>
<item><p>30a5</p><section>mdo sde</section><text>de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das kyis so sor thar pa bstan du gsol/ lan cig bka' stsal pas/ bdag gis gzung bar 'tshal lo/ /de nas bcom ldan 'das kyis dge slong ma rnams la so sor thar</text></item>
<item><p>30a6</p><section>mdo sde</section><text>pa'i mdo bstan te/ lan cig bka' stsal pas/ dge slong ma zla bas lobs nas/ des sde snod gsum yang lobs so/ /tshig tu bya ba ci yang rung ba de dag thams cad kyang thos ma thag tu lobs nas/ bcom ldan 'das kyis de thos pa 'dzin pa rnams kyi mchog tu bstan to/ /</text></item>
<item><p>30a7</p><section>mdo sde</section><text>de nas dge slong rnams kyis sangs rgyas bcom ldan 'das la zhus pa/ btsun pa dge slong ma zla bas las ci bgyis na/ las de'i rnam par smin pas phyug cing nor mang la longs spyod che ba'i rigs su skyes la/ 'dis bstan bcos thams cad kyang lobs te/ gzhung gi rtsod</text></item>
<item><p>30b1</p><section>mdo sde</section><text>pa thams cad tshar bcad nas/ 'dis bcom ldan 'das kyang mnyes par bgyis te/ mi mnyes par ma bgyis la bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis la/ 'dis thos pa thams cad kyang</text></item>
<item><p>30b2</p><section>mdo sde</section><text>'dzin nus te/ bcom ldan 'das kyis kyang thos pa 'dzin pa rnams kyi mchog tu bstan lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis smon lam gang du btab lags/ bcom ldan 'das kyis bka' stsal</text></item>
<item><p>30b3</p><section>mdo sde</section><text>pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla</text></item>
<item><p>30b4</p><section>mdo sde</section><text>na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di rab tu byung ngo / /de gang las rab tu byung bar gyur pa'i mkhan mo de/ yang dag par rdzogs pa'i sangs rgyas 'od srung gis thos pa 'dzin pa</text></item>
<item><p>30b5</p><section>mdo sde</section><text>rnams kyi mchog tu bstan to/ /de nas des der tshe gcig tu tshangs par spyod pa spyad nas/ 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang</text></item>
<item><p>30b6</p><section>mdo sde</section><text>ma thob kyis/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/</text></item>
<item><p>30b7</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du byed par gyur cig /ji ltar bdag gi mkhan mo yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan pa de bzhin du bdag kyang shAkya thub pa/ shAkya'i rgyal po des</text></item>
<item><p>31a1</p><section>mdo sde</section><text>thos pa 'dzin pa rnams kyi mchog tu bstan par shog cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge slong mar gyur pa gang yin pa de ni/ dge slong ma zla ba 'di kho na</text></item>
<item><p>31a2</p><section>mdo sde</section><text>yin te/ des der rab tu byung nas tshe gcig tu tshangs par spyod pa spyad de/ 'chi kar smon lam btab pa des na dge slong dag nga yang dag par rdzogs pa'i sangs rgyas 'od srung dang / shin tu mnyam pa dang / shugs mnyam pa dang / mdzad pa mnyam pa dang / thabs mnyam pa brnyes</text></item>
<item><p>31a3</p><section>mdo sde</section><text>par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas nas/ ngas 'di thos pa 'dzin pa rnams kyi mchog tu bstan to// //mi'am ci</text></item>
<item><p>31a4</p><section>mdo sde</section><text>gnyis zhes bya ba de la/ mi'am ci dang po ni gleng gzhi mnyan du yod pa na bzhugs te/ de'i tshe mnyan du yod pa na/ khyim bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa</text></item>
<item><p>31a5</p><section>mdo sde</section><text>zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am/ bcu lon pa dang / khye'u gzugs bzang zhing blta na sdug la mdzes pa mdog</text></item>
<item><p>31a6</p><section>mdo sde</section><text>bzang ba/ gser gyi mdog can mgo bo gdugs ltar 'dug pa/ lag pa ring ba dpral ba'i dbyes che ba sna mtho ba/ sna legs pa/ smin ma stug pa zhig btsas te/ de'i btsas ston rgyas par byas te/ khye'u 'di'i ming ci skad gdags zhes ming 'dogs par byed de/</text></item>
<item><p>31a7</p><section>mdo sde</section><text>khye'u 'di mchog tu byad gzugs mdzes te/ byad gzugs mi'am ci dang 'dra bas na/ khye'u 'di'i ming mi 'am ci zhes gdags so zhes zer ro/ /de nas khye'u mi 'am ci 'o ma dang / zho dang / mar dang / zhun mar dang / mar gyi nying gus bskyed bsrings te/ mtsho'i nang</text></item>
<item><p>31b1</p><section>mdo sde</section><text>gi pad ma bzhin du skye drag par gyur to/ /de gang gi tshe cher skyes pa de'i tshe/ yi ge dang / khong rtsis dang / shod dgod pa dang / lag rtsis dang / dbyung ba dang / sba ba dang / dgram pa dang / gos brtag pa dang / nor bu brtag pa dang / rin po che brtag pa dang /</text></item>
<item><p>31b2</p><section>mdo sde</section><text>spos brtag pa dang / sman brtag pa dang / glang po che brtag pa dang / rta brtag pa dang / go mtshon brtag pa bslabs te/ yi ge mkhas pa dang / klog mkhas pa dang / mdzangs pa dang / bya ba la gsal ba dang / yid gzhungs pa dang / brtag pa rnam pa brgyad la byang bar</text></item>
<item><p>31b3</p><section>mdo sde</section><text>gyur to/ /de nas grong khyer chen po drug po thams cad du de'i grags pa rgyas par gyur te/ mnyan du yod pa na/ khyim bdag che ge mo'i bu byad gzugs mi 'am ci dang 'dra ba zhig skyes so zhes grags so/ /de nas de thos ma thag tu skye bo phal po che ya mtshan du gyur te/ de blta</text></item>
<item><p>31b4</p><section>mdo sde</section><text>ba'i phyir dong ngo / /de nas de byad gzugs kyis rgyags pas dregs nas su la yang phyag mi 'tshal/ su la yang mi ldang ste/ byad gzugs nga dang mtshungs pa med do snyam mo/ /de nas de'i pha ma gnyis kyis bsams pa/ 'di'i nga rgyal bsal dgos te/ 'di la bcom ldan</text></item>
<item><p>31b5</p><section>mdo sde</section><text>'das bstan par bya'o snyam nas smras pa/ bu su yang nga dang mtshungs pa med do snyam du byad gzugs kyis rgyags pas dregs par ma byed cig /bu khyod kyis bcom ldan 'das ma mthong ste/ khyod ni de'i brgya'i char yang nye bar mi phod/ stong gi char yang nye bar mi phod/ 'bum gyi</text></item>
<item><p>31b6</p><section>mdo sde</section><text>char yang nye bar mi phod do zhes byas so/ /de nas de thos ma thag tu de ya mtshan du gyur to/ /bdag pas dge sbyong gau ta ma ches gzugs bzang zhing blta na sdug la mdzes pa blta snyam nas/ skye bo mang pos g.yog byas te/ bcom ldan 'das ga la ba der song ngo / /khye'u des thag ring po</text></item>
<item><p>31b7</p><section>mdo sde</section><text>zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu mchod sdong rin po che sna tshogs kyis spras pa lta bu/</text></item>
<item><p>32a1</p><section>mdo sde</section><text>blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang de'i byad gzugs kyis rgyags pas dregs pa de med par gyur to/ /de nas de bcom ldan 'das la shin tu dga' bar gyur to/ /dga' bar gyur</text></item>
<item><p>32a2</p><section>mdo sde</section><text>nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / shes pa dang / rang bzhin thugs</text></item>
<item><p>32a3</p><section>mdo sde</section><text>su chud nas/ de dang 'thun pa'i chos bstan te/ des na khye'u mi 'am cis stan de nyid la 'dug bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas pha ma</text></item>
<item><p>32a4</p><section>mdo sde</section><text>gnyis la gsol te/ bcom ldan 'das kyi bstan pa la rab tu byung nas/ des kyang brtson pa dang / bsgrub pa dang / 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/</text></item>
<item><p>32a5</p><section>mdo sde</section><text>btsun pa bcom ldan 'das kyis khye'u de'i byad gzugs kyis rgyags pa bsal nas/ g.yung drung gi mthar thug pa grub pa dang / bde ba'i mya ngan las 'das pa la bzhag pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i</text></item>
<item><p>32a6</p><section>mdo sde</section><text>dus na yang ngas 'di'i byad gzugs kyis rgyags pa bsal nas/ ji ltar bsam gtan bzhi dang / mngon par shes pa lnga la gnas par byas pa de nyon cig /dge slong dag sngon byung ba 'das pa'i dus na/ grong khyer bA rA Na sI na bram ze zhig gnas pa des/ thabs zlar bab</text></item>
<item><p>32a7</p><section>mdo sde</section><text>pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / bu gzugs bzang zhing blta na sdug la mdzes pa zhig btsas nas/ de 'o ma dang / zho dang mar</text></item>
<item><p>32b1</p><section>mdo sde</section><text>dang / zhun mar dang / mar gyi nying gus bskyed bsrings te/ de gang gi tshe cher skyes pa de'i tshe/ byad gzugs kyis rgyags pas dregs nas/ su la yang gsong por smra ba dang / phyag 'tshal ba dang / ldang ba mi byed do/ /de nas de'i tshe pha ma gnyis kyis bsams pa/</text></item>
<item><p>32b2</p><section>mdo sde</section><text>'di'i byad gzugs kyis rgyags pa bsal dgos so/ /de ltar ma byas na 'di zhi bar mi 'gyur ro snyam mo/ /de'i tshe bA rA Na sI'i sa phyogs zhig na/ drang srong mngon par shes pa lnga dang ldan pa/ rdzu 'phrul che zhing mthu che ba zhig gnas te/ de nas bram ze des drang srong de la gsol</text></item>
<item><p>32b3</p><section>mdo sde</section><text>pa/ khye'u 'di byad gzugs kyis rgyags pas dregs nas/ su la yang gsong por smra ba dang / phyag 'tshal ba dang ldang ba yang mi bgyid kyis/ khyod kyis de'i byad gzugs kyis rgyags pa bsal du gsol zhes byas so/ /de nas drang srong des bram ze de la cang mi smra</text></item>
<item><p>32b4</p><section>mdo sde</section><text>bas khas blangs so/ /de nas bram ze de drang srong de'i thad nas song nas/ bu la smras pa bu khyod byad gzugs bdag dang mtshungs pa med do snyam du byad gzugs kyis rgyags par ma byed cig /dka' thub kyi gnas che ge mo zhig na drang srong zhig gnas te/ de la ni khyod kyi byad</text></item>
<item><p>32b5</p><section>mdo sde</section><text>gzugs kyis brgya'i char yang nye bar mi phod/ stong gi char yang nye bar mi phod/ 'bum gyi char yang nye bar mi phod do zhes byas so/ /de nas de ya mtshan du gyur to/ /de ya mtshan du gyur nas/ drang srong de ga la 'dug pa der song ste/ drang srong des khye'u de mthong nas des khye'u</text></item>
<item><p>32b6</p><section>mdo sde</section><text>de bas ches byad gzugs bzang bar bdag nyid sprul to/ /de nas khye'u des thag ring po zhig nas drang srong de ches gzugs bzang ba dang / ches blta na sdug pa dang ches mdzes pa mthong ngo / /mthong nas kyang de'i byad gzugs kyis rgyags pa med par gyur te/ drang srong de la yang dga'</text></item>
<item><p>32b7</p><section>mdo sde</section><text>bar gyur to/ /dga' bar gyur nas/ drang srong de ga la ba der song ste phyin nas/ de'i rkang pa la mgo bos phyag 'tshal te/ chos mnyan pa'i phyir mdun du 'dug go/ /de nas des de dang 'thun pa'i chos bstan te/ de nas khye'u de drang srong de nyid las rab tu byung ngo / /de rab tu byung nas bsam</text></item>
<item><p>33a1</p><section>mdo sde</section><text>gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe khye'u de nyid du gyur pa gang yin pa de ni khye'u mi 'am ci 'di kho na yin</text></item>
<item><p>33a2</p><section>mdo sde</section><text>te/ de'i tshe yang ngas 'di'i byad gzugs kyis rgyags pa bsal nas/ bsam gtan bzhi dang / mngon par shes pa lnga la gnas par byas so/ /da ltar yang ngas 'di'i byad gzugs kyis rgyags pa bsal nas/ g.yung drung gi mthar thug pa grub pa dang / bde ba'i</text></item>
<item><p>33a3</p><section>mdo sde</section><text>mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/ der 'dis tshe gcig tu tshangs par spyod pa spyad nas/ dbang po rnams yongs su smin par byas pas na/ de'i phyir da ltar rnam par</text></item>
<item><p>33a4</p><section>mdo sde</section><text>grol bar gyur to// //mi 'am ci gnyis pa ni/ gleng gzhi yul ser skya'i gnas na bzhugs te/ der gang gi tshe bcom ldan 'das kyis yab dang / sras mjal bar mdzad pa de'i tshe/ bcom ldan 'das kyis/ nyi ma gcig ni rgyal po zas gtsang gi der</text></item>
<item><p>33a5</p><section>mdo sde</section><text>bshos gsol to/ /phyi nyin ni btsun mo'i 'khor du bshos gsol to/ /der gang gi tshe bcom ldan 'das btsun mo'i 'khor du bshos gsol nas/ slar gshegs pa de'i tshe/ grags 'dzin ma khang thog tu song nas/ bcom ldan 'das la blta zhing 'dug go/ /de nas gang</text></item>
<item><p>33a6</p><section>mdo sde</section><text>gis skabs su mi mthong bar gyur pa de'i skabs su/ khang thog nas mchongs nas sangs rgyas kyi mthus sa gzhi stan shing bal gyi nang tshang can 'dra bar bsgyur te/ ci nas de la cung zad kyang mi gnod par mdzad do/ /de nas skabs de rnams dge slong rnams kyis thos nas/</text></item>
<item><p>33a7</p><section>mdo sde</section><text>dge slong rnams kyis sangs rgyas bcom ldan 'das la gsol pa/ btsun pa grags 'dzin mas bcom ldan 'das kyi slad du/ rang gi srog btang ba la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang nga'i</text></item>
<item><p>33b1</p><section>mdo sde</section><text>phyir 'dis ci ltar rang gi srog btang ba de nyon cig /dge slong dag sngon byung ba 'das pa'i dus na/ grong khyer bA rA Na sI na/ rgyal po tshangs pas byin rgyal po byed do/ /de nas phyi zhig na rgyal po tshangs pas byin gyis dpung gi tshogs yan lag bzhi go bskon nas/</text></item>
<item><p>33b2</p><section>mdo sde</section><text>bshor du song ba las/ de rta kha ma thub nas/ dpung gi tshogs kyang logs shig tu lus/ rgyal po yang logs shig tu song ste/ de dpung dang bral nas lus ngal ba dang / lus sdug bsngal ba dang / lus zhig par gyur te nags khrod cig tu zhugs te 'dug go/ /</text></item>
<item><p>33b3</p><section>mdo sde</section><text>nags khrod de na mi'am ci zhig mi 'am ci mo dang lhan cig tu pi wang thogs te rtse zhing dga' la dga' mgur spyod do/ /de nas rgyal po des de mthong nas/ mthong ma thag tu rgyal po de mi 'am ci mo de la shin tu chags par gyur to/ /de 'dod chags kyi dbang du gyur nas/ mi 'am</text></item>
<item><p>33b4</p><section>mdo sde</section><text>ci de dug mdas gnad du bsnun te/ de sa phyogs de nyid du shi'o/ /de nas rgyal po des mi 'am ci de bsad pa'i 'og tu mi'am ci mo'i thad du song ste/ smras pa/ bzang mo tshur shog bdag cag gnyis dga' mgur spyad par bya'o/ /mi'am ci mos smras pa/ khyim thab shi</text></item>
<item><p>33b5</p><section>mdo sde</section><text>ba'i ro mdun na 'dug bzhin du bdag ci ltar khyod dang dga' mgur spyod par bya/ re zhig 'di'i rus bu la mchod pa byas nas/ de'i 'og tu khyod ci ltar 'dod pa bzhin du bya'o zhes smras nas/ des shing rnams bsdus te/ spungs pa'i steng du mi 'am ci'i rus bu de bzhag nas me</text></item>
<item><p>33b6</p><section>mdo sde</section><text>btang ste/ phyogs gcig tu 'dug go/ /de nas gang gi tshe rus bu de bsregs pa'i shing de dag la me 'bar bar gyur pa de'i tshe/ mi 'am ci mo de nyid me'i nang du mchongs nas/ de der shi'o/ /de nas rgyal po chen po de re thag chad nas/ de'i tshe tshigs su bcad de smras pa/</text></item>
<item><p>33b7</p><section>mdo sde</section><text>bdag gis don gzhan bsam bsam nas/ /log par gzhan du gyur gyis med/ /mi 'am ci mo spyad snyam nas/ /bdag gis srog chags gnyis bsad do/ /dge slong dag ji snyam du sems/ de'i tshe mi'am cir gyur pa/ byang chub sems dpa'i spyod pa la gnas pa gang</text></item>
<item><p>34a1</p><section>mdo sde</section><text>yin pa de ni nga nyid yin no/ /de'i tshe mi 'am ci mor gyur pa gang yin pa de ni grags 'dzin ma 'di kho na yin te/ de'i tshe yang 'dis nga'i phyir bdag nyid yongs su btang la/ da ltar yang 'dis nga'i phyir bdag nyid yongs su btang ngo / /las brgya tham pa las</text></item>
<item><p>34a2</p><section>mdo sde</section><text>sdom gyi tshigs su bcad pa bdun pa rdzogs so// //las brgya tham pa/ bam po sum cu pa/ sdom ni/ gang po mchod sbyin le lo can/ /mgon med dang ni nyam chung ba/ /pad ma gnyis dang lta ba dang / /rin chen nor dang stobs phrog pa/ /gang po dang ni don</text></item>
<item><p>34a3</p><section>mdo sde</section><text>gzigs dang / /stobs brtson rtsal dang mya ngan med/ /'thun mdzad dang ni pad ma yi/ /bla ma gnyis dang legs mthong dang / /rin chen gtsug tor chu rlabs dang / /rnam par rgyal ba tha ma'o/ /zhes bya ba ni sdom gyi tshigs su bcad pa'o/ /gang po zhes bya ba ni/ gleng</text></item>
<item><p>34a4</p><section>mdo sde</section><text>gzhi rgyal po'i khab na bzhugs te/ de'i tshe lho phyogs kyi ri bo'i ljongs na/ ri brags kyi grong zhig na bram ze che zhing mtho ba phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang mnyam pa/ rnam thos kyi bu'i nor dang 'gran pa/</text></item>
<item><p>34a5</p><section>mdo sde</section><text>byams pa'i rang bzhin can/ snying rje dang ldan pa/ sems can la mnyes gshin pa sems can thams cad la snying brtse ba/ gang po zhes bya ba zhig gnas te/ de ni khyim na gnas pa dang / rab tu byung ba rnams dang / slong ba thams cad la gtong zhing sdud par byed do/ /dus dus</text></item>
<item><p>34a6</p><section>mdo sde</section><text>su mchod sbyin gyi gnas bcas nas mchod sbyin yang byed do/ /de nas mchod sbyin gyi dus zhig la bab pa'i tshe/ bstan bcos thams cad kyi gzhung rnams la rtog cing / gang dang gang gi lta ba ci 'dra ba zhig snyam ste/ des gzhung de dag yid la bzhag nas/ sems pa dang</text></item>
<item><p>34a7</p><section>mdo sde</section><text>'jal ba dang yongs su rtog par byed do/ /de nas phyi zhig na bram ze des mchod sbyin bya bar brtsams nas/ mchod sbyin byed pa der ston pa thams cad 'dus par gyur to/ /bram ze des kyang ston pa thams cad kyi gzhung yid la bzhag nas sems pa la zhugs pa las/ lta</text></item>
<item><p>34b1</p><section>mdo sde</section><text>ba'i rnam pa de dag la de'i sems mgu bar ma gyur to/ /de nas phyi zhig na rgyal po'i khab na gnas pa'i dge bsnyen rnams kyis bram ze de'i mdun du sangs rgyas kyi bsngags pa brjod do/ /de nas de thos ma thag tu bram ze des bcom ldan 'das la blta 'dod par gyur to/ /de nas phyi</text></item>
<item><p>34b2</p><section>mdo sde</section><text>zhig na de'i blo skyes pa/ dge sbyong dang bram ze stong phrag du ma dag gis mchod sbyin la 'ongs nas longs spyod par byed la/ bcom ldan 'das gau ta ma de ni mi 'ong ba na/ kye ma de yang bdag gi mchod sbyin la 'ong ste/ longs spyod par byed kyang ci ma rung snyam mo/ /de nas bcom ldan</text></item>
<item><p>34b3</p><section>mdo sde</section><text>'das kyis bram ze de'i sems thugs kyis mkhyen nas dgongs pa/ bram ze de ni bla na med pa yang dag par rdzogs pa'i byang chub las phyir mi ldog par sems bskyed par 'gyur la de kho na la brten te/ bdag gis skye bo mang po la phan gdags so snyam du dgongs nas/ dge slong</text></item>
<item><p>34b4</p><section>mdo sde</section><text>mang pos zhabs 'bring byas te/ dge slong gi dge 'dun gyis mdun du bdar nas/ bram ze de la thugs brtse ba'i phyir/ ri brags kyi grong khyer der gshegs so/ /bcom ldan 'das der gshegs nas 'di snyam du dgongs te/ ma la bdag gis ci nas mchod sbyin gyi gnas der mchod</text></item>
<item><p>34b5</p><section>mdo sde</section><text>sbyin gyi bdag po dang / skye bo mang po gzhan rnams kyis bdag gcig pu mthong la/ dge slong gi dge 'dun rnams sus kyang mi mthong ba de lta bur byin gyis brlab bo snyam du dgongs te/ de ltar byin gyis brlabs nas/ mchod sbyin gyi gnas su gshegs so/ /de nas bram</text></item>
<item><p>34b6</p><section>mdo sde</section><text>ze des thag ring po zhig nas bcom ldan 'das mthong ngo / /mthong nas kyang bcom ldan 'das la 'di skad ces gsol to/ /bcom ldan 'das gshegs pa legs so/ /bcom ldan 'das tshur gshegs/ bcom ldan 'das kyis bdag gi mchod sbyin gyi gnas su mchod pa rnams</text></item>
<item><p>34b7</p><section>mdo sde</section><text>la longs spyod par mdzad du gsol/ bcom ldan 'das kyis bka' stsal pa/ gang po khyod kyis nga'i lhung bzed 'di bza' ba dang / bca' ba dag gis ma bkang gi bar du longs spyod par mi bya'o/ /bram ze des smras pa/ bcom ldan 'das gau ta ma ji ltar dgongs pa de bzhin</text></item>
<item><p>35a1</p><section>mdo sde</section><text>du bgyi'o zhes gsol nas/ bram ze des mchod sbyin byed pa der bza' ba dang / bca' ba gtsang ma bzang po mang po bshams pa de dag blangs nas/ bcom ldan 'das kyi lhung bzed dgang bar byas na/ dgang ma nus nas des nga rgyal bskyed de/ bdag gis</text></item>
<item><p>35a2</p><section>mdo sde</section><text>lhung bzed 'di ma bkang bar mi gtang ngo snyam nas/ g.yog 'khor dang bcas pas bcom ldan 'das kyi lhung bzed bza' ba dang bca' bas dgang ba la brtson par byed do/ /de nas bcom ldan 'das kyis dgongs pa/ da ni kha zas 'dis dge slong stong gi zan chog go snyam du</text></item>
<item><p>35a3</p><section>mdo sde</section><text>dgongs nas/ lhung bzed de gang bar bstan to/ /de nas bram ze des bcom ldan 'das kyi lhung bzed gang bar mthong nas dga' bar gyur to/ /gsol pa bcom ldan 'das kyi lhung bzed gtams lags kyis/ bcom ldan 'das gau ta mas ci bder gsol shig ces byas so/ /</text></item>
<item><p>35a4</p><section>mdo sde</section><text>de nas bram ze de la thugs brtse ba'i phyir/ mchod sbyin gyi gnas de nyid du dge slong stong gi stan sprul te/ chu ra rnams bkang nas/ bcom ldan 'das gral gyi gtso bo la bzhugs so/ /dge slong gzhan rnams kyang rgan rim bzhin bkod do/ /de nas dge slong gi dge 'dun rnams bde bar</text></item>
<item><p>35a5</p><section>mdo sde</section><text>bzhugs nas/ 'dri ma mkhan rnams kyis brims so/ /de nas bram ze des kyang de dag thams cad mthong nas/ mthong ma thag tu bcom ldan 'das la shin tu dga' bar gyur to/ /dge sbyong gau ta ma 'di ni rdzu 'phrul che zhing mthu che ba yin no snyam ste/ de dga' bar gyur nas/ bcom</text></item>
<item><p>35a6</p><section>mdo sde</section><text>ldan 'das kyi zhabs la mgo bos phyag 'tshal te/ gsol pa/ zla ba gsum gyi bar du bcom ldan 'das gau ta ma dge slong gi dge 'dun dang bcas pa'i na bza' dang / zhal zas dang / gzims cha dang / gdan dang / snyun gyi gsos sman dang / sman zong rnams sbyar bar</text></item>
<item><p>35a7</p><section>mdo sde</section><text>'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis bram ze de la cang mi gsung bas gnang ngo / /de nas bram ze des bcom ldan 'das kyis cang mi gsung bas gnang bar rig nas/ rgyal bu rgyal byed kyi tshal du yo byad thams</text></item>
<item><p>35b1</p><section>mdo sde</section><text>cad sbyar te/ sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol te/ bcom ldan 'das la</text></item>
<item><p>35b2</p><section>mdo sde</section><text>na bza' 'bum ri ba phul lo/ /dge slong gzhan dag la yang ras zung re phul nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par de bzhin gshegs pa dgra bcom</text></item>
<item><p>35b3</p><section>mdo sde</section><text>pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom</text></item>
<item><p>35b4</p><section>mdo sde</section><text>ldan 'das kyis bram ze de la bka' stsal pa/ bram ze legs so legs so/ /bram ze khyod ma 'ongs pa'i dus na/ 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>35b5</p><section>mdo sde</section><text>gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das gang po zhes bya bar 'gyur ro zhes gsungs so/ /de nas bcom ldan 'das kyis bram ze de bla na med pa yang dag par rdzogs pa'i</text></item>
<item><p>35b6</p><section>mdo sde</section><text>byang chub tu lung bstan nas/ mchod sbyin gyi gnas de nyid du mi snang bar gyur te/ 'od ma'i tshal du zhugs par gyur to// //mchod sbyin zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na bram ze zhig gnas te/ des thabs</text></item>
<item><p>35b7</p><section>mdo sde</section><text>zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / khye'u gzugs bzang zhing blta na sdug la mdzes pa zhig btsas te/ de'i btsas ston rgyas par</text></item>
<item><p>36a1</p><section>mdo sde</section><text>byas nas/ rigs dang 'thun par ming btags te/ 'o ma dang / zho dang / mar dang / zhun mar dang / mar gyi nying gus bskyed bsrings te/ gang gi tshe cher skyes pa de'i tshe/ yi ge dang bram ze'i spyod lam dang / spyod pa dang / oM zhes bya ba dang / b+ho zhes bya ba</text></item>
<item><p>36a2</p><section>mdo sde</section><text>dang / gtsang sbra dang / cho ga dang / thal ba blang ba dang / ril ba thogs pa dang / nges brjod kyi rig byed dang / mchod sbyin gyi rig byed dang / snyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang</text></item>
<item><p>36a3</p><section>mdo sde</section><text>blang ba dang / kha ton bya ba dang / kha ton slob tu gzhug pa'i thabs bslabs nas/ las rnam pa drug la mkhas pa'i bram zer gyur te/ des mthar gyis rig pa'i gnas brgyad la byang bar gyur to/ /de nas bstan bcos thams cad khong du chud nas/ gzhung gi rtsod pa thams cad</text></item>
<item><p>36a4</p><section>mdo sde</section><text>tshar bcad do/ /de nas phyi zhig na de'i pha ma gnyis shi nas des bsams pa/ byad gzugs dang thos pas bdag dang mtshungs pa yang med na/ lhag pa lta ga la yod snyam mo/ /de'i pha ma yang sngon dus dus su mchod sbyin byed de/ bram ze rnams kyis de la smras pa/ khye'u khyod</text></item>
<item><p>36a5</p><section>mdo sde</section><text>kyi pha ma yang dus dus su mchod sbyin byed kyis/ khyod kyis kyang pha'i lugs dang 'thun par gyis shig /khye'u de na re byad gzugs dang thos pas bdag dang mtshungs pa med na/ ci'i phyir bdag gis 'di dag la sbyin pa sbyin zhes zer ro/ /de nas thos ma thag tu bram ze de dag de la mi</text></item>
<item><p>36a6</p><section>mdo sde</section><text>dga' bar gyur te/ de dag gis phyin cad de dang mi 'drul bar nang khrims bcas so/ /de yang de dag la mi dga' bar gyur te/ bdag la yon gnas 'di lta bu dag ci dgos snyam mo/ /de nas phyi zhig na bcom ldan 'das kyis dgongs pa bram ze'i khye'u 'dis bla na med pa yang dag par</text></item>
<item><p>36a7</p><section>mdo sde</section><text>rdzogs pa'i byang chub las phyir mi ldog par sems bskyed par 'gyur ro snyam du dgongs nas/ bcom ldan 'das rgyal bu rgyal byed kyi tshal nas mi snang bar gyur te/ bram ze'i khye'u de'i khyim du sa brtol te gyen du 'phags nas/ bcom ldan 'das kyis 'od btang ste/ de'i khyim</text></item>
<item><p>36b1</p><section>mdo sde</section><text>de mthong ma thag tu gser zhun ma'i kha dog lta bur snang bar byas so/ /de nas de mthong ma thag tu bram ze'i khye'u de bcom ldan 'das la shin tu dga' bar gyur to/ /dga' bar gyur nas/ bcom ldan 'das kyi gdan bshams te 'di skad ces gsol to/ /bcom ldan 'das gdan</text></item>
<item><p>36b2</p><section>mdo sde</section><text>bshams pa la bzhugs su gsol/ de nas bcom ldan 'das gdan bshams pa la bzhugs so/ /bzhugs nas kyang bcom ldan 'das kyis bram ze'i khye'u de la sbyin pa dang ldan pa'i chos de lta bu bstan te/ de nas bram ze'i khye'u des sbyin pa btang ba'i 'dod pa skyes nas/ des</text></item>
<item><p>36b3</p><section>mdo sde</section><text>sbyin pa byed 'dod nas/ bcom ldan 'das la 'di skad ces gsol to/ /btsun pa bdag gis sbyin pa dag sbyin zhing bsod nams dag bgyid pa rngo thogs par bgyid pa de lta bur bdag la mi bdog lags so/ /de nas bcom ldan 'das kyis de la gter bstan te/ de mthong ma thag tu</text></item>
<item><p>36b4</p><section>mdo sde</section><text>khye'u de bcom ldan 'das la lhag par yang dga' bar gyur to/ /dga' bar gyur nas zhabs la phyag 'tshal te/ gsol pa/ zla ba gsum gyi bar du bcom ldan 'das dge slong gi dge 'dun dang bcas pa'i na bza' dang / zhal zas dang gzims cha dang / gdan dang snyun gsos dang /</text></item>
<item><p>36b5</p><section>mdo sde</section><text>sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis bram ze'i khye'u de la cang mi gsung bas gnang ngo / /de nas bram ze'i khye'u des bcom ldan 'das kyis cang mi gsung bas gnang bar rig nas/ mnyan</text></item>
<item><p>36b6</p><section>mdo sde</section><text>du yod pa dang / rgyal bu rgyal byed kyi tshal gyi bar du mchod sbyin gyi gnas bcas nas dril bsgrags te/ bdag ya mtshan can thams cad la mchod sbyin bgyis kyi su mchod ston dang yon 'dod pa de dag bdag gi mchod sbyin gyi gnas su shog la longs spyad par gyis shig /de nas bram ze</text></item>
<item><p>36b7</p><section>mdo sde</section><text>rnams na re bram ze la sdang ba la/ bdag cag longs spyod par mi bya'o zhes zer ro/ /de nas bram ze'i khye'us smras pa/ gal te longs spyod par mi byed na/ bdag gis khyod kyi phyir yon dpag pa gang yin pa de dag thams cad bdag gis dge sbyong gau ta ma 'khor dang bcas pa</text></item>
<item><p>37a1</p><section>mdo sde</section><text>rnams la phul la/ de kho na'i bstan pa la tshangs par spyod pa spyad par bya'o/ /de nas bram ze rnams kyis bsams pa/ bram ze'i khye'u 'di ni ji skad smras pa bzhin du byed pa yin pas na/ des de kho na ltar byed srid de/ de ltar na bdag cag yon gyis pham par 'gyur</text></item>
<item><p>37a2</p><section>mdo sde</section><text>ro snyam nas/ de dag gis de'i nang khrims bshig nas/ mchod sbyin gyi gnas su song ste longs spyad do/ /de nas bram ze'i khye'u des zla ba gsum gyi bar du ya mtshan can rnams kyi bza' ba dang / bca' ba gtsang ba bzang po sbyar te/ thams cad la yon mang po phul te/ tha ma'i</text></item>
<item><p>37a3</p><section>mdo sde</section><text>nyin par sangs rgyas la sogs pa dge slong gi dge 'dun rnams zhal zas ro brgya dang ldan pas tshim par byas nas/ bcom ldan 'das la na bza' 'bum ri ba phul lo/ /dge slong gzhan rnams la yang re re la ras zung re phul lo/ /de nas bcom ldan 'das kyi sku gser gyi mdog</text></item>
<item><p>37a4</p><section>mdo sde</section><text>lta bu'i mtshan gyis brgyan pa mthong nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa</text></item>
<item><p>37a5</p><section>mdo sde</section><text>dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis bram ze'i khye'u de la bka' stsal</text></item>
<item><p>37a6</p><section>mdo sde</section><text>pa/ bram ze'i khye'u legs so legs so/ /bram ze'i khye'u khyod ma 'ongs pa'i dus na 'jig rten long ba 'dren pa med pa/ ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig</text></item>
<item><p>37a7</p><section>mdo sde</section><text>rten mkhyen pa/ skyes bu 'dul ba'i/ kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das don gzigs zhes bya bar 'gyur ro zhes gsungs nas/ bcom ldan 'das gtsug lag khang du gshegs so// //le lo can zhes bya ba ni/</text></item>
<item><p>37b1</p><section>mdo sde</section><text>gleng gzhi mnyan du yod pa na bzhugs te/ de'i tshe mnyan du yod pa na/ khyim bdag phyug cing nor mang la longs spyod che ba/ yongs su 'dzin pa/ yangs shing rgya che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des thabs zlar bab pa las</text></item>
<item><p>37b2</p><section>mdo sde</section><text>chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / khye'u gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ rigs</text></item>
<item><p>37b3</p><section>mdo sde</section><text>dang 'thun par ming btags te/ 'o ma dang / zho dang / mar dang / zhun mar dang / mar gyi nying gus bskyed bsrings te/ mtsho'i nang gi pad ma bzhin du skye drag par gyur to/ /khye'u de le lo can mchog tu le lo che ba zhig ste/ khri la nyal zhing khri las ldang du mi btub nas/</text></item>
<item><p>37b4</p><section>mdo sde</section><text>pha ma gnyis kyis de la dris pa/ bu khyod la lus kyi nad dam/ sems kyi gdung ba 'ga' lta yod dam zhes byas nas/ de le lo'i dbang gis de dag la cung zad kyang smrar mi btub nas/ pha ma gnyis kyis de sman pa la bstan nas/ sman pa na re/ 'di la lus kyi nad kyang ci yang</text></item>
<item><p>37b5</p><section>mdo sde</section><text>med la/ sems kyi gdung ba ci yang med kyis/ le lo kho nas khri las ldang du mi btub par zad do zhes zer ro/ /de nas de la pha ma gnyis kyis lan mang du bsgo ste/ bu de ltar ma byed cig /khyod 'di ltar 'dug pas bde ba thob par mi nus so/ /mi rnams nye bar 'tsho ba ni bsgrub</text></item>
<item><p>37b6</p><section>mdo sde</section><text>phod pa'i 'bras bu yin no zhes lan mang du brtun kyang de bslang ma nus so/ /de nas phyi zhig na pha ma gnyis kyi sems skyes pa/ yon gnas dag spyan drangs la bshos gsol na/ de dag mthong na zhes bskyed de/ ldang yang srid do snyam nas/ de dag gis ston pa drug g.yar</text></item>
<item><p>37b7</p><section>mdo sde</section><text>drangs te zan byin nas khye'u des de dag mthong yang ma langs so/ /de nas khyim bdag gis bsams pa/ dge sbyong gau ta ma ni bsod nams can che bar grags pa/ tshig btsan pa yin pas na/ khye'u 'dis de mthong na zhes bskyed de ldang bar 'gyur yang srid do snyam nas/ de'i</text></item>
<item><p>38a1</p><section>mdo sde</section><text>phyi nyin sangs rgyas la sogs pa dge slong gi dge 'dun khyim du spyan drangs te/ de nyid kyi nub mo bza' ba dang / bca' ba gtsang ma bzang po mang po sbyar nas nang par sngar langs te/ gdan bshams la chu ra bkang ste bzhag nas/ bcom ldan 'das la phrin gyis</text></item>
<item><p>38a2</p><section>mdo sde</section><text>gdugs tshod bskul ba/ btsun pa gdugs tshod la bab ste bshos gsol lags na/ bcom ldan 'das kyis da de'i dus la bab par dgongs te/ gshegs su gsol zhes bskul to/ /de nas bcom ldan 'das snga dro'i dus kyi tshe/ chos gos dang sham thabs</text></item>
<item><p>38a3</p><section>mdo sde</section><text>gsol te/ lhung bzed bsnams nas/ dge slong mang pos zham ring byas nas/ dge slong gi dge 'dun gyis mdun du bdar nas/ khyim bdag de'i bkad sa ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so/ /de nas</text></item>
<item><p>38a4</p><section>mdo sde</section><text>khye'u des thag ring po zhig nas/ sangs rgyas bcom ldan 'das mdzes shing yid du 'thad la/ dbang po zhi ba/ thugs mchog tu dul ba/ rnam par zhi ba dang ldan pa/ gser gyi mchod sdong ltar dpal 'bar ba mthong ngo / /mthong nas kyang de gus par sgrims pa'i shugs kyis</text></item>
<item><p>38a5</p><section>mdo sde</section><text>langs nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ pha ma gnyis dang lhan cig tu sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang</text></item>
<item><p>38a6</p><section>mdo sde</section><text>bca' ba gtsang ma bzang po mang pos tshim par byas nas/ ci bzhed pa bstabs so/ /de nas bcom ldan 'das bshos gsol zin te/ bstsang sder ni gyu/ phyag ni bcabs par rig nas/ stan ches dma' ba dag blangs te/ chos nyan pa'i phyir bcom ldan 'das kyi spyan</text></item>
<item><p>38a7</p><section>mdo sde</section><text>sngar 'khod do/ /de nas bcom ldan 'das kyis khye'u de la brtson 'grus kyi bsngags pa brjod de/ bu brtson 'grus kyis ni bla na med pa yang dag par rdzogs pa'i byang chub thob par 'gyur ro zhes bka' stsal to/ /de nas khye'u des bsams pa/ bcom ldan 'das kyis bka' stsal pa 'di</text></item>
<item><p>38b1</p><section>mdo sde</section><text>ni bzang ste/ bdag gis brtson 'grus zhan pas bla ma'i khyad par thob par mi nus kyis/ ma la bdag gis rgya mtsho'i nang du 'gro ba bsgrubs la/ sangs rgyas dang / chos dang / dge 'dun la bkur sti bya'o snyam nas/ rgya mtsho'i nang du 'gro ba'i zong khyer te rgya mtsho chen po'i nang du</text></item>
<item><p>38b2</p><section>mdo sde</section><text>zhugs nas/ des rin po che'i gling du 'gro ba'i don du bsgrubs te/ rgya mtsho'i gru bo che'i don grub nas/ mnyan du yod par 'ong ste/ des sangs rgyas la sogs pa dge slong gi dge 'dun zla ba gsum du spyan drangs nas yo byad thams cad sbyar te/ sangs rgyas la sogs pa dge</text></item>
<item><p>38b3</p><section>mdo sde</section><text>slong gi dge 'dun la zla ba gsum gyi bar du yo byad thams cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag</text></item>
<item><p>38b4</p><section>mdo sde</section><text>la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang /</text></item>
<item><p>38b5</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis khye'u de la bka' stsal pa/ khye'u legs</text></item>
<item><p>38b6</p><section>mdo sde</section><text>so legs so/ /khye'u khyod ma 'ongs pa'i dus na 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i/ kha lo</text></item>
<item><p>38b7</p><section>mdo sde</section><text>sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das stobs dang brtson 'grus kyi rtsal dang ldan pa zhes bya bar 'gyur ro zhes gsungs so// //mgon med zas sbyin zhes bya ba ni/ gleng gzhi mnyan du yod pa na bzhugs te/ de'i tshe mnyan du yod</text></item>
<item><p>39a1</p><section>mdo sde</section><text>pa na/ bram ze dbul po 'tsho bas phongs pa zhig gnas te/ de yang gso ba mang zhing g.yog 'khor mang ba zhig ste/ des bsams pa bdag gis phyug po gang zhig la brten te/ 'tsho ba btsal bar bya snyam mo/ /de nas des bsams pa khyim bdag mgon</text></item>
<item><p>39a2</p><section>mdo sde</section><text>med zas sbyin ni snying rje can sbyin pa la sred pa yin te/ des ni bdag la dgos pa thams cad kyis sdud par nus so snyam mo/ /de nas de'i grib ma dang mi 'bral ba bzhin du de'i phyir 'brang ngo / /de nas khyim bdag mgon med zas sbyin gyis 'phrigs nas dris pa/ bram ze khyod nga la rag</text></item>
<item><p>39a3</p><section>mdo sde</section><text>las pa ci yod/ bram zes smras pa/ khyim bdag rag ci yang las te/ khyod la brten nas 'tsho ba btsal bar 'dod do/ /de nas de thos ma thag tu khyim bdag mgon med zas sbyin gyis de'i 'tshog chas thams cad sbyor ba la zhugs so/ /de nas phyi zhig na de khyim bdag</text></item>
<item><p>39a4</p><section>mdo sde</section><text>mgon med zas sbyin dang lhan cig tu rgyal bu rgyal byed kyi tshal du song ngo / /khyim bdag mgon med zas sbyin gyi lugs kyis na/ nyin gcig bzhin du g.yog 'khor lnga brgya dang / rgyal bu rgyal byed kyi tshal du 'gro zhing phyag dar byed do/ /de nas phyi zhig na de'i bya ba zhig byung</text></item>
<item><p>39a5</p><section>mdo sde</section><text>nas des bram ze de mngags te/ deng khyod kyis rgyal bu rgyal bu byed kyi tshal du phyag dar gyis shig ces byas nas/ khyim bdag de song ngo / /bram ze de yang rgyal bu rgyal byed kyi tshal gyi byi dor byed pa la zhugs so/ /de nas bcom ldan 'das kyis dgongs pa bram ze 'di bla na med</text></item>
<item><p>39a6</p><section>mdo sde</section><text>pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/ bcom ldan 'das kyis ci nas cung zad tsam zhig byi dor byas pa de tsam yang byi dor byas par mi mngon pa de ltar byin gyis brlabs nas/ de des g.yengs te nyi ma</text></item>
<item><p>39a7</p><section>mdo sde</section><text>rangs pa thal bar gyur to/ /de nas des bsams pa da ni bdag gis mnyan du yod par mi phyin to snyam nas/ rgyal bu rgyal byed kyi tshal de nyid du dgongs mal btab bo/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la</text></item>
<item><p>39b1</p><section>mdo sde</section><text>rgyal bu rgyal byed kyi tshal gyi nang du bram ze de'i mal chos te/ khyod kyang de'i 'dab tu 'dug la/ des khyod la ci dris pa de'i lan khyod kyis thob shig /gzhan yang dge slong rnams la bsgo ba/ dge slong dag gis dge ba bcab pa dang / sdig pa bshags pa'i tshul gyis gnas</text></item>
<item><p>39b2</p><section>mdo sde</section><text>par gyis shig ces ngas bstan mod kyis/ 'on kyang bram ze 'di la snying brtse ba'i phyir/ sus rdzu 'phrul ci lta bu thob kyang rung ste/ des rdzu 'phrul de lta bu ston cig ces gyis shig /tshe dang ldan pa kun dga' bos gsol pa/ btsun pa de ltar 'tshal lo/ /de nas tshe dang ldan pa kun</text></item>
<item><p>39b3</p><section>mdo sde</section><text>dga' bos dge slong rnams la bsgo ba/ rgyal bu rgyal byed kyi tshal 'di'i nang na bram ze 'dug pa de'i mal chos la/ de'i 'dab tu 'khod cig ces bsgo'o/ /de nas de de na 'dug pa la dge slong rnams rdzu 'phrul gyi cho 'phrul gzhan dang / gzhan dag ston pa la zhugs so/ /de nas bram</text></item>
<item><p>39b4</p><section>mdo sde</section><text>ze des mthong nas/ tshe dang ldan pa kun dga' bo la dris pa/ btsun pa kun dga' bo 'di ltar rdzu 'phrul che zhing 'di ltar mthu che ba 'di dag su dag cig /ci 'dra ba zhig gu snyam mo/ /tshe dang ldan pa kun dga' bos smras pa/ bcom ldan 'das kyi nyan thos rnams yin no/ /de nas</text></item>
<item><p>39b5</p><section>mdo sde</section><text>bram ze des bsams pa/ slob ma rnams kyang 'di kho na ltar phun sum tshogs pa dang ldan na/ dge sbyong gau ta ma lta ci smos te/ de ci 'dra ba zhig gu snyam mo/ /de nas bcom ldan 'das kyis 'jig rten pa'i sems bskyed de/ kye ma srod la ni rgyal po chen po bzhi nga la blta ba'i phyir</text></item>
<item><p>39b6</p><section>mdo sde</section><text>'ong na legs so/ /nam phyed na lha'i dbang po brgya byin nga la blta ba'i phyir 'ong na legs so/ /tho rangs na ni mi mjed kyi bdag po tshangs pa nga la blta ba'i phyir 'ong na legs so snyam du dgongs so/ /de ltar bcom ldan 'das kyis thugs bskyed pa'i 'phral 'phral du rgyal po chen po</text></item>
<item><p>39b7</p><section>mdo sde</section><text>bzhi dang / lha'i dbang po brgya byin dang / mi mjed kyi bdag po tshangs pa bcom ldan 'das la blta ba'i phyir 'ongs so/ /de nas bram ze des mthong nas/ tshe dang ldan pa kun dga' bo la dris pa/ btsun pa kun dga' bo 'di 'dra ba 'di dag su dag cig /tshe dang ldan pa kun</text></item>
<item><p>40a1</p><section>mdo sde</section><text>dga' bos smras pa/ 'di dag ni rgyal po chen po bzhi dang / lha'i dbang po brgya byin dang / mi mjed kyi bdag po tshangs pa bcom ldan 'das la blta ba'i phyir 'ongs pa yin no/ /de nas de thos ma thag tu bram ze de bcom ldan 'das la shin tu dga' bar gyur te/ mir</text></item>
<item><p>40a2</p><section>mdo sde</section><text>gyur pa la yang 'di lta bu'i gnas thob pa yod pa lta/ kye ma bdag kyang sangs rgyas su gyur te/ 'jig rten du 'byung bar gyur cig ces byas so/ /de nas des bsams pa gnas 'di lta bu ni yid smon du byas pa tsam gyis 'grub par mi 'gyur gyis/ ma la bdag gis sbyin pa dag byin</text></item>
<item><p>40a3</p><section>mdo sde</section><text>zhing bsod nams dag byas la/ bla na med pa yang dag par rdzogs pa'i byang chub tu smon lam btab bo snyam mo/ /nam nangs pa dang / bcom ldan 'das kyi zhabs la mgo bos phyag 'tshal te/ mnyan du yod par chas so/ /khyim bdag mgon med zas sbyin yang g.yog 'khor lnga</text></item>
<item><p>40a4</p><section>mdo sde</section><text>brgya dang rgyal bu rgyal byed kyi tshal du dong ste/ khyim bdag mgon med zas sbyin gyis thag ring po zhig nas bram ze de mthong ngo / /mthong nas kyang bram de la smras pa/ bram ze khyod kyis rgyal bu rgyal byed kyi tshal du de'i bar ngo mtshar rmad du byung ba'i chos cung zad cig mthong ngam/ de nas</text></item>
<item><p>40a5</p><section>mdo sde</section><text>bram ze des khyim bdag mgon med zas sbyin la thams cad bsnyad do/ /de nas khyim bdag mgon med zas sbyin gyis bram ze de la smras pa/ bram ze khyod kyis ngo mtshar rmad du byung ba de lta bu dag mthong na/ khyod ci 'dod par gyur/ bram ze des smras pa/ bla na med pa yang dag par rdzogs pa'i</text></item>
<item><p>40a6</p><section>mdo sde</section><text>byang chub 'dod mod kyis/ khyim bdag 'on kyang gnas de lta bu ni yid smon tsam gyis 'grub par mi 'gyur bas na/ bdag gis slong mo byas la sbyin pa dag sbyin zhing bsod nams dag bya bar 'dod do/ /de nas de thos ma thag tu khyim bdag mgon med zas sbyin gyis/ bram ze de la</text></item>
<item><p>40a7</p><section>mdo sde</section><text>nor gyi phung po chen po byin no/ /bram ze des kyang sangs rgyas la sogs pa dge slong gi dge 'dun zla ba gsum du spyan drangs nas/ rgyal bu rgyal byed kyi tshal du yo byad thams cad sbyar nas/ sangs rgyas la sogs pa dge slong gi dge 'dun la zla ba gsum gyi bar du yo byad thams</text></item>
<item><p>40b1</p><section>mdo sde</section><text>cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pas tshim par byas nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang</text></item>
<item><p>40b2</p><section>mdo sde</section><text>dag par rdzogs pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig</text></item>
<item><p>40b3</p><section>mdo sde</section><text>rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis bram ze de la bka' stsal pa/ bram ze legs so legs so/ /bram ze khyod ma 'ongs pa'i dus na/</text></item>
<item><p>40b4</p><section>mdo sde</section><text>'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs</text></item>
<item><p>40b5</p><section>mdo sde</section><text>rgyas bcom ldan 'das mya ngan med ces bya bar 'gyur ro zhes gsungs so// //nyam chung ba zhes bya ba ni/ gleng gzhi mnyan du yod pa na bzhugs te/ khyim bdag mgon med zas sbyin la mthar gyi bu bdun byung nas/ de dag rigs dang 'thun par ming btags te/ 'o ma dang /</text></item>
<item><p>40b6</p><section>mdo sde</section><text>zho dang / mar dang / zhun mar dang / mar gyi nying gus bskyed bsrings te/ mtsho'i nang gi pad ma bzhin du skye drag par gyur to/ /de nas phyi zhig na khyim bdag mgon med zas sbyin gyis bsams pa/ bdag gi byis pa 'di dag mdza' sde dag gi nang du gzud par bya'o/ /de yang dad pa dang ldan</text></item>
<item><p>40b7</p><section>mdo sde</section><text>pa rnams kyi nang du gzud par bya'i/ ma dad pa rnams kyi nang du ni gzud par mi bya'o/ /gal te ma dad pa rnams kyi nang du btsud par gyur na ni/ 'di dag kyang de dag gi bstan pas sangs rgyas kyi bstan pa la mi lta bar 'gyur srid do snyam nas/ sangs rgyas pa'i mdza' sde'i nang du btsud do/ /de</text></item>
<item><p>41a1</p><section>mdo sde</section><text>la ma dad pa'i mdza' sde gang yin pa de dag ni gar thabs dang grong rgyu ba dang / smad 'tshong ma rnams la chags shing 'khod do/ /khyim bdag mgon med zas sbyin gyi bu rnams ni/ dge bsnyen gyi mdza' sde rnams dang / sangs rgyas dang / chos dang / dge 'dun la</text></item>
<item><p>41a2</p><section>mdo sde</section><text>lhag par bya ba byed pa dang / bsnyen gnas dang / chos mnyan pa la chags shing 'khod do/ /mnyan du yod pa de na bram ze'i khye'u dbul zhing 'tsho bas phongs pa zhig 'dug pa des bsams pa bdag mdza' sde dag gi nang du zhugs la/ bdag gis de dag la brten nas 'tsho ba btsal bar</text></item>
<item><p>41a3</p><section>mdo sde</section><text>bya'o snyam nas/ dge bsnyen gyi mdza' sde'i nang du 'jug par 'dod de dris pa/ nor gyi bungs ci tsam gyis na khyod kyi nang du 'jug tu dbang / de dag gis smras pa/ kAr ShA pa Na lnga brgyas nged kyi nang du 'jug tu dbang ngo / /bram ze'i khye'u des smras pa/ bdag la kAr ShA pa Na lnga brgya lta</text></item>
<item><p>41a4</p><section>mdo sde</section><text>ga la yod/ de'i steng du khyed ni dbang phyug gis chog par 'dug la sbyin pa la sred pa yin na/ bdag ni dbul po 'tsho bas phongs pa zhig yin pas na/ bdag gis khyod la nor de snyed dbul mi nus so/ /de nas khyim bdag mgon med zas sbyin gyi bu rnams kyis smras pa/ gal te khyod</text></item>
<item><p>41a5</p><section>mdo sde</section><text>bcom ldan 'das kyi bstan pa la dad par byed na ni/ nged kyis khyod la kAr ShA pa Na lnga brgya sbyin no/ /bram ze'i khye'us smras pa/ dge sbyong gau ta ma de'i yon tan rnams bdag gis mi shes na/ dge sbyong gau ta ma de'i yon tan rnams ci lta bu yin/ de nas khyim bdag mgon med zas sbyin gyi</text></item>
<item><p>41a6</p><section>mdo sde</section><text>bu rnams kyis bram ze'i khye'u de la sangs rgyas kyi bsngags pa brjod do/ /de nas de thos ma thag tu bram ze'i khye'u de/ sangs rgyas la shin tu dga' bar gyur to/ /dga' bar gyur nas smras pa/ bdag kyang khyed kyi nang du 'jug par bgyi'o/ /bdag kyang sangs rgyas bcom ldan 'das dang /</text></item>
<item><p>41a7</p><section>mdo sde</section><text>chos dang / dge 'dun la skyabs su mchi bar bgyi'o/ /de nas khyim bdag mgon med zas sbyin gyi bu de rnams kyis bram ze'i khye'u des tshig de lta bu brjod pa thos so/ /thos nas kyang de rnams kyis de la kAr ShA pa Na brgya phrag du ma byin no/ /bram ze'i khye'u de yang de rnams kyi nang du zhugs</text></item>
<item><p>41b1</p><section>mdo sde</section><text>so/ /de nas phyi zhig na mdza' sde bo de rnams kyi blo skyes pa/ sangs rgyas la sogs pa dge slong gi dge 'dun zla ba gsum gyi bar du spyan drangs la yo byad thams cad kyis bsnyen bkur bya'o zhes zer ro/ /de'i nang na kha cig na re bdag cag kun gyis zla ba gsum thog thag tu de 'ba' zhig byed cing</text></item>
<item><p>41b2</p><section>mdo sde</section><text>'dug mi nus kyi/ nyin res kyis bshos gsol bar bya'o zhes zer ro/ /bram ze'i khye'us smras pa/ bdag ni dbul la 'tsho bas phongs te/ nyin res gzung ba de lta bu bdag gis mi nus so zhes zer ro/ /der kha cig na re su sangs rgyas la sogs pa dge slong gi dge 'dun la bshos gsol</text></item>
<item><p>41b3</p><section>mdo sde</section><text>mi nus pa de ni/ bdag cag gi nang nas gud du byung cig ces zer ro/ /de nas bram ze'i khye'us bsams pa/ bdag gi 'di rnams kyi nang du de'u ma chud de chud na/ bdag 'di rnams kyi nang nas 'byung ba ni cha ma yin no snyam nas smras pa/ bdag gis nyin res mjug tu gyis la/ khyod kyi</text></item>
<item><p>41b4</p><section>mdo sde</section><text>lhag rol ci yod pa de dag thams cad kyang bdag la byin cig /mdza' sde bo rnams kyis smras pa/ khyod ci ltar dga' ba de bzhin du bya'o zhes byas nas/ de rnams kyis sangs rgyas la sogs pa dge slong gi dge 'dun zla ba gsum gyi bar du spyan drangs nas/ nyin res kyis sangs rgyas la sogs pa dge</text></item>
<item><p>41b5</p><section>mdo sde</section><text>slong gi dge 'dun la yo byad thams cad kyis zla ba gsum gyi bar du bsnyen bkur byas so/ /der de dag gi lhag rol ci yod pa de dag thams cad bram ze'i khye'u de la byin nas/ bram ze'i khye'us de dag thams cad bsdus te/ gzhan dag kyang kAr ShA pa Na gzhan dag 'bul du bcug nas/ tha ma'i</text></item>
<item><p>41b6</p><section>mdo sde</section><text>nyin par des sangs rgyas la sogs pa dge slong gi dge 'dun khyim du spyan drangs te/ rgyal po gsal rgyal dang / khyim bdag mgon med zas sbyin la yang bskul nas/ des de nyid kyi mtshan mo lam yang mdzes par byas/ grong khyer yang mdzes par byas nas/ de nyid kyi mtshan mo</text></item>
<item><p>41b7</p><section>mdo sde</section><text>bza' ba dang bca' ba gtsang ma bzang po mang po sbyar ro/ /nang par sngar langs nas gdan bshams te/ chu ra bkang nas bcom ldan 'das la phrin gyis gdugs tshod bskul ba/ btsun pa gdugs tshod la bab ste bshos lags na/ bcom ldan 'das kyis da de'i dus la bab par dgongs</text></item>
<item><p>42a1</p><section>mdo sde</section><text>te/ gshegs su gsol zhes bskul to/ /de nas bcom ldan 'das snga dro sham thabs dang chos gos gsol te/ lhung bzed bsnams nas/ dge slong mang pos zhabs 'bring byas te/ dge slong gi dge 'dun gyis mdun du bdar nas/ bram ze'i khye'u de'i bkad sa</text></item>
<item><p>42a2</p><section>mdo sde</section><text>ga la ba der gshegs te phyin nas/ dge slong gi dge 'dun gyi gung la gdan bshams pa la bzhugs so/ /de nas bram ze'i khye'u des sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang</text></item>
<item><p>42a3</p><section>mdo sde</section><text>pos tshim par byas te/ ci bzhed pa bstabs nas/ bcom ldan 'das la che ba la 'os pa'i na bza' phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs pa'i byang chub tu smon lam btab pa/ kye ma dge ba'i rtsa ba 'dis na/ bdag</text></item>
<item><p>42a4</p><section>mdo sde</section><text>'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/</text></item>
<item><p>42a5</p><section>mdo sde</section><text>sangs rgyas bcom ldan 'das su gyur cig ces byas so/ /de nas bcom ldan 'das kyis bram ze'i khye'u de la bka' stsal pa/ bram ze'i khye'u legs so/ /legs so/ /ma 'ongs pa'i dus na bram ze'i khye'u khyod/ 'jig rten long ba 'dren pa med pa ston pa med par/ de bzhin gshegs</text></item>
<item><p>42a6</p><section>mdo sde</section><text>pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'thun mdzad ces bya bar 'gyur ro/ /zhes gsungs</text></item>
<item><p>42a7</p><section>mdo sde</section><text>so// //pad ma gnyis zhes bya ba de la/ pad ma gnyis zhes bya ba de la/ pad ma dang po ni/ gleng gzhi mnyan du yod pa na bzhugs te/ rgyal po gsal rgyal gyi lugs kyis na/ nyin gcig bzhin du dus gsum du bcom ldan 'das la blta ba'i phyir 'gro zhing / bcom ldan 'das la bdug pa dang /</text></item>
<item><p>42b1</p><section>mdo sde</section><text>phye ma dang / spos dang me tog rnams kyis mchod pa byas nas/ chos nyan pa'i phyir spyan sngar 'dug go/ /de'i tshe kun dga' ra ba'i srungs ma'i gnas dga' ldan gyi pad ma'i mtsho'i nang na/ dus ma yin par pad ma zhig skyes nas/ de'i blo skyes pa/ rgyal po gsal rgyal nyin</text></item>
<item><p>42b2</p><section>mdo sde</section><text>gcig bzhin du dus gsum du dge sbyong gau ta ma la bdug pa dang / phye ma dang spos dang me tog rnams kyis bkur stir byed kyi pad ma 'di bdag gis de la 'bul bar bya'o snyam nas/ de khyer te mnyan du yod par song ngo / /de'i tshe sred med kyi bu la dad pa zhig ya mtshan can thams cad la</text></item>
<item><p>42b3</p><section>mdo sde</section><text>mchod sbyin byed pa la zhugs so/ /de nas des mi des dus ma yin pa'i pad ma de lta bu khyer te/ 'ong ba yang mthong nas/ des de la smras pa/ kye mi khyod kyi pad ma 'o ni bdag la byin cig dang / 'di bdag gis legs ldan sred med kyi bu la mchod par bya'o/ /khyod la yang bdag gis kAr</text></item>
<item><p>42b4</p><section>mdo sde</section><text>ShA pa Na lnga brgya sbyin no zhes byas so/ /de'i tshe khyim bdag mgon med zas sbyin g.yog 'khor lnga brgya dang / bcom ldan 'das la blta ba'i phyir chas pa las/ khyim bdag mgon med zas sbyin gyis mi de tshig de skad zer ba thos so/ /thos nas kyang des bsams pa/ 'di ni nyes par</text></item>
<item><p>42b5</p><section>mdo sde</section><text>bshad pa'i chos can yin na/ nor gyi bungs 'di snyed cig nyos te sred med kyi bu la 'bul bar 'dod na/ ci'i phyir ngas nor ches mang du bskyed de nyos la/ bcom ldan 'das la dbul bar mi bya snyam nas/ des kun dga' ra ba'i srungs ma la smras pa/ ngas khyod la kAr ShA pa Na stong sbyin</text></item>
<item><p>42b6</p><section>mdo sde</section><text>gyi/ pad ma 'o ni nga la byin cig /de nas sred med kyi bu la dad pa des thos nas nga rgyal skyes te/ des kAr ShA pa Na nyis stong sbyin par byas so/ /de bzhin du de gnyis kyis kAr ShA pa Na 'bum gyi bar du gong nas gong du bskyed do/ /de nas kun dga' ra ba'i srungs ma de'i blo skyes pa/ 'di ltar</text></item>
<item><p>42b7</p><section>mdo sde</section><text>khyim bdag mgon med zas sbyin lta bus mi zhig gi phyir 'bum gtong bar byed pa dang sbyar na/ dge slong gau ta ma de ni che ba zhig yin gor ma chag na/ ci'i phyir bdag nyid song la/ bcom ldan 'das de la mchod par mi bya snyam du bsams nas/ kun dga' ra ba'i srungs ma des khyim bdag</text></item>
<item><p>43a1</p><section>mdo sde</section><text>mgon med zas sbyin la smras pa/ khyim bdag bdag la nor mi dgos kyi/ bdag nyid kyis bcom ldan 'das de la mchod par bya'o zhes byas nas/ pad ma de khyer te rgyal bu rgyal byed kyi tshal du song nas/ kun dga' ra ba'i srungs ma des/ thag ring po zhig nas sangs</text></item>
<item><p>43a2</p><section>mdo sde</section><text>rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/</text></item>
<item><p>43a3</p><section>mdo sde</section><text>blo gsal zhing dri ma med la/ rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes so/ /dga' ba skyes nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom</text></item>
<item><p>43a4</p><section>mdo sde</section><text>ldan 'das la mchod pa'i phyir steng du bor na/ bcom ldan 'das kyi mthus pad ma de shing rta'i 'phang lo tsam du gyur te/ bcom ldan 'das gshegs na ni 'gro'o/ /gzhes na ni sdod do/ /de nas kun dga' ra ba'i srungs ma des/ cho 'phrul de lta bu mthong nas/ lhag par yang bcom</text></item>
<item><p>43a5</p><section>mdo sde</section><text>ldan 'das la shin tu dga' bar gyur te/ bla na med pa yang dag par rdzogs pa'i byang chub tu smon lam btab pa/ kye ma dge ba'i rtsa ba 'dis bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa</text></item>
<item><p>43a6</p><section>mdo sde</section><text>dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis kun dga' ra ba'i srungs ma de la bka' stsal</text></item>
<item><p>43a7</p><section>mdo sde</section><text>pa/ bzhin legs so legs so/ /ma 'ongs pa'i dus na khyod 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/</text></item>
<item><p>43b1</p><section>mdo sde</section><text>skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das pad ma'i bla ma zhes bya bar 'gyur ro zhes gsungs so// //pad ma gnyis pa ni/ gleng gzhi mnyan du yod pa na bzhugs te/ de'i tshe mnyan du yod pa de nyid</text></item>
<item><p>43b2</p><section>mdo sde</section><text>na/ kun dga' ra ba srung ba zhig 'dug pa/ de'i mtsho'i nang nas dus ma yin par pad ma zhig skyes te/ de'i blo skyes pa/ pad ma 'di bdag gis rgyal po gsal rgyal la dbul bar bya'o/ /'on tang bdag gi longs spyod chen po dag gi 'byung khungs su 'gyur ro snyam nas/ de khyer</text></item>
<item><p>43b3</p><section>mdo sde</section><text>te rgyal po'i pho brang du chas te song ngo / /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro</text></item>
<item><p>43b4</p><section>mdo sde</section><text>ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i</text></item>
<item><p>43b5</p><section>mdo sde</section><text>seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su</text></item>
<item><p>43b6</p><section>mdo sde</section><text>ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags</text></item>
<item><p>43b7</p><section>mdo sde</section><text>pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes</text></item>
<item><p>44a1</p><section>mdo sde</section><text>kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /'dul bar bya ba'i sras rnams la/ /sangs</text></item>
<item><p>44a2</p><section>mdo sde</section><text>rgyas dus las yol ba med/ /de nas bcom ldan 'das kyis dgongs pa/ kun dga' ra ba'i srungs ma de/ bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/ snga dro sham thabs dang chos gos gsol te lhung bzed</text></item>
<item><p>44a3</p><section>mdo sde</section><text>bsnams nas/ mnyan du yod par bsod snyoms la gshegs so/ /de nas kun dga' ra ba'i srungs ma des/ thag ring po zhig nas sangs rgyas bcom ldan 'das mthong ngo / /mthong nas kyang bcom ldan 'das la shin tu dga' bar gyur to/ /dga' bar gyur nas bsams pa/</text></item>
<item><p>44a4</p><section>mdo sde</section><text>bdag gis rgyal po gsal rgyal btang la/ bcom ldan 'das la bdag nyid kyis mchod pa bya'o snyam nas/ des pad ma de bcom ldan 'das kyi steng gi nam mkha' la bor ba las/ bcom ldan 'das kyi mthus pad ma de shing rta'i 'phang lo tsam du gyur te/ bcom ldan 'das gshegs</text></item>
<item><p>44a5</p><section>mdo sde</section><text>na ni 'gro'o/ /gzhes na ni sdod do/ /de nas kun dga' ra ba'i srungs ma des cho 'phrul de lta bu mthong nas/ lhag par yang bcom ldan 'das la shin tu dga' bar gyur te/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag</text></item>
<item><p>44a6</p><section>mdo sde</section><text>'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/</text></item>
<item><p>44a7</p><section>mdo sde</section><text>sangs rgyas bcom ldan 'das su gyur cig ces byas so/ /de nas bcom ldan 'das kyis kun dga' ra ba'i srungs ma de la bka' stsal pa/ bzhin legs so legs so/ /ma 'ongs pa'i dus na khyod 'jig rten long ba 'dren pa med pa ston pa med par/ de bzhin gshegs</text></item>
<item><p>44b1</p><section>mdo sde</section><text>pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das bla ma zhes bya bar 'gyur ro zhes gsungs so// //</text></item>
<item><p>44b2</p><section>mdo sde</section><text>lta ba zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas te/ khyim bdag de yang</text></item>
<item><p>44b3</p><section>mdo sde</section><text>byams pa'i rang bzhin can/ snying rje dang ldan pa/ sems can thams cad la mnyes gshin pa/ sbyin pa la sred pa/ ya mtshan can thams cad dang lta ba mtshungs pa/ sbyin pa la blo snyoms pa zhig ste/ des dus dus su mchod sbyin chen po byed la/ bstan bcos spyod pa rnams kyi gzhung</text></item>
<item><p>44b4</p><section>mdo sde</section><text>spyod par byed do/ /des bltas na thams cad kyang bdag la ni stod/ gzhan la ni smod par byed pas/ de dag gis khyim bdag de'i sems ma mgu'o/ /de nas phyi zhig na khyim bdag des/ bcom ldan 'das kyi bsngags pa thos nas de 'di snyam du sems te/ des chos thams</text></item>
<item><p>44b5</p><section>mdo sde</section><text>cad rtogs pa las na/ bcom ldan 'das de ni thams cad mkhyen pa yin par nges so snyam nas/ bsngags pa thos ma thag tu sems skyes pa/ kye ma bcom ldan 'das de bdag gi mchod sbyin gyi gnas 'dir gshegs kyang ci ma rung snyam mo/ /de nas bcom ldan 'das kyis dgongs</text></item>
<item><p>44b6</p><section>mdo sde</section><text>pa/ bdag gis khyim bdag de'i dge ba'i rtsa ba rnams bskyed par bya dgos la/ 'di la brten nas 'dul bar bya ba phal po che drang du yod do snyam nas/ rgyal bu rgyal byed kyi tshal nas mi snang bar gyur te/ khyim bdag de'i mchod sbyin gyi gnas su zhugs par gyur to/ /de nas khyim bdag</text></item>
<item><p>44b7</p><section>mdo sde</section><text>des thag ring po zhig nas sangs rgyas bcom ldan 'das mthong ngo / /mthong nas kyang dga' ba skyes so/ /dga' ba skyes nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /kye ma</text></item>
<item><p>45a1</p><section>mdo sde</section><text>bcom ldan 'das bdag gi mchod sbyin gyi gnas su gshegs te/ longs spyod par mdzad du gsol/ de nas bcom ldan 'das kyis khyim bdag de la cang mi gsung bas gnang ngo / /de nas khyim bdag des sangs rgyas la sogs pa dge slong gi dge 'dun bde</text></item>
<item><p>45a2</p><section>mdo sde</section><text>bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te/ ci bzhed pa bstabs nas chos nyan pa'i phyir spyan sngar 'dug go/ /de nas bcom ldan 'das kyis bla na med pa yang dag par rdzogs pa'i byang chub tu spro ba bskyed nas/ khyim</text></item>
<item><p>45a3</p><section>mdo sde</section><text>bdag de bla na med pa yang dag par rdzogs pa'i byang chub la 'dod pa skyes nas/ des sangs rgyas la sogs pa dge slong gi dge 'dun dang bcas pa zla ba gsum spyan drangs te/ rgyal bu rgyal byed kyi tshal du yo byad thams cad sbyar nas/ sangs rgyas la sogs pa dge slong gi dge 'dun la yo</text></item>
<item><p>45a4</p><section>mdo sde</section><text>byad thams cad kyis bsnyen bkur byas te/ tha ma'i nyin par sangs rgyas la sogs pa dge slong gi dge 'dun rnams la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang</text></item>
<item><p>45a5</p><section>mdo sde</section><text>dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten</text></item>
<item><p>45a6</p><section>mdo sde</section><text>mkhyen pa/ skyes bu 'dul ba'i/ kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis khyim bdag de la bka' stsal pa/ khyim bdag legs so legs so/ /ma 'ongs pa'i dus na khyod 'jig</text></item>
<item><p>45a7</p><section>mdo sde</section><text>rten long ba 'dren pa med pa/ ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs</text></item>
<item><p>45b1</p><section>mdo sde</section><text>rgyas bcom ldan 'das legs mthong zhes bya bar 'gyur ro zhes gsungs so// //las brgya tham pa/ bam po sum cu gcig pa/ rin po che zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa nas ded dpon zhig gis zong khyer te/ rgya mtsho chen po'i</text></item>
<item><p>45b2</p><section>mdo sde</section><text>nang du chas so/ /ded dpon de yang mo ltas gtso bor 'dzin pa zhig ste/ de zong rnams rnga mo dang bong bu la sogs pa la bkal nas/ mnyan du yod pa'i phyi sgo chen mo las byung ste/ lam po cher zhugs nas des sems 'di lta bu bskyed de/ gal te bdag rgya mtsho chen po'i nang nas/</text></item>
<item><p>45b3</p><section>mdo sde</section><text>nye zho med par bde bar 'ongs te/ rgya mtsho'i gru bo che'i don grub nas/ phyir 'khor bar gyur na sgo 'dir bdag gi sgo'i dus ston bya'o/ /lam po che 'dir yang lam gyi dus ston bya'o zhes byas nas rgya mtsho chen por song ngo / /de nas de rin po che'i gling bgrod par bsgrubs te/ rgya mtsho</text></item>
<item><p>45b4</p><section>mdo sde</section><text>chen po'i nang nas 'gram du byung nas/ des bsams pa/ bdag gru bo ches rgya mtsho chen po'i nang du zhugs te/ des na bdag gis nor chen po bsgrubs kyis/ bdag gis rgya mtsho'i 'gram 'di nyid du rgya mtsho'i lha rnams dang / gru bo che la gnas pa'i lha rnams la bkur</text></item>
<item><p>45b5</p><section>mdo sde</section><text>sti bya'o snyam nas/ des rgya mtsho'i 'gram de nyid du lha rnams la bkur sti chen po byas te/ mnyan du yod par chas so/ /de nas de mthar gyis rgyu zhing song song ba las/ mnyan du yod par phyin nas/ mnyan du yod par zong rnams bzhag ste/ des grong khyer gyi phyi sgo chen po dang /</text></item>
<item><p>45b6</p><section>mdo sde</section><text>lam po che de'i lha rnams la mchod pa chen po byas nas/ sbyin pa dag sbyin zhing bsod nams dag byed pa la zhugs te/ des rin po che'i phung po chen po spungs nas/ dge sbyong dang bram ze dang / spyod pa pa dang kun tu rgyu dang / sdug cing phongs pa dang / bkres pa rnams la sbyin pa byed pa la</text></item>
<item><p>45b7</p><section>mdo sde</section><text>zhugs so/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par</text></item>
<item><p>46a1</p><section>mdo sde</section><text>grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar par brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag</text></item>
<item><p>46a2</p><section>mdo sde</section><text>pa'i seng ge'i sgra chen po sgrogs pa rnams ni/ chos nyid kyis nyin dus gsum/ mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar 'gyur/ su ni gnod</text></item>
<item><p>46a3</p><section>mdo sde</section><text>pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang / 'bras bu la gzhag par bya/ su ni nyes par spyod pa'i 'dam du bying ba las</text></item>
<item><p>46a4</p><section>mdo sde</section><text>lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i</text></item>
<item><p>46a5</p><section>mdo sde</section><text>rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar</text></item>
<item><p>46a6</p><section>mdo sde</section><text>bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa ded dpon 'di ni/ bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas snga dro sham thabs dang chos gos gsol te/</text></item>
<item><p>46a7</p><section>mdo sde</section><text>lhung bzed bsnams nas dge slong mang pos zham ring byas te/ dge slong gi dge 'dun gyis mdun du bdar nas/ sgo de nyid nas mnyan du yod pa'i nang du gshegs pa dang / ded dpon des thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis</text></item>
<item><p>46b1</p><section>mdo sde</section><text>legs par brgyan cing spa bar byas pa mthong ngo / /mthong nas kyang de bcom ldan 'das la shin tu dga' ba skyes so/ /dga' ba skyes nas des rin po che spar gyis btab ste/ bcom ldan 'das la gtor nas de dag sangs rgyas kyi mthus/ bcom ldan 'das kyi stong du lding khang lta bur</text></item>
<item><p>46b2</p><section>mdo sde</section><text>chags te 'dug nas bcom ldan 'das gshegs na ni 'gro'o/ /gzhes na ni sdod do/ /de nas ded dpon des cho 'phrul de lta bu mthong nas/ lhag par yang dga' ba skyes so/ /dga' ba skyes nas bcom ldan 'das kyi zhabs la phyag 'tshal te/ gsol pa/ zla ba gsum gyi bar du</text></item>
<item><p>46b3</p><section>mdo sde</section><text>bcom ldan 'das dge slong gi dge 'dun dang bcas pa'i na bza' dang / zhal zas dang / gzims cha dang / gdan dang snyun gsos dang / sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis cang mi gsung</text></item>
<item><p>46b4</p><section>mdo sde</section><text>bas ded dpon de la gnang ngo / /de nas ded dpon des bcom ldan 'das kyis cang mi gsung bas gnang bar rig nas/ rgyal bu rgyal byed kyi tshal du yo byad thams cad sbyar te/ des sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen</text></item>
<item><p>46b5</p><section>mdo sde</section><text>bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs</text></item>
<item><p>46b6</p><section>mdo sde</section><text>pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen</text></item>
<item><p>46b7</p><section>mdo sde</section><text>pa/ skyes bu 'dul ba'i/ kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis bka' stsal pa/ ded dpon legs so legs so/ /ma 'ongs pa'i dus na khyod 'jig rten long ba</text></item>
<item><p>47a1</p><section>mdo sde</section><text>'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams</text></item>
<item><p>47a2</p><section>mdo sde</section><text>kyi ston pa/ sangs rgyas bcom ldan 'das rin chen gtsug tor can zhes bya bar 'gyur ro zhes gsungs so// //nor zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag cig gnas pa des thabs zlar bab pa las chung ma</text></item>
<item><p>47a3</p><section>mdo sde</section><text>blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ rigs dang 'thun par ming</text></item>
<item><p>47a4</p><section>mdo sde</section><text>btags te/ de 'o ma dang zho dang mar dang zhun mar dang mar gyi nying gus bskyed bsrings nas/ de gang gi tshe cher skyes pa de'i tshe yi ge dang khong rtsis dang / shod dgod pa dang / lag rtsis dang dbyung ba dang / sba ba dang / dgram pa dang / gos brtag pa dang / nor bu brtag pa dang / rin po che</text></item>
<item><p>47a5</p><section>mdo sde</section><text>brtag pa dang / spos brtag pa dang / sman brtag pa dang / glang po che brtag pa dang / rta brtag pa dang / go mtshon brtag pa la bslabs te/ yi ge mkhas pa dang / klog mkhas pa dang / mdzangs pa dang / bya ba la gsal ba dang / yid gzhungs pa dang / brtag pa rnam pa brgyad la byang</text></item>
<item><p>47a6</p><section>mdo sde</section><text>bar gyur to/ /de nas phyi zhig na des zong khyer te/ rgya mtsho'i nang du song ba las/ rgya mtsho'i gru bo che'i don grub nas phyir 'ongs so/ /khyim bdag des kyang khyim bdag mgon med zas sbyin la brten nas/ bcom ldan 'das kyi bstan pa la dad pa rnyed de/ skyabs su 'gro ba dang / bslab</text></item>
<item><p>47a7</p><section>mdo sde</section><text>pa'i gzhi rnams blangs so/ /de nas phyi zhig na khyim bdag des sangs rgyas la sogs pa dge slong gi dge 'dun khyim du spyan drangs te/ rang gi lag nas bza' ba dang bca' ba gtsang ma bzang po mang pos tshim par byas nas/ ci bzhed pa bstabs te/ chos nyan pa'i phyir spyan sngar 'dug go/ /</text></item>
<item><p>47b1</p><section>mdo sde</section><text>de nas bcom ldan 'das kyis khyim bdag de'i bsam pa dang / bag la nyal dang / khams dang shes pa dang / rang bzhin thugs su chud nas/ de dang 'thun pa'i chos bstan te/ de nas khyim bdag de 'khor dang bcas pas/ stan de nyid la 'khod bzhin du 'jig tshogs la lta ba'i</text></item>
<item><p>47b2</p><section>mdo sde</section><text>ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas yang dang yang du rgyal bu rgyal byed kyi tshal du 'gro zhing / bcom ldan 'das la chos nyan par byed do/ /bdag gi bu yang dang yang du dran par byed de/</text></item>
<item><p>47b3</p><section>mdo sde</section><text>kye ma de yang 'dir 'ongs te/ bcom ldan 'das kyi bstan pa la dad pa rnyed par gyur la/ chos 'di lta bu dag kyang thob na ci ma rung snyam mo/ /de nas phyi zhig na khyim bdag gi bu de rgya mtsho'i gru bo che'i don grub ste/ phyir 'ongs nas des skyed mos tshal du rdzas rnams bzhag nas/ pha ma</text></item>
<item><p>47b4</p><section>mdo sde</section><text>gnyis blta ba'i phyir shin tu rings par bdag gi khyim du song ba las/ de'i pha ma gnyis chos nyan pa'i phyir rgyal bu rgyal byed kyi tshal du song nas/ khyim bdag gi bu des pha ma gnyis chos nyan pa'i phyir/ rgyal bu rgyal byed kyi tshal du song ngo zhes thos so/ /thos nas kyang de yang rgyal</text></item>
<item><p>47b5</p><section>mdo sde</section><text>bu rgyal byed kyi tshal de nyid du song ste/ de der phyin nas bdag gi pha ma gnyis blta bar bya'o snyam pa las/ khyim bdag gi bu des pha ma gnyis chos nyan pa'i phyir bcom ldan 'das kyi spyan sngar 'dug pa mthong ngo / /mthong nas kyang bcom ldan 'das ga la ba der song ste phyin nas/ bcom</text></item>
<item><p>47b6</p><section>mdo sde</section><text>ldan 'das kyi zhabs la mgo bos phyag 'tshal te/ pha ma gnyis kyi mgul nas 'jus nas chos nyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis khye'u de'i mdun du bla na med pa yang dag par rdzogs pa'i byang chub tu spro ba skye bar 'gyur ba'i gtam bka'</text></item>
<item><p>47b7</p><section>mdo sde</section><text>stsal to/ /de nas de thos ma thag tu khye'u de bla na med pa yang dag par rdzogs pa'i byang chub la 'dod pa skyes so/ /de nas khyim bdag de bcom ldan 'das las chos thos nas/ bu dang lhan cig tu bdag gi khyim du song ngo / /der song nas de gnyis kyis bu de la smras pa/ bu khyod</text></item>
<item><p>48a1</p><section>mdo sde</section><text>kyis rgya mtsho chen po'i nang nas bdag cag gnyis la ci zhig khyer te 'ongs/ khye'us smras pa/ rin po che rin thang che ba dag btsal te mchis so/ /pha ma gnyis kyis de la smras pa/ bu khyod kyis ni rgya mtsho'i nang du song nas sdug bsngal stong phrag grangs med pa myong</text></item>
<item><p>48a2</p><section>mdo sde</section><text>ste/ rin po che tha mal pa dag khyer te 'ongs so/ /bdag cag gis ni 'di nyid na 'dug bzhin du/ tshegs chung ngus rin po che rin thang chen po dag rnyed do/ /khye'us smras pa/ 'o na tshegs chung ngus rnyed pa'i rin po che dag ci 'dra ba blta bar 'tshal lo/ /de nas pha ma gnyis kyis de la bdag cag</text></item>
<item><p>48a3</p><section>mdo sde</section><text>nyid kyi yon tan rgyas par brjod do/ /de nas de thos ma thag tu khye'u de lhag par yang bcom ldan 'das la dga' bar gyur to/ /dga' bar gyur nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar</text></item>
<item><p>48a4</p><section>mdo sde</section><text>'dug go/ /de nas bcom ldan 'das kyis de'i rkyen du 'tsham pa'i chos bstan to/ /de nas khyim bdag gi bu des/ bcom ldan 'das kyi gtam gyi mjug rdzogs par rig nas/ stan las langs te/ bla gos phrag pa gcig tu gzar nas/ bcom ldan 'das ga la ba de logs su</text></item>
<item><p>48a5</p><section>mdo sde</section><text>thal mo sbyar ba btud de/ bcom ldan 'das la 'di skad ces gsol to/ /zla ba gsum gyi bar du bcom ldan 'das dge slong gi dge 'dun dang bcas pa'i na bza' dang / zhal zas dang / gzims cha dang / gdan dang / snyun gsos dang / sman zong rnams sbyar bar 'tshal</text></item>
<item><p>48a6</p><section>mdo sde</section><text>na/ bcom ldan 'das kyis bdag la gnang bar mdzad du gsol/ de nas bcom ldan 'das kyis khyim bdag gi bu de la cang mi gsung bas gnang ngo / /de nas khyim bdag gi bu des bcom ldan 'das kyis cang mi gsung bas gnang bar rig nas/ rgyal bu rgyal byed kyi tshal du yo</text></item>
<item><p>48a7</p><section>mdo sde</section><text>byad thams cad sbyar te/ sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza'</text></item>
<item><p>48b1</p><section>mdo sde</section><text>'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa</text></item>
<item><p>48b2</p><section>mdo sde</section><text>dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas</text></item>
<item><p>48b3</p><section>mdo sde</section><text>bcom ldan 'das kyis khye'u de la bka' stsal pa/ khyim bdag gi bu legs so legs so/ /ma 'ongs pa'i dus na khyod 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/</text></item>
<item><p>48b4</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das chu rlabs zhes bya bar 'gyur ro zhes gsungs so// //stobs phrog ces bya ba ni/ gleng gzhi mnyan du yod pa</text></item>
<item><p>48b5</p><section>mdo sde</section><text>na bzhugs te/ de'i tshe byang phyogs kyi pan tsa la'i rgyal po dang / lho phyogs kyi pan tsa la'i rgyal po gnyis phan tshun mi 'thun par gyur te/ dus dus su skye bo phal po che kha 'dog par byed do/ /de gnyis kyi mdza' bo bshes shing gcugs pa ni/ rgyal po gsal rgyal yin te/</text></item>
<item><p>48b6</p><section>mdo sde</section><text>rgyal po gsal rgyal gyis bsams pa/ bdag gis thabs ci lta bu zhig gis de gnyis bsdum par bya snyam nas/ de'i blo skyes pa/ bcom ldan 'das ni ma dul ba dul ba yin na/ ma la bdag gis bcom ldan 'das la gsol ba gdab bo snyam nas/ bcom ldan 'das</text></item>
<item><p>48b7</p><section>mdo sde</section><text>ga la ba der song ste phyin nas/ bcom ldan 'das kyi zhabs la phyag 'tshal te/ phyogs gcig tu 'dug nas/ bcom ldan 'das la rgyal po gsal rgyal gyis 'di skad ces gsol to/ /btsun pa byang phyogs kyi pan tsa la'i rgyal po dang / lho phyogs kyi pan tsa la'i rgyal po</text></item>
<item><p>49a1</p><section>mdo sde</section><text>gnyis phan tshun mi 'thun par gyur te/ de gnyis kyis dus dus su skye bo phal po che kha 'dog par bgyid do/ /bcom ldan 'das ni ma dul ba dul ba lags na thugs brtse ba'i slad du/ de gnyis kyi khon sbyang ba'i slad du nan tan mdzad du gsol/ de nas</text></item>
<item><p>49a2</p><section>mdo sde</section><text>bcom ldan 'das kyis rgyal po gsal rgyal la cang mi gsung bas gnang ngo / /de nas rgyal po gsal rgyal bcom ldan 'das kyis gsungs pa la mngon par bstod de/ rjes su yi rangs nas/ bcom ldan 'das kyi zhabs la mgo bos phyag 'tshal te bcom ldan 'das kyi thad nas</text></item>
<item><p>49a3</p><section>mdo sde</section><text>song ngo / /de nas bcom ldan 'das rgyal bu rgyal byed kyi tshal nas mi snang bar gyur te/ byang phyogs kyi yul pan tsa la dang / lho phyogs kyi yul pan tsa la gnyis kyi bar mtshams su gshegs te bzhugs nas/ bcom ldan 'das kyis ci nas de dag 'thab par sems pa de lta bur byin</text></item>
<item><p>49a4</p><section>mdo sde</section><text>gyis brlabs so/ /de nas byang phyogs kyi pan tsa la'i rgyal po dang / lho phyogs kyi pan tsa la'i rgyal po gnyis kyis dpung gi tshogs yan lag bzhi go bskon nas g.yul 'gyed pa'i phyir/ so so nas drangs so/ /de dag g.yul 'gyed par brtsams pa las/ sangs rgyas kyi</text></item>
<item><p>49a5</p><section>mdo sde</section><text>mthus de gnyi gas rang rang pham ste ma nus nas/ gzhan gyis thub par mthong ste/ de gnyis so so nas shing rta re re la zhon te/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /bcom ldan 'das kyis</text></item>
<item><p>49a6</p><section>mdo sde</section><text>kyang ci nas de gnyis gcig gis gcig mi mthong bar byin gyis brlabs te/ bcom ldan 'das kyis dgongs pa 'di gnyis las gcig ni nga'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par 'gyur ro/ /gcig gis</text></item>
<item><p>49a7</p><section>mdo sde</section><text>ni bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/ gcig la ni 'phags pa'i bden pa bzhi'i gtam gsungs so/ /gcig la ni bla na med pa yang dag par rdzogs pa'i byang chub la spro bar 'gyur ba'i</text></item>
<item><p>49b1</p><section>mdo sde</section><text>gtam gsungs so/ /de nas lho phyogs kyi pan tsa la'i rgyal po stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par</text></item>
<item><p>49b2</p><section>mdo sde</section><text>gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/</text></item>
<item><p>49b3</p><section>mdo sde</section><text>bsnyen par rdzogs par mdzad nas/ de la lung yang phog ste/ des kyang brtson pa dang bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /byang phyogs kyi pan tsa la'i rgyal po yang stan las langs te/ bla gos phrag pa gcig</text></item>
<item><p>49b4</p><section>mdo sde</section><text>tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /zla ba gsum gyi bar du bcom ldan 'das dge slong gi dge 'dun dang bcas pa'i na bza' dang / zhal zas dang gzims cha dang / gdan dang /</text></item>
<item><p>49b5</p><section>mdo sde</section><text>snyun gsos dang / sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis byang phyogs kyi pan tsa la'i rgyal po la yang cang mi gsung bas gnang ngo / /de nas byang phyogs kyi pan tsa la'i rgyal pos/ bcom</text></item>
<item><p>49b6</p><section>mdo sde</section><text>ldan 'das kyis cang mi gsung bas gnang bar rig nas/ sangs rgyas la sogs pa dge slong gi dge 'dun rang gi yul du spyan drangs te/ sangs rgyas la sogs pa dge slong gi dge 'dun la zla ba gsum gyi bar du yo byad thams cad sbyar nas/ yo byad thams cad kyis bsnyen</text></item>
<item><p>49b7</p><section>mdo sde</section><text>bkur byas te/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par</text></item>
<item><p>50a1</p><section>mdo sde</section><text>rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde</text></item>
<item><p>50a2</p><section>mdo sde</section><text>bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis pan tsa la'i rgyal po de la bka' stsal pa/ rgyal po chen po legs so legs so/ /</text></item>
<item><p>50a3</p><section>mdo sde</section><text>ma 'ongs pa'i dus na rgyal po chen po khyod 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla</text></item>
<item><p>50a4</p><section>mdo sde</section><text>na med pa lha dang mi rnams kyi ston pa/ sangs rgyas bcom ldan 'das rnam par rgyal ba zhes bya bar 'gyur ro zhes gsungs so/ /las brgya tham pa las/ sdom gyi tshigs su bcad pa brgyad pa rdzogs so// //sdom ni/ bu dang ri yi gcong rong glud/ /'thab dang rnyis bzung gong ma sreg /</text></item>
<item><p>50a5</p><section>mdo sde</section><text>phag dang mi rgod sha za dang / /dbang po'i mgo ni tha ma yin/ /bu zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ bram ze zhig gnas te/ des thabs zlar bab pa las chung ma blangs te/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma</text></item>
<item><p>50a6</p><section>mdo sde</section><text>la bu chags nas/ de zla ba dgu'am bcu lon pa dang / khye'u gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ rigs dang 'thun par ming btags te/ 'o ma dang zho dang mar dang / zhun mar dang / mar gyi nying gus bskyed bsrings</text></item>
<item><p>50a7</p><section>mdo sde</section><text>so/ /'dod pa rnams ni tshwa chu dang 'dra ste/ ci tsam du bsten pa de tsam du skye bar 'gyur ro/ /de nas phyis kyang mthar gyis bram ze'i bu gcig nas gnyis nas bdun gyi bar du byung nas/ de rnams rigs dang 'thun par ming btags te/ 'o ma dang zho dang / mar dang zhun mar dang /</text></item>
<item><p>50b1</p><section>mdo sde</section><text>mar gyi nying gus bskyed bsrings te/ de dag gang gi tshe cher skyes pa de'i tshe yi ge dang bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blang ba dang / ril ba thogs pa dang / nges brjod kyi rig byed dang / mchod</text></item>
<item><p>50b2</p><section>mdo sde</section><text>sbyin gyi rig byed dang / snyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha ton bya ba dang / kha ton slob tu gzhug pa'i thabs bslabs nas/ las rnam pa drug la mkhas pa'i bram</text></item>
<item><p>50b3</p><section>mdo sde</section><text>zer gyur to/ /de nas phyi zhig na bram ze des bu de dag thams cad khyim phub ste/ bram ze de'i khyim na nor ci yod pa de dag thams cad so sor bgos nas bu de dag la byin no/ /de nas phyi zhig na bram ze de'i chung ma yang shi /bram ze de yang rgas te mig gis mi mthong bar gyur nas/ des</text></item>
<item><p>50b4</p><section>mdo sde</section><text>de rnams kyis khyim nas bskrad de/ de gzhan dag gi khyim du slong zhing 'tsho bar byed do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran par nye bar gzhag pa gsum la mkhas</text></item>
<item><p>50b5</p><section>mdo sde</section><text>pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par</text></item>
<item><p>50b6</p><section>mdo sde</section><text>'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs</text></item>
<item><p>50b7</p><section>mdo sde</section><text>shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang / 'bras bu la gzhag</text></item>
<item><p>51a1</p><section>mdo sde</section><text>par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/</text></item>
<item><p>51a2</p><section>mdo sde</section><text>su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/ /</text></item>
<item><p>51a3</p><section>mdo sde</section><text>rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis rigs kyi bu de gdul ba'i dus la bab par dgongs nas/ sngo dro chos gos dang sham</text></item>
<item><p>51a4</p><section>mdo sde</section><text>thabs gsol te/ lhung bzed bsnams nas/ mnyan du yod par bsod snyoms la gshegs te/ bcom ldan 'das mnyan du yod par gshegs pa na/ bram ze rgas shing 'khogs la gtugs pa/ khar ba dang snod thogs shing gzhan dag gi khyim du slong ba de gzigs</text></item>
<item><p>51a5</p><section>mdo sde</section><text>so/ /gzigs nas bram ze de la bka' stsal pa/ bram ze rgas shing 'khogs la gtugs pa/ khyod ci'i phyir khar ba dang snod thogs shing / gzhan gyi khyim du slong zhing 'dug /bram zes gsol pa/ kye ma gau tam bdag gi bu bdun mchis te/ de rnams bdag gis gsos nas</text></item>
<item><p>51a6</p><section>mdo sde</section><text>bskyed bsrings nas/ thos pas kyang mthar phyin par bgyis te bzhag nas/ mchis brang dang bcas te btsems te bdag gi khyim na ci bdog pa de dag thams cad kyang bdag gis so sor bgos te stsal na/ de rnams kyis bdag khyim nas bskrad pas na/ khar ba dang snod thogs shing</text></item>
<item><p>51a7</p><section>mdo sde</section><text>gzhan dag gi khyim du slong zhing rgyu bar bgyid do/ /de nas bcom ldan 'das kyis bram ze de la bka' stsal pa/ bram ze khyod kyis nga las tshigs su bcad pa bslabs te/ kun chub par byas la/ bu de rnams 'khor gyi nang na 'khod pa las bsgrags par nus sam/ bram zes gsol</text></item>
<item><p>51b1</p><section>mdo sde</section><text>pa/ kye ma gau ta ma bdag gis rngo thogs zhes so/ /de nas bcom ldan 'das kyis de'i tshe tshigs su bcad de bka' stsal pa/ gang dag btsas nas dgar 'gyur ba/ /gang phyir nor ni kun bsags pa/ /de dag bdag gis tshems dang sbyar/ /bdag ni khyim nas bskrad par</text></item>
<item><p>51b2</p><section>mdo sde</section><text>gyur/ /nor zad pas ni gang dag gis/ /bdag spangs de dag de na min/ /srin po bu yi cha lugs can/ /pha pha zhes brjod de mi brjid/ /rta rgan zho sha zad pa bzhin/ /na tshod yal bar gyur pa na/ gzhon nu rnams kyis pha rgan zhig /gzhan gyi khyim du slong bar gyur/ /rten</text></item>
<item><p>51b3</p><section>mdo sde</section><text>la ma phan bu rnams pas/ bdag gi khar ba 'di bdam ste/ /khar ba 'di yi yon tan mthus/ /ba lang rdung zhing 'ong ba dang / /sbrul dang khyi za zlog par byed/ /mun pa'i nang na mdun du 'gro/ /ya nga'i gnas su tshod kyang rig /rdeg 'chos na yang bdag la rton/ /de nas bram ze</text></item>
<item><p>51b4</p><section>mdo sde</section><text>des bcom ldan 'das kyi tshigs su bcad de bka' stsal pa 'di dag thos nas/ bu rnams kyi 'khor du song ste brjod nas/ bu rnams kyis de thos ma thag tu pha la bzod par gsol te/ snga mkho bzhin du khyim gyi bdag por bzhag go/ /de nas phyi zhig na/ bram ze des bsams pa/</text></item>
<item><p>51b5</p><section>mdo sde</section><text>bdag gi dpal dang skal ba dang ldan pa gang ci yang rung ba de dag thams cad ni/ bcom ldan 'das gau ta ma de'i bka' drin yin na/ ma la bdag gis bcom ldan 'das gau ta ma de bshos gsol la/ rin thang che ba'i na bza' dbul bar bya gor ma chag snyam nas/ bram ze des bcom</text></item>
<item><p>51b6</p><section>mdo sde</section><text>ldan 'das spyan drangs te/ bza' ba dang bca' ba gtsang ma bzang po mang po dag gsol nas/ rin thang che ba'i na bza' phul lo/ /de nas bcom ldan 'das kyis bram ze de dang bu de rnams la de dag dang 'thun pa'i chos bstan te/ de nas bram ze de 'khor dang bcas pas/ stan de</text></item>
<item><p>51b7</p><section>mdo sde</section><text>dag nyid la 'khod bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ des bden pa mthong nas stan las langs te/ bla gos phrag pa gcig tu gzar nas/ bcom ldan 'das ga</text></item>
<item><p>52a1</p><section>mdo sde</section><text>la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom</text></item>
<item><p>52a2</p><section>mdo sde</section><text>ldan 'das kyi thad du tshangs par spyad pa spyod par 'tshal lo/ /de nas bcom ldan 'das kyis bram ze de la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de la lung yang phog ste/ des kyang brtson pa dang bsgrub pa dang / 'bad pas nyon</text></item>
<item><p>52a3</p><section>mdo sde</section><text>mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bram ze rgas shing 'khogs la gtugs pa 'di bu rnams kyis khyim nas bskrad nas/ 'di bcom ldan 'das kyis thabs</text></item>
<item><p>52a4</p><section>mdo sde</section><text>dang ldan pas/ snga mkho'i gnas su slar sor chud par mdzad nas/ g.yung drung gi mthar thug pa grub pa dang / bde ba'i mya ngan las 'das pa la bzhag pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang</text></item>
<item><p>52a5</p><section>mdo sde</section><text>bram ze 'di bu rnams kyis rang gi khyim nas bskrad pa na/ 'di ngas snga mkho'i gnas su bzhag nas/ bsam gtan bzhi dang / mngon par shes pa lnga la ji ltar gnas par byas pa de nyon cig /dge slong dag sngon byung ba 'das pa'i dus na/ grong khyer tsam pa zhes bya ba na/ khyim</text></item>
<item><p>52a6</p><section>mdo sde</section><text>bdag cig gnas pa de la snga phyir bu bdun byung nas de dag gang gi tshe cher skyes pa de'i tshe/ brtag pa rnam pa brgyad la byang bar gyur nas/ khyim bdag des bu de dag thams cad khyim phub ste/ de'i ci bdog pa de dag thams cad kyang so sor bgos nas/ de rnams la byin no/ /khyim</text></item>
<item><p>52a7</p><section>mdo sde</section><text>bdag de yang rgas shing 'khogs la gtugs par gyur nas/ de bu de rnams kyis khyim nas bskrad de/ de rgas bzhin zong khyer te yul gzhan du chas so/ /de'i tshe dka' thub kyi gnas zhig na/ drang srong rdzu 'phrul che zhing mthu che ba zhig gnas te/ dka' thub kyi gnas de'i 'dab cig</text></item>
<item><p>52b1</p><section>mdo sde</section><text>tu de 'ongs nas/ drang srong des khyim bdag de mthong nas smras pa/ khyim bdag rgas shing 'khogs la gtugs pa khyod ci'i phyir yul gzhan du chas te 'gro/ de nas khyim bdag des gtam de drang srong de la rgyas par bsnyad do/ /de nas drang srong gis smras pa/ khyim bdag</text></item>
<item><p>52b2</p><section>mdo sde</section><text>khyod ngas ci nas bu de rnams kyis mchod pa dang rim gro byed par 'gyur ba de ltar bya'o zhes smras nas/ drang srong des khyim bdag de phyir zlog ste rang gi gnas su khrid nas/ drang srong des de'i bu rnams la de dang 'thun pa'i chos bstan te/ des na bu de rnams kyis pha de khyim du bos nas/ snga</text></item>
<item><p>52b3</p><section>mdo sde</section><text>mkho bzhin du bzhag go/ /de nas khyim bdag des snga ma'i drin lan bsab pa'i phyir drang srong de khyim du zas byin nas/ de'i thad du rab tu byung ste/ de rab tu phyung nas bsam gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe drang srong du gyur</text></item>
<item><p>52b4</p><section>mdo sde</section><text>pa/ byang chub sems dpa'i spyod pa la gnas pa gang yin pa de ni nga nyid yin no/ /de'i tshe khyim bdag tu gyur pa gang yin pa de ni bram ze 'di kho na yin no/ /de'i bur gyur pa gang yin pa de dag ni bu 'di dag kho na yin te/ de'i tshe yang 'di rgas shing 'khogs la gtugs par gyur nas/</text></item>
<item><p>52b5</p><section>mdo sde</section><text>khyim nas bskrad pa las ngas thabs dang ldan pas snga mkho'i gnas su bcug ste bzhag nas/ bsam gtan bzhi dang / mngon par shes pa lnga la gnas par byas so/ da ltar yang 'di rgas shing 'khogs la gtugs par gyur nas/ khyim nas bskrad pa las ngas thabs dang ldan</text></item>
<item><p>52b6</p><section>mdo sde</section><text>pas snga mkho'i gnas su bcug ste bzhag nas/ g.yung drung gi mthar thug pa grub pa dang / bde ba'i mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/ der tshe gcig tu tshangs par spyod pa spyad nas/</text></item>
<item><p>52b7</p><section>mdo sde</section><text>dbang po rnams yongs su smin par byas pa des na/ da ltar rnam par grol bar gyur to// //ri zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag cig gnas pa des/ thabs zlar bab pa las chung ma blangs nas/ de de dang</text></item>
<item><p>53a1</p><section>mdo sde</section><text>lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / khye'u gzugs bzang zhing blta na sdug la mdzes pa zhig btsas te/ rigs dang 'thun par ming btags nas/ de 'o ma</text></item>
<item><p>53a2</p><section>mdo sde</section><text>dang / zho dang / mar dang / zhun mar dang / mar gyi nying gus bskyed bsrings te/ de gang gi tshe cher skyes pa de'i tshe yi ge dang / khong rtsis dang / shod dgod pa dang / lag rtsis dang / dbyung ba dang / sba ba dang / dgram pa dang / gos brtag pa dang / nor bu brtag pa dang / rin po</text></item>
<item><p>53a3</p><section>mdo sde</section><text>che brtag pa dang / spos brtag pa dang / sman brtag pa dang / glang po che brtag pa dang / rta brtag pa dang / go mtshon brtag pa la bslabs te/ yi ge mkhas pa dang / klog mkhas pa dang / mdzangs pa dang / bya ba la gsal ba dang / yid gzhungs pa dang / brtag pa rnam pa</text></item>
<item><p>53a4</p><section>mdo sde</section><text>brgyad la byang bar gyur to/ /de nas phyi zhig na de phas mdza' sde rnams kyi nang du btang ngo / /mdza' sde bo de rnams ni lta ba dang / 'dod pa tha dad pa phan tshun mi 'thun par smra ba sha stag ste/ gang dag gang la dga' ba de dag de'i bsngags pa rjod par byed do/ /khyim bdag gi bu</text></item>
<item><p>53a5</p><section>mdo sde</section><text>de ni rang bzhin gyis mdzangs pa zhig ste/ thams cad kyi gzhung lugs 'dri bar byed na/ la la ci zer/ la la ci zer bar gyur nas/ lta ba'i rnam pa de dag mi 'dod cing / mi bzod la rung bar mi 'dzin to/ /de nas phyi zhig na dge bsnyen zhig gis sangs rgyas kyi bsngags pa</text></item>
<item><p>53a6</p><section>mdo sde</section><text>yang dag pa ci lta ba bzhin du brjod nas/ de thos ma thag tu khyim bdag gi bu des dris pa/ sangs rgyas zhes bya ba'i sgra byung ba 'di dag ni sngon ma byung na sangs rgyas zhes bya ba de su zhig /de nas dge bsnyen des de dang 'thun pa'i sangs rgyas kyi bsngags pa brjod do/ /de nas khyim bdag</text></item>
<item><p>53a7</p><section>mdo sde</section><text>gi bu de bcom ldan 'das blta bar 'dod par gyur to/ /de nas des thams cad bor te/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar 'dug go/ /de nas bcom ldan 'das kyis de la</text></item>
<item><p>53b1</p><section>mdo sde</section><text>de dang 'thun pa'i chos bstan te/ de thos nas khyim bdag gi bu de bcom ldan 'das la sems dga' bar gyur to/ /de nas khyim bdag gi bu des bcom ldan 'das kyi gtam mjug rdzogs par rig nas/ bcom ldan 'das kyis gsungs pa la mngon par bstod cing rjes su yi</text></item>
<item><p>53b2</p><section>mdo sde</section><text>rangs te/ bcom ldan 'das kyi zhabs la mgo bos phyag 'tshal nas/ bcom ldan 'das kyi thad nas song ngo / /de nas phyi zhig na de sbyin pa gtong ba'i sems skyes la/ khyim na ni ci yang mi bdog par mthong nas/ de'i blo skyes pa/ bdag rgya mtsho chen po'i nang du song la/ gal</text></item>
<item><p>53b3</p><section>mdo sde</section><text>te bdag gi lan cig tsam rin po che'i gling bgrod pa bsgrub nus par gyur na yang / de ltar na bde blag tu sbyin pa dag sbyin zhing bsod nams dag kyang byed nus so snyam nas/ tshong pa lnga brgya tsam dang lhan cig tu zong khyer te/ rgya mtsho chen po'i nang du song nas/ des rin po che'i gling bgrod pa</text></item>
<item><p>53b4</p><section>mdo sde</section><text>bsgrubs te/ phyir 'dzam bu'i gling logs su chas pa las/ de dag rlung mi bzod pa byung nas/ des gru bo che de ri'i gcong rong zhig tu btsangs so/ /de nas rgya mtsho'i dus rlabs phyir log pa dang / tshong pa de dag 'jigs shing skrag ste/ bdag cag ni shi zin no/ /bdag cag</text></item>
<item><p>53b5</p><section>mdo sde</section><text>gi srog ni med zin no/ /da bdag cag la dga' ba byed pa dang / srog phangs pa sbyin pa su yod ces 'dzer to/ /de nas ded dpon gyis smras pa/ ma 'jigs shig ma 'jigs shig /sangs rgyas bcom ldan 'das la skyabs su deng shig dang / des bdag cag phongs</text></item>
<item><p>53b6</p><section>mdo sde</section><text>pa dang / dkos thag pa dang gnod pa dang phrad pa las skyabs mdzad par 'gyur ro zhes byas so/ /de nas de thos ma thag tu tshong pa de rnams sangs rgyas la skyabs su song ste/ btsun pa bcom ldan 'das kyis ni 'di lta ste/ 'das pa dang / ma 'ongs pa dang da ltar byung ba ci yang</text></item>
<item><p>53b7</p><section>mdo sde</section><text>mi gzigs pa dang / mi mkhyen pa dang / thugs su ma chud pa ma mchis na/ kye ma btsun pa bdag cag phongs shing dkos thag la gnod pa dang phrad pa rnams la skyabs mdzad du gsol/ srog phangs pa stsal du gsol zhes byas so/ /de nas bcom ldan 'das kyis ci nas</text></item>
<item><p>54a1</p><section>mdo sde</section><text>gru de rang nyid ri'i gcong rong de nas phyir log ste/ rgya mtsho'i 'gram du 'byung bar 'gyur ba de lta bur byin gyis brlabs so/ /de nas de dag rgya mtsho chen po'i 'gram du byung nas/ mthar gyis mnyan du yod par song ste/ mnyan du yod par rdzas rnams bzhag nas/</text></item>
<item><p>54a2</p><section>mdo sde</section><text>bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das kyi zhabs la 'o byas nas/ 'di skad ces gsol to/ /bcom ldan 'das ni bdag cag la dka' ba mdzad mdzad pa lags/ srog phangs pa stsol ba</text></item>
<item><p>54a3</p><section>mdo sde</section><text>lags so zhes gsol nas/ chos mnyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang / bag la nyal dang / khams dang / shes pa dang / rang bzhin thugs su chud nas/ de dang 'thun pa'i chos bstan te/ de nas ded dpon la</text></item>
<item><p>54a4</p><section>mdo sde</section><text>sogs pa tshong pa lnga brgya po rnams kyis stan de nyid la 'khod bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ de rnams kyis bden pa mthong nas/ gsol pa/ btsun pa bdag</text></item>
<item><p>54a5</p><section>mdo sde</section><text>cag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur</text></item>
<item><p>54a6</p><section>mdo sde</section><text>shog ces bya ba'i tshig gis rab tu phyung ste/ bsnyen par rdzogs par mdzad nas/ de dag la lung yang phog nas/ de dag gis kyang brtson pa dang / bsgrub pa dang / 'bad pas nyon mongs pa thams cad spangs nas/ dgra bcom pa nyid mngon sum du byas te/ de dag</text></item>
<item><p>54a7</p><section>mdo sde</section><text>dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan spangs pa lta bur bsil bar gyur pa/ rig pas sgo nga'i sbubs bcom pa/ rig pa dang</text></item>
<item><p>54b1</p><section>mdo sde</section><text>mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge slong rnams kyis sangs</text></item>
<item><p>54b2</p><section>mdo sde</section><text>rgyas bcom ldan 'das la gsol pa/ btsun pa tshong pa lnga brgya po 'di rnams ded dpon 'di la brten te/ bcom ldan 'das kyis 'jigs pa chen po las bskyabs nas/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/</text></item>
<item><p>54b3</p><section>mdo sde</section><text>bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang tshong pa lnga brgya po 'di rnams kyis/ ded dpon 'di la brten te/ ngas 'jigs pa chen po las bskyabs nas/ bsam gtan bzhi dang / mngon par shes pa lnga la ci ltar bkod</text></item>
<item><p>54b4</p><section>mdo sde</section><text>pa de nyon cig /dge slong dag sngon byung ba 'das pa'i dus na/ grong khyer bA rA Na sI na dka' thub kyi gnas zhig na/ drang srong mngon par shes pa lnga dang ldan pa/ rdzu 'phrul che zhing mthu che ba zhig gnas te/ de yang bA rA Na sI na gnas pa'i skye bo mang pos bkur stir bya ba dang / bla</text></item>
<item><p>54b5</p><section>mdo sde</section><text>mar bya ba dang / ri mor bya ba dang / mchod par bya ba zhig go/ /de nas phyi zhig na bA rA Na sI na tshong pa lnga brgya tsam gyis/ drang srong de la bsnyen bkur byas nas/ rgya mtsho chen po'i nang du song ste/ de dag gi rin po che'i gling bgrod pa bsgrubs nas/ phyir 'dzam bu'i gling logs su chas</text></item>
<item><p>54b6</p><section>mdo sde</section><text>pa las/ de dag gi gru bo che rgya mtsho'i dus rlabs kyis thang la 'phangs nas/ de dag der 'jigs shing skrag par gyur te/ bdag cag 'tsho ba'i dus skabs med do snyam nas/ de dag lha rnams la gsol ba 'debs par byed do/ /de nas ded dpon gyis smras pa/ bdag cag gis</text></item>
<item><p>54b7</p><section>mdo sde</section><text>lha gzhan dag la gsol ba gdab ci dgos/ bdag cag drang srong de nyid la skyabs su 'gro bar bya'o/ /'on kyang des bdag cag phongs shing dkos thag pa dang / gnod pa dang phrad pa la skyabs byed par 'gyur zhing / srog phangs pa sbyin par byed do/ de nas de thos ma thag /</text></item>
<item><p>55a1</p><section>mdo sde</section><text>tu tshong pa lnga brgya po de dag drang srong de kho na la skyabs su dong ngo / /de nas drang srong de la dga' ba'i lhas drang srong de la sbran nas/ drang srong des tshong pa lnga brgya po de dag rdzu 'phrul gyis rgya mtsho chen po'i nang nas phyung ste/ rang gi dka' thub kyi tshal du bkod do/ /de</text></item>
<item><p>55a2</p><section>mdo sde</section><text>nas tshong pa rnams kyis bsams pa/ bdag cag gson por gyur pa ci yang rung ba de dag thams cad ni drang srong 'di'i mthu yin no snyam nas/ sbyin pa dag byin zhing bsod nams dag byas nas/ thams cad drang srong de'i thad du rab tu byung ste/ de dag der rab tu byung nas/ bsam</text></item>
<item><p>55a3</p><section>mdo sde</section><text>gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe ded dpon du gyur pa gang yin pa dang / tshong par gyur pa gang yin pa de dag</text></item>
<item><p>55a4</p><section>mdo sde</section><text>ni/ tshong ba 'di rnams kho na yin te/ de'i tshe yang 'di rnams kyis ded dpon 'di kho na la brten nas/ ngas 'jigs pa chen po las bskyabs te/ bsam gtan bzhi dang / mngon par shes pa lnga la bkod do/ /da ltar yang 'di rnams kyis ded dpon 'di la brten</text></item>
<item><p>55a5</p><section>mdo sde</section><text>nas/ ngas 'jigs pa chen po las bskyabs te/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/ der 'di</text></item>
<item><p>55a6</p><section>mdo sde</section><text>rnams kyis tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //glud ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag</text></item>
<item><p>55a7</p><section>mdo sde</section><text>phyug cing nor mang la/ longs spyod che ba yongs su 'dzin pa/ yangs shing rgya che ba rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur</text></item>
<item><p>55b1</p><section>mdo sde</section><text>spyod do/ /khyim bdag de yang bu mi gshin pa zhig ste/ bu dang bu mo btsas so cog 'chi bar 'gyur ro/ /khyim bdag de'i bsen ni/ tshe dang ldan pa ma 'gags pa yin te/ des khyim bdag de skyabs su 'gro ba dang / bslab pa'i gzhi rnams la gnas par byas nas/ sbyin</text></item>
<item><p>55b2</p><section>mdo sde</section><text>pa dag sbyin pa'i bgo bsha' byed du bcug go/ /de nas phyi zhig na khyim bdag de'i chung ma la bu chags nas/ de zla ba dgu'am bcu lon pa dang / khye'u gzugs bzang zhing blta na sdug la mdzes pa zhig btsas nas/ khyim bdag des bsams pa/ thabs ci ltar byas na/</text></item>
<item><p>55b3</p><section>mdo sde</section><text>khye'u 'di tshe ring bar 'gyur zhig gu snyam nas/ de'i blo skyes pa/ 'phags pa ma 'gags pa 'di ni rdzu 'phrul che zhing bsod nams dang ldan pa/ che bar grags pa yin pas na/ 'di la bdag gi bu 'di g.yog tu phul na/ 'di'i mthus tshe ring bar 'gyur yang srid do snyam nas/</text></item>
<item><p>55b4</p><section>mdo sde</section><text>pha ma gnyis kyis khye'u de tshe dang ldan pa ma 'gags pa la phul nas/ de nyin gcig bzhin du rgyal bu rgyal byed kyi tshal du khrid cing gso bar byed la/ dge slong gi cha lugs su bcug nas/ dge slong dag dang lhan cig tu bsod snyoms la rgyu bar byed do/ /de nas de gang gi tshe shed bye</text></item>
<item><p>55b5</p><section>mdo sde</section><text>bar gyur pa de'i tshe/ khyim bdag des sangs rgyas la sogs pa dge slong gi dge 'dun khyim du spyan drangs nas/ rang gi lag nas bza' ba dang / bca' ba gtsang ma bzang po mang pos tshim par byas te/ ci bzhed pa bstabs nas/ khye'u de'i glud du gser dngul mang po phul</text></item>
<item><p>55b6</p><section>mdo sde</section><text>lo/ /bcom ldan 'das kyis kyang khyim bdag de la chos kyi gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas/ gdan las bzhengs te gshegs so/ /bcom ldan 'das gshegs nas/</text></item>
<item><p>55b7</p><section>mdo sde</section><text>khyim bdag des khye'u de'i chos gos tshon can rnams phud de/ khyim pa'i gos dang rgyan rnams bskon no/ /de nas de'i khyim pa'i gos dang rgyan bskon no cog mi snang bar gyur te/ /chos gos tshon can de dag 'ba' zhig byung bar gyur to/ /de nas gang gi tshe cha lugs de bsgyur</text></item>
<item><p>56a1</p><section>mdo sde</section><text>ma nus pa de'i tshe/ dge slong gi cha lugs su 'dug bzhin du gso bar byed de/ khyim de nyid du ne'u ldangs kyi grogs po lnga brgya dang lhan cig tu yi ge slob tu bcug go/ /de nas de rang gi khyim der yang dga' ba med na/ gzhan du lta ci smos te/ gtsug</text></item>
<item><p>56a2</p><section>mdo sde</section><text>lag khang 'ba' zhig tu 'gro 'dod par gyur to/ /de nas khyim bdag des bu de gtsug lag khang du khrid nas de nyid du gsos so/ /de nas des gtsug lag khang de nyid du bstan bcos thams cad rtogs par gyur nas/ de phyir khyim du 'gro mi 'dod do/ /gtsug lag khang du 'dug</text></item>
<item><p>56a3</p><section>mdo sde</section><text>bzhin du des rgyun du zhugs pa'i 'bras bu mngon sum du byas te/ des bden pa mthong nas pha ma la gsol te/ tshe dang ldan pa ma 'gags pa'i thad du rab tu byung nas/ bsnyen par rdzogs te/ tshe dang ldan pa ma 'gags pas de la lung yang phog nas/ des kyang brtson pa</text></item>
<item><p>56a4</p><section>mdo sde</section><text>dang bsgrub pa dang / 'bad pas nyon mongs pa thams cad spangs nas/ dgra bcom pa nyid mngon sum du byas so/ /dgra bcom par gyur nas bsams pa/ bdag gis 'dul bar 'gyur ba 'ga' lta ci yod snyam ste/ des bltas na bdag gi pha ma la sogs pa ne'u ldangs</text></item>
<item><p>56a5</p><section>mdo sde</section><text>kyi grogs po lnga brgya 'dul bar gyur pa mthong nas/ rgyal bu rgyal byed kyi tshal nas mi snang bar gyur te/ rang gi khyim du pha ma gnyis kyi mdun nas sa brtol te byung ngo / /de nas de mthong ma thag tu pha ma gnyis kyis de la shin tu dga' bar gyur to/ /dga' bar gyur nas chos nyan pa'i</text></item>
<item><p>56a6</p><section>mdo sde</section><text>phyir mdun du 'dug go/ /de nas des pha ma de gnyis kyi bsam pa dang / bag la nyal dang / khams dang shes pa dang / rang bzhin rtogs nas de dang 'thun pa'i chos bstan te/ des na pha ma de gnyis 'khor dang bcas pa stan de dag nyid la 'khod bzhin du 'jig tshogs la lta ba'i</text></item>
<item><p>56a7</p><section>mdo sde</section><text>ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ bden pa mthong nas skyabs su 'gro ba dang / bslab pa'i gzhi rnams la bkod de/ sbyin pa dang sbyin pa'i bgo bsha' yang byed du bcug nas/ khyim de khron pa dang 'dra</text></item>
<item><p>56b1</p><section>mdo sde</section><text>bar byas te bzhag go/ /des ne'u ldangs kyi grogs po lnga brgya po de dag skyabs su 'gro ba dang / bslab pa'i gzhi rnams la bkod do/ /de nas dge slong rnams kyis sangs rgyas bcom ldan 'das la gsol pa/ btsun pa khyim bdag gi bu 'dis las ci bgyis na/ las de'i</text></item>
<item><p>56b2</p><section>mdo sde</section><text>rnam par smin pas phyug cing nor mang la longs spyod che ba'i rigs su skyes la/ bcom ldan 'das kyang 'dis mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs nas/ dgra bcom pa nyid</text></item>
<item><p>56b3</p><section>mdo sde</section><text>mngon sum du bgyis te/ 'di nyid la brten nas pha ma la sogs pa dang / ne'u ldangs kyi grogs po lnga brgyas bden pa mthong bar gyur te/ bcom ldan 'das kyang 'dis mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ smon</text></item>
<item><p>56b4</p><section>mdo sde</section><text>lam gyi dbang las gyur to/ /gsol pa/ btsun pa 'di rnams kyis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgus tshe lo nyi khri thub pa na/ yang dag par rdzogs</text></item>
<item><p>56b5</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA Na sI na</text></item>
<item><p>56b6</p><section>mdo sde</section><text>khyim bdag cig gnas pa las/ phyi zhig na de'i bu gzugs bzang zhing blta na sdug la mdzes pa zhig btsas te/ de gang gi tshe cher skyes pa de'i tshe/ des yang dag par rdzogs pa'i sangs rgyas 'od srung gi bstan pa la dad pa rnyed nas/ skyabs su 'gro ba dang / bslab pa'i gzhi</text></item>
<item><p>56b7</p><section>mdo sde</section><text>rnams blangs so/ /de gang gi nyin par btsas pa de kho na'i nyin par khyim bdag gzhan gyi bu lnga brgya yang btsas te/ gang gi tshe de dag cher skyes pa de'i tshe brtag pa rnam pa brgyad la byang bar gyur te/ de nas de dag so so'i pha ma rnams kyis mdza' sde'i nang du btang ngo / /de nas phyi zhig na dpyid kyi</text></item>
<item><p>57a1</p><section>mdo sde</section><text>dus su mdza' sde bo de rnams skyed mos tshal shing ljon pa yal ga 'khrigs shing / me tog rgyas pa'i nang du 'gro 'dod par gyur nas/ ne'u zla rnams kyis khye'u de sngon du btang bar 'dod de/ khyod sngar song la bza' ba dang bca' ba dag sta gon gyis shig dang / bdag</text></item>
<item><p>57a2</p><section>mdo sde</section><text>cag kyang don grub nas 'ong ngo zhes byas so/ /de nas de der song nas bza' ba dang bca' ba gtsang ma bzang po mang po dag sta gon byas so/ /yang dag par rdzogs pa'i sangs rgyas 'od srung 'khor dang bcas pa yang sa phyogs de logs nas/ bA rA Na sIr bsod snyoms la chas te</text></item>
<item><p>57a3</p><section>mdo sde</section><text>gshegs so/ /de nas khye'u des thag ring po zhig nas/ yang dag par rdzogs pa'i sangs rgyas 'od srung 'khor dang bcas pa mthong ngo / /mthong nas kyang des bsams pa/ yon gnas kyi mchog 'di lta bu bsod snyoms la chas te gshegs la/ bdag gis kyang</text></item>
<item><p>57a4</p><section>mdo sde</section><text>tshegs chung ngus bza' ba dang bca' ba dag sbyar ba yod na/ bdag gis je yang dag par rdzogs pa'i sangs rgyas 'od srung 'khor dang bcas pa la bshos gsol la/ de'i 'og tu bdag gis grogs po rnams kyi bza' ba dang bca' ba gzhan dag sbyar bar bya'o snyam nas/ des</text></item>
<item><p>57a5</p><section>mdo sde</section><text>yang dag par rdzogs pa'i sangs rgyas 'od srung 'khor dang bcas pa skyed mos tshal de nyid kyi nang du spyan drangs te/ bza' ba dang bca' ba gtsang ma bzang po mang pos tshim par byas te/ ci bzhed pa bstabs nas chos nyan pa'i phyir spyan sngar 'dug go/ /de nas yang dag par rdzogs</text></item>
<item><p>57a6</p><section>mdo sde</section><text>pa'i sangs rgyas 'od srung gis de la chos kyi gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas/ gdan las bzhengs te gshegs so/ /de nas khye'u des mdza' sde bo rnams kyi phyir bza'</text></item>
<item><p>57a7</p><section>mdo sde</section><text>ba dang bca' ba gzhan dag sta gon byed pa la zhugs so/ /de nas mdza' sde bo de rnams skyed mos tshal der lhags nas/ bdag cag gi bza' ba dang bca' ba sta gon byas pa de dag thams cad yang dag par rdzogs pa'i sangs rgyas 'od srung 'khor dang bcas pa la phul lo zhes thos</text></item>
<item><p>57b1</p><section>mdo sde</section><text>so/ /de thos ma thag tu de dag shas cher khros te/ de dag khros nas khye'u de bsad par byas so/ /de nas khye'u de 'jigs shing skrag par gyur nas/ drang srong smra bar song ste/ des gnas de nas pha ma gnyis la bzlugs te/ pha ma gnyis kyis 'thab mo zhi bar bya bar</text></item>
<item><p>57b2</p><section>mdo sde</section><text>brtsams pa las/ zhi bar byed ma nus nas/ khye'u des pha ma gnyis la gsol te/ yang dag par rdzogs pa'i sangs rgyas 'od srung gi gsung rab la rab tu byung ngo / /de rab tu byung nas sde snod gsum lobs te rig pa dang grol ba'i spobs pa dang ldan pa'i chos smra bar gyur</text></item>
<item><p>57b3</p><section>mdo sde</section><text>nas/ des pha ma gnyis skyabs su 'gro ba dang / bslab pa'i gzhi rnams la bkod nas/ sbyin pa dag dang / sbyin pa'i bgo bsha' byed du bcug go/ /de nas mdza' sde bo de rnams kyis de rab tu byung ba mthong nas/ 'gyod pa skyes te/ bdag cag gis ma legs pa byas so/ /snyam</text></item>
<item><p>57b4</p><section>mdo sde</section><text>nas/ de dag gis de'i rkang pa la phyag 'tshal te/ bzod pa gsol to/ /de las skyabs su 'gro ba dang / bslab pa'i gzhi rnams kyang blangs so/ /de nas phyi zhig na dge slong de nad kyis thebs nas/ de rtsa ba dang sdong bu dang / lo ma dang me tog dang / 'bras bu'i sman rnams</text></item>
<item><p>57b5</p><section>mdo sde</section><text>kyis rim gro byas kyang / sos par byed ma nus te/ des 'chi kar smon lam btab pa/ kye ma 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob na/ dge ba'i rtsa ba 'dis</text></item>
<item><p>57b6</p><section>mdo sde</section><text>bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed</text></item>
<item><p>57b7</p><section>mdo sde</section><text>par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /de'i pha ma gnyis dang mdza' sde bo de rnams kyang de'i mdun du 'dug par gyur te/ de rnams</text></item>
<item><p>58a1</p><section>mdo sde</section><text>kyis kyang thos nas smon lam btab pa/ bdag cag kyang khyod kho na la brten te/ sangs rgyas bcom ldan 'das de bdag cag rnams kyis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i</text></item>
<item><p>58a2</p><section>mdo sde</section><text>tshe sde snod gsum par gyur pa gang yin pa de ni/ khyim bdag gi bu 'di kho na yin no/ /de'i tshe pha ma gnyis su gyur pa gang yin pa de gnyis ni da ltar gyi pha ma 'di gnyis kho na yin no/ /de'i tshe mdza' sde bor gyur pa gang yin pa de dag ni/ da ltar gyi ne'u ldangs lnga brgya po 'di</text></item>
<item><p>58a3</p><section>mdo sde</section><text>dag kho na yin no/ /des der tshe gcig tu tshangs par spyod pa spyad nas/ 'chi kar smon lam btab pa'i las de'i rnam par smin pas/ gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i</text></item>
<item><p>58a4</p><section>mdo sde</section><text>sangs rgyas 'od srung dang / shin tu mnyam pa dang shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung ste/ nyon mongs pa thams cad spangs</text></item>
<item><p>58a5</p><section>mdo sde</section><text>nas/ dgra bcom pa nyid mngon sum du byas so/ /der de'i pha ma gnyis dang mdza' sde bo de rnams kyis kyang smon lam btab pa des na/ da ltar yang 'di kho na la brten nas/ 'di rnams kyis nga mnyes par byas te/ mi mnyes par ma byas so// //las brgya tham</text></item>
<item><p>58a6</p><section>mdo sde</section><text>pa/ bam po sum cu gnyis pa/ 'thab pa zhes bya ba ni/ gleng gzhi mnyan du yod pa na bzhugs te/ de'i tshe yul ko sa la dang / yul ma ga d+hA'i bar mtshams na/ seng ge mthu rtsal bdo ba gnyis 'dug ste/ de gnyis de na 'dug pas/ skye bo mang po kha 'dog par byed</text></item>
<item><p>58a7</p><section>mdo sde</section><text>de/ 'drul bcad do/ /de gnyis kyis lam chod pas/ su yang lam der 'gro mi nus par gyur to/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa</text></item>
<item><p>58b1</p><section>mdo sde</section><text>gsum la mkhas pa/ mi 'jigs pa bzhis mi 'jigs pa/ 'gro ba lnga las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms</text></item>
<item><p>58b2</p><section>mdo sde</section><text>par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni</text></item>
<item><p>58b3</p><section>mdo sde</section><text>phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang / thar pa dang 'bras bu la</text></item>
<item><p>58b4</p><section>mdo sde</section><text>gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i</text></item>
<item><p>58b5</p><section>mdo sde</section><text>rtsa ba rnams bskyed zin pa las yongs su smin par bya/ su ni dge ba'i rtsa ba rnams smin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/</text></item>
<item><p>58b6</p><section>mdo sde</section><text>dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis seng ge de gnyis 'dul ba'i dus la bab par dgongs nas/ tshe dang ldan pa kun dga' bo la bka' stsal pa/ kun dga' bo</text></item>
<item><p>58b7</p><section>mdo sde</section><text>khyod song la dge slong rnams la/ bcom ldan 'das yul ma ga d+hA phyogs su ljongs rgyu zhing gshegs kyis/ su bcom ldan 'das dang lhan cig tu ljongs rgyu zhing 'gro 'dod pa de dag chos gos long shig ces bsgo shig ces bka' stsal nas/ bcom ldan 'das dbyar</text></item>
<item><p>59a1</p><section>mdo sde</section><text>gnas shing / dbyar bzhugs nas/ dge slong mang pos zham ring byas te/ dge slong gi dge 'dun gyis mdun du bdar nas/ rgyal po'i khab tu chas te/ mthar gyis rgyu zhing gshegs gshegs nas/ seng ge'i nags khung du byon nas/ seng ge</text></item>
<item><p>59a2</p><section>mdo sde</section><text>de gnyis zas tshol du song song ba las/ de gnyis phrad nas 'thab par chas so/ /bcom ldan 'das kyang de gnyis la thugs brtse ba'i phyir mdun logs su gzhes so/ /de nas thag ring po zhig nas/ seng ge de gnyis kyis bcom ldan 'das mthong ngo / /mthong nas</text></item>
<item><p>59a3</p><section>mdo sde</section><text>kyang seng ge gnyis khro ba'i kun nas dkris pa med par gyur te/ bcom ldan 'das la shin tu dga' bar gyur nas/ de gnyis bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das kyi zhal du blta</text></item>
<item><p>59a4</p><section>mdo sde</section><text>zhing 'dug go/ /de nas bcom ldan 'das kyis de gnyis la bka' stsal pa/ bzhin khyed gnyis sngon gyi nyes par spyod pa'i las kyis dud 'gro'i nang du skyes na/ khyed gnyis da ltar yang de 'ba' zhig gi rgyu byed cing 'dug go/ /bzhin gnyis 'di ltar</text></item>
<item><p>59a5</p><section>mdo sde</section><text>'du byed thams cad ni mi rtag go/ /chos thams cad ni bdag med do/ /mya ngan las 'das pa ni zhi ba'o/ /nga la sems dga' bar gyis shig dang / dud 'gro'i skye gnas dang bral bar 'gyur yang srid do zhes bka' stsal nas/ bcom ldan 'das gshegs so/ /</text></item>
<item><p>59a6</p><section>mdo sde</section><text>de gnyis bcom ldan 'das las chos thos nas kha 'tshos so/ /dud 'gro'i skye gnas su skyes pa rnams ni me'i drod che ste/ bcom ldan 'das la sems dga' ba bskyed bzhin du shi nas lha'i nang du skyes so/ /lha'i bu'am lha'i bu mo skyes ma thag pa ni/ chos nyid kyis sems</text></item>
<item><p>59a7</p><section>mdo sde</section><text>rnam pa gsum skye bar 'gyur te/ bdag gang nas shi 'phos gang du skye/ las gang gis skyes snyam mo/ /de nas dud 'gro las shi 'phos pa dang / lha'i nang du skyes pa dang / bcom ldan 'das la sems dga' bar gyur pa de gnyis kyis mthong ngo / /de nas de gnyis kyis</text></item>
<item><p>59b1</p><section>mdo sde</section><text>bsam pa/ bdag cag gnyis zhag lon nas/ gzod bcom ldan 'das la blta ba'i phyir 'gro ba ni/ bdag cag gnyis kyi cha ma yin gyi/ bdag cag gnyis zhag ma lon par bcom ldan 'das la blta ba'i phyir 'gro'o snyam mo/ /de nas sngon seng ger gyur pa'i lha'i bu</text></item>
<item><p>59b2</p><section>mdo sde</section><text>rna cha gdub kor dag cing mgul rgyan thogs pa/ lus do shal dang / se mo dos brgyan pa/ nor bu rin po che sna tshogs kyis spras pa'i cod pan can lus gur gum dang / ta ma la'i lo ma dang / spr-i ka la sogs pas byugs pa de gnyis kyis de nyid kyi mtshan mo lha'i me tog ud pa</text></item>
<item><p>59b3</p><section>mdo sde</section><text>la dang / pad ma dang / ku mu da dang / pad ma dkar po dang / man dA ra ba dag gis thu ba bkang ste/ rgyal bu rgyal byed kyi tshal thams cad 'od chen pos snang bar byas nas bcom ldan 'das la me tog gis gtor te/ bcom ldan 'das kyi zhabs la mgo bos phyag 'tshal</text></item>
<item><p>59b4</p><section>mdo sde</section><text>nas/ chos nyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de gnyis la de dang 'thun pa'i chos bstan te/ de gnyis kyis chos thos nas bden pa mthong bar gyur te/ de gnyis kyis bden pa mthong nas rang gi gnas su song ngo / /</text></item>
<item><p>59b5</p><section>mdo sde</section><text>de nas dge slong rnams kyis rgyal bu rgyal byed kyi tshal thams cad snang ba chen pos khyab par gyur pa mthong nas/ bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa'am/ lha'i dbang po brgya byin nam/ 'jig rten</text></item>
<item><p>59b6</p><section>mdo sde</section><text>skyong ba bzhi'am/ lha'i bu rdzu 'phrul che zhing mthu che ba gzhan 'ga' zhig /bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag mdang sum mi mjed kyi bdag po tshangs pa'am/ lha'i dbang po brgya byin nam/</text></item>
<item><p>59b7</p><section>mdo sde</section><text>'jig rten skyong ba bzhi'am/ lha'i bu rdzu 'phrul che zhing mthu che ba gzhan 'ga' zhig nga blta ba'i phyir 'ongs pa ma yin gyis/ dge slong dag khyed kyis nags khung dgon pa na/ seng ge gnyis phan tshun 'thab cing 'dug pa mthong ngam/ gsol pa/ btsun pa mthong lags so/ /</text></item>
<item><p>60a1</p><section>mdo sde</section><text>bka' stsal pa/ ngas de gnyis la chos bstan te/ de gnyis kyis nga las chos thos nas kha 'tshos te/ de gnyis shi 'phos te dus las 'das pa las lha'i nang du skyes te lhar gyur nas/ nga'i thad du 'ongs te/ de gnyis la ngas chos bstan nas/ nga las</text></item>
<item><p>60a2</p><section>mdo sde</section><text>chos thos pa des na/ de dag gis bden pa rnams mthong ste/ de gnyis kyis bden pa mthong nas/ rang gi gnas su song ngo / /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis seng ge de gnyis kyi khon byang bar</text></item>
<item><p>60a3</p><section>mdo sde</section><text>mdzad de/ mtho ris dang thar pa thob par mdzad la/ yul 'khor gnyis kyi 'jigs pa bsal ba la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas 'di gnyis kyi khon byang bar byas nas/ bsam gtan bzhi</text></item>
<item><p>60a4</p><section>mdo sde</section><text>dang / mngon par shes pa lnga la bkod de/ yul 'khor gnyis kyi 'jigs pa yang ci ltar bsal ba de nyon cig /dge slong dag sngon byung ba 'das pa'i dus na/ yul kA shi'i rgyal po tshangs pas byin dang / bi de ha'i rgyal po dbang chen sde gnyis phan tshun mi 'thun par</text></item>
<item><p>60a5</p><section>mdo sde</section><text>gyur nas/ de gnyis kyis dus dus su skye bo phal po che kha 'dog par byed do/ /de nas phyi zhig na de gnyis kyis dpung gi tshogs yan lag bzhi go bskon nas/ g.yul 'gyed par 'dod pa'i phyir/ sa mtshams na 'khod do/ /de gnyis 'khod pa'i 'dab na dka'</text></item>
<item><p>60a6</p><section>mdo sde</section><text>thub kyi gnas zhig na/ drang srong mngon par shes pa lnga dang ldan pa/ rdzu 'phrul che zhing mthu che ba zhig gnas pa des/ de gnyis la snying brtse ba'i phyir/ steng gi nam mkha' la 'ongs nas/ de gnyis kyi bar mtshams su 'dug go/ /de nas drang srong de mthong nas de</text></item>
<item><p>60a7</p><section>mdo sde</section><text>gnyis kyi khro ba'i kun nas dkris pa med par gyur nas/ drang srong de la shas cher dga' bar gyur to/ /de gnyis dga' bar gyur nas/ drang srong de la smras pa/ bka' stsal pa ci mchis/ drang srong des smras pa/ khon byang bar gyis shig /rgyal po de gnyis kyis smras</text></item>
<item><p>60b1</p><section>mdo sde</section><text>pa/ drang srong gis ci skad bka' stsal pa de bzhin du 'tshal lo zhes smras nas/ mjal dum byas te/ drang srong gi rkang pa la phyag 'tshal nas/ chos nyan pa'i phyir/ drang srong gi mdun du 'dug go/ /drang srong des kyang de gnyis la de dang 'thun pa'i chos bstan to/ /de nas rgyal po</text></item>
<item><p>60b2</p><section>mdo sde</section><text>de gnyis kyis so so'i bu rab rgyal sar bcug nas/ drang srong de nyid kyi thad du rab tu byung ste/ bsam gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa/ byang chub sems dpa'i spyod pa la gnas pa gang yin</text></item>
<item><p>60b3</p><section>mdo sde</section><text>pa de ni nga nyid yin no/ /de'i tshe kA shi'i rgyal po tshangs pas byin dang / bi de ha'i rgyal po dbang chen sder gyur pa gang yin pa de gnyis ni/ seng ge 'di gnyis kho na yin te/ de'i tshe yang ngas 'di gnyis kyi khon byang bar byas nas rab tu byung ste/ bsam gtan bzhi dang / mngon</text></item>
<item><p>60b4</p><section>mdo sde</section><text>par shes pa lnga bskyed do/ /da ltar yang ngas 'di gnyis kyi khon byang bar byas nas/ mtho ris dang thar pa thob par byas so/ /gsol pa/ btsun pa 'di gnyis kyis las ci bgyis na/ las de'i rnam par smin pas seng ger skyes lags/ las ci bgyis na/ de nas shi</text></item>
<item><p>60b5</p><section>mdo sde</section><text>'phos nas lha'i nang du skyes la 'di gnyis kyis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ 'das pa'i las kyang yod/ da ltar gyi las kyang yod de/ 'das pa'i las gang zhe na/ yang dag par rdzogs</text></item>
<item><p>60b6</p><section>mdo sde</section><text>pa'i sangs rgyas 'od srung gi gsung rab la 'di gnyis dge bsnyen du gyur te/ kha mi mkhas pa des/ 'di gnyis khros pas/ skye bo mang po la dud 'gro zhes bya ba'i tshig smras la/ der 'di gnyis kyis tshe gcig tu skyabs su 'gro ba dang / bslab pa'i gzhi rnams bsrungs</text></item>
<item><p>60b7</p><section>mdo sde</section><text>nas/ 'chi kar smon lam btab pa/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas so/ /dge</text></item>
<item><p>61a1</p><section>mdo sde</section><text>slong dag ji snyam du sems/ de'i tshe dge bsnyen du gyur pa gang yin pa de gnyis ni/ seng ge 'di gnyis kho na yin te/ de gnyis kyis der skye bo mang po la dud 'gro zhes bya ba'i tshig brjod pa'i las de'i rnam par smin pas ni dud 'gror skyes so/ /de gnyis kyis</text></item>
<item><p>61a2</p><section>mdo sde</section><text>der tshe gcig tu skyabs su 'gro ba dang / bslab pa'i gzhi rnams bsrungs nas/ 'chi kar smon lam btab pa des ni/ dge slong dag nga yang dag par rdzogs pa'i sangs rgyas 'od srung dang / shin tu mnyam pa dang / shugs mnyam pa dang / mdzad pa mnyam pa dang / thabs</text></item>
<item><p>61a3</p><section>mdo sde</section><text>mnyam pa brnyes par gyur nas/ 'di gnyis kyis nga mnyes par byas te/ mi mnyes par ma byas pa 'di ni 'das pa'i dus kyi las yin no/ /da ltar byung ba'i las gang zhe na/ 'di gnyis seng ger gyur nas/ nga la sems dga' bar byas pa des na lha'i nang du skyes te/ 'di</text></item>
<item><p>61a4</p><section>mdo sde</section><text>ni da ltar byung ba'i las yin no// //rnyis bzung ba zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ nags khrod cig na/ kyi rngon pa dag cig gis bshor pa'i phyir rgya dang rnyi dang / 'jol rlubs dang /</text></item>
<item><p>61a5</p><section>mdo sde</section><text>rnyi mang po dag btsugs nas/ der mang po zhig bzung ngo / /rngon pa de dag kyang nang par sngar langs te/ nags khrod der song nas/ de dag gis der ci zin pa rnams mda' 'phangs te bsad nas/ de dag las nyung shas cig lus so/ /de'i tshe sa phyogs der</text></item>
<item><p>61a6</p><section>mdo sde</section><text>bcom ldan 'das kyang gshegs so/ /de nas de rnams dang / rngon pa de rnams kyis thag ring po zhig nas bcom ldan 'das mthong ngo / /mthong nas kyang bcom ldan 'das la shin tu dga' bar gyur to/ /dga' bar gyur nas/ rngon pa de dag bcom ldan 'das ga la</text></item>
<item><p>61a7</p><section>mdo sde</section><text>ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de rnams kyi bsam pa dang / bag la nyal dang / khams dang / shes pa dang / rang bzhin thugs su chud nas/ de</text></item>
<item><p>61b1</p><section>mdo sde</section><text>dang 'thun pa'i chos bstan te/ des na rngon pa de rnams kyis stan de nyid la 'khod bzhin du rgyun du zhugs pa'i 'bras bu mngon sum du byas te/ de dag gis bden pa mthong nas/ gsol pa/ btsun pa bdag cag legs par gsungs pa'i chos 'dul ba la rab tu 'byung zhing /</text></item>
<item><p>61b2</p><section>mdo sde</section><text>dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de dag la</text></item>
<item><p>61b3</p><section>mdo sde</section><text>lung yang phog ste/ de dag gis kyang brtson pa dang bsgrub pa dang / 'bad pas nyon mongs pa thams cad spangs te/ dgra bcom pa nyid mngon sum du byas so/ /de rnams kyang bcom ldan 'das la sems dga' bzhin du shi 'phos te/ dus las 'das nas lha'i nang du skyes</text></item>
<item><p>61b4</p><section>mdo sde</section><text>so/ /lha'i bu'am lha'i bu mo skyes ma thag pa ni chos nyid kyis sems rnam pa gsum skye bar 'gyur te/ bdag gang nas shi 'phos/ gang du skyes/ las gang gis skyes snyam mo/ /de nas dud 'gro las shi 'phos pa dang lha'i nang du skyes pa dang / bcom ldan 'das la sems</text></item>
<item><p>61b5</p><section>mdo sde</section><text>dga' bar gyur pa de dag gis mthong ngo / /de nas de dag gis bsams pa/ bdag cag zhag lon nas gzod bcom ldan 'das la blta ba'i phyir 'gro ba ni bdag cag gi cha ma yin gyis/ bdag cag zhag ma lon par bcom ldan 'das la blta ba'i phyir 'gro'o snyam mo/ /</text></item>
<item><p>61b6</p><section>mdo sde</section><text>de nas sngon su gyur pa'i lha'i bu rna cha gdub kor dag cing mgul rgyan thogs pa/ lus do shal dang se mo dos brgyan pa/ nor bu rin po che sna tshogs kyis spras pa'i cod pan can lus gur gum dang / ta ma la'i lo ma dang spr-i ka la sogs pas byug pa dag gis</text></item>
<item><p>61b7</p><section>mdo sde</section><text>de nyid kyi mtshan mo lha'i me tog ud pa la dang / pad ma dang / ku mu da dang / pad ma dkar po dang / man dA ra ba rnams kyis thu ba bkang ste/ rgyal bu rgyal byed kyi tshal thams cad 'od chen pos snang bar byas nas/ bcom ldan 'das la me tog gis gtor te/ bcom</text></item>
<item><p>62a1</p><section>mdo sde</section><text>ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis de dag la de dang 'thun pa'i chos bstan to/ /de dag gis chos thos nas bden pa mthong bar gyur te/ de dag</text></item>
<item><p>62a2</p><section>mdo sde</section><text>gis bden pa mthong nas rang gi gnas su dong ngo / /de nas dge slong rnams kyis rgyal bu rgyal byed kyi tshal thams cad snang ba chen pos khyab par gyur pa mthong nas/ bcom ldan 'das la zhus pa bcom ldan 'das ci lags/ mdang sum mi mjed kyi bdag po tshangs pa'am/</text></item>
<item><p>62a3</p><section>mdo sde</section><text>lha'i dbang po brgya byin nam/ 'jig rten skyong ba bzhi'am/ lha'i bu rdzu 'phrul che zhing mthu che ba gzhan 'ga' zhig bcom ldan 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag ma dang sum mi mjed kyi bdag po tshangs</text></item>
<item><p>62a4</p><section>mdo sde</section><text>pa'am/ lha'i dbang po brgya byin nam/ 'jig rten skyong ba bzhi'am lha'i bu rdzu 'phrul che zhing mthu che ba gzhan 'ga' zhig nga la blta ba'i phyir 'ongs pa ma yin gyis/ dge slong dag khyod kyis nags khung dgon pa na/ lnga brgya rngon pa rnams kyis mda'</text></item>
<item><p>62a5</p><section>mdo sde</section><text>'phangs te bsad pa mthong ngam/ gsol pa/ btsun pa mthong lags so/ /bka' stsal pa/ de dag nga la sems dga' bar gyur bzhin du shi 'phos nas dus las 'das pa las lha'i nang du skyes te/ lhar gyur nas nga'i thad du 'ongs te/ de dag la ngas chos bstan</text></item>
<item><p>62a6</p><section>mdo sde</section><text>nas/ nga las chos thos pa des na de dag gis bden pa rnams mthong ste/ de dag gis bden pa mthong nas/ rang gi gnas su song ngo / /de nas dge slong rnams kyis bcom ldan 'das la zhus pa/ btsun pa rngon pa de dag gis las ci bgyis na/ las de'i rnam par</text></item>
<item><p>62a7</p><section>mdo sde</section><text>smin pas gdol pa'i rigs su skyes lags/ de dag gis las ci bgyis na/ las de'i rnam par smin pas su skyes nas/ 'di rnams kyis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis</text></item>
<item><p>62b1</p><section>mdo sde</section><text>bka' stsal pa/ yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/ dge slong 'thab krol can kha mi mkhas pa sha stag tu gyur te/ dge slong dag la der de rnams kyis gdol pa zhes bya ba'i tshig brjod do/ /kha cig</text></item>
<item><p>62b2</p><section>mdo sde</section><text>gis dud 'gro zhes bya ba'i tshig brjod de/ gang dag gis dud 'gro zhes bya ba'i tshig brjod pa de dag ni dud 'gror skyes so/ /gang dag gis gdol pa zhes bya ba'i tshig brjod pa de dag ni gdol par skyes so/ /de dag gis der tshe gcig tu tshangs par spyod pa spyad nas/</text></item>
<item><p>62b3</p><section>mdo sde</section><text>dbang po rnams yongs su smin par byas pa des ni da ltar rnam par grol bar gyur to// //gong ma sreg ces bya ba ni/ bcom ldan 'das dge slong stong nyis brgya lnga bcu'i dge slong gi dge 'dun chen po dang / tshong pa lnga brgya dang / sprang po lnga brgya dang / thabs</text></item>
<item><p>62b4</p><section>mdo sde</section><text>cig tu ljongs rgyu zhing gshegs pa las/ nags khrod cig tu lam phyung ste/ bcom ldan 'das gshegs pa'i tshe/ nags khrod de'i nang gi gnas su me chen po 'bar nas/ des skye bo phal po che dag 'jigs shing skrag par gyur te/ bdag cag ni tshig zin no/ /</text></item>
<item><p>62b5</p><section>mdo sde</section><text>bdag cag ni 'tsho bar 'gyur ba'i skabs med do snyam mo/ /de nas bcom ldan 'das kyis skye bo phal po che dag 'jigs shing skrag par gzigs so/ /gzigs nas kyang 'gron po de rnams kyi mdun logs su gshegs nas/ tshigs su bcad de bka' stsal pa/ sangs</text></item>
<item><p>62b6</p><section>mdo sde</section><text>rgyas kun gyi stobs gang dang / /dgra bcom rnams kyi stobs gang dang / /sangs rgyas dkon mchog gzi brjid kyis/ /me khyod lam ni dbye bar gyis/ /sangs rgyas kun gyi stobs gang dang / /dgra bcom rnams kyi stobs gang dang / /dam chos dkon mchog gzi brjid</text></item>
<item><p>62b7</p><section>mdo sde</section><text>kyis/ /me khyod lam ni dbye bar gyis/ /sangs rgyas kun gyi stobs gang dang / /dgra bcom rnams kyi stobs gang dang / /dge 'dun dkon mchog gzi brjid kyis/ /me khyod lam ni dbye bar gyis/ /bcom ldan 'das kyis de skad ces gsungs ma thag tu me zhi bar gyur</text></item>
<item><p>63a1</p><section>mdo sde</section><text>nas/ tshong pa de dag bcom ldan 'das la shin tu dga' bar gyur to/ /dga' bar gyur nas/ chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis de dag la de dang 'thun pa'i chos bstan to/ /de nas de dag gi nang</text></item>
<item><p>63a2</p><section>mdo sde</section><text>nas kha cig gis ni dro bar gyur pa bskyed do/ /kha cig gis ni spyi bo dang / bden pa dang 'thun pa'i bzod pa dang / 'jig rten gyi chos kyi mchog dang / mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis</text></item>
<item><p>63a3</p><section>mdo sde</section><text>ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /</text></item>
<item><p>63a4</p><section>mdo sde</section><text>kha cig gis ni stobs kyi 'khor los sgyur bar 'gyur ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par</text></item>
<item><p>63a5</p><section>mdo sde</section><text>rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun la bab par byas te bkod do/ /de nas dge slong rnams kyis bcom ldan 'das la gsol pa/ btsun pa bcom ldan 'das kyis skye bo phal po che zhugs</text></item>
<item><p>63a6</p><section>mdo sde</section><text>kyis tshig par gyur pa las thar bar mdzad nas/ g.yung drung gi mthar thug pa grub pa dang bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas dud 'gro phal cher me'i 'jigs</text></item>
<item><p>63a7</p><section>mdo sde</section><text>pa las bskyabs nas ji ltar 'jigs pa med pa'i gnas su bkod pa de nyon cig /dge slong dag sngon byung ba 'das pa'i dus na/ nags khrod cig na bya phal cher gnas so/ /de nas nags khrod der shing skam po gcig la gcig drud pa las me byung nas/ bya de dag gi</text></item>
<item><p>63b1</p><section>mdo sde</section><text>nang nas 'gro nus pa de dag ni dong ngo / /'gro mi nus pa dang / sgo nga rnams ni de nyid du bor ro/ /de'i tshe byang chub sems dpa' gong ma sreg tu skye ba zhig yod de/ byang chub sems dpa' des thag ring po zhig nas me 'bar zhing 'ong ba mthong ngo / /mthong nas kyang de sems can</text></item>
<item><p>63b2</p><section>mdo sde</section><text>de dag la snying rje skyes te/ bdag gis sems can sdug bsngal dang phrad pa 'di rnams kyi phyir yang brtson 'grus ma bskyed na bdag gis sems can rnams 'khor ba las ji ltar bsgral bar bya snyam du bsams nas/ byang chub sems dpa' des 'dab ma chur spangs nas/ me</text></item>
<item><p>63b3</p><section>mdo sde</section><text>chen po'i steng gi nam mkha' la 'dug ste/ 'dab ma sprugs nas tshigs su bcad de smras pa/ 'di dag 'dab ma yod mod kyis/ /'di dag da dung 'phur mi nus/ /'di dag rkang pa yod mod kyis/ /'di dag da dung 'gro mi nus/ /'di rnams pha ma 'phur te song / /me khyod</text></item>
<item><p>63b4</p><section>mdo sde</section><text>sdod la ma 'gul zhig /bden dang bden tshig gang yin pa/ /bdag gis byams sems rab bsgoms pa'i/ /bden pa'i tshig ni 'di yis na/ /me khyod sdod la ma 'gul zhig /de nas lha'i dbang po brgya byin gyis/ byang chub sems dpa' sems can gyi don</text></item>
<item><p>63b5</p><section>mdo sde</section><text>gyi phyir mi dga' zhing 'dug pa mthong ngo / /mthong nas kyang des bsams pa/ 'di ni bskal pa bzang po'i byang chub sems dpa' yin te/ sems can la phan pa'i phyir mi dga' zhing 'dug gis/ ma la bdag gis grogs bya'o snyam nas/ lha'i dbang po brgya byin</text></item>
<item><p>63b6</p><section>mdo sde</section><text>gyis char mo che phab ste/ me de zhi bar gyur nas sems can de dag thams cad me'i 'jigs pa las thar bar gyur to/ /dge slong dag ji snyam du sems/ de'i tshe bya gong ma sreg tu gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe nags</text></item>
<item><p>63b7</p><section>mdo sde</section><text>khrod de na gnas pa'i sems can du gyur pa gang yin pa de dag ni skye bo phal po che 'di dag kho na yin te/ de'i tshe yang ngas de dag me'i 'jigs pa las thar bar byas te/ 'jigs pa med pa'i gnas su bkod do/ /da ltar yang ngas me'i 'jigs pa las thar bar byas nas/</text></item>
<item><p>64a1</p><section>mdo sde</section><text>g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi gsung rab la/ 'di dag thams cad kha cig ni rab tu byung ngo / /kha cig ni dge bsnyen du gyur</text></item>
<item><p>64a2</p><section>mdo sde</section><text>te/ der 'di rnams kyis tshe gcig tu tshangs par spyod pa'i gnas bsrungs nas/ dbang po rnams yongs su smin par byas pa des ni da ltar rnam par grol bar gyur to// //pha zhes bya ba ni/ gleng gzhi rgyal po'i khab na bzhugs te/ de'i tshe rgyal po'i</text></item>
<item><p>64a3</p><section>mdo sde</section><text>khab na khyim bdag nor can zhes bya ba phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang</text></item>
<item><p>64a4</p><section>mdo sde</section><text>lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas de zla ba dgu'am bcu lon pa dang / khye'u gzugs bzang zhing blta na sdug la mdzes pa mdog bzang ba/ gser gyi kha dog can mgo bo gdugs ltar 'dug pa lag pa</text></item>
<item><p>64a5</p><section>mdo sde</section><text>ring ba/ dpral ba'i dbyes che ba/ sna mtho ba/ sna legs pa/ smin ma stug pa zhig btsas te/ khye'u de btsas ma thag tu skye bo phal po ches blta na sdug par gyur to/ /de nas de'i tshe btsas ston rgyas par byas nas/ khye'u 'di'i ming ji skad gdags zhes ming 'dogs par</text></item>
<item><p>64a6</p><section>mdo sde</section><text>byed de/ khye'u 'di btsas ma thag tu skye bo phal po ches bltas na sdug par gyur pas na/ de'i phyir khye'u 'di'i ming blta na sdug ces gdags so zhes zer ro/ /de nas khye'u blta na sdug /'o ma dang / zho dang / mar dang / zhun mar dang / mar gyi nying gus bskyed bsrings nas/</text></item>
<item><p>64a7</p><section>mdo sde</section><text>rgyal po'i khab thams cad du de'i grags pa rgyas par gyur to/ /de nas gang gi tshe bcom ldan 'das kyis bla na med pa'i ye shes brnyes nas mthar gyis gdul bar bya ba'i don mdzad cing / rgyal po'i khab tu byon pa de'i tshe/ der bcom ldan 'das kyis 'od ma'i tshal gzhes nas/</text></item>
<item><p>64b1</p><section>mdo sde</section><text>sems can stong phrag du ma skyabs su 'gro ba dang / bslab pa'i gzhi rnams la bkod do/ /skye bo mang po de dag kyang sde tshan nas sde tshan dang / pha tshan nas pha tshan dang / dga' sde nas dga' sder dus dus su bcom ldan 'das la blta ba'i phyir 'dong bar byed do/ /phyin cad khye'u</text></item>
<item><p>64b2</p><section>mdo sde</section><text>de blta ba'i phyir 'dong bar mi byed do/ /de nas phyi zhig na khye'u blta na sdug gis dris pa/ sngon cad ni skye bo mang po 'di dag nga blta ba'i phyir 'ong na/ da ni nga blta ba'i phyir mi 'ong ba ci las gyur/ de dag gis smras pa/ de dag ni da ltar bcom ldan 'das blta ba'i phyir 'dong bar</text></item>
<item><p>64b3</p><section>mdo sde</section><text>byed do/ /khye'us smras pa/ bcom ldan 'das zhes bya ba de lta bu su zhig /de nas pha ma gnyis kyis de la bcom ldan 'das kyi bsngags pa rgyas par brjod do/ /de nas de thos ma thag tu khye'u de ngo mtshar du gyur te/ bdag bas ches blta na sdug pa de ji lta bu zhig snyam nas/</text></item>
<item><p>64b4</p><section>mdo sde</section><text>pha ma gnyis la smras pa/ yab yum bdag bcom ldan 'das de blta ba'i slad du mchi bar 'tshal lo/ /pha ma gnyis kyis smras pa/ bu thabs cig tu 'dong ngo zhes smras nas/ pha ma gnyis kyis khye'u de khrid de/ 'od ma'i tshal du song nas/ khye'u des thag ring po zhig nas</text></item>
<item><p>64b5</p><section>mdo sde</section><text>sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs</text></item>
<item><p>64b6</p><section>mdo sde</section><text>kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang bcom ldan 'das la mchog tu dga' ba skyes nas de la pha'i 'du shes kyang byung ste/ des pha pha zhes sgra phyung ste/ bcom ldan 'das ga la</text></item>
<item><p>64b7</p><section>mdo sde</section><text>ba der song ste phyin nas bcom ldan 'das kyi zhabs la mgo bos phyag 'tshal te/ pha tsam du 'dzin cing bcom ldan 'das kyi zhabs drung du 'dug go/ /de'i pha ma gnyis kyang bcom ldan 'das kyi zhabs la mgo bos phyag 'tshal nas/ chos mnyan pa'i phyir spyan sngar 'dug go/ /</text></item>
<item><p>65a1</p><section>mdo sde</section><text>de nas bcom ldan 'das kyis de dag gi rkyen du 'tsham pa'i chos bstan nas cang mi gsung bar bzhugs so/ /de nas khyim bdag nor can dang / de'i chung mas bcom ldan 'das kyi gtam mjug rdzogs par rig nas/ khye'u'i lag pa nas bzung ste 'gro'o</text></item>
<item><p>65a2</p><section>mdo sde</section><text>zhes byas na/ khye'u de bcom ldan 'das kyi thad nas dbral bar ma nus so/ /de nas pha ma gnyis kyis bsams pa/ bcom ldan 'das bdag cag gi khyim du spyan drangs dang / thabs des na 'di bdag gis khyim du dkrid nus par 'gyur ro snyam nas/ bcom ldan</text></item>
<item><p>65a3</p><section>mdo sde</section><text>'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /dgung bdun gyi bar du bcom ldan 'das bdag cag gi khyim du bshos gsol bar ci gnang zhes byas so/ /de nas bcom ldan 'das kyis khyim bdag de la cang mi gsung</text></item>
<item><p>65a4</p><section>mdo sde</section><text>bas gnang ngo / /de nas khyim bdag des bcom ldan 'das kyis cang mi gsung bas gnang bar rig nas/ chung ma la smras pa/ bzang mo song la bcom ldan 'das kyi zhal zas sta gon gyis shig /bdag ni khye'u dang lhan cig tu 'dug go zhes byas nas/ khyim bdag</text></item>
<item><p>65a5</p><section>mdo sde</section><text>ni khye'u de dang lhan cig tu rgyal bu rgyal byed kyi tshal du mtshan mo dgongs mal btab bo/ /chung mas kyang de nyid kyi mtshan mo bza' ba dang / bca' ba gtsang ma bzang po mang po sbyar nas/ nang par sngar langs te gdan bshams nas/ chu ra bkang ste bzhag nas/ bcom</text></item>
<item><p>65a6</p><section>mdo sde</section><text>ldan 'das la phrin gyis gdugs tshod bskul ba/ btsun pa gdugs tshod la bab ste bshos lags na/ bcom ldan 'das kyis da de'i dus la bab par dgongs te gshegs su gsol zhes bskul te/ de nas bcom ldan 'das snga dro sham thabs dang chos gos gsol te/</text></item>
<item><p>65a7</p><section>mdo sde</section><text>lhung bzed bsnams nas/ dge slong mang pos zham ring byas te/ dge slong gi dge 'dun gyis mdun du bdar nas/ khyim bdag de'i bkad sa ga la ba der gshegs te byon nas/ bcom ldan 'das dge slong gi dge 'dun gyi gung la gdan bshams pa la bzhugs</text></item>
<item><p>65b1</p><section>mdo sde</section><text>so/ /de nas khyim bdag des sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te/ ci bzhed pa bstabs nas/ bcom ldan 'das bshos gsol</text></item>
<item><p>65b2</p><section>mdo sde</section><text>zin te/ bstsang sder ni gyu phyag ni bcabs par rig nas/ stan ches dma' ba zhig blangs te/ chos mnyan pa'i phyir 'khor dang bcas te/ bcom ldan 'das kyi spyan sngar 'khod do/ /de nas bcom ldan 'das kyis de dag gi bsam pa dang / bag la nyal dang / khams dang /</text></item>
<item><p>65b3</p><section>mdo sde</section><text>shes pa dang / rang bzhin thugs su chud nas/ de dag dang 'thun pa'i chos bstan te/ des na khyim bdag de 'khor dang bcas pas/ stan de dag nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras</text></item>
<item><p>65b4</p><section>mdo sde</section><text>bu mngon sum du byas so/ /de ltar bden pa mthong nas/ khye'u des pha ma gnyis la gsol te/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu</text></item>
<item><p>65b5</p><section>mdo sde</section><text>'byung ba dang / bsnyen par rdzogs shing / dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par rdzogs par mdzad</text></item>
<item><p>65b6</p><section>mdo sde</section><text>nas/ de la lung yang phog ste/ des kyang brtson pa dang bsgrub pa dang / 'bad pas nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/</text></item>
<item><p>65b7</p><section>mdo sde</section><text>nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa ma rig pa'i sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang / nye</text></item>
<item><p>66a1</p><section>mdo sde</section><text>dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das byis pa stong phrag du mas mthong yang su yang 'di kho na ltar bcom</text></item>
<item><p>66a2</p><section>mdo sde</section><text>ldan 'das la mjal bar mi bgyid lags so/ /bcom ldan 'das kyis bka' stsal pa/ khye'u 'di ni nga'i 'das ma thag pa'i tshe rabs lnga brgyar bur gyur pas na/ sngon gyi bag chags de kho nas 'dis nga la mjal bar byed do/ /gsol pa/ khye'u 'dis las ci bgyis na</text></item>
<item><p>66a3</p><section>mdo sde</section><text>las de'i rnam par smin pas phyug cing nor mang la longs spyod che ba'i rigs su skyes te/ 'di gzugs bzang zhing blta na sdug la mdzes par gyur la/ 'dis bcom ldan 'das kyang mnyes par bgyis nas/ mi mnyes par mi bgyis te/ bcom ldan 'das kyi bstan pa la rab</text></item>
<item><p>66a4</p><section>mdo sde</section><text>tu byung nas nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa btsun pa 'dis smon lam gang du btab lags/ bcom ldan 'das kyis</text></item>
<item><p>66a5</p><section>mdo sde</section><text>bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo bzhi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i</text></item>
<item><p>66a6</p><section>mdo sde</section><text>kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ der gang gi tshe yang dag par rdzogs pa'i sangs rgyas 'khor ba 'jig gis/ bla na med pa'i ye shes brnyes nas/ rgyal po'i pho</text></item>
<item><p>66a7</p><section>mdo sde</section><text>brang mdzes ldan du gshegs pa de'i tshe/ rgyal po mdzes pas yang dag par rdzogs pa'i sangs rgyas 'khor ba 'jig gi phyir/ gtsug lag khang rnam pa thams cad yongs su rdzogs pa zhig byas nas/ yang dag par rdzogs pa'i sangs rgyas 'khor ba 'jig la</text></item>
<item><p>66b1</p><section>mdo sde</section><text>phul lo/ /rgyal po mdzes pa de'i lugs kyis na/ nyin gcig bzhin du 'khor dang bcas te/ gtsug lag khang du 'gro zhing gtsug lag khang gi byi dor byed do/ /de nas phyi zhig na rgyal po mdzes pa de gtsug lag khang du song ba las bya ba zhig byung nas des bu thu bo bskos</text></item>
<item><p>66b2</p><section>mdo sde</section><text>te/ deng khyod kyis gtsug khang gi byi dor gyis shig ces bsgo nas rgyal po song ngo / /de nas rgyal po'i bu 'khor dang bcas pa gtsug lag khang gi byi dor byed pa la zhugs pa las/ yang dag par rdzogs pa'i sangs rgyas 'khor ba 'jig gis ci nas rgyal po'i bu de nyi</text></item>
<item><p>66b3</p><section>mdo sde</section><text>ma nub kyi bar du yang / gtsug lag khang gi byi dor byed mi nus pa de lta bur byin gyis brlabs nas/ de gtsug lag khang de nyid du dgongs mal btab bo/ /des der dgongs mal btab nas/ dge slong rnams cho 'phrul dag byed pa yang mthong / brgya byin dang /</text></item>
<item><p>66b4</p><section>mdo sde</section><text>tshangs pa la sogs pa 'ong ba yang mthong ngo / /de nas de mthong ma thag tu de bcom ldan 'das la shin tu dga' bar gyur nas/ gtsug khang de nyid na dge slong dag gi rim gro byed pa la brtson par gyur te/ phyir grong khyer du 'gro mi 'dod par gyur to/ /de der lo lnga stong gi</text></item>
<item><p>66b5</p><section>mdo sde</section><text>bar du dge slong rnams la rim gro byed cing 'dug ste/ byams pa'i ting nge 'dzin kyang bskyed nas/ des tshe gcig tu skyabs su 'gro ba dang / bslab pa'i gzhi rnams bsrungs nas/ 'chi kar smon lam btab pa/ dge ba'i rtsa ba 'dis na bdag gang dang gang du skye bar</text></item>
<item><p>66b6</p><section>mdo sde</section><text>'gyur ba de dang der gzugs bzang zhing blta na sdug la mdzes par gyur cig /bdag gis ston pa 'di lta bu mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid</text></item>
<item><p>66b7</p><section>mdo sde</section><text>mngon sum du byed par gyur cig ces byas so/ /dge slong dag ji snyam du sems/ de'i tshe rgyal po'i bur gyur pa gang yin pa de ni khye'u 'di kho na yin te/ des der yang dag par rdzogs pa'i sangs rgyas 'khor ba 'jig gi nyan thos kyi dge 'dun rnams la bkur sti byas nas/</text></item>
<item><p>67a1</p><section>mdo sde</section><text>smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang / shugs mnyam pa</text></item>
<item><p>67a2</p><section>mdo sde</section><text>dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas la nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas so/ /des der byams pa bsgoms</text></item>
<item><p>67a3</p><section>mdo sde</section><text>pa'i las de'i rnam par smin pa des ni gang dang gang du skyes pa de dang der gzugs bzang zhing blta na sdug la mdzes par gyur to/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/ der 'dis tshe gcig tu tshangs par spyod pa spyad de/ dbang</text></item>
<item><p>67a4</p><section>mdo sde</section><text>po rnams yongs su smin par byas pa des na da ltar rnam par grol bar gyur to// //mi rgod ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa nas/ rgyal po'i khab kyi bar mtshams na/ shing sA la'i nags khung na/ mi rgod lnga brgya tsam</text></item>
<item><p>67a5</p><section>mdo sde</section><text>zhig khro zhing gnas te/ de dag de na 'khod pas skye bo mang po kha 'dog par byed do/ /de nas phyi zhig na der 'gron po mang po dag cig bcom nas/ tshong pa rnams rgyal po gsal rgyal gyi thad du dong ste/ rgyal po la gsol nas/ rgyal po gsal rgyal gyis bu 'phags skyes po</text></item>
<item><p>67a6</p><section>mdo sde</section><text>dpung gi tshogs yan lag bzhi dang ldan pa bsgrogs te/ der btang nas des mi rgod lnga brgya po de dag gson por bzung ste 'ong nas/ rgyal po gsal rgyal la phul lo/ /de nas rgyal po gsal rgyal gyis mi rgod lnga brgya gsod du btang ste/ gshed ma rnams kyis mi rgod lnga</text></item>
<item><p>67a7</p><section>mdo sde</section><text>brgya po de dag bsad pa'i sar khrid pa na/ sangs rgyas bcom ldan 'das bgrod pa gcig pu'i lam ston pa rnam pa gnyis kyi shes bya dang / ye shes la mnga' brnyes pa/ ma 'dres pa'i dran par nye bar bzhag pa gsum la mkhas pa/ mi 'jigs pa bzhis mi 'jigs pa/</text></item>
<item><p>67b1</p><section>mdo sde</section><text>'gro ba lngar 'gro ba las rnam par grol ba skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang</text></item>
<item><p>67b2</p><section>mdo sde</section><text>ldan pa/ /yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su</text></item>
<item><p>67b3</p><section>mdo sde</section><text>ni gnod pa dang ldan/ su ni phongs shing nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du</text></item>
<item><p>67b4</p><section>mdo sde</section><text>bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su</text></item>
<item><p>67b5</p><section>mdo sde</section><text>smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs</text></item>
<item><p>67b6</p><section>mdo sde</section><text>yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis mi rgod lnga brgya 'dul ba'i dus la bab par dgongs nas/ rgyal bu rgyal byed kyi tshal nas mi snang bar gyur te/ rgyal po'i khab</text></item>
<item><p>67b7</p><section>mdo sde</section><text>tu gshegs so/ /de nas rgyal po gsal rgyal gyis thag ring po zhig nas bcom ldan 'das mthong ngo / /mthong nas kyang bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la 'di skad</text></item>
<item><p>68a1</p><section>mdo sde</section><text>ces gsol to/ /bcom ldan 'das ci la gshegs lags/ bcom ldan 'das kyis bka' stsal pa/ rgyal po chen po rigs kyi bu lnga brgya po de rnams ma bsad par thong shig /rgyal pos gsol pa/ gal te rab tu byung na btang bar 'tshal lo zhes</text></item>
<item><p>68a2</p><section>mdo sde</section><text>gsol nas/ de nas rgyal po gsal rgyal gyis mi rgod lnga brgya po de dag phyir zlog ste/ bcom ldan 'das la phul lo/ /de nas bcom ldan 'das kyis de rnams rgyal bu rgyal byed kyi tshal du khrid nas rab tu phyung ste/ bsnyen par rdzogs par mdzad nas/ de dag la</text></item>
<item><p>68a3</p><section>mdo sde</section><text>lung yang phog ste/ de dag gis kyang brtson pa dang / bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis bcom ldan 'das la gsol pa/ btsun pa bcom ldan 'das kyis mi rgod lnga brgya</text></item>
<item><p>68a4</p><section>mdo sde</section><text>srog phangs pa stsal te/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas rigs kyi bu lnga brgya po 'di rnams</text></item>
<item><p>68a5</p><section>mdo sde</section><text>srog phangs pa byin te/ ci ltar bsam gtan bzhi dang mngon par shes pa lnga la bkod pa de nyon cig /dge slong dag sngon byung ba 'das pa'i dus na/ yul bi de ha zhes bya ba na/ rgyal po dbang chen sde zhes bya ba rgyal po byed de/ de nas phyi zhig na rgyal po des dpung gi tshogs</text></item>
<item><p>68a6</p><section>mdo sde</section><text>yan lag bzhi go bskon nas bshor du song ba las/ rgyal po de la blon po lnga brgyas glags btsal te/ de dag gis bsams pa/ da ni rgyal po 'di bdag gi lag na 'dug gis/ 'di 'dug pa kho na'i tshe/ bdag cag gis 'di bsad do snyam mo/ /'jig rten</text></item>
<item><p>68a7</p><section>mdo sde</section><text>pa dag ni dgra dang zin gyi nang du 'dug ste/ der gzhan dag gis rgyal po la sbran nas de thos ma thag tu rgyal po dbang chen sdes blon po lnga brgya po de dag gsod du btang ste/ de dag gshed ma rnams kyis khrid nas/ nags khrod cig tu zhugs te bsad ces byas pa las/ nags</text></item>
<item><p>68b1</p><section>mdo sde</section><text>khrod de na drang srong zhig gnas te/ drang srong des blon po lnga brgya po de dag rgyal po dbang chen sde la gtong du bcug nas/ dka' thub kyi gnas su khrid de rab tu byung ngo / /rab tu phyung nas de dag gis kyang bsam gtan bzhi dang / mngon par shes pa lnga bskyed do/ /dge</text></item>
<item><p>68b2</p><section>mdo sde</section><text>slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe blon po lnga brgya por gyur pa gang yin pa de dag ni rigs kyi bu lnga brgya po 'di dag kho na yin te/ de'i tshe yang de dag gsod du btang ba</text></item>
<item><p>68b3</p><section>mdo sde</section><text>las ngas srog phangs pa byin te/ bsam gtan bzhi dang / mngon par shes pa lnga la bkod do/ /da ltar yang 'di rnams ngas srog phangs pa byin nas/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par</text></item>
<item><p>68b4</p><section>mdo sde</section><text>rdzogs pa'i sangs rgyas 'od srung gi bstan pa la 'di rnams rab tu byung nas/ 'di rnams kyis der tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //sha za zhes bya ba ni/ gleng</text></item>
<item><p>68b5</p><section>mdo sde</section><text>gzhi rgyal po'i khab na bzhugs te/ de'i tshe mnyan du yod pa dang / rgyal po'i khab kyi bar mtshams na sha za stong gnas te/ de dag gis de phyogs su 'drul bcad de/ yul ma ga d+hA dang yul ko sa la'i skye bo mang po kha 'dog par byed do/ /de nas rgyal po gsal</text></item>
<item><p>68b6</p><section>mdo sde</section><text>rgyal gyis rgyal po gzugs can snying po la pho nyas bzlugs te/ mnyan du yod pa dang rgyal po'i khab kyi bar mtshams na/ sha za stong gnas te/ de dag de na 'khod pas/ yul gnyis la gnod pa chen po byed pa khyod kyis shes sam/ bcom ldan 'das kyang khyod kyi</text></item>
<item><p>68b7</p><section>mdo sde</section><text>khams na bzhugs na/ sha za de rnams kyi phyir khyod kyis bcom ldan 'das la gsol ba'i rigs so zhes spring ngo / /de nas de thos ma thag tu rgyal po gzugs can snying po bcom ldan 'das ga la ba der song ste phyin nas/ bcom ldan 'das kyi zhabs la mgo bos</text></item>
<item><p>69a1</p><section>mdo sde</section><text>phyag 'tshal te/ phyogs gcig tu 'dug go/ /phyogs gcig tu 'dug nas/ bcom ldan 'das kyis rgyal po gzugs can snying po la chos kyi gtam gyis yang dag par bstan/ yang dag par 'dzin du bcug /yang dag par gzengs bstod/</text></item>
<item><p>69a2</p><section>mdo sde</section><text>yang dag par dga' bar mdzad de/ chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas/ cang mi gsung bar bzhugs so/ /de nas rgyal po gzugs can</text></item>
<item><p>69a3</p><section>mdo sde</section><text>snying pos/ bcom ldan 'das kyi gtam gyi mjug rdzogs par rig nas/ stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun</text></item>
<item><p>69a4</p><section>mdo sde</section><text>pa bcom ldan 'das kyis klu ma rungs pa dag dga' bo dang nye dga' la sogs pa yang btul/ gnod sbyin ma rungs pa 'brog gnas la sogs pa yang btul na/ yul ma ga d+hA dang / ko sa la gnyis kyi bar mtshams na/ sha za'i tshogs chen po gnas te/ de dag</text></item>
<item><p>69a5</p><section>mdo sde</section><text>de na 'khod pas skye bo mang po la gnod pa bgyid na/ bcom ldan 'das kyis sha za'i tshogs de dag la thugs brtse ba'i slad du 'dul bar gsol/ de nas bcom ldan 'das kyis rgyal po gzugs can snying po la cang mi gsung bas gnang ngo / /de nas rgyal po gzugs</text></item>
<item><p>69a6</p><section>mdo sde</section><text>can snying pos bcom ldan 'das kyis cang mi gsung bas gnang bar rig nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas bcom ldan 'das kyis sha za de rnams 'dul ba'i dus la bab par gzigs nas/</text></item>
<item><p>69a7</p><section>mdo sde</section><text>rgyal po'i khab nas mi snang bar gyur te/ sA la'i nags khung sha za rnams kyi 'dab tu gshegs so/ /de nas sha za de rnams kyis thag ring po zhig nas/ sangs rgyas bcom ldan 'das mthong ngo / /mthong nas kyang gzugs mi sdug par bsgyur te/ shugs chen pos bcom ldan</text></item>
<item><p>69b1</p><section>mdo sde</section><text>'das kyi thog tu brgyugs so/ /de nas bcom ldan 'das kyis 'jig rten pa'i thugs bskyed de/ kye ma rgyal po chen po rnam thos kyi bu gnod sbyin che bar grags so cog dang lhan cig tu nga la blta ba'i phyir 'ongs na legs so snyam du dgongs nas/ bcom ldan 'das kyis thugs bskyed</text></item>
<item><p>69b2</p><section>mdo sde</section><text>ma thag tu rgyal po chen po rnam thos kyi bu/ gnod sbyin che bar grags so cog dang lhan cig tu bcom ldan 'das ga la ba der song ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /de nas rgyal po chen po rnam thos kyi</text></item>
<item><p>69b3</p><section>mdo sde</section><text>bu dang / gnod sbyin che bar grags so cog gzhan dag gis sha za'i tshogs rnams gtses nas de dag 'jigs shing skrag ste/ phan tshun du 'byer bar brtsams pa las/ bcom ldan 'das kyis de dag 'dul ba'i phyir/ kho ra khor yug nas me lce chen po sprul nas/ de</text></item>
<item><p>69b4</p><section>mdo sde</section><text>dag gis bdag cag nyid me lce chen pos 'khor ba mthong ste/ 'bros kyang ma nus nas/ bcom ldan 'das kyi zhabs drung 'ba' zhig zhi bar mthong ste/ skyabs 'tshol zhing bcom ldan 'das ga la ba der dong ste lhags nas/ bcom ldan 'das la bskor nas 'khod do/ /de</text></item>
<item><p>69b5</p><section>mdo sde</section><text>nas bcom ldan 'das kyis sha za de rnams la bka' stsal pa/ khyod sngon gyi sdig pa mi dge ba'i las kyis sha za'i skye gnas dma' bar skyes la da ltar yang khyed skye bo mang po la gnod par byed na/ 'di nas shi 'phos na khyed kyi 'gro ba ni cir 'gyur/ skye gnas ni ci yin/ 'gro ba'i</text></item>
<item><p>69b6</p><section>mdo sde</section><text>sa ni gang yin/ de dag gis smras pa/ bcom ldan 'das kyis bdag cag la bka' ci stsal/ bcom ldan 'das kyis bka' stsal pa/ da phyin chad sdig pa las bzlog la/ skyabs su 'gro ba dang bslab pa'i gzhi rnams zung shig /sha za rnams kyis gsol pa/ bcom ldan</text></item>
<item><p>69b7</p><section>mdo sde</section><text>'das kyis bdag cag la bka' ci skad stsal ba de bzhin du 'tshal lo zhes gsol nas/ sha za de rnams kyis skyabs su 'gro ba dang / bslab pa'i gzhi rnams blangs te/ de phyin cad sdig pa'i las spangs so/ /de nas bcom ldan 'das kyis de dag la de dag dang 'tsham pa'i</text></item>
<item><p>70a1</p><section>mdo sde</section><text>chos bstan nas/ shing sA la'i nags khung nas mi snang bar gyur te/ 'od ma'i tshal du gshegs so/ /sha za de rnams kyang bla na med pa'i lam la gnas par gyur nas/ phan tshun 'drul ba rnams la chu sbyin par byed do/ /kha zas kyang sbyin par byed do/ /</text></item>
<item><p>70a2</p><section>mdo sde</section><text>lam stor ba rnams la yang lam ston par byed do/ /de nas yul kA shi dang / yul ko sa la'i mi rnams ngo mtshar du gyur to/ /bcom ldan 'das kyis 'di ltar 'dul bar dka' ba 'di dag btul lo/ /zhes 'dzer to/ /de nas dge slong rnams kyis sangs rgyas bcom ldan</text></item>
<item><p>70a3</p><section>mdo sde</section><text>'das la gsol pa/ btsun pa bcom ldan 'das kyis sha za 'di dag kyang btul te/ skyabs su 'gro ba dang / bslab pa'i gzhi rnams kyang 'dzin du stsal la/ skye bo phal po che la yang sman btags pa la gzigs/ bcom ldan 'das kyis bka' stsal pa/ da ltar</text></item>
<item><p>70a4</p><section>mdo sde</section><text>'ba' zhig ma yin te/ 'das pa'i dus na yang ngas 'di rnams sdig pa'i las las bzlog ste/ ci ltar dge ba bcu'i las kyi lam la bkod pa de nyon cig /dge slong dag sngon byung ba 'das pa'i dus na/ sa phyogs 'di nyid na sha za'i tshogs chen po gnas gnas te/ de dag</text></item>
<item><p>70a5</p><section>mdo sde</section><text>'di na gnas pas yul kA shi dang / ko sa la'i mi rnams ma rungs par byed pa las/ rgyal po'i khab kyi grong khyer na dka' thub kyi gnas zhig na drang srong zhig gnas te/ skye bo mang po de dag gis sha za de dag gdul ba'i phyir drang srong de la gsol ba btab nas/ drang srong des</text></item>
<item><p>70a6</p><section>mdo sde</section><text>sha za de dag btul te/ dge ba bcu'i las kyi lam la bkod do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe sha zar gyur pa gang yin pa de dag ni/ sha za 'di dag kho na</text></item>
<item><p>70a7</p><section>mdo sde</section><text>yin te/ de'i tshe yang ngas 'di dag btul te/ dge ba bcu'i las kyi lam la bkod do/ /da ltar yang ngas 'di dag sdig pa'i las las bzlog ste/ dge ba bcu'i las kyi lam la bkod do// //las brgya tham pa/ bam po sum cu gsum pa/ dbang</text></item>
<item><p>70b1</p><section>mdo sde</section><text>po'i mgo zhes bya ba ni/ gleng gzhi rgyal po'i khab na bzhugs te/ de'i tshe yul yangs pa can na/ 'phong gi slob dpon dbang po'i mgo zhes bya ba 'phong gi rig pa thams cad kyi mthar phyin pa zhig gnas pa des/ lits+tsha bI lnga brgya la 'phong gi rig pa bslabs nas/ de</text></item>
<item><p>70b2</p><section>mdo sde</section><text>dag kyang de la mthar phyin par gyur te/ stobs po cher yang gyur to/ /de nas phyi zhig na rgyal po'i khab na gnas pa rnams dang / yangs pa can na gnas pa rnams 'gras par gyur te/ rgyal po'i khab na gnas pa rnams kyis dpung gi tshogs yan lag bzhi go bskon nas/ g.yul</text></item>
<item><p>70b3</p><section>mdo sde</section><text>'gyed pa'i phyir yangs pa can na gnas pa rnams kyi steng du drangs so/ /de nas 'phong gi slob dpon dbang po'i mgos/ rgyal po'i khab na gnas pa rnams kyis g.yul 'gyed pa'i phyir/ bdag cag gi steng du drangs so zhes thos so/ /thos nas kyang g.yul 'gyed pa'i phyir</text></item>
<item><p>70b4</p><section>mdo sde</section><text>'khor lnga brgya dang chas te/ rgyal po'i khab kyi dmag gi steng du drangs so/ /de dag gis drangs nas skye bo mang po kha btag ste/ de nas rgyal po'i khab kyi dmag mi rnams 'bros so/ /de bzhin du lan gnyis lan gsum nas lan lnga'i bar du rgyal po'i khab kyi skye bo mang po rnams</text></item>
<item><p>70b5</p><section>mdo sde</section><text>kha btag go/ /de nas 'phong gi slob dpon dbang po'i mgos mi lnga stong mda' 'phangs te bsad do zhes thog thag tu grags so/ /de nas phyi zhig na rgyal po'i khab na gnas pa'i mi rnams kyis bcom ldan 'das la gsol te/ btsun pa dbang po'i mgo de ni bdag cag gi dgra ma</text></item>
<item><p>70b6</p><section>mdo sde</section><text>lags pa'i dgra/ 'gran zla ma lags pa'i 'gran zla lags te/ btsun pa des ni mi lnga stong tsam kha btag lags na/ bcom ldan 'das kyis thugs brtse ba'i slad du/ dbang po'i mgo 'dul bar gsol zhes byas so/ /de nas bcom ldan 'das kyis rgyal po'i khab kyi</text></item>
<item><p>70b7</p><section>mdo sde</section><text>mi rnams la cang mi gsung bas gnang ngo / /de nas rgyal po'i khab kyi mi rnams kyis bcom ldan 'das kyis cang mi gsung bas gnang bar rig nas bcom ldan 'das kyi thad nas dong ngo / /de nas bcom ldan 'das rgyal po'i khab nas mi snang bar gyur te/ yangs pa can du gshegs</text></item>
<item><p>71a1</p><section>mdo sde</section><text>nas/ bcom ldan 'das kyis ci nas phyin cad dbang po'i mgo 'phong mi shes pa de lta bur byin gyis brlabs nas/ de rmongs par gyur te/ ci'i phyir bdag 'di kho na ltar ma rung bar gyur snyam mo/ /de nas des ci ltar bcom ldan 'das rgyal po'i khab na bzhugs</text></item>
<item><p>71a2</p><section>mdo sde</section><text>bzhugs pa las/ dgyes bzhin du yangs pa can du gshegs pa thos nas/ des bsams pa bcom ldan 'das ni thams cad mkhyen pa thams cad gzigs pa yin pas na/ ci'i phyir bdag 'phong gi rig pa mi shes par gyur pa thugs su chud do snyam nas/ bcom ldan 'das</text></item>
<item><p>71a3</p><section>mdo sde</section><text>ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / shes pa dang / rang bzhin thugs su chud nas/ de dang</text></item>
<item><p>71a4</p><section>mdo sde</section><text>'thun pa'i chos bstan te/ des na dbang po'i mgos stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas/ stan las langs te bla gos phrag pa gcig tu</text></item>
<item><p>71a5</p><section>mdo sde</section><text>gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/</text></item>
<item><p>71a6</p><section>mdo sde</section><text>bdag kyang bcom ldan 'das kyi thad du tshangs par spyod pa spyad par 'tshal lo/ /bcom ldan 'das kyis bka' stsal pa/ dbang po'i mgo re zhig slob ma rnams la sbron cig dang / de'i 'og tu khyod rab tu byung ba dang / bsnyen par rdzogs shing dge slong gi dngos por bya ba ni</text></item>
<item><p>71a7</p><section>mdo sde</section><text>sla'o/ /des gsol pa/ bcom ldan 'das kyis bka' stsal pa de bzhin du 'tshal lo zhes gsol nas/ bcom ldan 'das kyi thad nas song ste/ de yangs pa can du song nas/ lits+tsha bI lnga brgya po rnams ci nas de dag thams cad rab tu 'byung bar 'dod par 'gyur ba</text></item>
<item><p>71b1</p><section>mdo sde</section><text>de lta bu'i chos bstan to/ /de nas de rnams kyis pha ma la gsol te/ dbang po'i mgo dang lhan cig tu bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan</text></item>
<item><p>71b2</p><section>mdo sde</section><text>'das kyis de dag gi bsam pa dang / bag la nyal dang / khams dang / shes pa dang / rang bzhin thugs su chud nas/ de dang 'thun pa'i chos bstan te/ des na lits+tsha bI lnga brgya po de rnams kyis stan de nyid la 'khod bzhin du 'jig tshogs la lta ba'i ri'i rtse mo mthon po nyi</text></item>
<item><p>71b3</p><section>mdo sde</section><text>shu ye shes rdo rjes bcom nas/ rgyun du zhugs pa'i 'bras bu mngon sum du byas te/ de rnams kyis bden pa mthong nas/ stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la</text></item>
<item><p>71b4</p><section>mdo sde</section><text>'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom</text></item>
<item><p>71b5</p><section>mdo sde</section><text>ldan 'das kyis de rnams la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de dag la lung yang phog ste/ de dag gis kyang brtson pa dang / bsgrub pa dang / 'bad pas nyon mongs pa thams cad spangs nas/ dgra bcom pa nyid mngon</text></item>
<item><p>71b6</p><section>mdo sde</section><text>sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis dbang po'i mgo la brten nas/ lits+tsha bI lnga brgya bcom ldan 'das kyi bstan pa la rab tu byung nas/ nyon mongs pa thams cad spangs te/ dgra</text></item>
<item><p>71b7</p><section>mdo sde</section><text>bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang dbang po'i mgo la sogs pa lits+tsha bI lnga brgya po 'di rnams ngas sdig pa las bzlog ste/ ci ltar dge ba bcu'i las kyi lam</text></item>
<item><p>72a1</p><section>mdo sde</section><text>la bkod pa de nyon cig /dge slong dag sngon byung ba 'das pa'i dus na/ grong khyer gru 'dzin ces bya ba na/ rgyal po dbang chen zhes bya ba rgyal po byed do/ /de nas phyi zhig na rgyal po de'i btsun mo la bu chags nas/ de zla ba dgu'am bcu lon pa dang / khye'u gzugs</text></item>
<item><p>72a2</p><section>mdo sde</section><text>bzang zhing blta na sdug la mdzes pa/ mdog bzang ba gser gyi mdog can/ mgo bo gdugs ltar 'dug pa lag pa ring ba/ dpral ba'i dbyes che ba/ sna mtho ba sna legs pa/ smin ma stug pa zhig btsas so/ /de nas de'i btsas ston rgyas par byas nas/ khye'u 'di'i ming</text></item>
<item><p>72a3</p><section>mdo sde</section><text>ji skad gdags zhes ming 'dogs par byed de/ khye'u 'di dbang chen gyi bu yin pas na/ khye'u 'di'i ming dbang chen sde zhes gdags so zhes zer ro/ /de nas khye'u dbang chen sde 'o ma dang / zho dang / mar dang / zhun mar dang / mar gyi nying gus bskyed bsrings te/ de gang gi tshe cher skyes</text></item>
<item><p>72a4</p><section>mdo sde</section><text>pa de'i tshe/ khye'u de yi ge slob tu bcug ste/ rgyal rigs spyi bo nas dbang bskur ba'i rgyal po rnams kyi bzo'i gnas dang / las kyi gnas tha dad pa 'di lta ste/ glang po che zhon pa dang / rta zhon pa dang / mtshon cha bcang ba dang / 'phong dang / mdun du bsnur ba dang / phyir</text></item>
<item><p>72a5</p><section>mdo sde</section><text>bsnur ba dang / g.yul las thar bar bya ba dang / lcags kyus gzung ba dang / zhags pas gzung ba dang / mda' bo che 'phang ba dang / rdo rje rtse gcig pa 'phang ba dang / mtshon rtse gcig pas gdab pa dang / 'khor lo 'phang ba dang / gcad pa dang / gsheg pa dang / lag</text></item>
<item><p>72a6</p><section>mdo sde</section><text>pas gzung ba dang / rkang pa'i stabs dang / mgo bo bskyab pa dang / rgyang mar 'phang ba dang / sgra grag par phog pa dang / gnad du phog pa dang / ma tshor bar phog pa dang / gdon mi za bar phog par bya ba dang / tshabs cher gtang ba rnams kyang bslabs nas/ gnas lnga la byang bar gyur</text></item>
<item><p>72a7</p><section>mdo sde</section><text>to/ /de nas des bltas na/ pha dang blon po lnga brgya po de rnams chos ma yin pas rgyal po byas nas/ des bsams pa bdag gis rgyal srid btang la dka' thub kyi nags tshal du 'gro bar bya'o snyam ste/ pha ma la gsol nas nags 'dab tu gnas bcas so/ /de nas phyi zhig na de'i</text></item>
<item><p>72b1</p><section>mdo sde</section><text>pha shi'o/ /de shi nas nyi 'og gi rgyal po dag gis yul du gnod pa byed pa la zhugs nas/ blon po rnams kyis bsams pa/ bdag cag jo bo med pa'i phyir nyi 'og gi rgyal po dag gis gnod pa byed kyis/ rgyal po'i sras spyan drangs te/ rgyal sar gzhug go snyam nas rgyal po'i bu</text></item>
<item><p>72b2</p><section>mdo sde</section><text>de'i thad du blon po chen po song ste/ des rgyal po'i bu la smras pa/ jo bo khyod kyi yab nongs kyis tshur gshegs/ yab kyi rgyal srid bzhes su gsol/ des smras pa gal te khyod dge ba bcu'i las kyi lam la gnas par gyur na de'i 'og tu byas pa sleb bo zhes byas nas/ des</text></item>
<item><p>72b3</p><section>mdo sde</section><text>blon po chen po de dge ba bcu'i las kyi lam la gnas par byas so/ /blon po chen po des kyang blon po lnga brgya po de dag dge ba bcu'i las kyi lam la bkod do/ /de nas des rgyal po'i bu de spyan drangs te/ rgyal sar bcug go/ /de nas de der 'ongs pas yul khams na gnas pa'i skye</text></item>
<item><p>72b4</p><section>mdo sde</section><text>bo mang po thams cad dge ba bcu'i las kyi lam la bkod do/ /dge slong dag ji snyam du sems/ de'i tshe rgyal por gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe blon po chen por gyur pa gang yin pa de ni dbang po'i mgo 'di kho na yin no/ /</text></item>
<item><p>72b5</p><section>mdo sde</section><text>de'i tshe blon po lnga brgya por gyur pa gang yin pa de ni lits+tsha bI lnga brgya po 'di dag kho na yin te/ de'i tshe yang ngas dbang po'i mgo 'di kho na la brten nas/ blon po lnga brgya po rnams sdig pa las bzlog ste/ dge ba bcu'i las kyi lam la bkod do/ /da ltar yang ngas lits+tsha bI lnga brgya</text></item>
<item><p>72b6</p><section>mdo sde</section><text>po 'di rnams dbang po'i mgo 'di la brten nas/ sdig pa las bzlog ste/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi bstan pa la 'di dag thams cad rab tu byung nas/</text></item>
<item><p>72b7</p><section>mdo sde</section><text>der 'di rnams kyis tshe gcig tu tshangs par spyod pa spyad de/ dbang po rnams yongs su smin par byas pa des na/ da ltar rnam par grol bar gyur to/ /las brgya tham pa las sdom gyi tshigs su bcad pa dgu pa rdzogs so// //sdom ni/ brgya byin rgyal po rngon pa</text></item>
<item><p>73a1</p><section>mdo sde</section><text>dang / /rmongs pa dang ni bram ze gsum/ /khyab 'jug dang ni 'thab mo klu/ /shi bi gnyis dang kau shAm+bI/ /brgya byin zhes bya ba ni/ sum cu rtsa gsum pa'i lha rnams kyi nang na/ lha'i dbang po brgya byin sum cu rtsa gsum pa'i rgyal srid kyi mnga' bdag byed do/ /</text></item>
<item><p>73a2</p><section>mdo sde</section><text>chos nyid kyis na lha'i bu 'chi 'pho ba'i tshe/ nye ba'i snga ltas lnga 'byung bar 'gyur te/ lha ni rang gi 'od dang ldan pa yin na de'i tshe 'od chung bar 'gyur ro/ /sum cu rtsa gsum pa'i lha rnams kyi gos dang / rgyan rnams dang / gos dang rgyan gyi shing rnams dang / me tog dang 'bras bu'i shing rnams</text></item>
<item><p>73a3</p><section>mdo sde</section><text>rlung gis bskyod na/ yid du 'ong ba'i sgra 'byung ba yin na/ de'i tshe de dag gi sgra yid du mi 'ong ba 'byung bar 'gyur ro/ /lha rnams kyi gos reg na 'jam pa yin na/ de'i tshe de dag gi gos reg na rtsub par 'gyur ro/ /lha rnams kyi lus la dri ma mi chags pa yin na/ de'i tshe de dag</text></item>
<item><p>73a4</p><section>mdo sde</section><text>gi lus la dri ma chags par 'gyur ro/ /lha rnams kyi mig mi 'dzums pa yin na/ de'i tshe de dag gi mig 'dzums par 'gyur ro/ /nye ba'i ltas lnga la ma gtogs pa 'chi 'pho ba'i ltas lnga 'byung bar 'gyur te/ gos rnams la dri ma mi chags pa las dri ma chags par 'gyur ro/ /me</text></item>
<item><p>73a5</p><section>mdo sde</section><text>tog phreng ba rnams mi rnying pa las rnying par 'gyur ro/ /lus las dri nga ba 'byung bar 'gyur ro/ /mchan khung gnyis nas rngul 'byung bar 'gyur ro/ /lha'i bu 'chi 'pho ba na rang gi stan la 'dug mi 'dod par 'gyur ro/ /de nas phyi zhig na lha'i dbang po brgya byin la nye ba'i ltas lnga po rnams</text></item>
<item><p>73a6</p><section>mdo sde</section><text>byung ste/ des nye ba'i ltas de dag byung bar tshor nas/ tshor ma thag tu de shas cher 'jigs pa skyes te/ da su la skyabs su 'gro ba dang / su zhig gis bdag gnas 'di nas shi 'pho bar mi 'gyur bar nus zhig gu snyam mo/ /de nas lha ma yin gyi bu mo bde sogs kyis smras pa/ kau</text></item>
<item><p>73a7</p><section>mdo sde</section><text>shi ka 'dzam bu'i gling du bzhud la/ dge sbyong dang bram ze khong dge ba'i rang bzhin can bkur ba rnams la/ thabs ci zhig gis na bdag gnas 'di nas 'pho bar mi 'gyur zhes rmed cig /de dag nyid la skyabs su bzhud cig /de nas de thos ma thag tu lha'i dbang po brgya byin</text></item>
<item><p>73b1</p><section>mdo sde</section><text>lha ma yin gyi bu mo bde sogs dang lhan cig tu/ sum cu rtsa gsum pa'i lha'i nang nas mi snang bar gyur nas/ 'dzam bu'i gling du 'ongs te/ de dge sbyong dang / bram ze gzhan dang / gzhan dag gi thad du song nas/ thabs ci zhig gis na/ lha'i bu 'chi 'pho bar gyur pa las/ 'chi 'pho bar mi</text></item>
<item><p>73b2</p><section>mdo sde</section><text>'gyur zhes dris na/ de dag gis de nyid la khyod su yin zhes phyir dris so/ /des smras pa/ lha'i dbang po brgya byin yin no/ /de nas de dag gzhi de las dga' ba dang / mchog tu dga' ba skyes te/ bdag cag la lha'i dbang po brgya byin bltar 'ongs pa 'di ni bdag cag gis</text></item>
<item><p>73b3</p><section>mdo sde</section><text>rnyed pa legs par rnyed do zhes zer nas/ de dag de la skyabs su 'gro bar byed do/ /de nas lha'i dbang po brgya byin 'di snyam du sems te/ 'di ltar bdag ni 'di rnams la 'dri bar 'dod cing / skyabs su 'gro bar 'dod pa las/ 'di dag bdag la skyabs su 'gro bar byed na/</text></item>
<item><p>73b4</p><section>mdo sde</section><text>bdag dge sbyong dang bram ze 'di dag lta bu la dri ci dgos snyam nas re thag chad de/ de dag la re ba med par gyur to/ /de nas de'i skabs su byang chub sems dpa' dga' ldan gyi gnas na bzhugs pas/ gzigs pa rnam pa bzhis 'jig rten la gzigs nas 'dod pa la spyod pa'i</text></item>
<item><p>73b5</p><section>mdo sde</section><text>rigs drug tu tshig tu brjod cing kun tu sgra bsgrags te/ grogs po dag nga ni 'dzam bu'i gling du nying mtshams sbyor ba len cing / 'gro ba rnams kyang bdud rtsis tshim par byed kyis/ khyod las su bdud rtsi 'dod pa de dag 'dzam bu'i gling du nying mtshams sbyor ba long shig dang / der</text></item>
<item><p>73b6</p><section>mdo sde</section><text>ngas khyod la bdud rtsi'i bgo bsha' bya'o zhes byas nas/ byang chub sems dpa' yum gyi lhums su nying mtshams sbyor ba blangs so/ /de nas lha'i dbang po brgya byin gyis bsams pa/ bdag cag gis dge sbyong dang bram ze rnams la bsnyen bkur bya ci dgos/ byang chub sems</text></item>
<item><p>73b7</p><section>mdo sde</section><text>dpa' 'di yum gyi lhums su nying mtshams sbyor ba blangs pas na/ de gang gi tshe bltams pa de'i tshe/ bdud rtsi rtogs par 'gyur bas/ de'i 'og tu bdag gis bsnyen bkur bya'o snyam nas/ de'i tshe lha'i bu bzhi de'i srungs mar btang ngo / /bdag nyid kyang dus dus su byang</text></item>
<item><p>74a1</p><section>mdo sde</section><text>chub sems dpa'i thad du srung ba'i phyir 'gro bar byed do/ /bltams pa'i mod la yang bdag nyid kyis blangs so/ /sku cher skyes pa'i tshe yang des skyo ba bskyed do/ /nges par 'byung bar bya ba'i phyir brtson par byas so/ /byang chub kyi snying por yang bsrung ba'i phyir song</text></item>
<item><p>74a2</p><section>mdo sde</section><text>ngo / /de nas gang gi tshe byang chub sems dpas bla na med pa'i ye shes brnyes nas/ lnga sde dang nye ba'i lnga sde dang / grong gi byis pa stod rim lnga bcu dang / bzang sde'i sde tshan rnams btul ba dang / dga' mo dang dga' stobs ma bden pa rnams la bkod pa dang / lteng rgyas 'od srung</text></item>
<item><p>74a3</p><section>mdo sde</section><text>dang / chu klung 'od srung spun rab tu byung ba dang / ga yAr gshegs nas cho 'phrul rnam pa gsum bstan pa dang / 'od ma'i tshal nags khrod du rgyal po gzugs can snying po dang lha brgyad khri dang yul ma ga d+hA'i bram ze dang / khyim bdag stong phrag du ma bden pa rnams la bkod pa</text></item>
<item><p>74a4</p><section>mdo sde</section><text>de'i tshe/ lha'i dbang po brgya byin gyis bsams pa/ da dung 'di ni bdag gis bcom ldan 'das la zhu ba lung bstan pa zhu ba'i dus ma yin no snyam mo/ /de nas gang gi tshe bcom ldan 'das kyis rgyal po gzugs can snying po bden pa rnams la gnas par byas nas/ rgyal po'i</text></item>
<item><p>74a5</p><section>mdo sde</section><text>khab tu gshegs te/ 'od ma'i tshal gzhes nas/ dge slong shA ri'i bu dang / maud gal gyi bu gnyis rab tu phyung ste/ bstan pa rgyas par mdzad nas de'i tshe sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga'</text></item>
<item><p>74a6</p><section>mdo sde</section><text>brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul pa/ rnam par thar pa brgyad la bsam</text></item>
<item><p>74a7</p><section>mdo sde</section><text>gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus drug tu sangs</text></item>
<item><p>74b1</p><section>mdo sde</section><text>rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song</text></item>
<item><p>74b2</p><section>mdo sde</section><text>du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug</text></item>
<item><p>74b3</p><section>mdo sde</section><text>par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod</text></item>
<item><p>74b4</p><section>mdo sde</section><text>par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ bdag gis lha'i dbang po brgya byin</text></item>
<item><p>74b5</p><section>mdo sde</section><text>'khor brgyad khri dang bcas pa bden pa rnams la dgod par bya dgos so snyam du dgongs nas/ rgyal po'i khab nas mi snang bar gyur te/ rgyal po'i khab kyi lho phyogs na/ bram ze'i grong a mra'i nags khrod ces bya ba de'i byang phyogs na/ ri bi de ha'i dbang po'i brag phug tu gshegs nas</text></item>
<item><p>74b6</p><section>mdo sde</section><text>me'i khams la snyoms par zhugs so/ /de'i tshe lha'i dbang po brgya byin gyis bsams pa/ da ni bdag gis bcom ldan 'das la zhu ba lung bstan pa zhu ba'i dus la bab po snyam nas/ lha'i 'khor brgyad khri dang / lha ma yin gyi bu mo bde sogs dang / dri za'i bu zur phud lnga pa dang thabs</text></item>
<item><p>74b7</p><section>mdo sde</section><text>cig tu sum cu rtsa gsum pa'i lha'i nang nas mi snang bar gyur te/ ri bi de ha lar 'khod nas/ der lha'i dbang po brgya byin dang / de ma yin pa'i lha stong phrag du ma'i kha dog gi mthus ri bi de ha thams cad snang ba chen pos khyab par gyur to/ /de nas lha'i dbang po brgya byin dbang po'i brag phug tu</text></item>
<item><p>75a1</p><section>mdo sde</section><text>zhugs nas/ bcom ldan 'das me'i khams la snyoms par zhugs pa mthong ngo / /mthong nas kyang des bsams pa/ sangs rgyas bcom ldan 'das me'i khams la snyoms par zhugs pa las na/ yang bdag bcom ldan 'das la blta ba'i phyir 'gro ba dang blta ba dang</text></item>
<item><p>75a2</p><section>mdo sde</section><text>bsnyen bkur bya ba'i dus la ma bab po snyam nas/ thang cig cang mi zer bar 'dug nas dri za'i bu gtsug phud lnga pa la smras pa/ bu gtsug phud lnga pa khyod kyis bcom ldan 'das sngar bzhengs par byed nus sam/ de ltar byas pa dang / de'i 'og tu bdag cag blta ba'i phyir 'gro ba dang /</text></item>
<item><p>75a3</p><section>mdo sde</section><text>bsnyen bkur bya ba sla bar 'gyur ro/ /gtsug phud lnga pas smras pa/ kau shi ka bdag gis nus ches so zhes smras nas/ g.yog 'khor lnga brgya dang / bai DUr+ya'i pi bang blangs nas/ bcom ldan 'das ga la ba der song ste phyin nas/ gtso bo la 'os pa dang / dgra bcom pa la 'os</text></item>
<item><p>75a4</p><section>mdo sde</section><text>pa'i tshigs su bcad pa de dag gis/ bcom ldan 'das bzhengs su gsol nas/ lha'i dbang po brgya byin ga la ba der song ste phyin nas/ lha'i dbang po brgya byin la 'di skad ces smras so/ /kau shi ka bcom ldan 'das bzhengs lags te/ khyod kyis bcom ldan 'das la blta</text></item>
<item><p>75a5</p><section>mdo sde</section><text>bar 'gro ba dang / bsnyen bkur bya ba'i dus la bab bo/ /de nas bcom ldan 'das kyis dgongs pa/ kye ma dbang po'i brag phug 'di ni dog ches la lha'i 'khor ni mang ches kyis/ ma la bdag gis phug 'di ci nas lha'i dbang po brgya byin 'khor dang bcas pa/ bde blag tu chos</text></item>
<item><p>75a6</p><section>mdo sde</section><text>nyan cing 'khod du yod pa de lta bur byin gyis brlab par bya'o snyam du dgongs nas/ bcom ldan 'das kyis dbang po'i brag phug yangs par byin gyis brlabs so/ /de nas lha'i dbang po brgya byin lha ma yin gyi bu mo bde sogs dang lha brgyad khri dang thabs cig tu bcom ldan 'das ga la ba</text></item>
<item><p>75a7</p><section>mdo sde</section><text>der song ste phyin nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar 'dug nas/ lha'i dbang po brgya byin gyis gtam rgyud snga ma'i don/ bcom ldan 'das la gsol nas/ brgya byin gyis zhu ba zhus pa btsun pa lha rnams dang / mi rnams</text></item>
<item><p>75b1</p><section>mdo sde</section><text>dang lha ma yin rnams dang / klu rnams dang / nam mkha' lding rnams dang / dri za rnams dang / lus tha dad pa gzhan dag kyang rung ste/ de dag gi sbyor ba ci lags/ bcom ldan 'das kyis bka' stsal pa/ kau shi ka lha rnams dang / mi rnams dang / lha ma yin rnams</text></item>
<item><p>75b2</p><section>mdo sde</section><text>dang / klu rnams dang / nam mkha' lding rnams dang / dri za rnams dang / lus tha dad pa gzhan dag kyang rung ste/ de dag gi sbyor ba ni phrag dog dang ser sna yin te/ de dag 'di snyam du kye ma bdag kho na med pa dang / 'gran zla med pa dang / gnod pa med pa dang / 'thab</text></item>
<item><p>75b3</p><section>mdo sde</section><text>mo med pa dang / mtshang 'dru ba med pa dang 'gyed pa med pa dang / rtsod pa med pas gnas par bya'o snyam du mi sems mod kyi/ 'on kyang de dag ni khon dang bcas pa dang / 'gran zla dang bcas pa dang / gnod pa dang bcas pa dang / 'thab mo dang bcas pa dang / mtshang 'dru ba dang bcas</text></item>
<item><p>75b4</p><section>mdo sde</section><text>pa dang / 'gyed pa dang bcas pa dang / rtsod pa dang bcas pa la gnas so/ /brgya byin gyis gsol pa/ btsun pa de ni de lags so/ /de ni de lags te/ lha rnams dang / mi rnams dang / lha ma yin rnams dang / klu rnams dang / nam mkha' lding rnams dang / dri za rnams</text></item>
<item><p>75b5</p><section>mdo sde</section><text>dang / lus tha dad pa gzhan dag kyang rung ste/ de dag gi sbyor ba ni phrag dog dang ser sna lags te/ de dag ni 'di snyam du kye ma bdag kho na med pa dang / 'gran zla med pa dang gnod pa med pa dang / 'thab mo med pa dang / mtshang 'dru ba med pa dang / 'gyed pa med pa dang / rtsod</text></item>
<item><p>75b6</p><section>mdo sde</section><text>pa med par gnas par bya'o/ /snyam du mi sems mod kyi/ 'on kyang de dag ni khon dang bcas pa dang / 'gran zla dang bcas pa dang / gnod pa dang bcas pa dang / 'thab mo dang bcas pa dang / mtshang 'dru ba dang bcas pa dang / 'gyed pa dang bcas pa dang / rtsod pa dang bcas pas</text></item>
<item><p>75b7</p><section>mdo sde</section><text>gnas lags so/ /bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so/ /de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal</text></item>
<item><p>76a1</p><section>mdo sde</section><text>pa la mngon par bstod cing / rjes su yi rangs nas bcom ldan 'das la zhu ba phyi ma zhus pa/ btsun pa phrag dog dang / ser sna'i gzhi ni ci lags/ kun 'byung ba ni ci lags/ rnam pa ni ci lags/ ci las ni skyes lags/ gang mchis na phrag</text></item>
<item><p>76a2</p><section>mdo sde</section><text>dog dang ser sna 'byung bar 'gyur lags/ gang ma mchis na phrag dog dang ser sna 'byung bar mi 'gyur lags/ bcom ldan 'das kyis bka' stsal pa/ kau shi ka phrag dog dang / ser sna'i gzhi ni dga' ba dang / mi dga' ba'o/ /kun 'byung ba ni dga' ba dang mi dga' ba'o/ /</text></item>
<item><p>76a3</p><section>mdo sde</section><text>rnam pa ni dga' ba dang mi dga' ba'o/ /skye ba ni dga' ba dang mi dga' ba ste/ dga' ba dang mi dga' ba yod na/ phrag dog dang ser sna 'byung bar 'gyur la/ dga' ba dang mi dga' ba med na phrag dog dang ser sna 'byung bar mi 'gyur ro/ /brgya byin gyis gsol pa/ btsun pa de</text></item>
<item><p>76a4</p><section>mdo sde</section><text>ni de lags so/ /de ni de lags te/ phrag dog dang ser sna'i gzhi ni dga' ba dang mi dga' ba lags so/ /kun 'byung ba ni dga' ba dang mi dga' ba lags so/ /rnam pa ni dga' ba dang mi dga' ba lags so/ /skye ba ni dga' ba dang mi dga' ba lags te/ dga' ba dang mi khyed la rang lta mchog 'dzin gyi lta ba de ha cang ldan gi/</text></item>
<item><p>76a5</p><section>mdo sde</section><text>dga' ba mchis na/ phrag dog dang ser sna 'byung bar 'gyur la/ dga' ba dang mi dga' ba ma mchis na/ phrag dog dang ser sna 'byung bar mi 'gyur te/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags</text></item>
<item><p>76a6</p><section>mdo sde</section><text>so/ /de nas lha'i dbang po brgya byin gyis bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas bcom ldan 'das la zhu ba phyi ma zhus pa/ btsun pa dga' ba dang mi dga' ba'i gzhi ni ci lags/</text></item>
<item><p>76a7</p><section>mdo sde</section><text>kun 'byung ba ni ci lags/ rnam pa ni ci lags/ ci las ni skyes lags/ gang mchis na dga' ba dang mi dga' ba 'byung bar 'gyur la/ gang ma mchis na dga' ba dang mi dga' ba 'byung bar mi 'gyur ba lags/ bcom ldan 'das kyis bka' stsal pa/ kau shi ka</text></item>
<item><p>76b1</p><section>mdo sde</section><text>dga' ba dang / mi dga' ba'i gzhi ni 'dun pa'o/ /kun 'byung ba ni 'dun pa'o/ /rnam pa ni 'dun pa'o/ /skye ba ni 'dun pa'o/ /'dun pa yod na dga' ba dang mi dga' ba 'byung bar 'gyur la 'dun pa med na dga' ba dang / mi dga' ba 'byung bar mi 'gyur ro/ /brgya byin gyis</text></item>
<item><p>76b2</p><section>mdo sde</section><text>gsol pa/ btsun pa de ni de lags so/ /de ni de lags te/ dga' ba dang mi dga' ba'i gzhi ni 'dun pa lags so/ /kun 'byung ba ni 'dun pa lags so/ /rnam pa ni 'dun pa lags so/ /skye ba ni 'dun pa lags te/ 'dun pa mchis na dga' ba dang mi dga' ba 'byung</text></item>
<item><p>76b3</p><section>mdo sde</section><text>bar 'gyur la/ 'dun pa ma mchis na dga' ba dang mi dga' ba 'byung bar mi 'gyur te/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te the tsom dang bral lags so/ /de nas lha'i dbang po brgya byin gyis/ bcom ldan 'das las</text></item>
<item><p>76b4</p><section>mdo sde</section><text>zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa 'dun pa'i gzhi ni ci lags/ kun 'byung ba ni ci lags/ rnam pa ni ci lags/ ci las ni skyes lags/</text></item>
<item><p>76b5</p><section>mdo sde</section><text>gang mchis na 'dun pa 'byung bar 'gyur la/ gang ma mchis na 'dun pa 'byung bar mi 'gyur lags/ bcom ldan 'das kyis bka' stsal pa/ kau shi ka 'dun pa'i gzhi ni rtog pa'o/ /kun 'byung ba ni rtog pa'o/ /rnam pa ni rtog pa'o/ /skye ba ni rtog pa ste/ rtog pa yod na</text></item>
<item><p>76b6</p><section>mdo sde</section><text>'dun pa 'byung bar 'gyur la/ rtog pa med na 'dun pa 'byung bar mi 'gyur ro/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ 'dun pa'i gzhi ni rtog pa lags so/ /kun 'byung ba ni rtog pa lags so/ /rnam pa ni rtog pa</text></item>
<item><p>76b7</p><section>mdo sde</section><text>lags so/ /skye ba ni rtog pa lags te/ rtog pa yod na 'dun pa 'byung bar 'gyur la/ rtog pa med na 'dun pa 'byung bar mi 'gyur te/ bcom ldan 'das kyis bka' stsal pa'i don 'di bdag gis rtogs nas som nyi las brgal te/ the tsom dang bral lags so/ /de nas</text></item>
<item><p>77a1</p><section>mdo sde</section><text>lha'i dbang po brgya byin gyis bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa rtog pa'i gzhi ni ci lags/ kun</text></item>
<item><p>77a2</p><section>mdo sde</section><text>'byung ba ni ci lags/ rnam pa ni ci lags/ ci las ni skyes lags/ gang mchis na rtog pa 'byung bar 'gyur la/ gang ma mchis na rtog pa 'byung bar mi 'gyur lags/ bcom ldan 'das kyis bka' stsal pa/ kau shi ka rtog pa'i gzhi ni spros pa'o/ /kun 'byung</text></item>
<item><p>77a3</p><section>mdo sde</section><text>ba ni spros pa'o/ /rnam pa ni spros pa'o/ /skye ba ni spros pa ste/ spros pa yod na rtog pa 'byung bar 'gyur la/ spros pa med na rtog pa 'byung bar mi 'gyur ro/ /kau shi ka de ltar na spros pa yod na rtog pa 'byung bar 'gyur ro/ /rtog pa yod na 'dun pa 'byung bar 'gyur ro/ /'dun pa yod na</text></item>
<item><p>77a4</p><section>mdo sde</section><text>dga' ba dang mi dga' ba 'byung bar 'gyur ro/ /dga' ba dang mi dga' ba yod na phrag dog dang ser sna 'byung bar 'gyur ro/ /phrag dog dang ser sna yod na dbyug pa thogs pa dang / mtshon cha thogs pa dang / 'thab pa dang / mtshang 'dru ba dang / 'gyed pa dang rtsod pa dang g.yo byed pa dang</text></item>
<item><p>77a5</p><section>mdo sde</section><text>'drid pa dang chad pas gcod pa dang / zer ba dang / sdig pa mi dge ba'i chos rnam pa du ma 'byung bar 'gyur te/ de ltar na sdug bsngal gyi phung po chen po 'ba' zhig po 'di 'byung bar 'gyur ro/ /de ltar na spros pa med na rtog pa 'byung bar mi 'gyur ro/ /rtog pa med na 'dun pa 'byung</text></item>
<item><p>77a6</p><section>mdo sde</section><text>bar mi 'gyur ro/ /'dun pa med na dga' ba dang mi dga' ba 'byung bar mi 'gyur ro/ /dga' ba dang mi dga' ba med na phrag dog dang ser sna 'byung bar mi 'gyur ro/ /phrag dog dang ser sna med na dbyug pa thogs pa dang / mtshon cha thogs pa dang / 'thab pa dang / mtshang 'dru ba dang /</text></item>
<item><p>77a7</p><section>mdo sde</section><text>'gyed pa dang / rtsod pa dang / g.yo byed pa dang / 'drid pa dang / chad pas gcod pa dang / zer ba dang / sdig pa mi dge ba'i chos rnam pa du ma 'gag par 'gyur te/ de ltar na sdug bsngal gyi phung po chen po 'ba' zhig po 'di 'gag par 'gyur ro/ /lha'i dbang po brgya byin gyis</text></item>
<item><p>77b1</p><section>mdo sde</section><text>gsol pa/ btsun pa de ni de lags so/ /de ni de lags te/ rtog pa'i gzhi ni spros pa lags so/ /kun 'byung ba ni spros pa lags so/ /rnam pa ni spros pa lags so/ /skye ba ni spros pa lags so/ /spros pa mchis na rtog pa 'byung bar 'gyur la/ spros pa ma mchis na rtog pa</text></item>
<item><p>77b2</p><section>mdo sde</section><text>'byung bar mi 'gyur lags so/ /bcom ldan 'das kyis bka' stsal pa'i don 'di bdag gis rtogs nas som nyi las brgal te/ the tsom dang bral lags so/ /de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das</text></item>
<item><p>77b3</p><section>mdo sde</section><text>kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa spros pa 'gag par 'gyur ba'i lam zhes gsung na/ btsun pa spros pa 'gag par 'gyur ba'i lam gang lags/ dge slong lam gang la zhugs na spros pa</text></item>
<item><p>77b4</p><section>mdo sde</section><text>'gag par 'gyur ba'i lam la zhugs pa lags/ bcom ldan 'das kyis bka' stsal pa/ kau shi ka spros pa 'gag par 'gyur ba'i lam ni 'phags pa'i lam yan lag brgyad pa yin te/ 'di lta ste/ yang dag pa'i lta ba dang / yang dag pa'i rtog pa dang / yang dag</text></item>
<item><p>77b5</p><section>mdo sde</section><text>pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin to/ /'di ni spros pa 'gog par 'gyur ba'i lam zhes bya ste/ de lta bu la zhugs pa'i dge slong ni spros pa 'gog</text></item>
<item><p>77b6</p><section>mdo sde</section><text>par 'gyur ba'i lam la zhugs pa zhes bya'o/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam la zhugs pa de ni de lags te/ bcom ldan 'das kyis bka' stsal pa'i don 'di bdag gis rtogs</text></item>
<item><p>77b7</p><section>mdo sde</section><text>nas/ som nyi las brgal te the tsom dang bral lags so/ /de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba</text></item>
<item><p>78a1</p><section>mdo sde</section><text>phyi ma zhus pa/ btsun pa spros pa 'gog par 'gyur ba'i lam la zhugs pa'i dge slong gis so sor thar pa'i sdom pa'i rgyu chos du zhig mchis lags/ bcom ldan 'das kyis bka' stsal pa/ kau shi ka spros pa 'gog par 'gyur ba'i lam la zhugs pa'i dge slong</text></item>
<item><p>78a2</p><section>mdo sde</section><text>gi so sor thar pa'i sdom pa'i rgyu ni chos drug yod de/ drug gang zhe na/ mig gis shes par bya ba'i gzugs rnams dang / rna bas shes par bya ba'i sgra rnams dang / snas shes par bya ba'i dri rnams dang / lces shes par bya ba'i ro rnams dang / lus kyis shes par bya ba'i reg bya</text></item>
<item><p>78a3</p><section>mdo sde</section><text>rnams dang / yid kyis shes par bya ba'i chos rnams so/ /kau shi ka mig gis shes par bya ba'i gzugs rnams la yang bsten par bya ba dang / bsten par bya ba ma yin pa rnam pa gnyis yod de/ de la mig gis shes par bya ba'i gzugs gang yin pa rnams bsgrubs te/</text></item>
<item><p>78a4</p><section>mdo sde</section><text>gnas par bya ba'i 'os ma yin par ngas shes nas/ de dag nges par spang bar bya'o zhes nga zer ro/ /mig gis shes par bya ba'i gzugs gang yin pa rnams bsgrubs te/ gnas par 'os pa ni bsten par bya'o zhes nga zer ro/ /de la de bzhin gshegs pa ni de'i lung ston pa la dus</text></item>
<item><p>78a5</p><section>mdo sde</section><text>mkhyen par bstan to/ /de bzhin du rna bas shes par bya ba'i sgra rnams dang / snas shes par bya ba'i dri rnams dang / lces shes par bya ba'i ro rnams dang / lus kyis shes par bya ba'i reg bya rnams dang / yid kyis shes par bya ba'i chos rnams la yang bsten par bya ba dang / bsten</text></item>
<item><p>78a6</p><section>mdo sde</section><text>par bya ba ma yin pa rnam pa gnyis yod do zhes nga zer ro/ /de la yid kyis shes par bya ba'i chos bsgrubs te/ gnas par bya ba'i 'os ma yin par shes pa gang yin pa de dag ni mngon du nges par spang ba yin no zhes nga zer ro/ /de la yid kyis shes par bya ba'i chos bsgrubs te/</text></item>
<item><p>78a7</p><section>mdo sde</section><text>gnas par bya ba'i 'os yin par shes pa gang yin pa de dag ni/ de'i skabs su de bzhin gshegs pas de bsgrub par bya ba'i lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /lha'i dbang po brgya byin gyis gsol pa/</text></item>
<item><p>78b1</p><section>mdo sde</section><text>btsun pa de ni de lags so/ /de ni de lags te/ spros pa 'gog par 'gyur ba'i lam la zhugs pa'i dge slong gi so sor thar pa'i sdom pa'i rgyu chos drug mchis te/ mig gis shes par bgyi ba'i gzugs rnams dang / rna bas shes par bgyi ba'i sgra rnams dang / snas shes par</text></item>
<item><p>78b2</p><section>mdo sde</section><text>bgyi ba'i dri rnams dang / lces shes par bgyi ba'i ro rnams dang / lus kyis shes par bgyi ba'i reg bya rnams dang / yid kyis shes par bgyi ba'i chos rnams lags te/ de la btsun pa mig gis shes par bya ba'i gzugs rnams la yang bsten par bgyi ba dang / bsten</text></item>
<item><p>78b3</p><section>mdo sde</section><text>par bgyi ba ma lags pa rnam pa gnyis mchis zhes khyod gsung ste/ de mig gis shes par bgyi ba'i gzugs rnams bsgrubs te/ gnas par bgyi ba'i 'os ma lags par shes pa gang lags pa de dag ni/ mngon du nges par spang ba lags so zhes khyod gsung / de la mig</text></item>
<item><p>78b4</p><section>mdo sde</section><text>gis shes par bgyi ba'i gzugs rnams bsgrubs te/ gnas par bgyi ba'i 'os lags par shes pa gang lags pa de dag ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod</text></item>
<item><p>78b5</p><section>mdo sde</section><text>gsung / yid kyis shes par bgyi ba'i chos rnams kyi bar du yang de bzhin du sbyar te/ bcom ldan 'das kyis bka' stsal pa'i don 'di de bzhin du bdag gis rtogs lags te/ mig gis shes par bgyi ba'i gzugs ci lta bu dag bsten na/ mi dge ba'i chos rnams mngon</text></item>
<item><p>78b6</p><section>mdo sde</section><text>par 'phel bar 'gyur la/ dge ba'i chos rnams yongs su 'grib par 'gyur ba de lta bu'i mig gis shes par bgyi ba'i gzugs rnams ni bsten par mi bya'o zhes khyod gsung / mig gis shes par bgyi ba'i gzugs ci lta bu dag bsten na/ mi dge ba'i chos rnams yongs su</text></item>
<item><p>78b7</p><section>mdo sde</section><text>'grib par 'gyur la/ dge ba'i chos rnams mngon par 'phel bar 'gyur ba de lta bu'i mig gis shes par bgyi ba'i gzugs rnams ni bsten par bya'o zhes khyod gsung / de bzhin du rna bas shes par bgyi ba'i sgra rnams dang / snas shes par bgyi ba'i dri rnams dang / lces</text></item>
<item><p>79a1</p><section>mdo sde</section><text>shes par bgyi ba'i ro rnams dang / lus kyis shes par bgyi ba'i reg bya rnams dang / yid kyis shes par bgyi ba'i chos rnams ci lta bu dag bsten na/ mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur</text></item>
<item><p>79a2</p><section>mdo sde</section><text>ba de lta bu yid kyis shes par bgyi ba'i chos rnams ni bsten par mi bya'o zhes khyod gsung / yid kyis shes par bgyi ba'i chos ci lta bu dag bsten na/ mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu yid kyis</text></item>
<item><p>79a3</p><section>mdo sde</section><text>shes par bgyi ba'i chos rnams ni bsten par bya'o zhes khyod gsung ste/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te the tsom dang bral lags so/ /de nas lha'i dbang po brgya byin gyis bcom ldan 'das las zhu ba lung bstan pa</text></item>
<item><p>79a4</p><section>mdo sde</section><text>thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa spros pa 'gog par 'gyur ba'i lam la zhugs pa'i dge slong gis chos du zhig ni spang bar bgyi/ chos du la ni brtson</text></item>
<item><p>79a5</p><section>mdo sde</section><text>par bgyi/ bcom ldan 'das kyis bka' stsal pa/ kau shi ka spros pa 'gog par 'gyur ba'i lam la zhugs pa'i dge slong gis chos gsum ni spang bar bya'o/ /chos gsum la ni brtson par bya'o/ /'di lta ste gang gis rtog par dpyod pa'o/ /kau shi ka tshig la yang</text></item>
<item><p>79a6</p><section>mdo sde</section><text>bsten par bya ba dang / bsten par bya ba ma yin pa rnam pa gnyis yod do zhes nga zer ro/ /de la tshig bsgrubs te/ gnas par bya ba'i 'os ma yin par shes pa gang yin pa de dag ni/ mngon du nges par spang bar bya'o zhes nga zer ro/ /de la tshig bsgrubs te gnas par bya</text></item>
<item><p>79a7</p><section>mdo sde</section><text>ba'i 'os yin par shes pa gang yin pa de dag ni/ de'i skabs su de bzhin gshegs pas de bsgrub par lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /kau shi ka rtog pa la yang bsten par bya ba dang / bsten par bya ba</text></item>
<item><p>79b1</p><section>mdo sde</section><text>ma yin pa rnam pa gnyis yod do zhes nga zer ro/ /de la dpyod pa bsgrubs te gnas par bya ba'i 'os ma yin par shes pa gang yin pa de dag ni/ mngon du nges par spang bar bya'o zhes nga zer ro/ /de la dpyod pa bsgrubs te gnas par bya ba'i 'os yin par shes pa gang yin pa de dag ni/</text></item>
<item><p>79b2</p><section>mdo sde</section><text>de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam la</text></item>
<item><p>79b3</p><section>mdo sde</section><text>zhugs pa'i dge slong gis/ chos gsum ni spang bar bgyi/ chos gsum la ni brtson par bgyi ste/ 'di lta ste gang gis tshig dang rtog pa dang dpyod pa'o/ /btsun pa tshig kyang bsten par bgyi ba dang / bsten par bgyi ba ma lags pa rnam pa gnyis yod do zhes khyod gsung ste/</text></item>
<item><p>79b4</p><section>mdo sde</section><text>de la tshig bsgrubs te gnas par bgyi ba'i 'os ma lags par shes pa gang lags pa de ni/ mngon du nges par spang bar bya'o zhes khyod gsung / de la tshig bsgrubs te/ gnas par bgyi ba'i 'os lags par shes pa gang lags pa de ni/ de'i skabs su de bzhin gshegs</text></item>
<item><p>79b5</p><section>mdo sde</section><text>pas de bsgrub par lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod gsung ngo / /btsun pa rtog pa dpyod pa yang bsten par bgyi ba dang / bsten par bgyi ba ma lags pa rnam pa gnyis yod do zhes khyod gsung ste/ de la dpyod</text></item>
<item><p>79b6</p><section>mdo sde</section><text>pa bsgrubs te/ gnas par bgyi ba'i 'os ma lags par shes pa gang lags pa de dag ni/ mngon du nges par spang ba lags so zhes khyod gsung / de la dpyod pa bsgrubs te gnas par bgyi ba'i 'os lags par shes pa gang lags pa de dag ni/ de'i skabs su</text></item>
<item><p>79b7</p><section>mdo sde</section><text>de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod gsung ste/ bcom ldan 'das kyis bka' stsal pa'i don 'di bdag gis rtogs te/ tshig ci lta bu dag bsten na/ mi dge ba'i chos rnams mngon</text></item>
<item><p>80a1</p><section>mdo sde</section><text>par 'phel bar 'gyur la/ dge ba'i chos rnams yongs su 'grib par 'gyur ba de lta bu'i tshig ni bsten par mi bya'o zhes khyod gsung / tshig ci lta bu de dag bsten na mi dge ba'i chos rnams yongs su 'grib par 'gyur la/ dge ba'i chos rnams mngon par</text></item>
<item><p>80a2</p><section>mdo sde</section><text>'phel bar 'gyur ba de lta bu'i tshig rnams bsten par bya'o zhes khyod gsung / rtog pa dang dpyod pa ci lta bu dag bsten na/ de'i mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu'i rtog pa dang dpyod pa ni</text></item>
<item><p>80a3</p><section>mdo sde</section><text>bsten par mi bya'o zhes khyod gsung / dpyod pa ci lta bu dag bsten na de'i mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i rtog pa dang dpyod pa rnams ni bsten par bya'o zhes khyod gsung ste/ bcom ldan</text></item>
<item><p>80a4</p><section>mdo sde</section><text>ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so/ /de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal pa la</text></item>
<item><p>80a5</p><section>mdo sde</section><text>mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa spros pa 'gog par 'gyur ba'i lam la zhugs pa'i dge slong gis lus rnam pa du zhig na/ rnam pa gnyis mchis zhes gsung / bcom ldan 'das kyis bka' stsal pa/ kau shi</text></item>
<item><p>80a6</p><section>mdo sde</section><text>ka spros pa 'gog par 'gyur ba'i lam la zhugs pa'i dge slong gis lus rnam pa gsum la/ rnam pa gnyis yod do zhes nga zer te/ yid bde ba'i lus dang yid mi bde ba'i lus dang btang snyoms kyi lus so/ /kau shi ka de'i yid bde ba'i lus kyang bsten par bya ba dang / bsten par</text></item>
<item><p>80a7</p><section>mdo sde</section><text>bya ba ma yin pa rnam pa gnyis yod do zhes nga zer ro/ /de la yid bde ba'i lus bsgrubs te/ gnas par bya ba'i 'os ma yin pa shes pa gang yin pa de ni mngon du nges par spang bar bya ba yin no zhes nga zer ro/ /de la yid bde ba'i lus bsgrubs te/ gnas par bya ba'i</text></item>
<item><p>80b1</p><section>mdo sde</section><text>'os yin par shes par bya ba gang yin pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /kau shi ka yid mi bde ba'i lus dang / btang snyoms kyi lus kyang bsten par bya ba</text></item>
<item><p>80b2</p><section>mdo sde</section><text>dang / bsten par bya ba ma yin pa/ rnam pa gnyis yod do zhes nga zer ro/ /yid mi bde ba'i lus dang / btang snyoms kyi lus bsgrubs te gnas par bya ba'i 'os ma yin par shes pa gang yin pa de ni mngon du nges par spang bar bya ba yin no zhes nga zer ro/ /de la yid mi bde</text></item>
<item><p>80b3</p><section>mdo sde</section><text>ba'i lus dang / btang snyoms kyi lus bsgrubs te gnas par bya ba'i 'os yin par shes pa gang yin pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /lha'i dbang po</text></item>
<item><p>80b4</p><section>mdo sde</section><text>brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam la zhugs pa'i dge slong gis lus rnam pa gsum la/ rnam pa gnyis mchis so zhes khyod gsung ste/ yid bde ba'i lus dang / yid mi bde ba'i lus dang /</text></item>
<item><p>80b5</p><section>mdo sde</section><text>btang snyoms kyi lus so/ /btsun pa yid bde ba'i lus kyang bsten par bgyi ba dang / bsten par bgyi ba ma lags pa rnam pa gnyis mchis so zhes khyod gsung ste/ de la yid bde ba'i lus bsgrubs te/ gnas par bgyi ba'i 'os ma lags par shes pa gang lags pa de</text></item>
<item><p>80b6</p><section>mdo sde</section><text>ni/ mngon du nges par spang ba lags so zhes khyod gsung / de la yid bde ba'i lus bsgrubs te/ gnas par bgyi ba'i 'os lags par shes pa gang lags pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang</text></item>
<item><p>80b7</p><section>mdo sde</section><text>ldan pas bsgrub par bya'o zhes khyod gsung / /yid mi bde ba'i lus dang / btang snyoms kyi lus kyang bsten par bgyi ba dang / bsten par bgyi ba ma lags pa rnam pa gnyis mchis so zhes khyod gsung ste/ de la yid mi bde ba'i lus dang / btang snyoms kyi lus bsgrubs</text></item>
<item><p>81a1</p><section>mdo sde</section><text>te/ gnas par bgyi ba'i 'os ma lags par shes pa gang lags pa de ni/ mngon du nges par spang bar bgyi ba lags so zhes khyod gsung / de la yid mi bde ba'i lus dang / btang snyoms kyi lus bsgrubs te/ gnas par bgyi ba'i 'os lags par</text></item>
<item><p>81a2</p><section>mdo sde</section><text>shes pa gang lags pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod gsung ste/ bcom ldan 'das kyis bka' stsal pa'i don 'di bdag gis rtogs te/ yid bde ba'i</text></item>
<item><p>81a3</p><section>mdo sde</section><text>lus ci lta bu dag bsten na/ de mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu'i yid bde ba'i lus ni bsten par mi bya'o zhes khyod gsung / yid bde ba'i lus ci lta bu dag bsten na/ de mi dge ba'i chos</text></item>
<item><p>81a4</p><section>mdo sde</section><text>rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i yid bde ba'i las ni bsten par bya'o zhes khyod gsung / yid mi bde ba'i lus dang / btang snyoms kyi lus ci lta bu dag bsten na/ de'i mi dge ba'i chos rnams mngon par</text></item>
<item><p>81a5</p><section>mdo sde</section><text>'phel bar 'gyur la/ dge ba'i chos rnams yongs su 'grib par 'gyur ba/ de lta bu'i yid mi bde ba'i lus dang / btang snyoms kyi lus ni bsten par mi bya'o zhes khyod gsung / yid mi bde ba'i lus dang / btang snyoms kyi lus ci lta bu dag bsten na/ des mi dge ba'i</text></item>
<item><p>81a6</p><section>mdo sde</section><text>chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i yid mi bde ba'i lus dang / btang snyoms kyi lus ni bsten par bya'o zhes khyod gsung ste/ bcom ldan 'das kyis bka' stsal pa'i don 'di bdag gis rtogs</text></item>
<item><p>81a7</p><section>mdo sde</section><text>nas/ som nyi las brgal te/ the tsom dang bral lags so// //las brgya tham pa/ bam po sum cu bzhi pa/ de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal</text></item>
<item><p>81b1</p><section>mdo sde</section><text>pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa sems can thams cad 'dod pa gcig pa dang / 'dun pa gcig pa dang / dad pa gcig pa dang / bsam pa gcig pa lags sam/ bcom ldan 'das kyis bka' stsal pa/ kau</text></item>
<item><p>81b2</p><section>mdo sde</section><text>shi ka sems can thams cad ni 'dod pa gcig pa dang / 'dun pa gcig pa dang / dad pa gcig pa dang / bsam pa gcig pa ma yin no/ /kau shi ka 'jig rten 'di dag ni khams tha dad pa yin gyi/ khams gcig pa ma yin te/ de dag ni khams gang dang gang 'dzin pa de dang de nan</text></item>
<item><p>81b3</p><section>mdo sde</section><text>gyis mchog tu 'dzin cing / mngon par zhen nas rjes su spyod par byed de/ 'di ni bden gyi gzhan ni gti mug pa'o snyam du sems so/ /kau shi ka gal te 'jig rten 'di dag khams tha dad pa dang / khams du ma pa yin du zin na ni/ sems can 'di dag khams gang dang gang</text></item>
<item><p>81b4</p><section>mdo sde</section><text>'dzin pa de dang de nan gyis mchog tu 'dzin cing / mngon par zhen nas/ rjes su spyod par byed de/ 'di ni bden gyi gzhan ni gti mug pa'o snyam du mi sems pa zhig na gang gi phyir 'jig rten 'di dag khams tha dad pa dang / khams du ma pa yin te/ de'i phyir sems can 'di dag khams gang</text></item>
<item><p>81b5</p><section>mdo sde</section><text>dang gang 'dzin pa de dang de nan gyis mchog tu 'dzin cing mngon par zhen nas/ rjes su spyod par byed do/ /'di ni bden gyi gzhan ni gti mug pa'o snyam du sems so/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ sems can thams cad</text></item>
<item><p>81b6</p><section>mdo sde</section><text>ni 'dod pa gcig pa dang / 'dun pa gcig pa dang / dad pa gcig pa dang / bsam pa gcig pa ma lags te/ btsun pa 'jig rten 'di dag ni khams tha dad pa dang / khams du ma pa lags te/ de dag khams gang dang gang 'dzin pa de dang de nan gyis mchog tu 'dzin cing mngon</text></item>
<item><p>81b7</p><section>mdo sde</section><text>par zhen nas/ rjes su spyod par bgyid do/ /'di ni bden gyi gzhan ni gti mug pa'o snyam du sems lags so/ /bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so/ /de nas lha'i dbang po brgya byin</text></item>
<item><p>82a1</p><section>mdo sde</section><text>gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa ci lags/ dge sbyong dang bram ze thams cad g.yung</text></item>
<item><p>82a2</p><section>mdo sde</section><text>drung gi mthar thug pa grub pa dang / gtan du dri ma dang bral ba dang / gtan du tshangs par spyod pa'i mthar phyin pa lags sam/ bcom ldan 'das kyis bka' stsal pa/ kau shi ka dge sbyong dang bram ze thams cad g.yung drung gi mthar thug pa dang / gtan du dri ma dang bral ba dang /</text></item>
<item><p>82a3</p><section>mdo sde</section><text>gtan du tshangs par spyod pa'i mthar phyin pa ma yin gyis/ dge sbyong ngam/ bram ze su yang rung ste/ bla na med pa'i rnam par grol ba la srid pa yang dag par zad cing / yang dag par sems shin tu rnam par grol bar gyur pa de dag ni g.yung drung gi mthar thug pa dang / gtan du</text></item>
<item><p>82a4</p><section>mdo sde</section><text>dri ma dang bral ba dang / gtan du tshangs par spyod pa'i mthar phyin pa yin no/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ dge sbyong dang / bram ze thams cad g.yung drung gi mthar thug pa grub pa dang / gtan du dri ma dang bral</text></item>
<item><p>82a5</p><section>mdo sde</section><text>ba dang / gtan du tshangs par spyod pa'i mthar thug pa ma lags te/ dge sbyong ngam/ bram ze gang yang rung ste/ bla na med pa'i rnam par grol bar gyur pa las/ srid pa yang dag par zad cing / yang dag par sems shin tu rnam par grol ba de dag ni/ g.yung drung gi mthar</text></item>
<item><p>82a6</p><section>mdo sde</section><text>thug pa dang / gtan du dri ma dang bral ba dang / gtan du tshangs par spyod pa'i mthar phyin pa lags so/ /bcom ldan 'das kyis bka' stsal pa'i don 'di bdag gis rtogs shing / chos bdag gis rtogs nas/ som nyi las brgal te/ the tsom dang bral zhing zug rngu phyung</text></item>
<item><p>82a7</p><section>mdo sde</section><text>nas/ yongs su yi chad pa ma mchis pa'i slad du/ bdag gis bdag gang lags snyam du bdag gi yid la phyir skye bar mi 'gyur lags so/ /btsun pa zhu ba lung bstan pa khyad par rtogs pa gang dag bdag gis ma thob pa las/ da ni bdag gis yun ring po zhig</text></item>
<item><p>82b1</p><section>mdo sde</section><text>lags na/ bcom ldan 'das la brten te/ 'di ltar de bzhin gshegs pa dgra bcom pa yang dag par rdzogs pa'i sangs rgyas kyis bka' stsal nas/ som nyi dang yid gnyis kyi zug rngu rtsa ba nas bton lags so/ /bcom ldan 'das kyis bka' stsal pa/ kau shi ka</text></item>
<item><p>82b2</p><section>mdo sde</section><text>sngon cad dge sbyong dang / bram ze gzhan dag la yang dri ba 'di lta bu dris pa dran nam/ lha'i dbang po brgya byin gyis gsol pa/ btsun pa glo ba la dran pa lags te/ dus gcig cig na sum cu rtsa gsum pa'i lha'i 'dun sa chos bzang du lha rnams 'dus shing 'khod par gyur te/ 'di</text></item>
<item><p>82b3</p><section>mdo sde</section><text>ltar de bzhin gshegs pa dgra bcom pa yang dag par rdzogs pa'i sangs rgyas tshol zhing mchis pa las/ de dag gis de bzhin gshegs pa dgra bcom pa yang dag par rdzogs pa'i sangs rgyas ma rnyed nas/ stan las langs te/ so sor gyes pa de dag gi nang nas/ lha</text></item>
<item><p>82b4</p><section>mdo sde</section><text>che bar grags so 'tshal gnas nas shi 'phos shing mi snang bar gyur nas/ btsun pa lha che bar grags so 'tshal gnas nas shi 'phos pas bdag kyang skrag cing bag tsha bar gyur te/ bdag kyang gnas 'di nas shi 'phos par mi 'gyur grang snyam nas/ bdag dge sbyong dang / bram ze</text></item>
<item><p>82b5</p><section>mdo sde</section><text>gcig pu dben par gnas pas gnas shing mchis pa/ gang dang gang mthong ba de dang de dag de bzhin gshegs pa dgra bcom pa yang dag par rdzogs pa'i sangs rgyas lags snyam nas/ de dag gi thad du mchis na/ de dag gis bdag la khyod su yin zhes 'dri bar bgyid de/</text></item>
<item><p>82b6</p><section>mdo sde</section><text>bdag gis de dag la bdag ni lha'i dbang po brgya byin yin no zhes bgyis nas/ de dag dga' zhing mgu ste/ kye ma bdag gis brgya byin mthong ngo zhes ched du brjod pa ched du rjod par bgyid de/ de dag bdag la 'dri bar bgyid kyis/ de dag la bdag 'dri bar mi bgyid lags</text></item>
<item><p>82b7</p><section>mdo sde</section><text>so/ /de dag bdag la skyabs su mchi bar bgyid kyis/ bdag de dag la skyabs su mchi bar mi bgyid lags so/ /da slan cad bdag ni bcom ldan 'das kyi nyan thos lags te/ bcom ldan 'das la skyabs su mchis lags so/ /rtogs pa la ni mtha' ma mchis/ /bdag</text></item>
<item><p>83a1</p><section>mdo sde</section><text>la the tsom nem nur mchis/ /de bzhin gshegs pa tshol ba'i phyir/ /ring po zhig tu 'khyam 'khyam ste/ /long ba bdag ni rdzogs sangs rgyas/ /bsnyen bkur bgyid du mchis mchi na/ /bdag gis ji ltar mnyes pa'i thabs/ /de dag la ni dris pa las/ /lam</text></item>
<item><p>83a2</p><section>mdo sde</section><text>dang de bzhin bsgrub pa yang / /de dag yang gi gtam ma 'tshal/ /bdag ni cung zad ci 'dod pa/ /rtog par gyur dang dpyad pa dang / /yid kyi 'gro dang 'ong ba yis/ /sems ni thugs kyis thugs su chud/ /yid kyang yid kyis rig gyur nas/ /de dag thams cad de ring du/ /</text></item>
<item><p>83a3</p><section>mdo sde</section><text>bcom ldan 'das ni dgra bcom gyis/ /bsgrags shing lung yang bstan par gyur/ /khyod ni sangs rgyas ston pa khyod/ /rgyal ba khyod kyis bdud kyang btul/ /khyod kyis bag nyal bcad nas kyang / /rgal nas skye dgu sgrol bar mdzad/ /'jig rten du ni khyod sangs rgyas/ /khyod</text></item>
<item><p>83a4</p><section>mdo sde</section><text>las lhag pa yang ma mchis/ /lha dang bcas pa'i 'jig rten na/ /gang zag khyod kyi zla ma mchis/ /dpa' bo chen po khyod la 'dud/ /skyes mchog khyod la phyag 'tshal lo/ /srid pa'i zug rngu 'byin pa ste/ /nyi ma'i rigs skyes khyod la 'dud/ /bcom ldan 'das kyis bka'</text></item>
<item><p>83a5</p><section>mdo sde</section><text>stsal pa/ kau shi ka khyod kyis sngon chad bden pa thob pa dang / yid bde ba thob pa 'di lta bu nyams su myong bar dran nam/ brgya byin gyis gsol pa/ yid bde ba thob pa ni bdag gis myong bar dran lags so/ /bden pa thob pa ni nyams su myong ba mi dran lags so/ /btsun pa lan</text></item>
<item><p>83a6</p><section>mdo sde</section><text>gcig cig na/ lha dang lha ma yin g.yul 'gyed pa na/ lha rnams ni rgyal/ lha ma yin rnams ni pham nas/ bdag gis 'di snyam du sems te/ da ni bdag lha'i grong khyer du mchis la/ lha'i longs spyod gang lags pa dang / lha ma yin gyi longs spyod gang lags pa de dag</text></item>
<item><p>83a7</p><section>mdo sde</section><text>lhan cig tu tshogs pa dga' bzhin du longs spyod par bgyi'o/ /snyam pa de ni yid bde ba thob pa lags te/ de ni yun ring por 'thab mo'i mtha' can lags/ mtshang 'dru ba'i mtha' can lags/ 'gyed pa'i mtha' can lags/ rtsod pa'i mtha' can lags so/ /btsun</text></item>
<item><p>83b1</p><section>mdo sde</section><text>pa bdag gis yid bde ba thob pa dang / bden pa mthong ba 'di ni yun ring por 'thab mo ma mchis pa'i mtha' can lags/ mtshang 'dru ba ma mchis pa'i mtha' can lags/ 'gyed pa ma mchis pa'i mtha' can lags/ rtsod pa ma mchis pa'i mtha' can lags so/ /btsun</text></item>
<item><p>83b2</p><section>mdo sde</section><text>pa bcom ldan 'das kyis bdag chos kyi rjes su 'gro ba'i bka' drin stsal ba gang lags pa de la bdag 'di snyam bgyid de/ bdag gnas 'di nas shi 'phos nas mi rnams dang skal ba mnyam par phyug cing nor mang la longs spyod che ba dang / rdzas dang yo byad mang ba dang / bdog</text></item>
<item><p>83b3</p><section>mdo sde</section><text>pa mang ba dang / nor dang / 'bru dang / gser dang / dngul dang / mdzod dang / bang ba'i tshogs mang ba'i rigs gang lags pa dang / mdza' bo dang / grogs po dang / phu nu dang / nye du mang ba dang / bran pho dang / bran mo dang / las byed pa dang / zho shas 'tsho ba mang ba de lta bu'i khyim du</text></item>
<item><p>83b4</p><section>mdo sde</section><text>skal ba mnyam par skye bar gyur cig /de nas bdag mthar gyis skyes te/ dbang po rnams smin nas/ sbyin bdag byin zhing bsod nams dag bgyid nas/ skra dang kha spu bregs te/ chos gos tshon can bgos nas yang dag pa'i dad pas khyim nas khyim med par rab tu byung ste/</text></item>
<item><p>83b5</p><section>mdo sde</section><text>btsun pa bdag 'os par gnas shing / gal te bka' lung thob na bka' lung bzhin bgyid par gyur cig /de ltar bdag 'os par gnas na/ sdug bsngal gyi mthar thug pa ni de lags so snyam bgyid do/ /gal te bka' lung ma thob na ni de ltar na bdag gzugs mchis pa'i</text></item>
<item><p>83b6</p><section>mdo sde</section><text>lha'i lus skyes pa/ dbang po ma nyams shing dbang po tshang ba yan lag dang nying lag thams cad dang ldan pa/ mdog bzang ba/ rang la 'od mchis pa/ nam mkha' la 'gro ba/ dga' ba'i zas za ba/ dga' ba'i zas dang ldan pa/ tshe ring ba yun ring du gnas pa der/ bdag</text></item>
<item><p>83b7</p><section>mdo sde</section><text>'gran zla ma mchis par skye bar shog shig snyam bgyid do/ /lha lus 'di las shi 'phos shing / /mi ma yin pa'i tshe spangs nas/ /rmongs pa med par mngal du 'jug /bdag gi yid ni sdom la dga'/ /man ngag gis ni phongs mi 'gyur/ /bstan pa'i lam la rten</text></item>
<item><p>84a1</p><section>mdo sde</section><text>bcas shing / /tshangs par spyod la gzhol bgyis nas/ /bsod snyoms rgyu ba spyad par bgyi/ /bdag ni 'os par gnas nas kyang / /gal te bka' lung thob gyur na/ /bka' lung stsal ba bzhin du bgyi/ /de nyid bdag gi sdug bsngal mtha'/ /gal te</text></item>
<item><p>84a2</p><section>mdo sde</section><text>de ltar ma gyur nas/ /tshe yi mtha' ni zad pa'i tshe/ /'og min lha ni gang yin pa/ /de dag tu ni skye bar shog /bcom ldan 'das bdag ni rgyun du zhugs pa lags so/ /bde bar gshegs pa bdag ni rgyun du zhugs pa lags so/ /lan cig phyir 'ong bar 'gyur ba'i re ba</text></item>
<item><p>84a3</p><section>mdo sde</section><text>yang bdag la mchis lags so/ /bcom ldan 'das kyis bka' stsal pa/ kau shi ka legs so legs so/ /de'i skal ba khyod la yod de/ de yang bag yod pas 'thob bo/ /brgya byin gyis gsol pa/ gang gis bdag ni zhi 'gyur la/ /rgyun du zhugs par nges</text></item>
<item><p>84a4</p><section>mdo sde</section><text>'byung ba/ /bcom ldan khyod las gzhan la med/ /khyod kyi bstan las gzhan la med/ /khyad par rgya chen dang po'i gzhi/ /gzhan dag lta la ga la mchis/ /khyad par thob pa ci 'dra ba/ /sngon chad gzhan las yong ma thob/ /btsun pa bdag ni 'di nyid na/ /mchis</text></item>
<item><p>84a5</p><section>mdo sde</section><text>shing lha lus bgyid bzhin du/ /bdag gis tshe ring thob lags kyis/ /blo ldan de ltar gzung du gsol/ /chos kyi rnam grangs 'di bshad pa na/ lha'i dbang po brgya byin dang / lha brgyad khri chos rnams la chos kyi mig rdul med cing dri ma dang bral ba skyes te/ des bden</text></item>
<item><p>84a6</p><section>mdo sde</section><text>pa mthong nas/ stan de kho na las shi 'phos nas/ stan de kho na nyid la phyir skyes so/ /de ltar de shi 'phos pa dang / skyes pa ni mig mi 'dzums pa dang / mi snang bar gyur pa dang / lus kyi reg pa'i sgo nas bcom ldan 'das kyis mkhyen to/ /lha'i dbang po brgya byin dang / lha ma</text></item>
<item><p>84a7</p><section>mdo sde</section><text>yin gyi bu mo bde sogs kyis kyang rtogs so/ /de nas lha ma yin gyi bu mo bde sogs kyis/ lha'i dbang po brgya byin la smras pa/ kau shi ka khyod shi 'phos nas/ skyes lags sam/ brgya byin gyis smras pa/ bde sogs nga shi 'phos nas phyir skyes te/ 'di na 'dug bzhin du</text></item>
<item><p>84b1</p><section>mdo sde</section><text>phyir bdag gi tshe thob par gyur to/ /de nas lha'i dbang po brgya byin gyis bden pa mthong nas dga' zhing mgu la rab tu dga' zhing yi rangs te/ dga' ba dang / yid bde ba skyes nas stan las langs te/ bla gos phrag pa gcig tu gzar nas/ bcom ldan 'das ga la ba de logs su</text></item>
<item><p>84b2</p><section>mdo sde</section><text>thal mo sbyar ba btud de/ bcom ldan 'das la 'di skad ces gsol to/ /btsun pa bdag ni 'phags lags so/ /'phags lags so/ /deng slan cad ji srid 'tsho'i bar du dge bsnyen lags pa dang / khong nas dga' ste skyabs su mchis lags par gzung du gsol/ de nas</text></item>
<item><p>84b3</p><section>mdo sde</section><text>lha'i dbang po brgya byin gyis dri za'i bu gtsug phud lnga pa la smras pa/ bu khyod ni bdag la phan pa dang bde ba yin te/ bcom ldan 'das kyi thad du 'gro bar thog ma khyod kyis bskul to/ /bu zur phud lnga pa bdag cag 'di nas sum cu rtsa gsum pa'i lha'i yul du dong nas/ khyod kyis sngon yun</text></item>
<item><p>84b4</p><section>mdo sde</section><text>ring po nas 'dod cing smon pa gang yin pa'i dri za'i rgyal po dum bu ru'i bu mo bzang mo zhes bya ba 'od de/ khyod kyi chung mar sbyin no/ /dri za rnams kyi dbang po khyod kyi pha'i rgyal sar yang gzhug go/ /de nas lha'i dbang po brgya byin gyis/ sum cu rtsa gsum pa'i lha rnams la smras pa/ grogs</text></item>
<item><p>84b5</p><section>mdo sde</section><text>po dag bdag gis sngon cad mi mjed kyi bdag po tshangs pa la/ dus gsum du tshangs pa la 'os pa'i 'dud pa byed pa gang yin pa de ni/ bdag gis da phyin cad bcom ldan 'das 'di nyid la tshangs pa la 'os pa'i 'dud pas 'dud par bya'o/ /de ci'i phyir zhe na/ 'di ltar bcom ldan 'das 'di</text></item>
<item><p>84b6</p><section>mdo sde</section><text>nyid tshangs pa yin/ tshangs par gyur pa yin/ zhi ba yin/ zhi bar gyur pa yin pa'i phyir ro/ /de nas lha'i dbang po brgya byin dang / lha gzhan rnams bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te/ mdun gyis phyogs shing</text></item>
<item><p>84b7</p><section>mdo sde</section><text>phyir nur nas/ bcom ldan 'das la 'dud bzhin du/ lha'i dbang po brgya byin gyis mig lam du mi snang bar gyur pa'i sa nas/ bla gos phrag pa gcig tu gzar te/ bcom ldan 'das ga la ba de logs su thal mo sbyar ba btud nas/ pus mo g.yas pa'i lha nga sa la btsugs te/</text></item>
<item><p>85a1</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo phyag 'tshal lo zhes smras nas/ lha'i dbang po brgya byin de nyid du mi snang bar gyur to/ /de nas dge slong rnams kyis sangs rgyas bcom ldan 'das la zhus</text></item>
<item><p>85a2</p><section>mdo sde</section><text>pa/ btsun pa lha'i dbang po brgya byin gyis las ci bgyis na/ las de'i rnam par smin pas/ rdzu 'phrul che zhing mthu che bar gyur la/ 'dis bcom ldan 'das mnyes par bgyis te/ mi mnyes par ma bgyis lags/ bcom ldan 'das lha brgyad khri bo 'di rnams kyis kyang las</text></item>
<item><p>85a3</p><section>mdo sde</section><text>ci bgyis na/ las de'i rnam par smin pas brgya byin 'di kho na las brten nas/ 'di rnams kyis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa 'di rnams kyis</text></item>
<item><p>85a4</p><section>mdo sde</section><text>smon lam gang du btab lags/ bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen</text></item>
<item><p>85a5</p><section>mdo sde</section><text>pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ des gang gi tshe bla na med pa'i ye shes brnyes nas/ rgyal po'i pho brang mdzes ldan du gshegs pa de'i</text></item>
<item><p>85a6</p><section>mdo sde</section><text>tshe/ yang dag par rdzogs pa'i sangs rgyas 'khor ba 'jig gi phyir rgyal po mdzes pas/ gtsug lag khang lnga brgya brtsigs te/ gnas khang drug stong byas nas yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la phul te/ gtsug</text></item>
<item><p>85a7</p><section>mdo sde</section><text>lag khang de dag tu yo byad thams cad sbyar nas/ 'khor brgyad khri dang bcas pas/ yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la/ mchod pa'i las la brtson par gyur to/ /de nas gang gi tshe yang dag par rdzogs pa'i sangs rgyas</text></item>
<item><p>85b1</p><section>mdo sde</section><text>'khor ba 'jig sangs rgyas kyi 'phrin las thams cad mdzad nas/ phung po lhag ma med pa'i mya ngan las 'das pa'i dbyings su mya ngan las 'das pa de'i tshe/ rgyal po mdzes pas de'i sku gdung la mchod pa byas nas/ sku gdung gi mchod rten brtsigs te/ rnam pa thams cad</text></item>
<item><p>85b2</p><section>mdo sde</section><text>yongs su rdzogs par byas nas/ mchod rten de la mchod pa chen po byas te/ smon lam btab pa/ kye ma dge ba'i rtsa ba 'dis/ bdag gang dang gang du skye bar 'gyur ba de dang der gal te/ lhar skye bar gyur na ni/ lha che bar grags pa/ lha rnams kyi mnga' bdag tu gyur</text></item>
<item><p>85b3</p><section>mdo sde</section><text>cig /gal te mir skye bar gyur na ni mi che bar grags pa mi rnams kyi nang nas rgyal srid kyi mnga' bdag tu gyur cig ces byas so/ /de nas rgyal pos smon lam 'debs pa zham ring ba rnams kyis mthong nas dris pa/ lhas smon lam ci zhig btab lags/ de nas des de dag la</text></item>
<item><p>85b4</p><section>mdo sde</section><text>rgyas par bsnyad nas/ de thos ma thag tu de dag gis kyang mchod rten de la bkur sti byas nas/ smon lam btab pa/ kye ma dge ba'i rtsa ba 'dis na/ bdag cag gang dang gang du skye bar 'gyur ba de dang der phyug cing / nor mang la longs spyod che ba'i rigs su skye bar shog</text></item>
<item><p>85b5</p><section>mdo sde</section><text>shig /rgyal po 'di kho na la brten nas/ bdag cag gis ston pa 'di lta bu mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe rgyal po mdzes par gyur pa gang yin pa de ni/ lha'i dbang po brgya byin 'di kho na</text></item>
<item><p>85b6</p><section>mdo sde</section><text>yin te/ des der yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la bsnyen bkur byas nas/ smon lam btab pa'i las de'i rnam par smin pas/ ched 'ga' mir skyes pa'i tshe ni lha che bar grags par gyur te/ lha rnams kyi mnga' bdag byas so/ /</text></item>
<item><p>85b7</p><section>mdo sde</section><text>ched 'ga' mir skyes pa'i tshe ni/ mi che bar grags par gyur nas/ mi rnams kyi rgyal srid kyi mnga' bdag byas te/ dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang / shugs mnyam pa dang / mdzad pa mnyam pa dang / thabs mnyam</text></item>
<item><p>86a1</p><section>mdo sde</section><text>pa brnyes par gyur nas/ 'dis nga mnyes par byas te/ mi mnyes par ma byas so/ /de'i tshe zham ring ba brgyad khrir gyur pa gang yin pa de dag ni/ lha brgyad khri po 'di dag kho na yin te/ de dag gis yang dag par rdzogs pa'i sangs rgyas 'khor ba 'jig nyan thos</text></item>
<item><p>86a2</p><section>mdo sde</section><text>kyi dge 'dun dang bcas pa la bsnyen bkur byas nas/ smon lam btab pa'i las de'i rnam par smin pas gang dang gang du skyes pa de dang der/ phyug cing nor mang la longs spyod che ba'i rigs su skyes te/ brgya byin 'di kho na la brten nas 'di rnams kyis nga mnyes par byas te/ mi mnyes</text></item>
<item><p>86a3</p><section>mdo sde</section><text>par ma byas so// //rgyal po zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ bram ze zhig gnas pa des/ thabs zlar bab pa las/ chung ma blangs nas de de dang lhan cig tu rtse zhing dga' la dga' mgur spyod pa las/ phyi zhig</text></item>
<item><p>86a4</p><section>mdo sde</section><text>na de'i chung ma la bu chags nas/ de zla ba dgu'am bcu lon pa na bu btsas nas de gang gi tshe cher skyes pa de'i tshe/ yi ge dang bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang thal ba blang ba dang / ril pa thogs pa dang / nges</text></item>
<item><p>86a5</p><section>mdo sde</section><text>brjod kyi rig byed dang / mchod sbyin gyi rig byed dang / snyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha ton bya ba dang / kha ton slob tu gzhug pa'i thabs bslabs nas/ las</text></item>
<item><p>86a6</p><section>mdo sde</section><text>rnam pa drug la mkhas pa'i bram zer gyur te/ de mthar gyis rig pa'i gnas brgyad la byang bar gyur to/ /de nas phyi zhig na de'i pha ma gnyis shi'o/ /de gnyis shi nas khye'u des bsams pa/ bram ze rnams kyi lugs kyis na/ lo bzhi bcu rtsa brgyad kyi bar du tshangs par spyod pa spyad</text></item>
<item><p>86a7</p><section>mdo sde</section><text>nas/ de'i 'og tu chung ma len par byed kyis/ bdag gis kyang lo bzhi bcu rtsa brgyad tshangs par spyod pa spyad par bya'o snyam nas/ des lo bzhi bcu rtsa brgyad kyi bar du tshangs par spyod pa spyad nas chung ma blangs te/ de'i chung ma gzugs bzang zhing blta na sdug la mdzes pa dang / g.yem</text></item>
<item><p>86b1</p><section>mdo sde</section><text>zhing skyes pa 'dod pa zhig ste/ de khyim thab rgan po dang lhan cig 'dug pas snying mi tshim nas/ des skyes pa gzhan btsal to/ /de nas phyi zhig na de'i blo skyes pa/ bdag gis khyim thab 'di ji srid 'di na 'dug pa'i bar du ni/ bdag skyes pa gzhan dang lhan cig nyal ba'i</text></item>
<item><p>86b2</p><section>mdo sde</section><text>skabs med kyis/ bdag gis 'di yul gzhan du gtang bar bya'o snyam nas/ bram ze de la smras pa/ ji ltar jo bo'i khyim na ji yang mi bdog na/ khyod kyis bdag blangs te ci bgyi/ bdag pha ma'i khyim du slar mchi'o/ /'on kyang bdag gis 'tshal ma bde blag tu 'tshal du mchis</text></item>
<item><p>86b3</p><section>mdo sde</section><text>so/ /bram zes smras pa/ bzang mo mi dga' bar ma byed cig /bdag cag bram ze rnams la slong mos 'tsho ba yang yod kyis/ bdag yul gzhan du song la nor btsal te/ phyir 'ong ngo zhes byas nas/ chung ma la brgyags phogs te song ngo / /de song nas kAr ShA pa Na</text></item>
<item><p>86b4</p><section>mdo sde</section><text>mang po zhig rnyed nas de dag khyer te/ mnyan du yod par chas pa las/ de lam du mi rgod kyis bcom nas de shin tu sdug bsngal bar gyur te/ gal te bdag khyim du song na ni bram ze mo dang 'thab mo chen po 'byung bar 'gyur gyis/ bdag gis 'tsho ba 'di lta bu btang la/</text></item>
<item><p>86b5</p><section>mdo sde</section><text>nags khung thibs por song ste/ bdag 'chi bar bya'o snyam nas/ de nags khung thibs por song ste/ shing ka nas thag pas btags nas/ 'gag par byas pa las/ de'i skabs su bcom ldan 'das kyis dgongs pa/ bram ze 'di nga'i bstan pa la rab tu byung nas/</text></item>
<item><p>86b6</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du byed par 'gyur ba zhig na/ 'di lta bu'i gzu lums byed cing 'dug go snyam du dgongs nas/ bcom ldan 'das mnyan du yod pa nas mi snang bar gyur te/ nags khung thibs po der gshegs nas/ bcom</text></item>
<item><p>86b7</p><section>mdo sde</section><text>ldan 'das kyis bram ze de la bka' stsal pa/ bram ze gzu lums ma byed cig /ngas khyod la nor sbyin no zhes bka' stsal nas/ bcom ldan 'das kyis de la gter bstan te/ bram ze khyod kyi nor 'di yin gyi srog phangs pa ma dor cig ces bka' stsal nas/ bcom ldan 'das slar</text></item>
<item><p>87a1</p><section>mdo sde</section><text>gtsug lag khang du gshegs so/ /de nas bram ze des nor de dag khyer te rang gi khyim du song nas/ de khyim gyi 'byor pa rgyas par byas te bzhag nas sbyin pa dag sbyin zhing bsod nams dag byed pa la zhugs so/ /de nas phyi zhig na de'i blo skyes pa/ dge sbyong gau tam ni</text></item>
<item><p>87a2</p><section>mdo sde</section><text>bdag la phan pa dang dben pa yin gyis/ bdag khyim na gnas pa btang la/ de'i thad du rab tu 'byung bar bya'o snyam ste/ khyim gyi 'khor btang nas bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir</text></item>
<item><p>87a3</p><section>mdo sde</section><text>spyan sngar 'dug go/ /bcom ldan 'das kyis de'i bsam pa dang / bag la nyal dang / khams dang / shes pa dang / rang bzhin thugs su chud nas de dang 'thun pa'i chos bstan te/ des na bram ze des stan de nyid la 'dug bzhin du/ 'jig tshogs la lta ba'i ri'i rtse mo mthon po nyi shu ye</text></item>
<item><p>87a4</p><section>mdo sde</section><text>shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol</text></item>
<item><p>87a5</p><section>mdo sde</section><text>to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog</text></item>
<item><p>87a6</p><section>mdo sde</section><text>ces bya ba'i tshig gis rab tu phyung ste/ bsnyen par rdzogs par mdzad nas/ de la lung yang phog ste/ des kyang brtson pa dang / bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan</text></item>
<item><p>87a7</p><section>mdo sde</section><text>'das la gsol pa/ btsun pa bram ze 'di dbul bas 'jigs nas/ bdag nyid 'gum par bgyid pa las bcom ldan 'das kyis nor gyi phung po chen po dang sprad de/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis</text></item>
<item><p>87b1</p><section>mdo sde</section><text>bka' stsal pa/ da ltar 'ba' zhig ma yin te/ 'das pa'i dus na yang bram ze 'di dbul bas 'jigs nas/ bdag nyid 'chi bar byas pa las/ ngas nor gyi phung po chen po byin nas/ dge ba bcu'i las kyi lam la ci ltar gnas par byas pa de nyon cig /dge slong dag sngon byung</text></item>
<item><p>87b2</p><section>mdo sde</section><text>ba 'das pa'i dus na/ grong khyer bA rA Na sI na rgyal po dbang chen sde zhes bya ba rgyal po byed de de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom</text></item>
<item><p>87b3</p><section>mdo sde</section><text>rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la/ bu gcig pa sdug pa la bya ba bzhin du chos bzhin du rgyal srid byed do/ /rgyal po de yang byams pa'i bdag nyid can</text></item>
<item><p>87b4</p><section>mdo sde</section><text>snying rje dang ldan pa/ sems can la byams pa/ sbyin pa la dga' ba zhig ste/ de sbyin pa dag sbyin zhing bsod nams dag byed de/ dge sbyong dang / bram ze dang / sdug cing phongs pa dang bkren pa rnams la ci dang ci 'dod pa sbyin par byed do/ /bza' ba dang bca' ba mang po dag sta</text></item>
<item><p>87b5</p><section>mdo sde</section><text>gon byas te/ srog chags nam mkha' la gnas pa dang / chu na gnas pa dang / thang la gnas pa rnams la sbyin par byed do/ /'jig rten dag kyang dge ba bcu'i las kyi lam la bkod par byed do/ /de nas phyin cad bdag gis sems can rnams la thams cad sbyin no zhes dam</text></item>
<item><p>87b6</p><section>mdo sde</section><text>bcas so/ /de nas chos bzhin du rgyal po byed pas/ mi dang mi ma yin pa rnams kyis kyang de la bsrung ba dang / bskyab pa dang / sba ba'i phyir brtson par byed de/ de dag gis dus dus su char gyi rgyun legs par 'bebs shing 'bru rnams rgyas par byed do/ /rgyal po de'i 'dab</text></item>
<item><p>87b7</p><section>mdo sde</section><text>kyi nyi 'og gi rgyal po ni/ chos ma yin pas rgyal po byed de/ shing sgrog dang / rkang sgril dang / lag sgril dang / an pan gdags pa rnams kyis/ yul na gnas pa'i skye bo mang po la gnod pa byed de/ de'i mi rnams nan gyis dpya bla skyes rgyud mas 'jigs te/ rgyal po</text></item>
<item><p>88a1</p><section>mdo sde</section><text>dbang chen sde'i yul du dong ste 'khod do/ /de nas phyi zhig na nyi 'og gi rgyal po de blon po mang pos zhabs 'bring byas nas/ yul bltar song song ba las/ des bltas na grong dang / grong rdal dang / grong khyer dang / nags khrod kyi grong dang / tshong dus</text></item>
<item><p>88a2</p><section>mdo sde</section><text>rnams stongs par mthong nas/ blon po rnams la kwa'i ci'i phyir yul stongs pa la thug par gyur ces dris nas blon po rnams na re/ lha rgyal po dbang chen sde'i yul 'byor pa dang / rgyas pa dang / bde ba dang / lo legs pa dang ldan la/ skye bo mang po de dag kyang dpya khral ma mchis</text></item>
<item><p>88a3</p><section>mdo sde</section><text>pa dang 'dra bar 'khod pas na/ skye bo phal po che rnams der dong ste 'khod do zhes zer ro/ /de nas de thos ma thag tu nyi 'og gi rgyal po de khros nas/ dpung gi tshogs yan lag bzhi go bskon te/ rgyal po dbang chen sde dang g.yul 'gyed pa'i phyir drangs so/ /de nas rgyal po dbang chen sde</text></item>
<item><p>88a4</p><section>mdo sde</section><text>nyi 'og gi rgyal po de khros nas dpung gi tshogs yan lag bzhi go bskon te/ bdag dang g.yul 'gyed pa'i phyir drangs so zhes thos so/ /thos nas kyang blon po rnams bsogs te bsgo ba/ kye ngas ni tshe gcig gi 'tsho ba tsam gyi phyir sdig pa byed mi phod kyis/ gal te khyod yul phung</text></item>
<item><p>88a5</p><section>mdo sde</section><text>bar 'gyur mi 'dod na ni/ nyi 'og gi rgyal po de la phyag 'tshol cig /nga ni de la gnod pa byed mi phod do zhes byas nas/ tshigs su bcad de smras pa/ nags kyi nang na shing shun shar bu'i gos gyon cing / /'bras bu za la gcan gzan dag dang 'grogs kyang bla'i/ /'jig rten pha rol</text></item>
<item><p>88a6</p><section>mdo sde</section><text>dag gis 'dzem pa'i mi rnams kyis/ /rgyal srid dag gi phyir ni gsod dang bcing mi bya/ /de nas blon po rnams kyis bsams pa/ rgyal po 'di ni su la yang gsod mi phod de/ bdag cag kun med par gyur na mi rung gis/ bdag cag thams cad gyi na la sdug bsngal bar gyur pa</text></item>
<item><p>88a7</p><section>mdo sde</section><text>bas ni/ bdag cag gis 'di gcig pu bor yang bla'o snyam nas de dag gis rgyal po bor te/ nyi 'og gi rgyal po de la babs so/ /de nas rgyal po dbang chen sdes kyang tshor te/ blon po 'di rnams kyis bdag bor ro snyam nas/ nags kyi nang du gnas bcas te/ de der song nas</text></item>
<item><p>88b1</p><section>mdo sde</section><text>rtsa ba dang 'bras bu za zhing 'dug go/ /de song ba'i 'og tu nyi 'og gi rgyal po de 'ongs nas yul mi rnams phab ste/ rgyal po de gar song zhes dris na/ blon po rnams na re lha bros lags so zhes zer ro/ /de nas nyi 'og gi rgyal pos yul de cham du phab ste/ dpa' bo thams cad</text></item>
<item><p>88b2</p><section>mdo sde</section><text>kyi bya dgar bgo bsha' byas nas/ yul de nyid du btab ste 'dug go/ /de nas de'i tshe ri khrod kyi grong zhig na/ bram ze dbul po 'tsho bas phongs pa zhig gnas te/ mthar gyis de'i bu dang bu mo mang po btsas nas/ de gso ba mang la yul der mu ge yang byung nas/ de khyim gyi</text></item>
<item><p>88b3</p><section>mdo sde</section><text>bza' mi rnams bskyang ma nus so/ /de nas bram ze des bA rA Na sI na rgyal po dbang chen sde zhes bya ba bzhugs te/ rgyal po de yang byams pa'i bdag nyid can/ snying rje dang ldan pa sems can la byams pa/ sbyin pa la dga' ba/ thams cad sbyin par byed pa zhig go zhes thos</text></item>
<item><p>88b4</p><section>mdo sde</section><text>nas/ bdag de'i thad du 'gro bar bya'o/ /de'i thad du song ba dang bdag ni nor de las 'ong ngo snyam nas bA rA Na sIr song ngo / /de der song nas rgyal po dbang chen sdes nags su gnas bcas so zhes thos so/ /de thos ma thag tu bram ze de shin tu sdug bsngal bar gyur nas bsams</text></item>
<item><p>88b5</p><section>mdo sde</section><text>pa/ bdag de'i thad du dka' thub kyi nags tshal du song ba dang / de de na 'dug kyang bdag la nor sbyin par 'gyur yang srid do snyam nas/ sa phyogs gang na byang chub sems dpa' gnas pa der song ste/ de'i thad du song nas byang chub sems dpa' des de la tshig 'jam pos</text></item>
<item><p>88b6</p><section>mdo sde</section><text>mgu bar byas te/ rtsa ba dang 'bras bu dag byin nas dris pa/ khyod 'dir ci la 'ong / bram zes smras pa/ da ltar mu ge byung ste/ phongs shing gnod par gyur la/ bdag la gso ba yang mang na/ bdag gis de dag gso yang ma nus nas/ bdag gis thos na rgyal</text></item>
<item><p>88b7</p><section>mdo sde</section><text>po dbang chen sde ni thams cad sbyin par byed do zhes thos nas/ de bdag gi nor gyi 'byung khung du 'gyur ro snyam ste/ khyod kyi thad du mchis so/ /byang chub sems dpa'as smras pa/ des nags kyi nang du gnas bcas so zhes khyod kyis ma thos sam/ da de la nor ga la yod/</text></item>
<item><p>89a1</p><section>mdo sde</section><text>de nas de thos ma thag tu bram ze de re thag chad nas brgyal te sa la 'gyel to/ /de nas byang chub sems dpa'as de'i gdong du chu gtor te de bslang ngo / /de nas des bsams pa bdag la 'tsho ba 'di lta bu ci dgos kyis bdag song la nags stug po'i nang du</text></item>
<item><p>89a2</p><section>mdo sde</section><text>zhugs te/ 'chi bar bya'o snyam nas thag pa khyer te nags stug po'i nang du zhugs nas shing ka nas thag pas btags te 'gag par byas pa las/ byang chub sems dpa'as mthong nas/ mthong ma thag tu snying rje skyes nas/ des bsams pa gal te bram ze 'dis bdag</text></item>
<item><p>89a3</p><section>mdo sde</section><text>khrid de dgra'i thad du song na ni des 'di la nor gyi phung po sbyin par 'gyur ro snyam nas/ bram ze de la smras pa/ bram ze gzu lums ma byed cig dang / ngas khyod kyi dbul ba gcad par bya'o/ /bram ze khyod tshur shog /nga phyin ka log tu dam por bcings la/ rgyal po che ge mo zhig gi</text></item>
<item><p>89a4</p><section>mdo sde</section><text>thad du khrid de song shig dang / des khyod la nor gyi phung po chen po sbyin par 'gyur ro/ /bram zes smras pa/ bdag ni khyod lta bu 'chings mi phod do/ /byang chub sems dpa'as smras pa/ the tsom med par gyis la nga chings la khrid de song shig /de las thabs gud na ma mthong ngo /</text></item>
<item><p>89a5</p><section>mdo sde</section><text>de nas bram ze na re khyod ci ltar 'dod pa bzhin du bgyi'o zhes bgyis nas/ bram ze des byang chub sems dpa' phyin ka log tu bcings nas khrid de bA rA Na sIr chas so/ /de nas de skye bo mang po de dag gis mthong nas ngo shes te/ de dag rgyal po'i thad du song ste gsol na/ de dag la rgyal</text></item>
<item><p>89a6</p><section>mdo sde</section><text>po yid ma ches nas/ de gtad bzhin du rgyal po'i pho brang nas phyung ste/ byang chub sems dpa'i thad du song nas/ bram ze des/ byang chub sems dpa' dam du bcings te khrid de 'ongs pa mthong ngo / /mthong nas kyang dris pa 'di khyod kyis ga las khrid de 'ongs/ des smras pa/</text></item>
<item><p>89a7</p><section>mdo sde</section><text>'di ni lha'i dgra lags te/ 'di ni bdag gis dka' thub kyi nags tshal na gnas pa las mthus bzung nas khrid de mchis so/ /de nas rgyal pos bsams pa/ rgyal po 'di ni lus che zhing stobs che la/ bram ze 'di ni lus nyam chung bas na/ 'dis 'di gzung bar ga la</text></item>
<item><p>89b1</p><section>mdo sde</section><text>nus te/ 'di ni snying rje che la sems can la byams pas na/ 'dis bdag gis bdag bcings nas/ 'di la byin gor ma chag snyam ste/ bram ze de la smras pa/ bram ze 'di khyod kyis ji ltar bzung ba drang por smros shig /de nas bram ze des rgyal po de la ji ltar gyur pa bzhin du bsnyad do/ /</text></item>
<item><p>89b2</p><section>mdo sde</section><text>de nas de thos ma thag tu rgyal po de dad par gyur nas sems can dag pa 'di lta bu la bdag gis gnod pa byas so snyam nas bdag nyid kyis bkrol te/ rgyal po'i pho brang du spyan drangs nas yan lag thams cad kyis 'khyud de/ seng ge'i khri'i steng du bzhag nas/ cod pan gyi thabs bud</text></item>
<item><p>89b3</p><section>mdo sde</section><text>de/ byang chub sems dpa'i dbu la btags nas smras pa/ khyod ni rgyal po'i 'os lags kyi/ bdag ni 'os ma lags so zhes byas nas/ des de la dpung gi tshogs dang / dkor mdzod rnams phul nas bzod pa gsol te rang gi yul du song ngo / /de nas rgyal po dbang</text></item>
<item><p>89b4</p><section>mdo sde</section><text>chen sdes/ bram ze de la nor gyi phung po chen po byin nas/ dge ba bcu'i las kyi lam la gnas par byas so/ /dge slong dag de'i tshe rgyal po dbang chen sder gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe bram zer gyur pa gang yin pa de ni/ bram ze</text></item>
<item><p>89b5</p><section>mdo sde</section><text>'di kho na yin te/ de'i tshe yang 'di dbul bas 'jigs pas/ bdag nyid 'chi bar byas pa las/ ngas nor gyi phung po chen po byin nas/ dge ba bcu'i las kyi lam la gnas par byas so/ /da ltar yang 'di dbul bas 'jigs pas/ bdag nyid 'chi bar byas pa las/</text></item>
<item><p>89b6</p><section>mdo sde</section><text>ngas nor gyi phung po chen po byin nas/ g.yung drung gi mthar thug pa grub pa dang / bde ba'i mya ngan las 'das pa la bkod do// //rngon pa zhes bya ba ni/ bcom ldan 'das yul ma ga d+hAr ljongs rgyu zhing gshegs pa las/ rgyal po'i khab tu byon nas rgyal po'i khab kyi</text></item>
<item><p>89b7</p><section>mdo sde</section><text>'od ma'i tshal bya ka lan da ka gnas pa na bzhugs so/ /de'i tshe lhas byin ni rgyal po'i khab na gnas pa'i skye bo mang po la rtag tu nyes pa byed de gang dang gang la nyes pa byed pa de dang de/ bcom ldan 'das la nyes pas sting bar byed do/ /de nas bcom ldan 'das kyis tshe dang ldan pa kun dga'</text></item>
<item><p>90a1</p><section>mdo sde</section><text>bo la bka' stsal pa/ kun dga' bo song la chos gos snam sbyar gyon te/ dge slong su yang rung ba zhig grogs su khrid la/ rgyal po'i khab tu lam po che dang srang dang / bzhi mdo dang sum mdo dag tu bram ze dang / khyim bdag rnams la lhas byin nam/</text></item>
<item><p>90a2</p><section>mdo sde</section><text>lhas byin gyi phyogs kyis su la nyes pa byas pa des sangs rgyas sam chos sam dge 'dun la 'dog par ma byed cig ces sgos shig /gal te lhas byin ni rdzu 'phrul che zhing mthu che ba yin no zhes zer na/ sngon ni rdzu 'phrul che na da ni de'i rdzu 'phrul nyams so/ /zhes gyis shig ces bka'</text></item>
<item><p>90a3</p><section>mdo sde</section><text>stsal to/ /de nas kun dga' bo song ste/ rgyal po'i khab tu lam po che dang / srang dang / bzhi mdo dang / sum mdo dag tu bram ze dang / khyim bdag rnams la bsgo nas/ phyin cad bcom ldan 'das la nyes pas sting bar mi byed do/ /de nas phyi zhig na bcom ldan 'das</text></item>
<item><p>90a4</p><section>mdo sde</section><text>bsnyung bar gyur nas/ sman pa 'tsho byed kyis bcom ldan 'das la sman mar lcags mda' zhes bya ba phul lo/ /de nas bcom ldan 'das kyis sman pa'i rgyal po 'tsho byed la bka' stsal pa/ 'tsho byed ngo mtshar che'am/ gsol pa bcom ldan 'das ngo mtshar che lags so/ /</text></item>
<item><p>90a5</p><section>mdo sde</section><text>bka' stsal pa/ 'tsho byed rmad du byung ngam/ gsol pa/ bcom ldan 'das rmad du byung lags so/ /bka' stsal pa/ 'tsho byed khyod shes sam/ gsol pa/ bcom ldan 'das bdag 'tshal lags so/ bka' stsal pa/ 'tsho byed khyod mi shes sam/ gsol pa bcom</text></item>
<item><p>90a6</p><section>mdo sde</section><text>ldan 'das bdag ma 'tshal lags so/ /bka' stsal pa/ 'tsho byed ci zhig ngo mtshar che/ gsol pa/ bcom ldan 'das pa rnams rtswa za zhing chu 'thung la/ de dag las bdud rtsi 'di grub cing / des sman mar lcags mda' zhes bgyi ba bsgral lags so/ /bka' stsal pa/</text></item>
<item><p>90a7</p><section>mdo sde</section><text>'tsho byed ci zhig rmad du byung / gsol pa bcom ldan 'das sangs rgyas 'jig rten du byung ba las/ dam pa'i chos bstan pa dang / dge 'dun gyi bsgrub pa bzang po 'byung lags so/ /bka' stsal pa/ 'tsho byed khyod ci zhig shes/ gsol pa/ bcom ldan 'das skyes slan</text></item>
<item><p>90b1</p><section>mdo sde</section><text>cad gdon mi 'tshal bar 'gum par 'tshal lags so/ /bka' stsal pa/ 'tsho byed khyod ci zhig mi shes/ gsol pa bcom ldan 'das su gang du mchi ba de ma 'tshal lags so/ /de nas dge slong rnams the tsom skyes nas/ the tsom thams cad gcod pa/ sangs</text></item>
<item><p>90b2</p><section>mdo sde</section><text>rgyas bcom ldan 'das la gsol pa/ btsun pa 'tsho byed kyis bcom ldan 'das kyis dgongs te gsungs pa rtogs pa la gzigs/ bcom ldan 'das kyis bka' stsal pa/ dge slong dag da ltar 'ba' zhig ma yin te/ 'das pa'i dus na yang 'dis nga'i dgongs te gsungs pa/</text></item>
<item><p>90b3</p><section>mdo sde</section><text>ci ltar rtogs pa de nyon cig /dge slong dag sngon byung ba 'das pa'i dus na/ ri khrod kyi grong zhig na khyim bdag phyug cing / nor mang la longs spyod che ba zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod do/ /</text></item>
<item><p>90b4</p><section>mdo sde</section><text>de rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang khye'u zhig btsas te/ de'i btsas ston zhag bdun gsum nyi shu rtsa gcig gi bar du rgyas par sbyar nas/ rigs dang 'thun par ming btags so/ /</text></item>
<item><p>90b5</p><section>mdo sde</section><text>de'i 'og tu yang de rtse zhing dga' la dga' mgur spyod pa las bu zhig btsas te/ de'i yang btsas ston rgyas par byas nas/ rigs dang 'thun pa'i ming btags so/ /de nas des bsams pa bdag gi bu lon 'tshob pa dang / nor spyod pa skyes zin gyi zong khyer la bdag yul</text></item>
<item><p>90b6</p><section>mdo sde</section><text>gzhan du 'gro bar bya'o snyam mo/ /de nas yang bsams pa bdag gi chung ma 'di byad gzugs bzang bas/ bdag gis 'di la kAr ShA pa Na mang po byin te song na ni/ skyes pa gzhan dang lhan cig tu dga' mgur spyod par 'gyur yang srid kyis/ ma la bdag gis 'di la kAr ShA pa</text></item>
<item><p>90b7</p><section>mdo sde</section><text>Na nyung zhig byin te 'gro bar bya'o snyam nas/ des de la kAr ShA pa Na nyung ngu zhig byin nas/ de ma yin pa gser rnams ni bum pa'i nang du bcug ste/ bum pa'i mgrin pa mu tig gi phreng bas bcings nas/ dur khrod du shing rta rna zhes bya ba'i drung du sbas te bzhag nas zong khyer te yul</text></item>
<item><p>91a1</p><section>mdo sde</section><text>gzhan du song nas/ des der rnyed pa mang po grub nas des der yang chung ma blangs te 'dug nas de'i bu mang po btsas so/ /de nas chung ma snga ma gdu bu zhes bya bas lag 'ongs dang / des nye dus bshugs pa tsam gyis bu gnyis gsos mnags nas/ bu gnyis</text></item>
<item><p>91a2</p><section>mdo sde</section><text>kyis smras pa/ bdag cag gnyis kyi pha gar song / mas smras pa/ bu yul ga ge mo zhig na gnas che ge mo zhig na 'dug ste/ de nor phun sum tshogs pa chen po dang ldan zhes kyang grag gis/ der song shig dang gal te na khyed kyi 'tsho ba'i thangs cung zad sbyin yang srid do zhes byas</text></item>
<item><p>91a3</p><section>mdo sde</section><text>so/ /de nas phu bo shos pha tshol du song ba las de lam nas lam du 'khor 'khor te/ mthar gyis pha'i drung du phyin nas/ phas bzhin gyi gzugs las ngo shes nas skad phyung ste smras pa/ khyod ga las 'ongs/ da gar 'gro zhes byas nas des rgyas par bsnyad do/ /de nas phas</text></item>
<item><p>91a4</p><section>mdo sde</section><text>bsams pa/ 'di ni bdag gi bu de kho na yin no snyam nas/ des de bdag gi thad du bzhag nas bsgo ba/ bu khyod kyis su la yang bdag gi pha yin zhes ma zer cig ces byas nas/ des de la byams par gyur to/ /de nas bu gzhan rnams kyis yab khye'u 'di su'i lags/ phas smras pa/</text></item>
<item><p>91a5</p><section>mdo sde</section><text>nga'i mdza' bo'i bu yin no/ /de nas de dag gis bsams pa/ 'di ltar 'di las shin tu byams pa las na/ 'di nyid kyi bu yin gor ma chag snyam mo/ /de nas de dag gcig la gcig smras te/ 'di ni bdag cag gi phu bo yin no zhes zer ro/ /de nas phas bsams pa/</text></item>
<item><p>91a6</p><section>mdo sde</section><text>dgra'i nang na ni 'di lta ste/ mas dbyen 'di ma rung ba yin te/ 'di bsad du 'ong gis phyir btang ngo / /de lta mod kyis gal te bdag gis cung zad cig 'di la byin na yang ltod pa can yin pa'i phyir lam du bsad du 'ong na/ ma la bdag gis 'di phyir btang ngo snyam nas/ yi ge zhig bris</text></item>
<item><p>91a7</p><section>mdo sde</section><text>te byin pa/ gnas nas shar phyogs logs su dpag tshad gcig tsam na/ /grong nas grong du mgyogs kyi rna ba'i shing drung na/ /thabs la mkhas pa bag dang ldan pas brkos nas kyang / /bdag dang nor skal gcig pa khyod kyis gsol bar gyis/ /mgul na 'dug pa gang yin</text></item>
<item><p>91b1</p><section>mdo sde</section><text>de ni gdu bur byin zhes zer ba zhig yi ger bris nas byin te/ des yi ge de khyer nas chas te song ba las/ nu bo rnams kyis lam du bzung ste/ pha las khyod kyis ci thob ces smras so/ /des smras pa/ ci yang ma thob ste/ yi ge 'di byin par zad do zhes byas so/ /de nas de</text></item>
<item><p>91b2</p><section>mdo sde</section><text>dag na re 'di ni phas brid pa lta ste song shig ces byas nas de btang ste/ mthar gyis rang gi khyim du phyin nas/ re zhig ngal so shing / 'dug 'dug nas mas smras pa/ khyod kyis pha las ci thob/ bus smras pa/ ci yang ma thob mod kyi/ yi ge 'di lta bu zhig thob bo/ /mas</text></item>
<item><p>91b3</p><section>mdo sde</section><text>smras pa/ bu khyod phas brid de/ lam gyi tshegs byung ba kho nar zad de ci yang ma grub bo/ /bus smras pa/ yul de ni che ba yin te/ bdag 'drid par mi byed do zhes byas nas/ de yi ge de dpyod pa la zhugs te/ grong nas zhes bya ba ni gang du skyes pa de yin te/ de ni 'dir</text></item>
<item><p>91b4</p><section>mdo sde</section><text>grong zhes bstan to/ /grong du zhes bya ba ni gang du phyung ste/ bsreg pa'i sa yin no/ /mgyogs kyi rna ba'i shing gi drung zhes bya ba la mgyogs zhes bya ba ni rta yin te/ de ni rna ba'i shing zhes bya ba ni rta rna zhes bya ste/ shing rta rna'i drung la bya'o/ /gnas nas shar phyogs logs</text></item>
<item><p>91b5</p><section>mdo sde</section><text>su zhes bya ba ni shar phyogs yin no/ /dpag tshad gcig tsam na zhes bya ba de ni dpag tshad gcig kho na la bya'o/ /des tshigs su bcad pa de lta bur dpyad nas/ mtshan mo mi mi rgyu ba'i tshe dur khrod du song nas/ de'i 'dab na rta rna zhes bya ba'i shing zhig 'dug ste/ des de'i</text></item>
<item><p>91b6</p><section>mdo sde</section><text>shar phyogs logs su bcal te gnya' shing gang tsam tshun cad brkos pa dang / re zhig na gser gyi bum pa mgrin pa mu tig gi phreng bas bcings pa zhig mthong nas/ de dga' ches te de blangs nas khyim du song ste/ mu tig gi phreng ba bkrol nas ma gdu bu la byin no/ dge</text></item>
<item><p>91b7</p><section>mdo sde</section><text>slong dag ji snyam du sems/ de'i tshe khyim bdag tu gyur pa gang yin pa de ni nga nyid yin no/ /de'i tshe de'i bur gyur pa gang yin pa de ni 'tsho byed 'di kho na yin te/ de'i tshe yang 'dis nga'i dgongs te gsungs pa rtogs so/ /da ltar yang 'dis nga'i dgongs te gsungs pa rtogs</text></item>
<item><p>92a1</p><section>mdo sde</section><text>so/ /de nas 'tsho byed kyis bsams pa/ bcom ldan 'das ni rdo rje lta bu'i sku mnga' la sku che bas na/ sman mar nyung ngus 'di gso bar mi nus so snyam ste/ des brtags nas sman mar srang sum cu rtsa gnyis srang la bcal te/ bcom ldan 'das kyi skur</text></item>
<item><p>92a2</p><section>mdo sde</section><text>gsol te/ lhung bzed kyi lhag ma ni dge slong rnams la bstabs pa las/ bcom ldan 'das kyi lhung bzed kyi lhag ma'o snyam nas/ dge slong rnams kyis btud cing btung ngo / /de nas lhas byin gyis bsams pa/ bdag gis kyang sman mar btung ngo snyam nas/ des 'tsho</text></item>
<item><p>92a3</p><section>mdo sde</section><text>byed la dris pa/ 'tsho byed dge sbyong gau ta mas sman mar ci zhig 'thungs/ 'tsho byed kyis smras pa/ srang sum cu rtsa gnyis gsol to/ /lhas byin gyis smras pa/ ngas kyang srang sum cu rtsa gnyis btung ngo / /'tsho byed kyis smras pa/ bcom ldan 'das ni rdo rje lta bu'i sku mnga'</text></item>
<item><p>92a4</p><section>mdo sde</section><text>la sku che bas na/ sman mar de snyed gsol ba dang / 'ju bar spyod kyis khyod kyis ni 'ju bar mi nus so/ /lhas byin gyis smras pa/ nga yang rdo rje lta bu'i lus can yin na/ ci'i phyir 'ju bar mi nus zhes byas nas/ des kyang srang sum cu rtsa gnyis 'thungs so/ /de nas bcom ldan 'das</text></item>
<item><p>92a5</p><section>mdo sde</section><text>kyis ni zhu bar gyur/ lhas byin gyis ni zhu bar ma gyur to/ /de nas phyi nyin yang 'tsho byed kyis bcom ldan 'das la sman mar 'bras chan gyi khu ba dang sbyar ba gsol to/ /lhas byin gyis kyang bcom ldan 'das kyis gsol pas/ nga rgyal gyi dbang gis ma zhu bzhin du sman mar 'bras</text></item>
<item><p>92a6</p><section>mdo sde</section><text>chan gyi khu bar sbyar te 'thungs pas/ zug gzer gyis btab ste/ gnad la bab pa'i na tshas thebs nas/ gzhi des sdug bsngal drag pa dang mi bzad pa dang / tsha ba dang / yid du mi 'ong ba'i tshor ba myong nas/ nyin mtshan du gnyid kyang mi log par gyur to/ /tshe dang ldan pa</text></item>
<item><p>92a7</p><section>mdo sde</section><text>kun dga' bo ni/ phu nu bo la byams te des gtam de/ bcom ldan 'das la gsol to/ /de nas bcom ldan 'das kyis phyag glang po che'i sna lta bu 'khor lo dang / bkra shis dang / g.yung drung ris dang ldan pa/ bsod nams brgya phrag du ma las byung ba 'jigs pa thams cad</text></item>
<item><p>92b1</p><section>mdo sde</section><text>dbugs 'byin par byed pa'i phyag brkyang ste/ bya rgod kyi phung po'i ri las thal nas lhas byin gyi mgo la bzhag ste/ bden pa bskul ba mdzad pa/ bden pa gang gis nga'i bu gcig pa sgra gcan zin bzang po sdug gu la ci lta ba bzhin du sems lhag chad med par lhas byin la yang de</text></item>
<item><p>92b2</p><section>mdo sde</section><text>kho na bzhin du sems na/ bden pa des 'di'i nad zhi bar gyur cig ces gsungs nas/ bden pa bskul ba de kho na'i mod la lhas byin gyi nad zhi bar gyur te/ srog yal ba las phyir thob par gyur to/ /de nas des bcom ldan 'das kyi phyag mthong nas ngo shes te/ des bsams pa</text></item>
<item><p>92b3</p><section>mdo sde</section><text>'di ni dge sbyong gau ta ma'i lag pa yin no snyam nas/ de yun ring po nas sems kyi rgyud g.yo sgyus bsgrubs pa'i rgyags pas gos shing dbang du byas pas na/ de ltar sangs rgyas kyi che ba nyid kyis nad zhi bar byas kyang / 'di skad du don grub khyod kyis sman dpyad legs par lobs te/</text></item>
<item><p>92b4</p><section>mdo sde</section><text>'dis ni khyod 'tsho ba rnyed par nus so zhes zer ro/ /de nas 'khor na 'khod pa rnams kyis sgra bsgrags pa/ lhas byin nad tshabs chen pos gzir te srog yal ba la/ bcom ldan 'das kyis bden pa bskul bas sos par mdzad do zhes 'dzer to/ /lhas byin gyi phyogs su shin tu</text></item>
<item><p>92b5</p><section>mdo sde</section><text>zhen zhen pa rnams kyis kyang de thos nas/ bcom ldan 'das kyi ngo mtshar che bar brjod do/ /kye ma 'di'i byams pa ni yang dag par phun sum tshogs par gyur to/ /kye ma sems can rnams la snying rje bsgoms so zhes 'dzer to/ /de nas dge slong rnams kyis lhas byin la smras pa/ lhas</text></item>
<item><p>92b6</p><section>mdo sde</section><text>byin khyod ni bcom ldan 'das kyis sos par mdzad do/ /gyin da srog dang bral zin to/ /lhas byin gyis smras pa/ 'di ni yid sgyur bar byed pa'i sgyu shes te/ des na 'jig rten thams cad zhi bar byed do/ /de nas de dag 'di ni drin du mi gzo ba dang / byas pa mi tshor ba zhig go</text></item>
<item><p>92b7</p><section>mdo sde</section><text>snyam ste/ dong nas bcom ldan 'das ga la ba der dong ste lhags nas/ the tsom skyes te/ the tsom thams cad gcod pa/ sangs rgyas bcom ldan 'das la gsol pa/ btsun pa lhas byin drin du mi gzo ba dang / byas pa mi tshor ba dang / byas pa chud gson pa la gzigs/</text></item>
<item><p>93a1</p><section>mdo sde</section><text>bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang 'di ji ltar drin du mi gzo ba dang / byas pa mi tshor ba dang / byas pa chud gson par byed pa de nyon cig dge slong dag sngon byung ba 'das pa'i dus na/ yul bi</text></item>
<item><p>93a2</p><section>mdo sde</section><text>de ha zhes bya ba na/ rgyal po dbang chen sde rgyal po byed de/ de'i tshe na gas khung dgon pa zhig na khron pa zhig yod de/ khron pa de'i nang du srog chags lnga lhung ste/ mi dang / seng ge dang / sbrul dang / byi ba dang / bya khra rnams so/ /rngon pa zhig kyang nags khung dgon pa de na</text></item>
<item><p>93a3</p><section>mdo sde</section><text>bshor zhing 'dug pa las/ skom zhing gdungs nas khron pa de'i drung du song ste/ des khron pa de'i nang du bltas na mi des mthong ma thag tu kus btab ste/ kye grogs po bdag cag gi skyabs gyis shig ces byas so/ /de nas de thos ma thag tu rngon pa de yang de dag la</text></item>
<item><p>93a4</p><section>mdo sde</section><text>snying rje skyes nas/ gal te bdag gis 'di rnams ma phyung na ni/ 'di dag thams cad gyin da la 'chi bar 'gyur ro snyam nas/ des thag pa khyer te 'ongs nas de dag thams cad khron pa de'i nang nas bton to/ /de nas phyi zhig na rngon pa de shor zhing nags khung du song</text></item>
<item><p>93a5</p><section>mdo sde</section><text>ba las/ kyi rgyal po seng ge des mthong nas/ seng ges rngon pa la smras pa/ grogs po khyod ci'i phyir nags khung 'di na rgyu zhing 'dug /rngon pas smras pa/ bshor ba'i phyir bdag 'di na rgyu zhing 'dug ste/ bdag gi 'tsho ba 'di yin no/ /seng ges smras</text></item>
<item><p>93a6</p><section>mdo sde</section><text>pa/ grogs po khyod nyon mongs par ma byed cig /ngas khyod la drin lan glan par bya ste/ khyod 'di na 'dug na ngas nyin gcig bzhin du bzang ngo cog bsad de/ sha ji snyed dgos pa de snyed sbyin no zhes smras nas/ kyi rgyal po seng ge song ste/ des nyin</text></item>
<item><p>93a7</p><section>mdo sde</section><text>gcig bzhin du bzang ngo cog bsad nas/ mi de la sha mang po sbyin no/ /de nas phyi zhig na rngon pa des sha khur gyis bskyal te/ rang gi khyim du 'gro ba na/ de bya khra des mthong nas ngo shes te/ khra des rngon pa de la smras pa/ grogs po khyod dka' bas 'tsho ba 'di</text></item>
<item><p>93b1</p><section>mdo sde</section><text>lta bu zhig gis 'tsho zhing 'dug gam/ rngon pas smras pa/ bdag cag gi 'tsho ba ni 'di yin te/ thabs 'dis bdag 'tsho ba tshol lo/ /de nas khra des bsams pa/ mi 'dis sngon bdag gi srog phyung bas na/ 'di la bdag gis drin lan bsab dgos so snyam nas/</text></item>
<item><p>93b2</p><section>mdo sde</section><text>des smras pa/ grogs po khyod 'dir 'dug shig dang bdag gis khyod kyi dbul ba gcad par bya'o zhes byas nas song ngo / /de nas khra des rgyal po'i pho brang 'khor du song nas/ bdag gi 'dir ci zhig rnyed par gyur cig gu bdag gis de khyer nas mi de la sbyin par bya'o snyam ste/ steng</text></item>
<item><p>93b3</p><section>mdo sde</section><text>gi nam mkha' la lding bzhin du bltas na/ de'i tshe rgyal po'i pho brang de na rgyal po dbang chen sde'i btsun mo dam pas rgyan thams cad bkrol nas gab tse'i nang du bzhag ste/ skra bkrus pa las khras rgyan rnams khyer nas mi de la byin te/ des khyer te rang gi khyim du chas pa las/ mi</text></item>
<item><p>93b4</p><section>mdo sde</section><text>des mthong nas ngo shes te dris pa grogs po khyod kyis 'di ga las rnyed/ rngon pas de la smras pa/ khras bdag la byin no zhes smras nas/ rngon pa de bdag gi khyim du song ngo / /de nas rgyal po dbang chen sdes/ bya ba thams cad la bsgo ba/ khyod deng la bya tshang thams cad du song</text></item>
<item><p>93b5</p><section>mdo sde</section><text>ste/ rgyan de dag khyer te shog shig ces byas so/ /mi snga ma des kyang tshor nas bsams pa/ 'dis bdag la lan gnyis khron par lhung ba las phyung na mi rung gis/ bdag rgyal po'i thad du song la gsol bar bya'o/ /'on kyang des bdag la bya dga' sbyin par 'gyur ro snyam</text></item>
<item><p>93b6</p><section>mdo sde</section><text>nas/ mi de song ste rgyal po la gsol pa/ rngon pa che ge mo zhig gis lha'i rgyan rnams khyer ro zhes byas so/ /de nas de thos ma thag tu de la bya dga' chen po byin no/ /de nas rngon pa de bkug ste/ rgyan rnams kyang phrogs nas khri mon du bcug go/ /de khri mon na 'dug pa na byi ba des</text></item>
<item><p>93b7</p><section>mdo sde</section><text>mthong nas ngo shes te des bsams pa/ mi gang gis bdag gi srog phyung ba de ni 'di yin gyis/ 'di la bdag gis drin lan bsab par bya'o snyam nas/ des smras pa/ grogs po khyod ci nyes te khri mon 'dir bcug /de nas des de la rgyas par thams cad bsnyad do/ /de nas</text></item>
<item><p>94a1</p><section>mdo sde</section><text>byi ba des smras pa/ grogs po khyod brtan por mdzod la/ spro ba chen po bskyed cig dang / ngas khyod 'di na 'dug pa'i tshe/ zas dang skom gyis mdo mi gzung bar bya'o zhes byas nas/ byi ba des mi de khri mon na 'dug pa de la zas dang / skom gyis mdo mi</text></item>
<item><p>94a2</p><section>mdo sde</section><text>gzung bar byas so/ /de nas phyi zhig na mi de khri mon na 'dug bzhin du/ sbrul gdug pa des srog gcig tu byas te/ 'di la ngas drin lan glan par bya'o snyam du bsams nas/ mi de la smras pa/ kye mi khyod ngas khri mon 'di nas thar bar byas te/ dbang phyug gi bdag po chen</text></item>
<item><p>94a3</p><section>mdo sde</section><text>po la gzhag par bya'o zhes byas nas/ ngas rgyal po 'di dug gis zin par byas la/ de bdag gi dug gis ci bya gtol med par gyur pa dang / de'i tshe khyod khri mon na 'dug pas/ rgyal po 'di gzhan sus kyang sos par byed mi nus te/ nga 'ba' zhig gis gso nus so zhes</text></item>
<item><p>94a4</p><section>mdo sde</section><text>gyis shig /de nas rgyal po des khyod dgug pa dang / khyod der song la ba lang gi lci bas dkyil 'khor gyis la/ me sbar te sngags 'di bzlas brjod gyis shig dang / khyod kyi sgra thos pas nga 'ong gis khyod kyis nga 'ongs pa dang / 'di skad du/ yang na mer mchongs shig /</text></item>
<item><p>94a5</p><section>mdo sde</section><text>yang na rgyal po'i dug med par gyis shig ces byos shig dang / ngas khyod la 'di skad du bdag ni me'i nang du mchongs par bya'i/ rgyal po'i dug ni med par mi bya'o zhes bya'o/ /de nas khyod kyis nga la 'di skad du khyod kyis srog bor du zin kyang / ngas kyang rgyal po'i srog mi gtong gi /</text></item>
<item><p>94a6</p><section>mdo sde</section><text>khyod kyis rgyal po 'di'i dug med par mi byar mi rung ngo gyis shig dang / ngas khyod kyi tshig gis rgyal po'i dug med par bya'o/ /'on tang de'i tshe rgyal po khyod la mnyes par gyur nas/ khri mon nas btang ste/ nor gyi phung po chen po sbyin par 'gyur ro zhes byas nas/ sbrul gdug pa de</text></item>
<item><p>94a7</p><section>mdo sde</section><text>song ste rgyal po de dug gis zin nas/ rgyal po de ci bya gtol med par gyur nas/ rngon pa des btson srungs rnams la smras pa/ rgyal po 'di sus kyang dug med par mi nus te/ ngas 'di'i dug med par bya'o zhes byas so/ /de nas btson srungs rnams kyis rgyal po la gsol</text></item>
<item><p>94b1</p><section>mdo sde</section><text>to/ /de nas rgyal pos mi de bkug ste smras pa/ kye gal te mi khyod kyis nga'i srog gi skyabs byed nus par gyur na/ ngas khyod la nor gyi phung po chen po sbyin no zhes byas so/ /de nas mi des smras pa/ lha brtan por mdzod la spro ba chen po bskyed cig dang / bdag mchis bzhin</text></item>
<item><p>94b2</p><section>mdo sde</section><text>du khyod grongs par mi 'gyur ro zhes byas nas/ mi des ba lang gi lci bas dkyil 'khor byas nas/ me sbar te sngags brjod do/ /de nas de thos nas sbrul gdug pa de dkyil 'khor gyi drung du 'ongs te 'dug go/ /de nas mi des smras pa/ khyod ni 'di na 'dug pa don gnyis shig bya</text></item>
<item><p>94b3</p><section>mdo sde</section><text>dgos te/ yang na ni rgyal po'i dug med par gyis shig /yang na ni me'i nang du mchongs shig ces byas so/ /de nas sbrul gdug pas smras pa/ bdag ni 'di na 'dug pa don gnyis bya dgos pa las/ yang na bdag nyid gtang bar bya dgos so/ /yang na rgyal po bsad</text></item>
<item><p>94b4</p><section>mdo sde</section><text>dgos so zhes byas nas/ sbrul gdug pa de mngon du phyogs shing 'dug pa las/ mi des bzlog ste smras pa/ khyod kyis srog bor du zin kyang ngas rgyal po'i srog mi gtang gis/ khyod kyis rgyal po 'di'i dug med par mi byar mi rung ngo zhes byas so/ /de nas de thos ma thag</text></item>
<item><p>94b5</p><section>mdo sde</section><text>tu sbrul gdug pa des rgyal po'i dug med par byas so/ /de nas rgyal po mnyes par gyur nas/ rngon pa de nor gyi phung po byin te btang ngo / /dge slong dag ji snyam du sems/ de'i tshe rngon par gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe</text></item>
<item><p>94b6</p><section>mdo sde</section><text>mi'i rgyal po la gsol pa gang yin pa de ni lha sbyin 'di kho na yin te/ de'i tshe yang 'di drin du mi gzo ba dang / byas pa mi tshor ba dang / byas pa chud gson par gyur to// //las brgya tham pa/ bam po sum cu lnga pa/ rmongs pa zhes bya ba ni/ gleng gzhi mnyan du yod</text></item>
<item><p>94b7</p><section>mdo sde</section><text>pa na bzhugs te/ de'i tshe yul shur par ka na khyim bdag cig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang / khye'u</text></item>
<item><p>95a1</p><section>mdo sde</section><text>gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ ming rmongs pa zhes btags so/ /de nas khye'u rmongs pa 'o ma dang / zho dang / mar dang / zhun mar dang / mar gyi nying gus bskyed bsrings te/ de gang</text></item>
<item><p>95a2</p><section>mdo sde</section><text>gi tshe cher skyes pa de'i tshe/ yi ge dang / khong rtsis dang / shod dgod pa dang / lag rtsis dang / dbyung ba dang / sba ba dang / dgram pa dang / gos brtag pa dang / nor bu brtag pa dang / rin po che brtag pa dang / spos brtag pa dang / sman brtag pa dang / glang po che brtag</text></item>
<item><p>95a3</p><section>mdo sde</section><text>pa dang / rta brtag pa dang / go mtshon brtag pa bslabs te/ yi ge mkhas pa dang / klog mkhas pa dang / mdzangs pa dang / bya ba la gsal ba dang / yid gzhungs pa dang / brtag pa rnam pa brgyad la byang bar gyur to/ /de nas phyi zhig na de'i lus shur bu yungs 'bru</text></item>
<item><p>95a4</p><section>mdo sde</section><text>tsam sha stag gis khyab par gyur te/ shur bu de dag kyang smin te rdol nas/ de'i lus rmas zhu lub tu g.yogs par gyur to/ /de nas de'i phas sman pa thams cad las yo byad sbyar te gsos kyang / de sos par byed ma nus nas/ de ci tsam du tshab che bar gyur pa de tsam du/</text></item>
<item><p>95a5</p><section>mdo sde</section><text>lus las rnag khrag 'dzag ste/ dri nga ba byung ngo / /de nas de'i lus thams cad spos chu sna tshogs kyis byugs te gos kyis g.yogs nas gso bar byed do/ /de nas de'i phu nu rnams kyis mthong nas ming spos te/ khye'u 'di'i lus gos dang / rgyan rnams kyis g.yogs</text></item>
<item><p>95a6</p><section>mdo sde</section><text>te gsos pas na/ 'di'i ming sbas pa zhes bya'o zhes zer ro/ /de nas de la la las ni rmongs pa zhes bya bar shes so/ /la las ni sbas pa zhes bya bar shes so/ /de nas phyi zhig na de'i pha ma gnyis shi'o/ /pha ma gnyis shi nas las su bya ba thams cad khye'u des tshis</text></item>
<item><p>95a7</p><section>mdo sde</section><text>byed de/ de las gang byed kyang rung / zhing blas byed kyang rung / tshong byed kyang rung / gru'i las byed kyang rung / de las byas so cog 'jig cing 'grub par mi 'gyur ro/ /de nas khyim bdag rmongs pa de 'di snyam du sems te/ bdag gis 'dir las gang byed kyang rung ste/</text></item>
<item><p>95b1</p><section>mdo sde</section><text>zhing blas byed kyang rung / tshong byed kyang rung / gru'i las byed kyang rung / bdag gi las byas so cog 'jig cing 'grub par mi 'gyur na/ 'jig rten na mi 'jig pa'i chos gang 'jig par mi 'gyur ba 'ga' lta yod dam zhig gu snyam mo/ /de nas khyim bdag rmongs pa de'i mdza' bo dang /</text></item>
<item><p>95b2</p><section>mdo sde</section><text>grogs po dang phu nu dang / rgan rabs rnying gi sngon gyi lha zhig khyim bdag rmongs pa'i khyim gyi sgo ga la ba der song ste phyin nas/ khyim de thams cad snang ba chen pos khyab par byas te/ khyim bdag rmongs pa la 'di skad ces smras so/ /khyim bdag khyod kyis 'jig rten na 'jig</text></item>
<item><p>95b3</p><section>mdo sde</section><text>pa'i chos can gang yin pa dang / 'jig pa'i chos can ma yin pa gang yin pa mi shes sam/ khyim bdag gis smras pa/ lha bdag gis ni 'jig rten na 'jig pa'i chos can gang yin pa dang / 'jig pa'i chos can ma yin pa gang yin pa mi shes na/ lha khyod kyis 'jig</text></item>
<item><p>95b4</p><section>mdo sde</section><text>rten na 'jig pa'i chos gang yin pa dang / 'jig pa'i chos can ma yin pa gang yin pa shes sam/ lhas smras pa/ khyim bdag ngas kyang 'jig rten na 'jig pa'i chos can gang yin pa dang / 'jig pa'i chos can ma yin pa gang yin pa mi shes so/ /khyim bdag gis smras pa/</text></item>
<item><p>95b5</p><section>mdo sde</section><text>lha 'o na 'jig rten na 'jig pa'i chos can gang yin pa dang / 'jig pa'i chos can ma yin pa gang yin pa sus shes/ lhas smras pa/ khyim bdag shes pa yod de/ dge sbyong gau ta ma shAkya'i bu/ shAkya'i rigs las skra dang kha spu bregs te/ chos gos tshon can rnams</text></item>
<item><p>95b6</p><section>mdo sde</section><text>bgos nas/ yang dag pa'i dad pas khyim nas khyim med par rab tu byung nas/ des bla na med pa yang dag par rdzogs pa'i byang chub tu mngon par rdzogs par sangs rgyas te/ bcom ldan 'das des ni 'jig rten na 'jig pa'i chos can gang yin pa dang / 'jig pa'i chos</text></item>
<item><p>95b7</p><section>mdo sde</section><text>can ma yin pa gang yin pa mkhyen to/ /khyim bdag gis smras pa/ lha bcom ldan 'das de da ltar ga la bzhugs/ lhas smras pa/ khyim bdag shar phyogs kyi ljongs na/ yul mnyan du yod pa zhes bya ba zhig yod de/ de'i nang na rgyal bu rgyal byed kyi tshal mgon med</text></item>
<item><p>96a1</p><section>mdo sde</section><text>zas sbyin gyi kun dga' ra ba na/ da ltar bcom ldan 'das de bzhugs kyis/ khyim bdag khyod 'dod na/ bcom ldan 'das ga la ba der song la der phyin nas/ bcom ldan 'das la don 'di dris la/ bcom ldan 'das des khyod la ji skad du lung bstan</text></item>
<item><p>96a2</p><section>mdo sde</section><text>pa de bzhin du zung shig ces smras nas/ lha de de nyid du mi snang bar gyur to/ /de nas de thos ma thag tu khyim bdag rmongs pa bcom ldan 'das la blta 'dod par gyur to/ /de nas phyi zhig na yul shur par ka'i tshong pa mang po de dag zong khyer te/ mnyan du yod par dong nas/ de</text></item>
<item><p>96a3</p><section>mdo sde</section><text>dag der dong bas/ bcom ldan 'das kyi bstan pa la dad pa rnyed par gyur te/ skyabs su 'gro ba dang bslab pa'i gzhi rnams blangs nas/ de dag phyi zhig na zong dang rin rnams khyer te yul shur pa ra kar 'ongs nas/ de dag gis khyim bdag rmongs pa'i mdun du/ sangs</text></item>
<item><p>96a4</p><section>mdo sde</section><text>rgyas dang chos kyi bsngags pa brjod do/ /'di skad ces kyang smras te/ bcom ldan 'das de ni thams cad mkhyen pa thams cad gzigs pa yin gyi/ de blta ba'i phyir khyod song shig dang / des khyod kyi lus dang sems kyi nad gso bar 'gyur ro/ /de nas des tshig de thos nas lhag</text></item>
<item><p>96a5</p><section>mdo sde</section><text>par yang bcom ldan 'das kyi thad du bltar 'gro ba'i spro ba skyes so/ /de nas phyi zhig na khyim bdag rmongs pas rgyags mang po khyer te/ bzhon pa bzang po la zhon nas yul shur pa ra ka'i sa nas bar zhag gis mnyan du yod par phyin te/ de ji srid du bzhon du rung ba'i sa de srid du</text></item>
<item><p>96a6</p><section>mdo sde</section><text>bzhon pas song nas/ bzhon pa las babs te/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas/ khyim bdag rmongs pas bcom ldan 'das la 'di</text></item>
<item><p>96a7</p><section>mdo sde</section><text>skad ces gsol to/ /btsun pa bdag ni rnag can gyi lus 'di dman par gyur pa/ ngo tsha bar gyur pas na spang bar 'tshal lo/ /smad par 'tshal lo/ /bcom ldan 'das kyis bka' stsal pa/ khyim bdag lus 'di ni nad lta bu yin no/ /phol mig lta bu yin no/ /zug</text></item>
<item><p>96b1</p><section>mdo sde</section><text>rngu lta bu yin no zhes bka' stsal te/ bcom ldan 'das kyis phung po 'di nyid las brtsams nas/ de la de dang 'thun pa'i chos bstan te/ des na khyim bdag rmongs pas stan de nyid la 'dug bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes</text></item>
<item><p>96b2</p><section>mdo sde</section><text>bcom nas/ rgyun du zhugs pa'i 'bras bu mngon sum du byas te/ des bden pa mthong nas bsams pa/ gal te bdag gi lus 'di kho na lta bur ma gyur na/ bdag kyang legs par gsungs pa'i chos 'dul ba la rab tu 'byung ste/ chu bo rnams las yang dag par</text></item>
<item><p>96b3</p><section>mdo sde</section><text>brgal bar bya ba dang / sbyor ba rnams las yang dag par 'da' bar bya ba'i phyir/ brtson pa dang / bsgrub pa dang / 'bad par bya ba zhig gu snyam mo/ /de ltar rab tu 'byung ba'i sems bskyed ma thag tu khyim bdag de'i lus lag mthil bzhin du rma med par gyur to/ /de nas</text></item>
<item><p>96b4</p><section>mdo sde</section><text>de lhag par yang bcom ldan 'das la dga' bar gyur to/ /de nas de dga' bar gyur nas stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /</text></item>
<item><p>96b5</p><section>mdo sde</section><text>btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur</text></item>
<item><p>96b6</p><section>mdo sde</section><text>shog ces bya ba'i tshig gis rab tu phyung ste/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams</text></item>
<item><p>96b7</p><section>mdo sde</section><text>gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so</text></item>
<item><p>97a1</p><section>mdo sde</section><text>so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas tshe dang ldan pa rmongs pa snga dro sham</text></item>
<item><p>97a2</p><section>mdo sde</section><text>thabs dang chos gos gyon te/ lhung bzed thogs nas mnyan du yod par bsod snyoms la song ba las/ ba drus mas brdungs te bsad nas/ de 'chi kar dbang po rnams rnam par dang zhing / bzhin gyi mdog yongs su dag pa la pags pa'i mdog dkar por gyur to/ /de nas dge</text></item>
<item><p>97a3</p><section>mdo sde</section><text>slong mang po snga dro sham thabs dang chos gos gyon te/ lhung bzed thogs nas mnyan du yod par bsod snyoms la dong ba las dge slong mang po mnyan du yod par bsod snyoms la dong ba rnams kyis yul shur par ka'i khyim bdag rmongs pa zhes bya ba gang yin pa de/ ba drus mas brdungs</text></item>
<item><p>97a4</p><section>mdo sde</section><text>te bsad nas de 'chi kar dbang po rnams rnam par dang zhing bzhin gyi mdog yongs su dag ste/ pags pa'i mdog dkar bar gyur to zhes thos so/ /thos nas kyang dge slong mang po rnams mnyan du yod par bsod snyoms blangs te/ zan zos nas zas phyis len pa spangs nas/ lhung</text></item>
<item><p>97a5</p><section>mdo sde</section><text>bzed dang chos gos bzhag nas bcom ldan 'das ga la ba der song ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas/ dge slong mang po rnams kyis bcom ldan 'das la 'di skad ces gsol</text></item>
<item><p>97a6</p><section>mdo sde</section><text>to/ /btsun pa 'di na bdag cag dge slong mang po snga dro sham thabs dang chos gos 'tshal te/ lhung bzed thogs nas mnyan du yod par bsod snyoms la mchis pa las/ yul shur par ka'i khyim bdag rmongs pa zhes bgyi ba de/ ba drus mas brdungs te bkum nas/ de 'gum</text></item>
<item><p>97a7</p><section>mdo sde</section><text>kar dbang po rnams rnam par dang zhing bzhin gyi mdog yongs su dag ste/ pags pa'i mdog dkar par gyur to zhes thos lags na/ de'i 'gro ba ni gang lags/ de'i skye gnas ni gang lags/ 'gro ba'i sa ni gang lags/ bcom ldan 'das kyis bka' stsal pa/ dge slong</text></item>
<item><p>97b1</p><section>mdo sde</section><text>dag rigs kyi bu de ni nga'i chos kyi rjes su 'thun pa'i chos rtogs pas na nor du gyur pa yin no/ /dge slong dag rigs kyi bu de mya ngan las 'das kyis/ 'di'i rus bu la rus bu'i mchod pa gyis shig /de ltar bcom ldan 'das kyis tshe dang ldan pa rmongs pa mchog tu gyur par lung</text></item>
<item><p>97b2</p><section>mdo sde</section><text>bstan nas/ dge slong mang po rnams kyis bcom ldan 'das kyis bka' stsal pa bzhin du mnyan te/ bcom ldan 'das kyi thad nas dong nas/ de dag gis de'i rus bu la rus bu'i mchod pa byas te/ rus bu'i mchod rten brtsigs nas bcom ldan 'das ga la ba der dong ste lhags</text></item>
<item><p>97b3</p><section>mdo sde</section><text>nas/ bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /btsun pa tshe dang ldan pa rmongs pas las ci bgyis na/ las de'i rnam par smin pas/ ba drus mas brdungs te bkum lags/ bcom ldan 'das kyis</text></item>
<item><p>97b4</p><section>mdo sde</section><text>bka' stsal pa/ dge slong dag 'di nyid kyis las de lta bu byas shing bsags pa'i steng du lhag par yang nga'i smon lam las gyur te/ puska ra'i sngon gyi rgyud las byung ba bzhin du rgyas par brjod par bya'o/ /gsol pa/ btsun pa tshe dang ldan pa rmongs pas las ci bgyis na/</text></item>
<item><p>97b5</p><section>mdo sde</section><text>las de'i rnam par smin pas phyug cing nor mang la longs spyod che ba'i rigs su skyes lags/ las ci bgyis na las de'i rnam par smin pas lus rma'i zhu lub tu yog par gyur te/ 'di'i lus las rnag khrag 'dzag cing 'di'i lus las dri nga ba 'byung bar 'gyur la/ 'dis bcom</text></item>
<item><p>97b6</p><section>mdo sde</section><text>ldan 'das mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs nas/ dgra bcom pa nyid mngon sum du bgyis te/ rab tu byung ba'i sems bskyed ma thag tu/ de'i lus la rma ma mchis par</text></item>
<item><p>97b7</p><section>mdo sde</section><text>gyur lags/ bcom ldan 'das kyis bka' stsal pa/ dge slong dag da ltar 'ba' zhig ma yin te/ 'das pa'i dus na yang 'dis las de dag byas shing bsags pas na/ 'di nyid kyis las byas shing bsags pa de dag gzhan su zhig gis nyams su myong bar 'gyur</text></item>
<item><p>98a1</p><section>mdo sde</section><text>te/ dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang / mi dge ba byas shing</text></item>
<item><p>98a2</p><section>mdo sde</section><text>bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge</text></item>
<item><p>98a3</p><section>mdo sde</section><text>slong dag sngon byung ba 'das pa'i dus na/ grong khyer bA rA Na sI na rgyal po tshangs pas byin zhes bya ba zhig rgyal po byed de/ de'i tshe bA rA Na sI na khyim bdag gnyis shig gnas pa las de gnyis phan tshun 'gras nas/ de'i nang nas gcig gis rgyal po la nor mang po zhig phul te/</text></item>
<item><p>98a4</p><section>mdo sde</section><text>khyim bdag cig shos rgyal po la brnyas nas de rgyal po tshangs pas byin gyis shags 'gyed pa'i tshe g.yo shags kyis pham par byas nas khyim bdag de la byin te/ des de rang gi khyim du khrid nas lcag gis zhen par gzhus nas/ lcag rma de dag gi nang du dug gi phye mas gtor te/</text></item>
<item><p>98a5</p><section>mdo sde</section><text>de'i lus de sha snag bu bzhin du gyur nas/ de phu nu rnams kyis nor mang po zhig gis blus te/ sman pa'i lung gis de'i lus sos par byas so/ /de nas phyi zhig na de skyo ba skyes nas bdag khyim na gnas pas chog gis/ dka' thub kyi nags tshal du 'gro'o snyam ste/ sbyin bdag</text></item>
<item><p>98a6</p><section>mdo sde</section><text>sbyin zhing bsod nams dag byas nas/ dka' thub kyi nags tshal du rten bcas so/ /de der song nas slob dpon med pa dang / man ngag med par byang chub kyi phyogs kyi chos sum cu rtsa bdun dran par byas nas/ rang sangs rgyas kyi byang chub mngon sum du byas so/ /de nas des</text></item>
<item><p>98a7</p><section>mdo sde</section><text>bsams pa/ khyim bdag des bdag gi rgyud las bsod nams ma yin pa chen po bskyed kyis/ bdag song la khyim bdag de'i ra mda' bya'o snyam nas/ gnas de nyid nas nam mkha' las khyim bdag de ga la ba der song nas/ 'bar ba dang / lam mer 'dug pa dang / char</text></item>
<item><p>98b1</p><section>mdo sde</section><text>'bab pa dang / glog 'gyu ba'i cho 'phrul rnams bstan to/ /so so'i skye bo ni rdzu 'phrul gyis myur du dad par 'gyur te/ de sdong po sog les bcad pa bzhin du de'i rkang pa la phyag 'tshal te/ smras pa/ skal ba chen po mar spyon/ bdag nyes par spyod pa'i 'dam du bying ba las</text></item>
<item><p>98b2</p><section>mdo sde</section><text>lag nas drang du gsol zhes byas so/ /de nas de kho na la snying brtse ba'i phyir sa la babs nas/ des de'i rkang pa la phyag 'tshal te/ bzod pa gsol nas smras pa/ 'phags pa khyod kyang bsod snyoms bzhed la/ bdag kyang bsod nams 'tshal bas/ bdag gi skyed mos</text></item>
<item><p>98b3</p><section>mdo sde</section><text>tshal 'di nyid du bzhugs shig dang / bdag gis yo byad thams cad kyis bsnyen bkur bgyi'o/ /de nas rang sangs rgyas des khyim bdag de la cang mi smra bas gnang ngo / /de nas khyim bdag des rang sangs rgyas de'i phyir yal ga dang lo ma'i spyil po phub nas/ yo byad thams</text></item>
<item><p>98b4</p><section>mdo sde</section><text>cad kyis bsnyen bkur byed pa la zhugs so/ /de nas phyi zhig na rang sangs rgyas des bsams pa/ bdag gis rnag can gyi lus 'dis bya ba gang yin pa de ni bdag gis byas zin gyis/ ma la bdag zhi ba'i dbyings su 'jug par bya'o snyam nas/ 'bar ba dang / lam mer 'dug</text></item>
<item><p>98b5</p><section>mdo sde</section><text>pa dang / char 'bab pa dang / glog 'gyu ba'i cho 'phrul rnams bstan nas/ phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /de nas khyim bdag des de'i sku gdung la mchod pa byas nas/ sku gdung gi mchod rten brtsigs</text></item>
<item><p>98b6</p><section>mdo sde</section><text>te/ mchod rten de la bkur sti chen po byas nas/ smon lam btab pa/ kye ma dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig /'di bas kyang ches khyad par du 'phags pa'i ston</text></item>
<item><p>98b7</p><section>mdo sde</section><text>pa mnyes par byed par gyur cig /mi mnyes par byed par ma gyur cig /yon tan 'di lta bu dag kyang bdag gis thob par shog shig /bdag gis 'di la gnod par byas pa'i las de bdag la 'ong bar ma gyur cig /ci ste las 'di'i rnam par smin pa bdag la gdon mi</text></item>
<item><p>99a1</p><section>mdo sde</section><text>za bar 'ong bar gyur na yang / rab tu byung ba'i sems bskyed ma thag tu/ bdag gi bkra mi shis pa de med par gyur te/ bkra shis pa 'byung bar gyur cig ces byas so/ /dge slong dag ji snyam du sems/ de'i tshe khyim bdag tu gyur pa gang yin pa de ni</text></item>
<item><p>99a2</p><section>mdo sde</section><text>rmongs pa 'di kho na yin te/ des khyim bdag de'i lus la lcag gis gzhus nas/ dug gi phye mas gtor ba'i las de'i rnam par smin pas ni gang dang gang du skyes pa de dang der lus 'di lta bur gyur to/ /des phyir yang rang sangs rgyas de la bkur sti byas nas/ smon</text></item>
<item><p>99a3</p><section>mdo sde</section><text>lam btab pa'i las de'i rnam par smin pas ni gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga rang sangs rgyas bye ba phrag 'bum bas kyang ches khyad par du 'phags pa nga lta bu 'dis mnyes par byas te/ mi</text></item>
<item><p>99a4</p><section>mdo sde</section><text>mnyes par ma byas la/ rab tu 'byung ba'i sems bskyed ma thag tu de'i bkra mi shis pa med par gyur nas/ bkra shis pa byung bar gyur te/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas so/ /gzhan</text></item>
<item><p>99a5</p><section>mdo sde</section><text>yang yang dag par rdzogs pa'i sangs rgyas 'od srung gi gsung rab la 'di rab tu byung ste/ der 'dis tshe gcig tu tshangs par spyod pa spyad nas dbang po rnams yongs su smin par byas pa des na da ltar rnam par grol bar gyur to// //bram ze gsum zhes bya ba de la/ bram</text></item>
<item><p>99a6</p><section>mdo sde</section><text>ze dang po ni/ gleng gzhi mnyan du yod pa na bzhugs te/ de'i tshe mnyan du yod pa na bram ze zhig gis mchod sbyin bya bar brtsams te/ mchod sbyin byed pa der rgyal khams tha dad pa'i bram ze rnams 'dus par gyur te/ de dag gis bsams pa/ mchod sbyin byed pa gang du</text></item>
<item><p>99a7</p><section>mdo sde</section><text>'thab mo dang / mtshang 'dru ba dang / 'gyed pa dang / rtsod pa 'byung ba'i mchod sbyin de ni mi 'grub bo snyam mo/ /de nas phyi zhig na mchod sbyin byed pa der ljongs na gnas pa'i bram ze dang / mthil na gnas pa'i bram ze yon gyi phyir 'dus pa rnams 'thab mo byung nas/ mthil</text></item>
<item><p>99b1</p><section>mdo sde</section><text>na gnas pa'i bram ze rnams kyis smras pa/ khyed ni zhing blas kyis 'tsho ba tshol ba yin pas na/ yon 'di rnams ni khyod la 'os pa ma yin no/ /nged ni yon gnas yin pas na/ yon 'di rnams ni nged la 'os so zhes zer ro/ /ljongs na gnas pa rnams na re/ kye khyod rnams kyang</text></item>
<item><p>99b2</p><section>mdo sde</section><text>rgyal po'i dpa' bo la bsten pa yin pas na/ khyod ni yon gyi gnas ma yin gyi nged ni yon gnas yin pas/ yon gyi 'os yin no zhes zer nas/ de dag der 'thab mo dang / mtshang 'dru ba dang / 'gyed pa dang / rtsod pas g.yem spyo zhing 'khod pa'i skabs su/ bram ze gzhan zhig gis</text></item>
<item><p>99b3</p><section>mdo sde</section><text>mchod sbyin byed pa'i gnas de nas gser dang / dngul dang / bza' ba dang / bca' ba mang po khyer te bros pa las/ de bram ze de dag gis bzung nas khu tshur dang / rdog pa dag gis shin tu zhen par brdegs te bor ro/ /de nas de brdegs btsogs pas 'chi bas 'jigs shing skrag nas/</text></item>
<item><p>99b4</p><section>mdo sde</section><text>rgyal bu rgyal byed kyi tshal du zhugs so/ /de der zhugs nas/ sangs rgyas la sogs pa dge slong gi dge 'dun spyod lam mdzes shing sgra bskyungs te/ ca co med par 'khod pa mthong ngo / /mthong ma thag tu de bcom ldan 'das kyi bstan pa la dga' bar gyur to/ /de dga' bar gyur nas</text></item>
<item><p>99b5</p><section>mdo sde</section><text>bsams pa/ bdag bram ze byed pas chog gis/ bcom ldan 'das kyi bstan pa la rab tu byung bar bya'o snyam nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bla gos phrag pa gcig tu gzar nas/ bcom ldan 'das</text></item>
<item><p>99b6</p><section>mdo sde</section><text>ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du</text></item>
<item><p>99b7</p><section>mdo sde</section><text>tshangs par spyod pa spyad par 'tshal lo/ /de nas bcom ldan 'das kyis de la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang / 'bad pas nyon mongs pa thams cad spangs</text></item>
<item><p>100a1</p><section>mdo sde</section><text>nas/ dgra bcom pa nyid mngon sum du byas te/ des dgra bcom pa nyid thob nas bsams pa/ bdag gis gdul bar bya ba 'ga' lta ci yod snyam ste/ des bltas na mchod sbyin gyi bdag po la sogs pa/ bram ze stong phrag mang po 'dul bar 'gyur ba</text></item>
<item><p>100a2</p><section>mdo sde</section><text>mthong nas/ rgyal bu rgyal byed kyi tshal nas mi snang bar gyur te/ gnas de nyid nas nam mkha' la mchod sbyin gyi gnas der song nas mchod sbyin gyi bdag po dang / bram ze gzhan de dag gis dge slong de steng gi nam mkha' las 'ong ba mthong ngo / /mthong nas kyang de dag dge slong</text></item>
<item><p>100a3</p><section>mdo sde</section><text>de la shin tu dga' bar gyur to/ /dga' bar gyur nas de rnams kyis pang gis 'khyud de stan la bzhag nas/ rkang pa la phyag 'tshal te/ chos mnyan pa'i phyir mdun du 'khod do/ /de nas dge slong des de dag la de dang 'thun pa'i chos bstan te/ des na mchod sbyin gyi bdag po dang /</text></item>
<item><p>100a4</p><section>mdo sde</section><text>bram ze de dag gis stan de dag nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas so/ /'khor de dag gi nang nas phal cher ni sangs rgyas la gzhol ba dang / chos la 'bab pa</text></item>
<item><p>100a5</p><section>mdo sde</section><text>dang / dge 'dun la bab par byas te bkod do/ /de nas dge slong rnams kyis sangs rgyas bcom ldan 'das la zhus pa/ btsun pa bram ze 'dis las ci bgyis na/ las de'i rnam par smin pas 'dis bcom ldan 'das mnyes par bgyis te/ mi mnyes par ma bgyis</text></item>
<item><p>100a6</p><section>mdo sde</section><text>la/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ 'dis smon lam gang du btab lags/</text></item>
<item><p>100a7</p><section>mdo sde</section><text>dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med</text></item>
<item><p>100b1</p><section>mdo sde</section><text>pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na bram ze zhig gnas pa las/ gtan tshigs snga ma bzhin du gyur te/ rab tu byung nas des der tshe gcig tu tshangs par spyod pa spyad nas 'chi kar smon lam</text></item>
<item><p>100b2</p><section>mdo sde</section><text>btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la/ tshe gcig tu tshangs par spyod pa spyad kyang / yon tan gyi tshogs ci yang ma thob kyi yang dag par rdzogs pa'i sangs rgyas 'od srung gis bram ze'i khye'u bla ma lung bstan pa</text></item>
<item><p>100b3</p><section>mdo sde</section><text>gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /</text></item>
<item><p>100b4</p><section>mdo sde</section><text>dge slong dag ji snyam du sems/ de'i tshe bram zer gyur pa gang yin pa de ni/ bram ze 'di kho na yin te/ des der tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang</text></item>
<item><p>100b5</p><section>mdo sde</section><text>yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge</text></item>
<item><p>100b6</p><section>mdo sde</section><text>slong dag nga yang dag par rdzogs pa'i sangs rgyas 'od srung dang shin tu mnyam pa dang / shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/</text></item>
<item><p>100b7</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du byas so// //bram ze gnyis pa ni/ gleng gzhi mnyan du yod pa na bzhugs te/ de'i tshe mnyan du yod pa na bram ze zhig gnas pa des/ thabs zlar bab pa las chung ma blangs nas/ de de dang</text></item>
<item><p>101a1</p><section>mdo sde</section><text>lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu'am bcu lon pa dang bu btsas te/ rigs dang 'thun par ming btags nas/ de 'o ma dang / zho dang / mar dang / zhun mar dang / mar gyi nying gus</text></item>
<item><p>101a2</p><section>mdo sde</section><text>bskyed bsrings te/ gang gi tshe cher skyes pa de'i tshe/ de yi ge bslabs so/ /bram ze rnams kyi lugs kyis na/ tshes brgyad dang bco lnga'i nyin par bsang bar byed de/ res 'ga' ni grong khyer ltar 'gro'o/ /res 'ga' ni mu stegs ltar 'gro ba'am/ lha ltar 'gro ba'am/</text></item>
<item><p>101a3</p><section>mdo sde</section><text>yam sreg shing thur 'gro'o/ /de nas phyi zhig na bram ze'i khye'u des bsang dus la bab nas/ rgyal bu rgyal byed kyi tshal du song ngo / /de'i tshe bcom ldan 'das 'khor brgya phrag du ma'i nang na bzhugs shing chos ston te/ bram ze'i khye'u des thag ring po zhig nas sangs rgyas bcom ldan</text></item>
<item><p>101a4</p><section>mdo sde</section><text>'das mthong ngo / /mthong nas kyang bcom ldan 'das la shin tu dga' bar gyur to/ /dga' bar gyur nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das</text></item>
<item><p>101a5</p><section>mdo sde</section><text>kyis de'i rkyen dang 'tsham pa'i chos bstan nas skyabs su 'gro ba dang / bslab pa'i gzhi rnams la gnas par byas so/ /de nas des bcom ldan 'das kyi gtam gyi mjug rdzogs par rig nas/ bcom ldan 'das kyis gsungs pa la mngon par bstod cing rjes su yi rangs nas/</text></item>
<item><p>101a6</p><section>mdo sde</section><text>bcom ldan 'das kyi zhabs la mgo bos phyag 'tshal nas/ bcom ldan 'das kyi thad nas song ngo / /de nas phyi zhig na bram ze'i khye'u des mchod sbyin bya bar brtsams nas/ bram ze'i khye'u mchod sbyin gyi gnas na 'dug pas bsams pa/ gal te bcom ldan 'das</text></item>
<item><p>101a7</p><section>mdo sde</section><text>mchod sbyin gyi gnas 'dir gshegs te/ longs spyod par mdzad cing / bcom ldan 'das gral gyi gtso la bzhugs na mchod sbyin gyi gnas mdzes par 'gyur ro snyam nas des bsams pa/ bcom ldan 'das spyan drangs te/ kye ma bcom ldan 'das mchod sbyin gyi gnas</text></item>
<item><p>101b1</p><section>mdo sde</section><text>'dir longs spyod cing gshegs par gyur cig ces bsams so/ /de nas bram ze'i khye'u des sems bskyed ma thag tu/ bcom ldan 'das rgyal bu rgyal byed kyi tshal nas mi snang bar gyur te/ mchod sbyin gyi gnas su gshegs nas/ mi snang bar bram ze thams cad kyi</text></item>
<item><p>101b2</p><section>mdo sde</section><text>gral gyi gtso la bzhugs so/ /bram ze'i khye'u des ni sangs rgyas bcom ldan 'das gral gyi gtso la bzhugs pa mthong ngo / /mthong nas kyang bram ze'i khye'u des bcom ldan 'das bde bar bzhugs par rig nas/ bza' ba dang bca' ba gtsang ma bzang po mang pos tshim</text></item>
<item><p>101b3</p><section>mdo sde</section><text>par byas te/ bcom ldan 'das kyis kyang mchod sbyin gyi gnas de longs spyod nas/ mi snang bar bram ze thams cad la 'od zer btang nas rgyal bu rgyal byed kyi tshal du gshegs so/ /de nas bram ze de dag gis mchod sbyin gyi gnas thams cad snang ba chen pos khyab par mthong</text></item>
<item><p>101b4</p><section>mdo sde</section><text>ngo / /mthong nas kyang de dag na re bdag cag gi mchod sbyin grub po zhes zer ro/ /kha cig na re bdag cag gi mchod sbyin gyi gnas su mi mjed kyi bdag po tshangs pa byung ngo zhes zer ro/ /gzhan kha cig na re 'di tshangs pa ma yin gyis/ dbang phyug de bdag cag gi mchod sbyin gyi</text></item>
<item><p>101b5</p><section>mdo sde</section><text>gnas su gshegs so zhes zer ro/ /gzhan kha cig na re 'di tshangs pa yang ma yin/ dbang phyug kyang ma yin gyis/ khyab 'jug de bdag gi mchod sbyin gyi gnas 'dir byung ngo zhes zer ro/ /bram ze'i khye'u na re khyod rnams thams cad ni bslus pa yin te/ mchod sbyin gyi</text></item>
<item><p>101b6</p><section>mdo sde</section><text>gnas 'dir ni bcom ldan 'das gshegs so zhes zer ro/ /de nas bram ze rnams bram ze'i khye'u la yid ma ches nas/ bram ze'i khye'us smras pa/ bdag gis sang nang par khyed kyi mngon sum du 'gyur bar bya'o zhes byas nas/ bram ze'i khye'u des phyi nyin bram ze thams cad</text></item>
<item><p>101b7</p><section>mdo sde</section><text>'tshogs pa'i nang du/ bla gos phrag pa gcig tu gzar nas/ pus mo g.yas pa'i lha nga sa btsugs nas/ rgyal bu rgyal byed kyi tshal logs su phyogs te/ thal mo sbyar nas sems bskyed de tshig tu smras pa/ btsun pa bcom ldan 'das ni 'di lta ste/ 'das pa</text></item>
<item><p>102a1</p><section>mdo sde</section><text>dang / ma 'ongs pa dang / da ltar byung ba ci yang mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang mi mnga' na/ kye ma bcom ldan 'das dge slong gi dge 'dun dang / thabs cig tu bdag gi mchod sbyin gyi gnas</text></item>
<item><p>102a2</p><section>mdo sde</section><text>'dir gshegs te longs spyod par gsol zhes byas so/ /de nas de skad ces brjod pa'i mod la/ bcom ldan 'das dge slong mang pos zham ring byas te/ dge slong gi dge 'dun gyis mdun du bdar nas/ nam mkha' las mchod sbyin gyi gnas der gshegs te/ mi</text></item>
<item><p>102a3</p><section>mdo sde</section><text>snang bar bram ze de rnams kyis gdan bshams pa la bzhugs nas/ bram ze'i khye'u des sangs rgyas la sogs pa dge slong gi dge 'dun mchod sbyin gyi gnas kyi dbus su bzhugs pa mthong ngo / /mthong nas kyang bcom ldan 'das ga la ba der song ste phyin nas/ bcom ldan</text></item>
<item><p>102a4</p><section>mdo sde</section><text>'das kyi zhabs la mgo bos phyag 'tshal te/ bcom ldan 'das mnyes par byas so/ /de nas bram ze rnams na re khye'u 'di ni smyos te gcig pu ci yang bla zhing 'dug go zhes zer ro/ /de nas bram ze'i khye'us smras pa/ bdag ni smyos pa ma yin gyi/ bcom ldan 'das dge slong</text></item>
<item><p>102a5</p><section>mdo sde</section><text>gi dge 'dun gyis zham ring byas te/ mchod sbyin gyi gnas kyi dbus na bzhugs so zhes byas so/ /de nas bram ze'i khye'u des de skad brjod ma thag tu/ ci nas bram ze de dag thams cad kyis/ bcom ldan 'das nyan thos kyi dge 'dun dang bcas par/ mchod sbyin gyi gnas</text></item>
<item><p>102a6</p><section>mdo sde</section><text>kyi dbus na bzhugs par mthong bar 'gyur ba de lta bur bzhugs so/ /de nas bram ze'i khye'u des 'jig rten thams cad kyi mngon sum du/ bcom ldan 'das nyan thos kyi dge 'dun dang bcas par bza' ba dang / bca' ba gtsang ma bzang po mang pos tshim par byas te/ ci bzhed</text></item>
<item><p>102a7</p><section>mdo sde</section><text>pa bstabs nas bcom ldan 'das bshos gsol zin te/ bstsang sder ni gyu/ phyag ni bcabs par rig nas stan ches dma' ba zhig blangs te/ chos mnyan pa'i phyir spyan sngar 'dug go/ /de nas bcom ldan 'das kyis bram ze'i khye'u de la chos kyi gtam gyis yang dag par bstan/</text></item>
<item><p>102b1</p><section>mdo sde</section><text>yang dag par 'dzin du bcug /yang dag par gzengs bstod/ yang dag par dga' bar mdzad nas/ gdan las bzhengs te gshegs so/ /de nas bram ze rnams gzhi de las khro ba'i kun nas dkris pa chen po skyes te/ nged kyi phyir bza' ba dang bca' ba bshams pa de dag</text></item>
<item><p>102b2</p><section>mdo sde</section><text>dge sbyong gau ta ma la byin no zhes zer zhing de dag khros pas bram ze'i khye'u de gsad par byas pa las bros te/ rgyal bu rgyal byed kyi tshal du song na/ 'on kyang bram ze'i khye'u de dag de'i phyi bzhin du 'brangs te/ rgyal bu rgyal byed kyi tshal gyi bar du song nas smras pa/ bdag cag gis</text></item>
<item><p>102b3</p><section>mdo sde</section><text>'di rgyal bu rgyal byed kyi tshal du gsad par mi nus te/ khyim bdag mgon med zas sbyin gyis yongs su gzung ba yin pa'i steng du/ rgyal po gsal rgyal gyis khrims bcas so snyam du rig nas phyir log go/ /bram ze'i khye'u de ni 'jigs shing skrag nas/ bcom ldan</text></item>
<item><p>102b4</p><section>mdo sde</section><text>'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal ba dang / khams dang / shes pa dang / rang bzhin thugs su chud</text></item>
<item><p>102b5</p><section>mdo sde</section><text>nas/ de dang 'thun pa'i chos bstan te/ de nas bram ze'i khye'u des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ des bden pa mthong nas stan las</text></item>
<item><p>102b6</p><section>mdo sde</section><text>langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag gis dge ba'i bshes gnyen bcom ldan 'das la brten nas/ sems can dmyal ba dang / dud</text></item>
<item><p>102b7</p><section>mdo sde</section><text>'gro dang / rnams las phyung ste/ lha dang mi rnams kyi nang du gom pa 'dor du stsal ba dang / 'khor ba'i mthas gtugs pa dang / khrag dang mchi ma'i rgya mtsho rnams skams pa dang / rus pa'i ri bo rnams las bsgral ba dang / thog ma ma mchis pa'i dus nas</text></item>
<item><p>103a1</p><section>mdo sde</section><text>bsags pa'i 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu thob par mdzad pa 'di lta bu ni/ bdag cag la phas kyang ma bgyis/ mas kyang ma bgyis/ rgyal pos kyang ma bgyis/ lha rnams</text></item>
<item><p>103a2</p><section>mdo sde</section><text>kyis kyang ma bgyis/ nang mi dang gnyen mang po rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags so/ /btsun pa bdag legs par gsungs pa'i chos 'dul ba la rab tu 'byung ba dang / bsnyen</text></item>
<item><p>103a3</p><section>mdo sde</section><text>par rdzogs shing dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de la lung yang phog</text></item>
<item><p>103a4</p><section>mdo sde</section><text>ste/ des kyang brtson pa dang / bsgrub pa dang / 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das bram ze'i khye'u 'di bram ze</text></item>
<item><p>103a5</p><section>mdo sde</section><text>rnams kyis 'gum par chad pa las/ de 'jigs shing skrag nas rab tu byung ste/ nyon mongs pa thams cad spangs nas/ dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i</text></item>
<item><p>103a6</p><section>mdo sde</section><text>dus na yang bram ze'i khye'u 'di bram ze 'di dag kho nas gsad par byas pa las/ 'di 'jigs shing skrag nas rab tu byung ste/ 'di ltar tshe gcig gi bar du tshangs par spyod pa spyad pa de nyon cig /dge slong dag sngon byung ba 'das pa'i dus na/ bskal pa bzang po 'di nyid la</text></item>
<item><p>103a7</p><section>mdo sde</section><text>skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das</text></item>
<item><p>103b1</p><section>mdo sde</section><text>'od srung zhes bya ba 'jig rten du byung ste/ de'i tshe bA rA Na sI na bram ze zhig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las de la bu yang med/ bu mo yang med de/ phyi zhig na de'i lag pa</text></item>
<item><p>103b2</p><section>mdo sde</section><text>la rkom tshugs bcas te/ bsam pa 'di ltar bdag gi khyim na nor dang / gser dang ldan par 'dug kyang bu yang med/ bu mo yang med pas/ bdag shi ste dus las 'das pa'i 'og tu ci bdog pa thams cad rgyal po dbang bar 'gyur la/ bdag la bu med pas</text></item>
<item><p>103b3</p><section>mdo sde</section><text>'jig rten du yang rung bar mi 'ong ngo snyam nas/ sems khongs su chud nas 'dug go/ /de nas des 'di lta bur yi dam bcas te/ gal te bdag gi bu skyes par gyur na mchod sbyin du byas te/ bram ze rnams la yon mang po dbul bar bya'o zhes zer zhing de bu skyer re zhing</text></item>
<item><p>103b4</p><section>mdo sde</section><text>'dug ste/ de ring ngam sang du bdag gi bu skye bar 'gyur ro snyam sems bzhin du/ de'i ngang du bram ze rgas nas bu yang med/ bu mo yang med par gyur to/ /de nas phyi zhig na bram ze des bsams pa/ bdag la bu yang med/ bu mo yang med pas/ sbyin pa gtong ba</text></item>
<item><p>103b5</p><section>mdo sde</section><text>ma byas la bdag kyang rgas kyis/ da ni bdag gi bu skyes kyang rung / mi skye yang rung ste/ sbyin pa dag byin zhing bsod nams dag bya'o snyam mo/ /de nas phyi zhig na des mchod sbyin byas te/ bram ze rnams la yon mang po phul bas/ yon de dag 'gyed pa'i tshe/</text></item>
<item><p>103b6</p><section>mdo sde</section><text>'thab mo chen po byung ste/ mchod sbyin gyi bdag pos 'thab mo zhi bar bya'o zhes byas nas/ bram ze rnams kyis de nyid kyi steng du brgyugs te gsad do snyam pa las/ de 'jigs shing skrag nas drang srong smra ba'i gnas su song ste/ yang dag par rdzogs pa'i sangs</text></item>
<item><p>103b7</p><section>mdo sde</section><text>rgyas 'od srung gi bstan pa la rab tu byung ngo / /de der rab tu byung nas/ tshe gcig tu tshangs par spyod pa spyad de/ 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi gsung rab la/ tshe gcig tu tshangs par spyod pa</text></item>
<item><p>104a1</p><section>mdo sde</section><text>spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur</text></item>
<item><p>104a2</p><section>mdo sde</section><text>cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag de'i tshe bram zer gyur pa gang yin pa de ni bram ze'i khye'u 'di kho na yin te/ de'i tshe yang 'di bram ze rnams</text></item>
<item><p>104a3</p><section>mdo sde</section><text>kyis gsad par byas pa las/ 'di 'jigs shing skrag nas rab tu byung ste/ tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom</text></item>
<item><p>104a4</p><section>mdo sde</section><text>ldan 'das de/ bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge slong dag nga yang dag</text></item>
<item><p>104a5</p><section>mdo sde</section><text>par rdzogs pa'i sangs rgyas 'od srung dang / shin tu mnyam pa dang / shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ da ltar yang 'di bram ze rnams kyis gsad par byas</text></item>
<item><p>104a6</p><section>mdo sde</section><text>pa las/ 'di 'jigs shing skrag nas rab tu byung ste/ nyon mongs pa thams cad spangs nas/ dgra bcom pa nyid mngon sum du byas so// //bram ze gsum pa ni/ gleng gzhi mnyan du yod pa na bzhugs te/ de'i tshe mnyan du yod pa na/ bram ze</text></item>
<item><p>104a7</p><section>mdo sde</section><text>zhig gis mchod sbyin byas nas/ gser dang dngul mang po bram ze rnams la yon du phul ba las/ de dag yon 'gyed pa'i tshe/ 'thab mo chen po byung nas/ der ljongs na gnas pa'i bram ze rnams na re/ khyed ni rgyal po'i dpa' bo rnams la brten pa yin gyi/ nged</text></item>
<item><p>104b1</p><section>mdo sde</section><text>ni yon gnas yin te/ yon dbul ba'i 'os yin pas na/ yon nyi rim du dbang ngo zhes zer ro/ /mthil na gnas pa'i bram ze rnams na re/ khyod ni zhing blas kyis 'tsho ba tshol ba yin gyi/ nged ni yon gnas yin te/ yon dbul ba'i 'os yin pas na/ yon nyi rim du dbang ngo</text></item>
<item><p>104b2</p><section>mdo sde</section><text>zhes zer ro/ /de'i tshe sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba</text></item>
<item><p>104b3</p><section>mdo sde</section><text>las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i</text></item>
<item><p>104b4</p><section>mdo sde</section><text>seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su</text></item>
<item><p>104b5</p><section>mdo sde</section><text>ni phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang / 'bras bu la gzhag par bya/ su ni nyes par spyod pa'i 'dam du bying ba las lag</text></item>
<item><p>104b6</p><section>mdo sde</section><text>nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge</text></item>
<item><p>104b7</p><section>mdo sde</section><text>ba'i rtsa ba rnams yongs su smin zin pa las/ ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /</text></item>
<item><p>105a1</p><section>mdo sde</section><text>gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis mnyan du yod pa na gnas pa'i bram ze rnams 'dul ba'i dus la bab par dgongs nas dge slong mang pos zham ring byas te/ dge slong gi dge 'dun gyis mdun du</text></item>
<item><p>105a2</p><section>mdo sde</section><text>bdar nas/ sa de nyid nas nam mkha' las mchod sbyin gyi gnas der gshegs te/ dge slong gi dge 'dun gyi gung la gdan bshams pa la bzhugs te/ de mthong ma thag tu de rnams bcom ldan 'das la shin tu dga' bar gyur to/ /dga' bar gyur nas chos mnyan pa'i</text></item>
<item><p>105a3</p><section>mdo sde</section><text>phyir spyan sngar 'khod do/ /de nas bcom ldan 'das kyis bram ze de dag la bka' stsal pa/ grogs po dag chad pa drag po rnam pa lnga'i gzhir 'gyur ba'i 'thab mo'i rtsa ba 'di'i phyir 'thab tu ci yod ces bka' stsal nas/ bcom ldan 'das kyis chags pa de nyid spangs pa las</text></item>
<item><p>105a4</p><section>mdo sde</section><text>brtsams nas/ de dang 'thun pa'i chos bstan te/ des na bram ze brgya phrag du ma dag gis stan de nyid la 'khod bzhin du/ kha cig gis ni dro bar gyur pa bskyed do/ /kha cig gis ni spyi bo dang bden pa dang 'thun pa'i bzod pa dang / 'jig rten pa'i chos kyi mchog dang mthong ba'i</text></item>
<item><p>105a5</p><section>mdo sde</section><text>snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu</text></item>
<item><p>105a6</p><section>mdo sde</section><text>byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig gis ni stobs kyi 'khor los sgyur ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang /</text></item>
<item><p>105a7</p><section>mdo sde</section><text>kha cig gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun</text></item>
<item><p>105b1</p><section>mdo sde</section><text>la bab par byas te bkod nas/ gtsug lag khang du gshegs so/ /de nas dge slong rnams kyis sangs rgyas bcom ldan 'das la zhus pa/ btsun pa bram ze 'di rnams kyis las ci bgyis na/ las de'i rnam par smin pas kha cig gis ni bcom ldan 'das mnyes par</text></item>
<item><p>105b2</p><section>mdo sde</section><text>bgyis te/ mi mnyes par ma bgyis/ kha cig gis ni rab tu byung nas nyon mongs pa thams cad spangs te/ dgra bcom pa nyid du mngon sum du bgyis lags/ bcom ldan 'das kyis bka' stsal pa/ yang dag par rdzogs pa'i sangs rgyas 'od srung gi gsung rab la/</text></item>
<item><p>105b3</p><section>mdo sde</section><text>'di rnams las kha cig ni dge bsnyen du gyur to/ /kha cig ni rab tu byung nas der de dag gi tshe gcig tu skyabs su 'gro ba dang / bslab pa'i gzhi rnams bsrungs te/ dbang po rnams yongs su smin par byas pa des na/ da ltar rnam par grol bar gyur to// //las</text></item>
<item><p>105b4</p><section>mdo sde</section><text>brgya tham pa/ bam po sum cu drug pa/ khyab 'jug ces bya ba ni/ bcom ldan 'das yul ma ga d+hAr ljongs rgyu zhing gshegs pa na/ dge slong gi dge 'dun mang po dge slong stong dang thabs cig ste/ thams cad kyang sngon gyi ral pa can sha stag go/ /de dag thams cad</text></item>
<item><p>105b5</p><section>mdo sde</section><text>kyang dgra bcom pa/ zag pa zad pa/ bya ba byas pa/ byed pa byas pa/ rang gi don rjes su thob pa/ srid par kun tu sbyor ba/ yongs su zad pa/ yang dag pa'i shes pas/ sems rnam par grol ba sha stag dang lhan cig tu yul ma ga d+hAr ljongs rgyu zhing gshegs pa</text></item>
<item><p>105b6</p><section>mdo sde</section><text>las/ yul ma ga d+hA pa rnams kyi mchod rten rab brtan zhes bya ba na smyig ma'i nags khrod kyi rgyud thog thag gshegs nas/ de'i tshe bcom ldan 'das rab brtan du byon nas/ ma ga d+hA pa rnams kyi mchod rten rab brtan gyi phyogs der bzhugs so/ /de nas yul ma ga d+hA'i</text></item>
<item><p>105b7</p><section>mdo sde</section><text>rgyal po bzo sbyangs gzugs can snying pos/ bcom ldan 'das dge slong gi dge 'dun mang po dge slong stong dang thabs cig tu yul ma ga d+hAr ljongs rgyu zhing gshegs te/ yul ma ga d+hA pa rnams kyi mchod rten rab brtan zhes bya ba na/ smyig ma'i nags khrod du byon to zhes</text></item>
<item><p>106a1</p><section>mdo sde</section><text>thos so/ /thos nas kyang rgyal po'i 'byor pa chen po dang / rgyal po'i mthu chen po dang / shing rta khri nyis stong dang / rgod ma stong brgyad brgya dang / yul ma ga d+hA na gnas pa'i bram ze dang / khyim bdag stong phrag du ma dag dang thabs cig tu rgyal po'i khab nas</text></item>
<item><p>106a2</p><section>mdo sde</section><text>byung ste/ bcom ldan 'das la blta ba dang / bcom ldan 'das la bsnyen bkur bya ba'i phyir bcom ldan 'das kyi thad du song ba las/ grong khyer gyi sgor byung ba na de'i mgo bo las cod pan lhung nas/ de 'di snyam du sems te bdag gis bcom ldan 'das blta ba ma legs pa zhig tu</text></item>
<item><p>106a3</p><section>mdo sde</section><text>mi 'gyur grang snyam mo/ /de nas lha rnams kyis sbran pa/ 'di ni legs par 'gyur te/ khyod kyis bcom ldan 'das la blta ba dang / bcom ldan 'das la bsnyen bkur bya ba ni legs par 'gyur ba yin no/ /de lta mod kyis khyod gang dag dang dge ba'i rtsa ba bskrun pa de dag kha cig ni</text></item>
<item><p>106a4</p><section>mdo sde</section><text>khri mon du bcug cing 'dug /kha cig ni yul dag na 'dug gi /rgyal po khyod kyis btson rnams gtang ba'i rigs so/ /ljongs dag tu yang dril bsgrags te/ de dag dang lhan cig tu bcom ldan 'das la blta ba dang / bsnyen bkur bya ba'i phyir deng shig ces byas so/ /de nas</text></item>
<item><p>106a5</p><section>mdo sde</section><text>de thos ma thag tu rgyal po gzugs can snying pos btson rnams btang nas/ yul na gnas pa'i skye bo mang po thams cad bsdus te/ skye bo phal po che de dag dang lhan cig tu yul ma ga d+hA pa rnams kyi mchod rten rab brtan zhes bya ba na/ smyig ma'i nags khrod kyi rgyud thog thag tu song nas/</text></item>
<item><p>106a6</p><section>mdo sde</section><text>des rang gi dpung gi tshogs rnams la phyir bltas te/ des dmag tshogs chen po mthong nas rgyags pa skyes te/ byad gzugs dang mthu dbang nga dang mtshungs pa med do snyam mo/ /de nas bcom ldan 'das kyis rgyal po gzugs can snying po'i sems thugs kyis mkhyen nas de bas kyang</text></item>
<item><p>106a7</p><section>mdo sde</section><text>ches blta na sdug pa dang / ches byad gzugs bzang po'i rgyal po lnga brgya mngon par sprul nas/ de dag la chos ston cing bzhugs so/ /de nas yul ma ga d+hA'i rgyal po bzo sbyangs gzugs can snying po bcom ldan 'das ga la ba der song nas/ de ji srid bzhon pas 'gro bar</text></item>
<item><p>106b1</p><section>mdo sde</section><text>bya ba'i sa de srid du bzhon pa la zhon te song nas/ rgyal thabs rnam pa lnga ste/ gtsug tor dang / gdugs dang / ral gri dang / nor bu dang / rnga yab rnams dang / lham khra bo rnams bzhag nas/ bcom ldan 'das ga la ba der song ste/ rgyal po gzugs can snying pos</text></item>
<item><p>106b2</p><section>mdo sde</section><text>bcom ldan 'das kyi spyan snga na/ rgyal po ches gzugs bzang zhing ches mdzes pa lnga brgya chos nyan cing 'khod pa mthong nas de'i byad gzugs kyis rgyags pa gang yin pa de med par gyur to/ /de nas de 'di snyam du sems te/ gal te bdag gis bdag gi ming dang rus nas</text></item>
<item><p>106b3</p><section>mdo sde</section><text>ma smos na/ bdag bcom ldan 'das kyis mi dgongs so snyam nas/ bcom ldan 'das ga la ba der song ste phyin nas/ bla gos phrag pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ rang gi</text></item>
<item><p>106b4</p><section>mdo sde</section><text>ming rus lan gsum gyi bar du smos te/ btsun pa bdag ni yul ma ga d+hA'i bdag po bzo sbyangs gzugs can snying po lags so/ /btsun pa bdag ni yul ma ga d+hA'i rgyal po bzo sbyangs gzugs can snying po lags so zhes byas so/ /de nas bcom ldan 'das kyis bka'</text></item>
<item><p>106b5</p><section>mdo sde</section><text>stsal pa/ rgyal po chen po de ni de yin te/ khyod ni yul ma ga d+hA'i rgyal po bzo sbyangs gzugs can snying po yin no/ /rgyal po chen po rang gi stan gang yin pa la 'dug cig /de nas yul ma ga d+hA'i rgyal po bzo sbyangs gzugs can snying pos/ bcom ldan 'das kyi</text></item>
<item><p>106b6</p><section>mdo sde</section><text>zhabs la mgo bos phyag 'tshal nas/ phyogs gcig tu 'dug go/ /yul ma ga d+hA'i bram ze dang / khyim bdag kha cig ni bcom ldan 'das kyi zhabs la mgo bos phyag 'tshal nas/ phyogs gcig tu 'khod do/ /kha cig ni bcom ldan 'das dang mngon sum du yang dag</text></item>
<item><p>106b7</p><section>mdo sde</section><text>par dga' bar 'gyur ba dang / yang dag par mgu bar 'gyur ba'i gtam rnam pa sna tshogs byas nas/ phyogs gcig tu 'khod do/ /kha cig ni bcom ldan 'das ga la ba de logs su thal mo sbyar ba btud nas phyogs gcig tu 'khod do/ /kha cig ni thag ring po zhig</text></item>
<item><p>107a1</p><section>mdo sde</section><text>nas/ bcom ldan 'das mthong nas phyogs gcig tu 'khod do/ /de'i tshe tshe dang ldan pa lteng rgyas 'od srung ral pa can yang 'khor de nyid du 'dus te 'dug go/ /de nas yul ma ga d+hA'i bram ze dang / khyim bdag rnams 'di snyam du sems te/ ci dge</text></item>
<item><p>107a2</p><section>mdo sde</section><text>sbyong chen po de 'od srung gi thad na tshangs par spyad pa spyod dam/ 'on te lteng rgyas 'od srung ral pa can dge sbyong chen po'i thad na tshangs par spyad pa spyod zhig gu snyam mo/ /de nas bcom ldan 'das kyis yul ma ga d+hA'i bram ze dang / khyim bdag rnams kyi sems thugs kyis mkhyen nas/</text></item>
<item><p>107a3</p><section>mdo sde</section><text>tshe dang ldan pa lteng rgyas 'od srung la tshigs su bcad de smras pa/ lteng rgyas gnas pa khyod kyis ci mthong na/ /'dir ni me spangs drang srong brtul zhugs spangs/ /'od srung khyod kyis sbyin sreg ci'i phyir spangs/ /don de nga la kun nas brjod par gyis/ /gsol pa/ 'di na kha</text></item>
<item><p>107a4</p><section>mdo sde</section><text>cig zas dang btung ba rnams/ /khu bcud 'khor dang bud med bsngags par bgyid/ /de rnams phung po'i dri ma mthong bas na/ /bdag ni mchod sbyin me la dga' ma mchis/ /bka' stsal pa/ khyod ni 'dod pa rnams la mi dga' zhing / /zas skom stan rnams la yang mi dga'</text></item>
<item><p>107a5</p><section>mdo sde</section><text>na/ /khyod ni ji ltar lha mi'i 'jig rten na/ /yid dga' 'od srung dris pa'i lan thob shig /gsol pa/ phung po med pa zhi bcom ci yang med/ /'dod dang srid la ma chags gzhan mi 'gyur/ /gzhan gyis dkrir med go 'phang mthong bas na/ /bdag ni mchod sbyin me la</text></item>
<item><p>107a6</p><section>mdo sde</section><text>dga' ma mchis/ /mchod sbyin rnams dang brtul zhugs me rnams kyis/ /grol bar 'gyur snyam bdag gi yid kyang rmongs/ /'chi 'pho ma mchis gnas mchog ma mthong bas/ /skye 'chi'i rjes 'brang bdag ni long bar gyur/ /mi mchog skyob pas legs gsungs 'dus</text></item>
<item><p>107a7</p><section>mdo sde</section><text>ma byas/ /go 'phang de ni bdag gis da mthong ngo / /thub pa rnam 'dren gau tam bden pa'i rtsal/ /khyod ni skye bo mang phyir byung ba lags/ /bka' stsal pa/ rab tu rnam par phye ba'i chos rnams la/ /gnas kyis gshegs su bab pa gang yin pa/ de ni khyod kyis</text></item>
<item><p>107b1</p><section>mdo sde</section><text>legs par bsams pa yin/ /khyod kyis gtan la phebs pas legs par 'ongs/ /'od srung 'khor rnams skyo ba rab bskyed cig /de nas tshe dang ldan pa lteng rgyas 'od srung ral pa can gyis ji ltar sems mnyam par bzhag pa de lta bu'i ting nge 'dzin la snyoms par zhugs te/</text></item>
<item><p>107b2</p><section>mdo sde</section><text>shar phyogs kyi steng gi nam mkha' la mngon par 'phags nas/ spyod lam rnam pa bzhi byed de/ 'chag pa dang / sdod pa dang / 'dug pa dang / nyal bar byed do/ /me'i khams la snyoms par 'jug par byed de/ tshe dang ldan pa lteng rgyas 'od srung ral pa can me'i khams</text></item>
<item><p>107b3</p><section>mdo sde</section><text>la snyoms par zhugs pa'i lus las 'od zer rnam pa sna tshogs byung ste/ sngon po dang / ser po dang / dmar po dang / dkar po dang / btsod ka dang / shel gyi kha dog lta bu rnams byung ngo / /cho 'phrul zung du yang ston par byed do/ /lus kyi stod nas ni me 'bar la/ lus</text></item>
<item><p>107b4</p><section>mdo sde</section><text>kyi smad nas ni chu grang mo'i rgyun 'bab bo/ /lus kyi smad nas ni me 'bar la/ lus kyi stod nas ni chu grang mo'i rgyun 'bab bo/ /shar phyogs su ji lta ba de bzhin du lho phyogs dang / nub phyogs dang / byang phyogs su yang de dang 'dra bar byas so/ /de nas tshe dang ldan pa lteng rgyas 'od</text></item>
<item><p>107b5</p><section>mdo sde</section><text>srung ral pa can gyis phyogs bzhir rdzu 'phrul gyi cho 'phrul rnam pa bzhi bzhi bstan nas/ rdzu 'phrul mngon par 'du byed pa bsdus te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud</text></item>
<item><p>107b6</p><section>mdo sde</section><text>nas/ bcom ldan 'das la 'di skad ces gsol to/ /bcom ldan 'das ni bdag gi ston pa lags so/ /bdag ni bcom ldan 'das kyi nyan thos lags so/ /bde bar gshegs pa ni bdag gi ston pa lags so/ /bdag ni bde bar gshegs pa'i nyan thos lags so/ /</text></item>
<item><p>107b7</p><section>mdo sde</section><text>bcom ldan 'das kyis bka' stsal pa/ 'od srung de ni de yin no/ /de ni de yin te/ 'od srung khyod kyi ston pa ni nga yin no/ /khyod ni nga'i nyan thos yin no/ /'od srung khyod rang gi stan ji lta ba bzhin du 'dug cig /de nas tshe dang ldan pa lteng rgyas 'od srung ral pa can rang gi stan</text></item>
<item><p>108a1</p><section>mdo sde</section><text>ji lta ba bzhin du 'dug go/ /de nas yul ma ga d+hA'i bram ze dang / khyim bdag rnams 'di snyam du sems te/ lteng rgyas 'od srung ral pa can de dge sbyong chen po gau ta ma'i thad na tshangs par spyad pa spyod pa yin gyis/ dge sbyong chen po lteng rgyas 'od srung gi thad na tshangs par</text></item>
<item><p>108a2</p><section>mdo sde</section><text>spyad pa spyod pa ni ma yin no snyam mo/ /de nas bcom ldan 'das kyis yul ma ga d+hA'i rgyal po bzo sbyangs gzugs can snying po la bka' stsal pa/ rgyal po chen po gzugs ni skye yang skye la 'grib kyang 'grib ste/ de'i skye ba yang rig par bya dgos la/ 'grib pa yang rig par</text></item>
<item><p>108a3</p><section>mdo sde</section><text>bya dgos so/ /rgyal po chen po tshor ba dang / 'du shes dang / 'du byed rnams dang / rnam par shes pa yang skye yang skye la/ 'grib kyang 'grib ste/ de'i skye ba yang rig par bya dgos la/ 'grib pa yang rig par bya dgos so/ /rgyal po chen po gzugs skye ba dang /</text></item>
<item><p>108a4</p><section>mdo sde</section><text>'grib pa'i chos can yin par rig nas/ gzugs de yongs su shes so/ /rgyal po chen po tshor ba dang / 'du shes dang / 'du byed rnams dang / rnam par shes pa yang skye ba dang / 'grib pa'i chos can yin par rig nas/ rnam par shes pa de yongs su shes so/ /rgyal</text></item>
<item><p>108a5</p><section>mdo sde</section><text>po chen po gzugs yongs su shes na/ gzugs de la bdag gi bdag yin no snyam du 'dzin par mi byed/ len par mi byed/ gnas par mi byed/ mngon par zhen par mi byed do/ /rgyal po chen po tshor ba dang / 'du shes dang / 'du byed rnams dang / rnam par shes pa</text></item>
<item><p>108a6</p><section>mdo sde</section><text>yongs su shes na/ rnam par shes pa de la bdag gi bdag yin no snyam du 'dzin par mi byed/ len par mi byed/ gnas par mi byed/ mngon par zhen par mi byed do/ /rgyal po chen po gzugs la mi 'dzin/ mi len mi gnas/ mngon par zhen par mi byed na/ dpag</text></item>
<item><p>108a7</p><section>mdo sde</section><text>tu med pa/ grangs med pa/ mya ngan las 'das pa zhes nga zer ro/ /rgyal po chen po tshor ba dang / 'du shes dang 'du byed rnams dang / rnam par shes pa la mi 'dzin/ mi len mi gnas/ mngon par zhen par mi byed na/ dpag tu med pa/ grangs med pa/ mya ngan las</text></item>
<item><p>108b1</p><section>mdo sde</section><text>'das pa zhes nga zer ro/ /de nas yul ma ga d+hA'i bram ze dang / khyim bdag rnams 'di snyam du sems te/ ji ste gzugs bdag ma yin zhing / tshor ba dang / 'du shes dang / 'du byed rnams dang / rnam par shes pa bdag ma yin na/ bdag gam sems can nam/ srog</text></item>
<item><p>108b2</p><section>mdo sde</section><text>gam/ skye ba'am/ gso ba'am/ gang zag gam/ shed bu'am/ shed can nam/ byed pa'am/ byed pa po'am/ smra ba po'am/ tshor ba po'am/ skyed pa po'am/ kun tu skyed pa por su zhig 'gyur/ ma skyes shing / ma byung la 'byung bar mi 'gyur na yang phung po 'di dag</text></item>
<item><p>108b3</p><section>mdo sde</section><text>ni 'dor la/ phung po gzhan ni len par mi 'gyur ro snyam mo/ /de nas bcom ldan 'das kyis yul ma ga d+hA'i bram ze dang / khyim bdag rnams kyi sems thugs kyis mkhyen nas dge slong rnams la bka' stsal pa/ dge slong dag bdag bdag ces bya ba ni/ so so'i skye bo thos</text></item>
<item><p>108b4</p><section>mdo sde</section><text>pa dang mi ldan pa rnams kyis so sor bzung bar zad kyi/ 'di na bdag kyang med/ bdag gi yang med do/ /dge slong dag skye ba na/ sdug bsngal 'di nyid skye la/ 'gag pa na sdug bsngal 'di nyid 'gag go/ /skye ba na 'du byed rnams nyid skye la/ 'gag pa na 'du byed rnams</text></item>
<item><p>108b5</p><section>mdo sde</section><text>nyid 'gag go/ /rgyu de dag dang rkyen de dag la brten nas/ sems can rnams kyi 'du byed kyi rgyud 'jug par 'gyur ro/ /dge slong dag de bzhin gshegs pas ni sems can rnams kyi 'du byed kyi rgyud kyi nying mtshams sbyor ba thugs su chud nas/ 'chi 'pho dang / skye ba 'dogs par</text></item>
<item><p>108b6</p><section>mdo sde</section><text>mdzad do/ /lha'i spyan rnam par dag pa mi'i las 'das pas sems can rnams 'chi 'pho zhing 'dug pa dang / skye zhing 'dug pa dang / kha dog bzang po dang / ngan pa dang / bde 'gror 'gro ba rnams dang / ngan 'gror 'gro ba rnams dang / sems can las ji lta ba bzhin du</text></item>
<item><p>108b7</p><section>mdo sde</section><text>'gro ba rnams yang dag pa ji lta ba bzhin du rab tu mkhyen to/ /kye sems can 'di dag ni lus kyis nyes par spyod pa dang ldan pa dang / ngag gis nyes par spyod pa dang ldan pa dang / yid kyis nyes par spyod pa dang ldan pa dang / 'phags pa rnams la skur pa 'debs pa</text></item>
<item><p>109a1</p><section>mdo sde</section><text>dang / log par lta ba dang / log par lta ba'i las dang / chos yang dag par blangs pa'i phyir rgyu de dang / rkyen des lus dang bral te/ shi ba'i 'og tu ngan song ngan 'gro log par ltung ba'i sems can dmyal ba rnams su skye bar 'gyur ro/ /kye</text></item>
<item><p>109a2</p><section>mdo sde</section><text>sems can 'di dag ni lus kyis legs par spyod pa dang ldan pa dang / ngag gis legs par spyod pa dang ldan pa dang / yid kyis legs par spyod pa dang ldan pa dang / 'phags pa rnams la skur pa mi 'debs pa dang / yang dag par lta ba dang / yang dag pa'i las</text></item>
<item><p>109a3</p><section>mdo sde</section><text>dang / chos yang dag par blangs pa'i phyir rgyu de dang rkyen des lus dang bral te/ shi ba'i 'og tu bde 'gro mtho ris kyi 'jig rten gyi lha rnams kyi nang du skye bar 'gyur ro/ /dge slong dag ngas de ltar shes shing de ltar mthong bas na/ nga ni 'di skad du/ nga ni bdag de yin no zhe'am/ nga ni</text></item>
<item><p>109a4</p><section>mdo sde</section><text>sems can nam/ srog gam/ skye ba'am/ gso ba'am/ gang zag gam/ shed bu'am/ shed can nam/ byed pa'am/ byed pa po'am/ smra ba po'am/ tshor ba po'am/ skyed pa po'am/ kun du skyed pa po yin no zhes mi zer ro/ /ma skyes shing ma byung la 'byung bar mi 'gyur na yang / phung</text></item>
<item><p>109a5</p><section>mdo sde</section><text>po 'di dag ni 'dor la/ phung po gzhan ni len par mi 'gyur ro snyam du mi 'dzin to/ /chos kyi brda tsam ni ma gtogs so/ /de la chos kyi brda ni 'di lta ste/ 'di yod na 'di 'byung la/ 'di skyes pas 'di skye bar 'gyur te/ 'di lta ste/ ma rig pa'i rkyen gyis 'du byed rnams 'byung /</text></item>
<item><p>109a6</p><section>mdo sde</section><text>'du byed rnams kyi rkyen gyis rnam par shes pa 'byung / rnam par shes pa'i rkyen gyis ming dang gzugs 'byung / ming dang gzugs kyi rkyen gyis skye mched drug 'byung / skye mched drug gi rkyen gyis reg pa 'byung / reg pa'i rkyen gyis tshor ba 'byung / tshor ba'i rkyen gyis sred pa</text></item>
<item><p>109a7</p><section>mdo sde</section><text>'byung / sred pa'i rkyen gyis len pa 'byung / len pa'i rkyen gyis srid pa 'byung / srid pa'i rkyen gyis skye ba 'byung / skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/</text></item>
<item><p>109b1</p><section>mdo sde</section><text>de ltar na sdug bsngal gyi phung po chen po 'ba' zhig pa 'di 'byung bar 'gyur ro/ /'di lta ste/ 'di med na 'di mi 'byung la/ 'di 'gags pas 'di 'gag par 'gyur te/ 'di lta ste/ ma rig pa 'gags pas 'du byed rnams 'gag /'du byed rnams 'gags pas rnam</text></item>
<item><p>109b2</p><section>mdo sde</section><text>par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /</text></item>
<item><p>109b3</p><section>mdo sde</section><text>sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas/ rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag</text></item>
<item><p>109b4</p><section>mdo sde</section><text>par 'gyur te/ de ltar na sdug bsngal gyi phung po chen po 'ba' zhig pa 'di 'gag par 'gyur ro/ /dge slong dag de ltar na rgyu byung na/ sdug bsngal 'byung bar 'gyur la/ rgyu 'gags na sdug bsngal 'gag par 'gyur te/ lam chad pas 'jug par mi 'gyur la/</text></item>
<item><p>109b5</p><section>mdo sde</section><text>nying mtshams sbyor ba med pas 'gag par 'gyur te/ sdug bsngal gyi mtha' ni de kho na yin no/ /de nas bcom ldan 'das kyis yul ma ga d+hA'i rgyal po bzo sbyangs gzugs can snying po la lan gnyis su bka' stsal pa/ rgyal po chen po ji snyam du sems/ gzugs rtag pa yin</text></item>
<item><p>109b6</p><section>mdo sde</section><text>nam/ mi rtag pa yin/ gsol pa btsun pa de ni mi rtag pa lags so/ /bka' stsal pa/ mi rtag pa gang yin pa de sdug bsngal ba yin nam/ sdug bsngal ba ma yin/ gsol pa/ btsun pa de ni sdug bsngal ba lags so/ /bka' stsal pa/ mi rtag cing sdug bsngal la/</text></item>
<item><p>109b7</p><section>mdo sde</section><text>rnam par 'gyur ba'i chos can gang yin pa de la ci thos pa dang ldan pa'i 'phags pa nyan thos bdag tu 'dzin cing / 'di ni bdag gi yin no/ /'di ni bdag yin no/ /'di ni bdag gi bdag yin no snyam du 'dzin tam/ gsol pa/ btsun pa de ni ma lags so/ /bka' stsal</text></item>
<item><p>110a1</p><section>mdo sde</section><text>pa/ rgyal po chen po ji snyam du sems/ tshor ba dang / 'du shes dang / 'du byed rnams dang / rnam par shes pa rtag pa yin nam/ mi rtag pa yin/ gsol pa/ btsun pa de ni mi rtag pa lags so/ /bka' stsal pa/ mi rtag pa gang yin pa de sdug bsngal</text></item>
<item><p>110a2</p><section>mdo sde</section><text>ba yin nam/ sdug bsngal ba ma yin/ gsol pa/ btsun pa de ni sdug bsngal ba lags so/ /bka' stsal pa/ mi rtag cing sdug bsngal la/ rnam par 'gyur ba'i chos can gang yin pa de la/ ci thos pa dang ldan pa'i 'phags pa nyan thos bdag tu 'dzin cing / 'di ni</text></item>
<item><p>110a3</p><section>mdo sde</section><text>bdag gi yin no/ /'di ni bdag yin no/ /'di ni bdag gi bdag yin no snyam du 'dzin tam/ gsol pa/ btsun pa de ni ma lags so/ /bka' stsal pa/ rgyal po chen po de bas na gzugs gang yang rung ste/ 'das pa dang / ma 'ongs pa dang / da ltar byung ba nang gi'am/</text></item>
<item><p>110a4</p><section>mdo sde</section><text>phyi rol gyi'am/ rags pa'am/ cha phra ba'am/ ngan pa'am/ bzang po'am/ nye ba'am/ ring ba gang yang rung ba de dag thams cad ni bdag gi yang ma yin/ de ni bdag kyang ma yin/ de ni bdag gi bdag kyang ma yin te/ de kho na ltar yang dag pa ji lta ba bzhin du yang dag</text></item>
<item><p>110a5</p><section>mdo sde</section><text>pa'i shes rab kyis blta bar bya'o/ /rgyal po chen po ji snyam du sems/ tshor ba dang / 'du shes dang / 'du byed rnams dang / rnam par shes pa gang yang rung ste/ 'das pa dang / ma 'ongs pa dang / da ltar byung ba nang gi'am/ phyi rol gyi'am/ rags pa'am/ cha phra ba'am/</text></item>
<item><p>110a6</p><section>mdo sde</section><text>ngan pa'am/ bzang po'am/ nye ba'am/ ring ba gang yang rung ba de dag thams cad ni bdag gi yang ma yin/ de ni bdag kyang ma yin/ de ni bdag gi bdag kyang ma yin te/ de kho na ltar yang dag pa ji lta ba bzhin du/ yang dag pa'i shes rab kyis blta bar bya'o/ /de ltar</text></item>
<item><p>110a7</p><section>mdo sde</section><text>mthong ba'i thos pa dang ldan pa'i 'phags pa nyan thos ni gzugs las skyo bar 'gyur ro/ /tshor ba dang / 'du shes dang / 'du byed rnams dang / rnam par shes pa las skyo bar 'gyur ro/ /skyo na ma chags par 'gyur ro/ /ma chags na rnam par grol bar 'gyur ro/ /rnam par</text></item>
<item><p>110b1</p><section>mdo sde</section><text>grol na bdag ni rnam par grol lo snyam du ye shes gzigs pa 'jug ste/ bdag gi skye ba ni zad do/ /tshangs par spyod pa ni spyad zin to/ /bya ba ni byas so/ /srid pa 'di las gzhan med do snyam du ye shes gzigs pa 'jug go/ /chos kyi rnam grangs 'di bshad pa na/ yul</text></item>
<item><p>110b2</p><section>mdo sde</section><text>ma ga d+hA'i rgyal po bzo sbyangs gzugs can snying po la sogs pa lha brgyad khri dang / yul ma ga d+hA'i bram ze dang / khyim bdag stong phrag du ma chos rnams la chos kyi mig rdul med cing dri ma dang bral ba skyes so/ /de nas yul ma ga d+hA'i rgyal po bzo sbyangs gzugs can snying pos chos</text></item>
<item><p>110b3</p><section>mdo sde</section><text>mthong / chos rnyed/ chos rtogs/ chos kyi gting slebs/ som nyi las brgal/ the tsom las brgal te/ gzhan gyi dring mi 'jog cing gzhan gyis kri ba med la ston pa'i bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas/</text></item>
<item><p>110b4</p><section>mdo sde</section><text>bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag ni 'phags lags so/ /'phags lags so/ /btsun pa bdag ni sangs rgyas dang / chos dang / dge slong gi dge 'dun la skyabs su mchi'o/ /</text></item>
<item><p>110b5</p><section>mdo sde</section><text>bdag deng slan chad ji srid 'tsho'i bar du khong nas dad pa'i dge bsnyen lags par gzung du gsol/ bcom ldan 'das rgyal po'i khab tu gshegs su gsol/ bdag gis bcom ldan 'das dang / dge slong gi dge 'dun rnams la bsnyen bkur bgyi'o/ /ji srid 'tsho'i bar</text></item>
<item><p>110b6</p><section>mdo sde</section><text>du bcom ldan 'das dge slong gi dge 'dun dang bcas pa'i na bza' dang / zhal zas dang / gzims cha dang / stan dang / snyun gsos dang / sman zong rnams sbyar bar 'tshal lo zhes gsol to/ /de nas dge slong rnams kyis sangs rgyas bcom ldan 'das la gsol pa/ btsun</text></item>
<item><p>110b7</p><section>mdo sde</section><text>pa bcom ldan 'das kyis rgyal po gzugs can snying po la sogs pa lha brgyad khri dang yul ma ga d+hA'i bram ze dang / khyim bdag stong phrag du ma skyabs su 'gro ba dang / bslab pa'i gzhi rnams dang / g.yung drung gi mthar thug pa grub pa dang / bde ba'i mya ngan las 'das pa la bkod pa</text></item>
<item><p>111a1</p><section>mdo sde</section><text>dang / gzhi de las bcom ldan 'das kyi grags pas 'jig rten kun tu rgyas par gyur pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang rgyal po gzugs can snying po la sogs pa lha brgyad khri dang /</text></item>
<item><p>111a2</p><section>mdo sde</section><text>yul ma ga d+hA'i bram ze dang / khyim bdag stong phrag du ma mang po 'di rnams bsam gtan bzhi dang / mngon par shes pa lnga dang / dge ba bcu'i las kyi lam la ngas ji ltar bkod pa dang / gzhi des na nga'i grags pas 'jig rten du rgyas par gyur pa de nyon cig /dge slong dag</text></item>
<item><p>111a3</p><section>mdo sde</section><text>sngon byung ba 'das pa'i dus na/ grong khyer rdul ldan zhes bya ba na/ rgyal po phyogs kyi bdag po zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang /</text></item>
<item><p>111a4</p><section>mdo sde</section><text>'khrug pa dang / nang 'khrug dang / chom rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la/ bu gcig pa sdug pa la bya ba bzhin du chos bzhin du rgyal srid</text></item>
<item><p>111a5</p><section>mdo sde</section><text>byed do/ /de nas rgyal po de btsun mo dang / lhan cig rtse zhing dga' la dga' mgur spyod pa las btsun mo la bu chags nas/ de zla ba dgu'am bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ ming rdul</text></item>
<item><p>111a6</p><section>mdo sde</section><text>zhes bya bar brtags so/ /de nas khye'u rdul pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas/ de ma ma brgyad kyis/ 'o ma dang / zho dang / mar dang / zhun mar dang /</text></item>
<item><p>111a7</p><section>mdo sde</section><text>mar gyi nying gu dang / gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe/ khye'u de yi ge slob tu bcug ste/ rgyal rigs spyi bo nas dbang bskur ba'i rgyal po rnams kyi</text></item>
<item><p>111b1</p><section>mdo sde</section><text>bzo'i gnas dang / las kyi gnas tha dad pa 'di lta ste/ glang po che bzhon pa dang / rta bzhon pa dang / mtshon cha bcang ba dang / 'phong dang / mdun du bsnur ba dang / phyir bsnur ba dang / g.yul las thar bar bya ba dang / lcags kyus gzung ba dang / zhags pas gzung</text></item>
<item><p>111b2</p><section>mdo sde</section><text>ba dang / mda' bo che 'phang ba dang / rdo rje rtse gcig pa 'phang ba dang / mtshon rtse gcig pa gdab pa dang / 'khor lo 'phang ba dang / gcad pa dang / gsheg pa dang / lag pas gzung ba dang / rkang pa'i stabs dang / mgo bo bskyab pa dang / rgyang mar 'phang ba dang / sgra grags</text></item>
<item><p>111b3</p><section>mdo sde</section><text>par 'phang ba dang / gnad du phog pa dang / gdon mi za bar phog par bya ba dang / tshabs cher gtang ba rnams kyang bslabs nas gnas lnga la byang bar gyur to/ /rgyal po phyogs kyi bdag po'i mdun na 'don ni bram ze khyim bdag khyab 'jug ces bya ba yin te/ de yang mkhas shing</text></item>
<item><p>111b4</p><section>mdo sde</section><text>gsal la yid gzhungs pa/ rtsis mgo'i thabs shes pa'i shes rab dang / dpyod pa dang ldan pa zhig ste/ de rgyal po phyogs kyi bdag po'i rgyal po'i phrin las su bya ba thams cad byed la/ rgyal po phyogs kyi bdag pos kyang / mdun na 'don bram ze khyab 'jug de la</text></item>
<item><p>111b5</p><section>mdo sde</section><text>rgyal srid gtad nas/ khang steng na 'dug cing bud med 'ba' zhig dang / sil snyan gyis rtse zhing dga' la dga' mgur spyod do/ /phyi zhig na bram ze khyab 'jug gi chung ma la bu chags nas/ de zla ba dgu'am bcu lon pa dang / bu gzugs bzang zhing blta na</text></item>
<item><p>111b6</p><section>mdo sde</section><text>sdug la mdzes pa zhig btsas te/ de'i btsas ston rgyas par byas te/ khye'u'i ming me skyong zhes btags so/ /de nas khye'u me skyong 'o ma dang / zho dang / mar dang / zhun mar dang / mar gyi nying gus bskyed bsrings te/ de gang gi tshe cher skyes pa de'i tshe/ yi ge dang /</text></item>
<item><p>111b7</p><section>mdo sde</section><text>bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blang ba dang / ril ba thogs pa dang / nges brjod kyi rig byed dang / mchod sbyin gyi rig byed dang / snyan tshig gi rig byed dang / srid srung gi rig byed dang /</text></item>
<item><p>112a1</p><section>mdo sde</section><text>mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha ton bya ba dang / kha don slob tu gzhug pa'i thabs bslabs nas/ las rnam pa drug la mkhas pa'i bram zer gyur te/ de mthar gyis rig pa'i gnas</text></item>
<item><p>112a2</p><section>mdo sde</section><text>brgyad la byang bar gyur to/ /de nas de'i phas khye'u me skyong la smras pa/ bu khyod ni yab 'das pa'i 'og tu yab kyi thabs kyi rgyal sar 'jug par 'gyur la/ khyod ni 'di'i mdun na 'don du 'gyur gyi/ 'di la khyod kyis skor cig /snga nas bskor dang / khyod la 'bras</text></item>
<item><p>112a3</p><section>mdo sde</section><text>bu yod par 'gyur ro/ /me skyong gis smras pa/ jo bos ji skad bka' stsal pa bzhin du 'tshal lo zhes smras nas/ gzhon nu rdul gyi phyi bzhin du grib ma bzhin du 'brang ngo / /de nas phyi zhig na bram ze khyab 'jug shi nas/ de shi ba'i phyir rgyal po phyogs kyi bdag po shin tu mya ngan byed</text></item>
<item><p>112a4</p><section>mdo sde</section><text>cing / sdug bsngal la smre sngags 'don par byed do/ /de nas gzhon nu rdul gyis gsol pa/ lha khyod ci'i slad du bram ze khyab 'jug gum pa'i slad du/ shin tu thugs ngan mdzad cing 'o brgyal la/ smre sngags 'don cing bzhugs/ rgyal pos smras pa/ bram ze khyab</text></item>
<item><p>112a5</p><section>mdo sde</section><text>'jug ni nga'i rgyal po'i phrin las su bya ba thams cad byed byed de/ de'i mthus pa'i snying khral chung ngur 'dug go/ /gzhon nu rdul gyis gsol pa/ lha khyod bram ze khyab 'jug gum pa'i slad du ha cang thugs ngan ma mdzad/ ha cang 'o brgyal bar ma mdzad ha cang smre sngags 'don par</text></item>
<item><p>112a6</p><section>mdo sde</section><text>ma mdzad cig dang / lha mkhan po de nyid kyi bu bram ze'i khye'u me skyong zhes bgyi ba/ pha bas kyang ches khyad par du 'phags pa zhig mchis pa de/ lhas mdun na 'don du bsko bar gsol/ 'on tang des lha'i rgyal po'i phrin las su bgyi ba thams cad bgyid par 'gyur ro/ /de nas de</text></item>
<item><p>112a7</p><section>mdo sde</section><text>thos ma thag tu rgyal po phyogs kyi bdag pos/ bram ze'i khye'u me skyong dgug pa btang nas mdun na 'don du bcug go/ /de nas des kyang rgyal po de'i bya ba thams cad nyams su blangs so/ /de nas phyi zhig na rgyal po phyogs kyi bdag pos/ gzhon nu rdul rgyal sar bcug nas/</text></item>
<item><p>112b1</p><section>mdo sde</section><text>phyogs kyi bdag po shi'o/ /de nas de'i ming gzhon nu rdul zhes bya ba de med par gyur nas/ rgyal po rdul zhes bya bar gyur to/ /de nas rgyal po rdul gyis kyang bram ze'i khye'u me skyong dgug pa btang nas/ de la smras pa/ mkhan po khyod kyis ci ltar nga'i yab kyi rgyal po'i phrin</text></item>
<item><p>112b2</p><section>mdo sde</section><text>las su bya ba thams cad byas pa de bzhin du nga'i yang gyis shig /bram ze'i khye'us gsol pa/ lha de bzhin du 'tshal lo zhes gsol nas/ bram ze'i khye'u me skyong gis rgyal po rdul gyi rgyal srid kyi bya ba thams cad nyams su blangs so/ /de nas de'i ming me skyong zhes bya ba gang</text></item>
<item><p>112b3</p><section>mdo sde</section><text>yin pa de med par gyur nas/ me skyong khyab 'jug ces bya bar gyur to/ /de'i tshe rgyal po rdul gyi sngon gzhon nu'i tshe/ mdza' zhing bshes la gcugs pa/ rgyal rigs gzhon nu drug cig yod pa de dag /rgyal po de'i thad du 'ongs nas smras pa/ lhas bdag cag gi yul</text></item>
<item><p>112b4</p><section>mdo sde</section><text>dbog tu gsol/ de nas de thos ma thag tu rgyal pos me skyong khyab 'jug la bka' stsal te/ mkhan po khyod kyis sa chen po 'di cha bdun du bgos la/ cha drug ni gzhon nu 'di rnams la byin cig /cha gcig ni nga'i bya'o/ /des gsol pa/ lha de bzhin du 'tshal lo zhes</text></item>
<item><p>112b5</p><section>mdo sde</section><text>byas nas/ me skyong khyab 'jug gis sa chen po 'di cha bdun du bgos te/ cha drug ni gzhon nu drug po rnams la byin no/ /cha gcig ni rgyal po rdul gyi skal bar lus shing 'dug go/ /de nas rgyal po rdul gyis rgyal rigs drug po de dag rang rang gi rgyal srid la bkod do/ /de nas</text></item>
<item><p>112b6</p><section>mdo sde</section><text>me skyong khyab 'jug ni 'dzam bu'i gling du tshangs par bkur te/ bram ze khyab 'jug ni tshangs pa'i lam yin no snyam du 'dzin cing / tshangs pa'i lam yin par blta'o/ /de nas phyi zhig na/ bram ze khyab 'jug 'di snyam du sems te/ bdag ni rgyal khams thams cad kyi mi rnams</text></item>
<item><p>112b7</p><section>mdo sde</section><text>kyis tshangs par bkur te/ bram ze khyab 'jug ni tshangs pa'i lam yin no snyam du 'dzin cing / tshangs pa'i lam yin par lta la/ gna'i bram ze rgas shing 'khogs la gtugs pa/ sde tshan gyi slob dpon chen po dag las bdag gis thos na/ bram ze gang gis dbyar zla ba bzhi'i</text></item>
<item><p>113a1</p><section>mdo sde</section><text>bar du byams pa dang ldan pa'i sems kyis gnas pa de la/ mi mjed kyi bdag po tshangs pa bltar 'ong ngo zhes zer gyis ma la bdag gis thams cad spangs te/ khang steng du song la/ byams pa dang / snying rje dang / dga' ba dang / btang snyoms dang</text></item>
<item><p>113a2</p><section>mdo sde</section><text>ldan pa'i sems kyis gnas par bya gor ma chag snyam nas/ rgyal po la gsol pa/ lha mkhyen par mdzad du gsol/ bdag ni dbyar zla ba bzhi tshangs pa'i gnas kyis gnas par 'tshal te/ de bas na lhas lha nyid kyi rgyal po'i phrin las su bgyi ba gang lags pa thams cad</text></item>
<item><p>113a3</p><section>mdo sde</section><text>bgyid pa'i mdun na 'don gzhan zhig bsgo bar gsol zhes smras so/ /de nas rgyal po rdul gyis smras pa/ khyod ci ltar dga' ba de bzhin du bya'o/ /de nas de thos ma thag tu bram ze khyab 'jug chen pos las su bya ba thams cad spangs nas/ khang steng du song ste/ khang</text></item>
<item><p>113a4</p><section>mdo sde</section><text>steng na 'dug cing / byams pa dang / snying rje dang / dga' ba dang / btang snyoms dang ldan pa'i sems kyis gnas so/ /de nas phyi zhig na de la mi mjed kyi bdag po tshangs pa bltar 'ongs nas/ mi mjed kyi bdag po tshangs pa'i kha dog gi mthus/ khang</text></item>
<item><p>113a5</p><section>mdo sde</section><text>de dag thams cad snang ba chen pos khyab par gyur to/ /de nas de mthong nas tshigs su bcad de smras pa/ bdag gis kha dog 'di 'dra ba/ /sngon cad ma thos ma mthong ste/ /kha dog bzang zhing gzugs bzang ba/ /grogs po khyod ni su zhig lags/ /mi mjed kyi bdag po</text></item>
<item><p>113a6</p><section>mdo sde</section><text>tshangs pas smras pa/ gzhon nu brgya byin la sogs dang / /de bzhin lus can gzhan dag kyang / /bdag ni tshangs pa'i lus su shes/ /khyab 'jug de ltar shes par gyis/ /bram ze che zhing ma thob khyab 'jug gis smras pa/ tshangs pa khyod la 'dud par bgyi/ /tshangs pa khyod</text></item>
<item><p>113a7</p><section>mdo sde</section><text>la mchod par 'tshal/ /bdag gi tshig ni gsan nas kyang / /lan ni myur du bka' stsol cig /mi mjed kyi bdag po tshangs pas smras pas/ khyab 'jug khyod kyis smras pa yi/ /tshig ni bdag gis gzung bar bya/ /'dri ba yid la ci 'dod pa/ /bram zes nga la dri bar</text></item>
<item><p>113b1</p><section>mdo sde</section><text>gyis/ /tshe 'di yi ni don yang rung / /phyi ma'i tshe yi don yang rung / /khyod kyis dris pa de dang de/ /ngas ni nges par dpyad par bya/ /bram ze khyab 'jug chen pos smras pa/ bdag gi the tsom gzhan brtags the tsom rnams/ /bram ze kun 'gyed gzhon nu dri bar gyis/ /</text></item>
<item><p>113b2</p><section>mdo sde</section><text>gang la gnas shing ci la bslab bgyis na/ /rdul med mi yis tshangs pa'i 'jig rten thob/ /mi mjed kyi bdag po tshangs pas smras pa/ tshangs pa mi yis nga rgyal spangs byas la/ /rtse gcig btud de snying rjes mos byas shing / /dri nga med cing 'khrig pa rab spangs la/ /</text></item>
<item><p>113b3</p><section>mdo sde</section><text>de la gnas shing de la bslab byas nas/ /rdul med mi yis tshangs pa'i 'jig rten thob/ /bram ze khyab 'jug chen pos smras pa/ tshangs pa gang dag mi yi dri nga lags/ /chu 'gram chus yog bzhin du gang gis g.yogs/ /ngan song rgyu ste 'jig rten thams cad bsgribs/ /</text></item>
<item><p>113b4</p><section>mdo sde</section><text>tshangs pa thob pa'i lam yang yong mi shes/ /mi mjed kyi bdag po tshangs pas smras pa/ khro dang dang ngan sems 'tshe ba dang / /ngan du byed dang blo phyed phra ma dang / /chags dang sdang dang de bzhin gti mug dang / /'chab pa dang ni ser sna gtum tshig rnams/ /bram</text></item>
<item><p>113b5</p><section>mdo sde</section><text>ze 'di dag mi yi dri nga ba/ /chu 'gram chus yog bzhin du de yis g.yogs/ /ngan song rgyu ste 'jig rten thams cad bsgribs/ /tshangs pa thob pa'i lam yang yong mi shes/ /chos 'di rtag tu spyod pa yin/ /de rnams las ni 'das gyur na/ /tshangs pa dag tu skye 'gyur gyis/ /khyod</text></item>
<item><p>113b6</p><section>mdo sde</section><text>kyi brtan por bsgrims par gyis/ /de skad ces smras nas/ mi mjed kyi bdag po tshangs pa de nyid du mi snang bar gyur to/ /mi mjed kyi bdag po tshangs pa mi snang bar gyur nas/ /ring po ma lon par bram ze khyab 'jug chen pos bsams pa/ mi mjed kyi bdag po tshangs pas ji skad</text></item>
<item><p>113b7</p><section>mdo sde</section><text>bshad pa'i don bdag gis shes te/ 'di ltar bdag khyim par 'dug ste/ khyim na gnas bzhin du ni gcig tu brtul te/ ji srid 'tsho'i bar du tshangs par spyod pa ma 'dres pa/ yongs su rdzogs pa/ yongs su dag pa/ yongs su byang ba spyad par dka' na/ ma la bdag</text></item>
<item><p>114a1</p><section>mdo sde</section><text>gis skra dang kha spu bregs te gos tshon can rnams bgos la/ yang dag pa'i dad pas khyim nas khyim med par rab tu 'byung bar bya gor ma chag snyam mo/ /de nas phyi zhig na rgyal po rdul/ bram ze khyab 'jug chen po ga la ba der song ste phyin nas/ bram ze khyab 'jug</text></item>
<item><p>114a2</p><section>mdo sde</section><text>chen po'i rkang pa la mgo bos phyag 'tshal te/ phyogs gcig tu 'dug go/ /de nas bram ze khyab 'jug chen pos rgyal po rdul la 'di skad ces smras so/ /yul bdag rgyal chen rdul gyis ni/ /de ring bdag gi tshig gson cig /khyod nyid kyis ni rgyal srid srungs/ /khyab 'jug</text></item>
<item><p>114a3</p><section>mdo sde</section><text>bdag ni spro ba med/ /rgyal po rdul gyis smras pa/ khyod kyi 'dod pa ma skongs pa/ /de ni bdag gis nges par bskang / /khyod kyi gnod pa bdag gis bsal/ /khyab 'jug bdag ni ma dor cig /khyab 'jug chen pos smras pa/ bdag ni 'dod pa ma skongs med/ /bdag la</text></item>
<item><p>114a4</p><section>mdo sde</section><text>gnod pa byed pa'ang med/ /mi ma yin pa'i tshig thos nas/ /khyim na gnas par spro ba med/ /rgyal po rdul gyis smras pa/ bram ze su yi tshig thos pas/ /nga dang 'dod pa spong byed pa/ /mi ma yin pa ci 'dra ba/ /dris pa de ni bdag la smros/ /khyab 'jug chen pos smras pa/ snying rje</text></item>
<item><p>114a5</p><section>mdo sde</section><text>la ni gnas nas kyang / /dben pa'i bsam gtan byed pa na/ /de tshe tshangs pa byung nas ni/ /phyogs rnams thams cad snang bar byas/ /bdag gis de yi tshig thos nas/ /khyim na gnas pa spro ba med/ /rgyal po rdul gyis smras pa/ mkhan po khyod nam bdag gi bu thu bo rgyal sar ma</text></item>
<item><p>114a6</p><section>mdo sde</section><text>bcug gi bar du sdod cig dang / mkhan po rab tu byung ba'i rjes su bdag kyang rab tu 'byung bar bya'o zhes smras nas tshigs su bcad de smras pa/ bram ze gang du 'gro ba der/ /bdag kyang der ni 'gro bar bya/ /bdag gis khyod kyi slob ma byed/ /bdag gi ston pa khyab 'jug khyod/ /khyab 'jug chen</text></item>
<item><p>114a7</p><section>mdo sde</section><text>pos smras pa/ so so'i skye bo gar chags pa/ /'dod pa de ni spangs par gyis/ /'dod pa rnams la ma lta bar/ /bden pa'i chos la gnas par gyis/ /rgyal po rdul gyis smras pa/ tshangs pa dag par skye ba'i phyir/ /nam mkha' dri med lta bu dang / /nor bu bai dUr+ya dag ltar/ /</text></item>
<item><p>114b1</p><section>mdo sde</section><text>tshangs par spyod pa spyad par bya/ /khyab 'jug chen pos smras pa/ rgyal po chen po de'i dus la bab par mkhyen na/ de ltar mdzod cig ces byas nas/ bram ze khyab 'jug chen pos rgyal rigs kyi rgyal po drug la smras pa/ kye bdag ni skra dang kha spu bregs te/ chos gos tshon</text></item>
<item><p>114b2</p><section>mdo sde</section><text>can bgos la/ yang dag pa'i dad pa kho nas khyim nas khyim med par rab tu 'byung bar 'dod na/ khyod ji ltar byed/ de dag gis smras pa/ mkhan po khyod lo bdun gyi bar du sdod cig dang / lo bdun lon nas bdag cag gi bu dang nu bo dag rgyal sar bcug la/ mkhan po rab</text></item>
<item><p>114b3</p><section>mdo sde</section><text>tu byung ba'i rjes su bdag cag kyang rab tu 'byung ngo / /khyab 'jug chen pos smras pa/ kye lo bdun ni ha cang yun ring ches so/ /'dod pa rnams ni chags par 'gyur ba'o/ /longs spyod rnams ni rgyags par 'gyur ba'o/ /'tsho ba dang 'chi ba ni drod gzung dka'o/ /lo</text></item>
<item><p>114b4</p><section>mdo sde</section><text>bdun lon nas khyod rab tu 'byung ngam mi 'byung yang gtol med kyis/ bdag je rab tu 'byung ngo / /de dag gis smras pa/ mkhan po khyod re zhig sdod cig dang / lo drug gam/ lnga'am/ bzhi'am/ gsum mam/ gnyis sam/ gcig gam/ de bzhin du zla</text></item>
<item><p>114b5</p><section>mdo sde</section><text>ba bdun nam/ drug gam/ lnga'am/ bzhi'am/ gsum mam/ gnyis sam/ gcig gam/ zhag bdun nam/ drug gam/ lnga'am/ bzhi'am/ gsum mam/ gnyis sam/ gcig lon na/ bdag cag gis bu dang nu bo rnams rgyal sar bcug</text></item>
<item><p>114b6</p><section>mdo sde</section><text>nas/ mkhan po rab tu byung ba'i rjes su bdag cag kyang rab tu byung ngo / /khyab 'jug gis smras pa/ kye zhag bdun yang ha cang yang yun ma / 'dod pa rnams ni chags par 'gyur ba'am/ longs spyod pa rnams ni rgyags par 'gyur ba'am/ 'tsho ba dang /</text></item>
<item><p>114b7</p><section>mdo sde</section><text>'chi ba'i drod gzung dka'o/ /zhag bdun lon nas kyang khyod rab tu 'byung ngam/ mi 'byung gtol med kyis bdag je rab tu 'byung ngo / /de dag gis smras pa/ zhag bdun yang btang ste/ deng nyid du bdag cag gi bu dang nu bo dag rgyal sar bcug nas/ mkhan po</text></item>
<item><p>115a1</p><section>mdo sde</section><text>rab tu 'byung ba'i rjes su bdag cag kyang rab tu 'byung ngo / /khyab 'jug gis smras pa/ khyed kyis de'i dus la bab par shes na/ de ltar gyis shig /de nas bram ze khyab 'jug chen pos/ rgyal rigs kyi rgyal po drug gi 'khor bltas nas/ bram ze che zhing</text></item>
<item><p>115a2</p><section>mdo sde</section><text>mtho ba bdun bltas so/ /bram ze che zhing mtho ba bdun bltas nas/ bshes pa'i bud med bzhi bcu bltas so/ /bshes pa'i bud med bzhi bcu bltas nas/ bram ze'i khye'u lnga brgya bltas so/ /bram ze'i khye'u lnga brgya bltas nas/ shing rta kha lo ba rnams dang / glang po</text></item>
<item><p>115a3</p><section>mdo sde</section><text>che'i kha lo ba rnams dang / rta pa rnams dang / shing rta pa rnams dang / mtshon cha can rnams dang / 'phong ba rnams dang / zham ring ba rnams dang / tshal za ba rnams dang / drag shul can rnams dang / dpa' bo rnams dang / rab gnon rnams dang / tshan po che chen po</text></item>
<item><p>115a4</p><section>mdo sde</section><text>rnams dang / rgyal po'i sras du ma dag bltas te/ kye bdag ni skra dang kha spu bregs nas/ gos tshon can rnams bgos la yang dag pa'i dad pa kho nas khyim nas khyim med par rab tu 'byung na khyed ci ltar byed sems/ de dag gis smras pa/ bdag cag kyang mkhan po rab</text></item>
<item><p>115a5</p><section>mdo sde</section><text>tu 'byung ba'i rjes su rab tu 'byung ngo / /khyab 'jug gis smras pa/ khyed kyis de'i dus la bab par shes na/ de bzhin du gyis shig ces byas nas/ bram ze khyab 'jug chen pos khyim gyi 'khor thams cad btang ste/ sbyin pa dag byin zhing bsod nams dag byas te/ du ma zhig</text></item>
<item><p>115a6</p><section>mdo sde</section><text>dbul bor te btang nas/ skra dang kha spu bregs te/ gos tshon can rnams bgos nas/ yang dag pa'i dad pa kho nas khyim nas khyim med par rab tu byung ngo / /rab tu byung nas kyang nags khrod cig tu gnas bcas nas/ yal ga dang lo ma'i spyil po phub ste/ de de na 'dug</text></item>
<item><p>115a7</p><section>mdo sde</section><text>nas bsam gtan bzhi dang / mngon par shes pa lnga bskyed de/ rdzu 'phrul che zhing mthu che bar gyur to/ /khyab 'jug rab tu byung nas rgyal po rdul g.yog 'khor 'bum phrag du ma dang / skra dang kha spu bregs te/ gos tshon can rnams bgos nas/ yang dag pa'i dad pa kho</text></item>
<item><p>115b1</p><section>mdo sde</section><text>nas khyim nas khyim med par rab tu byung ngo / /de bzhin du rgyal rigs kyi rgyal po drug gi 'khor dang / bram ze che zhing mtho ba bdun dang / bshes pa'i bud med bzhi bcu dang / bram ze'i khye'u lnga brgya dang / shing rta'i kha lo pa rnams dang / glang po che'i kha lo pa rnams dang /</text></item>
<item><p>115b2</p><section>mdo sde</section><text>rta pa rnams dang / shing rta pa rnams dang / mtshon cha can rnams dang / zham ring ba rnams dang / tshal za ba rnams dang / drag shul can rnams dang / dpa' bo rnams dang / rab gnon pa rnams dang / tshan po che chen po rnams dang / rgyal po'i sras du ma dag skra dang kha</text></item>
<item><p>115b3</p><section>mdo sde</section><text>spu bregs te/ gos tshon can rnams bgos nas/ yang dag pa'i dad pa kho nas khyim nas khyim med par khyab 'jug rab tu byung ba'i rjes su rab tu byung ste/ bram ze khyab 'jug gis thams cad la yid la byed pa'i lung phog nas/ de dag gis kyang brtson pa dang / bsgrub pa dang /</text></item>
<item><p>115b4</p><section>mdo sde</section><text>'bad pas bsam gtan bzhi dang / mngon par shes pa lnga bskyed do/ /de nas bram ze che zhing mtho ba khyab 'jug gi ming bram ze che zhing mtho ba khyab 'jug ces bya bar gyur pa de med par gyur nas/ ston pa khyab 'jug ces bya bar gyur to/ /dge slong dag ji snyam du sems/ de'i</text></item>
<item><p>115b5</p><section>mdo sde</section><text>tshe ston pa khyab 'jug ces bya bar gyur pa gang yin pa de ni nga nyid yin no/ /de'i tshe rgyal po rdul ces bya bar gyur pa gang yin pa de ni/ rgyal po gzugs can snying po 'di kho na yin no/ /de'i tshe rgyal po rdul gyis mgo drangs pa'i skye bo 'bum phrag du mar gyur pa gang yin pa de dag</text></item>
<item><p>115b6</p><section>mdo sde</section><text>ni/ rgyal po gzugs can snying pos mgo drangs pa'i lha brgyad khri dang / yul ma ga d+hA'i bram ze dang / khyim bdag stong phrag du ma mang po 'di dag kho na yin te/ de'i tshe yang ngas rgyal po rdul la sogs pa yul gyi mi du ma dang / bram ze dang / khyim bdag stong phrag</text></item>
<item><p>115b7</p><section>mdo sde</section><text>du ma rab tu byung nas/ bsam gtan bzhi dang / mngon par shes pa lnga la bkod de/ gzhi des na nga'i grags pas 'jig rten rgyas par gyur to/ /da ltar yang ngas rgyal po gzugs can snying po dang / lha brgyad khri dang / ma ga d+hA'i bram ze dang / khyim bdag</text></item>
<item><p>116a1</p><section>mdo sde</section><text>stong phrag du ma dam pa'i chos kyi bcud kyis tshim par byas nas/ g.yung drung gi mthar thug pa grub pa dang / bde ba'i mya ngan las 'das pa la bkod do// //las brgya tham pa/ bam po sum cu bdun pa ste tha ma/ 'thab mo zhes bya ba ni/</text></item>
<item><p>116a2</p><section>mdo sde</section><text>gleng gzhi mnyan du yod pa na bzhugs te/ de'i tshe mnyan du yod pa na skye bo phal po che 'thab pa dang / mtshang 'dru ba dang / 'gyed pa dang / rtsod pa la zhugs shing 'khod do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang /</text></item>
<item><p>116a3</p><section>mdo sde</section><text>ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa</text></item>
<item><p>116a4</p><section>mdo sde</section><text>brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus</text></item>
<item><p>116a5</p><section>mdo sde</section><text>drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su</text></item>
<item><p>116a6</p><section>mdo sde</section><text>ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed</text></item>
<item><p>116a7</p><section>mdo sde</section><text>du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i</text></item>
<item><p>116b1</p><section>mdo sde</section><text>'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/</text></item>
<item><p>116b2</p><section>mdo sde</section><text>skye bo phal po che gdul ba'i dus la bab ste/ de dag ngas 'thab pa dang / mtshang 'dru ba dang / 'gyed pa dang / rtsog pa las bzlog ste/ g.yung drung gi mthar thug pa grub pa dang / bde ba'i mya ngan las 'das pa la dgod par bya snyam du dgongs nas/ snga dro sham thabs</text></item>
<item><p>116b3</p><section>mdo sde</section><text>dang chos gos gsol te/ lhung bzed bsnams nas/ mnyan du yod par bsod snyoms la gshegs te/ skye bo phal po che ga la ba der gshegs nas/ skye bo phal po che de dag gis thag ring po zhig nas sangs rgyas bcom ldan 'das mthong ngo / /mthong nas kyang ngo mtshar</text></item>
<item><p>116b4</p><section>mdo sde</section><text>bar gyur te/ bcom ldan 'das kyi phyir gdan bshams nas gsol pa/ bcom ldan 'das gshegs pa legs so legs so/ /bcom ldan 'das tshur gshegs bzhugs su gsol/ de nas gdan bshams pa la bzhugs nas/ bcom ldan 'das kyis skye bo phal</text></item>
<item><p>116b5</p><section>mdo sde</section><text>po che la bka' stsal pa/ grogs po dag ci byed cing 'khod gzhan dang 'thab dgos na gzhan dang 'thab cing 'dug gam/ de rnams kyis gsol pa/ bcom ldan 'das bdag cag su dang 'thab 'tshal lags/ bcom ldan 'das kyis bka' stsal pa/ grogs po dag</text></item>
<item><p>116b6</p><section>mdo sde</section><text>'o na 'khod cig dang / ngas khyod la rgyas par bshad par bya'o/ /de nas skye bo phal po che de dag gis bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan 'das kyis skye bo phal po che de dag la bka' stsal pa/</text></item>
<item><p>116b7</p><section>mdo sde</section><text>khyod ni nyon mongs pa rnams dang 'thab dgos kyis/ nyon mongs pa spong ba'i phyir 'bad par gyis shig ces bcom ldan 'das kyis de dag la de lta bu dang 'thun pa'i chos bstan te/ des na de dag gi khro ba'i kun nas dkris pa med par gyur nas/ stan de dag nyid la 'khod</text></item>
<item><p>117a1</p><section>mdo sde</section><text>bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ de dag gis bden pa mthong nas bla gos phrag pa gcig tu gzar te/ bcom ldan 'das ga la ba de logs su thal</text></item>
<item><p>117a2</p><section>mdo sde</section><text>mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par</text></item>
<item><p>117a3</p><section>mdo sde</section><text>spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba'i tshig gis rab tu phyung ste bsnyen par rdzogs par mdzad nas/ de dag la lung yang phog ste/ de dag gis kyang brtson pa dang / bsgrub pa dang 'bad pas nyon mongs pa thams cad</text></item>
<item><p>117a4</p><section>mdo sde</section><text>spangs nas/ dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar</text></item>
<item><p>117a5</p><section>mdo sde</section><text>gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba dbang po dang / nye dbang dang bcas pa'i lha rnams kyis mchod cing rjed pa dang / gus</text></item>
<item><p>117a6</p><section>mdo sde</section><text>par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis skye bo phal po che 'thab pa las zhi bar mdzad nas/ g.yung drung gi mthar thug pa grub pa dang / bde ba'i mya ngan las 'das pa la</text></item>
<item><p>117a7</p><section>mdo sde</section><text>bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas skye bo phal po che 'di dag bsam gtan bzhi dang / mngon par shes pa lnga la ji ltar bkod pa de nyon cig /dge slong dag sngon byung ba 'das pa'i</text></item>
<item><p>117b1</p><section>mdo sde</section><text>dus na ri khrod kyi grong zhig na bram ze zhig gis mchod sbyin byas te/ mchod sbyin byed pa der bram ze rnams stan gyi phyir 'thab pa las de'i tshe dka' thub kyi gnas shig na/ drang srong 'khor lnga brgya yod pa zhig gnas so/ /de nas mchod sbyin byed pa der drang srong des bram ze de dag</text></item>
<item><p>117b2</p><section>mdo sde</section><text>'thab pa zhi bar bya ba'i phyir/ de lta bu dang 'thun pa'i chos bstan te/ des na 'thab mo de yang zhi bar gyur la/ bram ze rnams kyang skyo ba skyes nas/ de nyid kyi thad du rab tu byung ngo / /de dag der rab tu byung nas bsam gtan bzhi dang mngon par shes pa lnga bskyed do/ /dge</text></item>
<item><p>117b3</p><section>mdo sde</section><text>slong dag ji snyam du sems/ de'i tshe drang srong du gyur pa/ byang chub sems dpa'i spyod pa la gnas pa gang yin pa de ni nga nyid yin no/ /de'i tshe bram zer gyur pa gang yin pa de dag ni/ skye bo phal po che 'di dag kho na yin no/ /de'i tshe yang ngas skye bo phal po che 'thab pa zhi bar byas nas</text></item>
<item><p>117b4</p><section>mdo sde</section><text>bsam gtan bzhi dang / mngon par shes pa lnga la bkod do/ /da ltar yang ngas skye bo phal po che 'thab pa zhi bar byas nas/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung</text></item>
<item><p>117b5</p><section>mdo sde</section><text>gi bstan pa la 'di dag thams cad rab tu byung nas/ der 'di rnams kyis tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //klu zhes bya ba ni/ gleng gzhi mnyan du yod pa na</text></item>
<item><p>117b6</p><section>mdo sde</section><text>bzhugs te/ de'i tshe rgyal po gsal rgyal gyi blon po chen po zhig gyod cig la btags te/ ci bdog pa phrogs nas/ khri mon du bcug pa las/ de der zas dang skom gyis mnar te shi'o/ /de nas des smon lam log par btab nas/ shi 'phos te dus las 'das</text></item>
<item><p>117b7</p><section>mdo sde</section><text>pa'i 'og tu/ gnod sbyin ma rungs pa zhig tu skyes nas/ des yul ko sa la de thams cad du mi nad btang ste/ skye bo phal po che de dag kha dag par gyur nas/ ltas mkhan dag gis smras pa/ blon po chen po des 'chi kar smon lam log par btab nas/ gnod sbyin</text></item>
<item><p>118a1</p><section>mdo sde</section><text>ma rungs par skyes te/ des mi nad 'di dag btang ngo zhes byas so/ /de nas de thos ma thag tu skye bo mang po de dag ci bya gtol med par gyur to/ /de nas rgyal po gsal rgyal gyis bsams pa/ 'di ni sus kyang 'dul bar mi nus kyis/ da 'di'i phyir</text></item>
<item><p>118a2</p><section>mdo sde</section><text>bcom ldan 'das la gsol ba gdab dgos so snyam ste/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas rgyal po gsal rgyal gyis bcom ldan 'das</text></item>
<item><p>118a3</p><section>mdo sde</section><text>la 'di skad ces gsol to/ /btsun pa bcom ldan 'das kyis ni klu ma rungs pa dga' bo dang / nye dga' bo la sogs pa gzhan dang gzhan dag kyang btul/ gnod sbyin ma rungs pa 'brog gnas la sogs pa gzhan dang gzhan dag kyang btul na/ btsun pa blon po chen</text></item>
<item><p>118a4</p><section>mdo sde</section><text>po che ge mo zhig gis smon lam log par btab ste/ gnod sbyin ma rungs par skyes nas/ des bdag gi yul du mi nad btang na/ bcom ldan 'das kyis thugs brtse ba'i slad du/ gnod sbyin ma rungs pa de gdul bar gsol/ de nas bcom ldan 'das kyis rgyal po</text></item>
<item><p>118a5</p><section>mdo sde</section><text>gsal rgyal la cang mi gsung bas gnang ngo / /de nas rgyal po gsal rgyal bcom ldan 'das kyis gsungs pa la mngon par bstod de rjes su yi rangs nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas bcom</text></item>
<item><p>118a6</p><section>mdo sde</section><text>ldan 'das kyi rdzu 'phrul gyis/ gnod sbyin de rgyal bu rgyal byed kyi tshal gyi 'dab tu bzhag nas/ bcom ldan 'das kyis de btul ba'i phyir me chen po sprul te/ de'i kho ra khor yug nas bdag nyid me chen pos 'khor bar mthong ste/ bcom ldan 'das kyi zhabs kyi drung</text></item>
<item><p>118a7</p><section>mdo sde</section><text>'ba' zhig zhi bar mthong ngo / /de nas de 'jigs shing skrag nas bcom ldan 'das ga la ba der song ste phyin nas/ bcom ldan 'das kyis gnod sbyin ma rungs pa de la bka' stsal pa/ bzhin bzangs khyod kyis sngon mi dge ba'i las byas pas/ rgyal po gsal rgyal gyis</text></item>
<item><p>118b1</p><section>mdo sde</section><text>bsad pa yin na/ da yang khyod 'dir skyes nas skye bo mang po kha 'dogs par byed na/ 'di nas shi 'phos pa'i 'og tu khyod kyi 'gro ba ni gang yin/ skye gnas ni gang yin/ 'gro ba'i sa ni gang yin/ gnod sbyin gyis gsol pa/ bcom ldan 'das kyis bka' ci stsal/</text></item>
<item><p>118b2</p><section>mdo sde</section><text>bcom ldan 'das kyis bka' stsal pa/ sdig pa'i las 'di thong shig /gnod sbyin gyis gsol pa/ bcom ldan 'das kyis bdag la bka' ci stsal pa bzhin du 'tshal lo/ /de skad ces gsol te/ des skyabs su 'gro ba dang / bslab pa'i gzhi rnams blangs nas</text></item>
<item><p>118b3</p><section>mdo sde</section><text>bcom ldan 'das la gsol pa/ btsun pa bdag gis sdig pa'i las btang lags te/ btsun pa deng slan cad mnyan du yod pa na gnas pa'i skye bo mang po rnams kyi srung ma dang / skyabs rnams ni bdag lags so/ /de nas dge slong rnams kyis sangs rgyas bcom ldan 'das la</text></item>
<item><p>118b4</p><section>mdo sde</section><text>gsol pa/ btsun pa bcom ldan 'das kyis gnod sbyin ma rungs pa de btul nas/ skye bo phal po che de dag 'jigs pa med pa'i gnas su bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas gnod sbyin</text></item>
<item><p>118b5</p><section>mdo sde</section><text>ma rungs pa 'di btul nas/ skye bo phal po che ji ltar 'jigs pa med pa'i gnas su bkod pa de nyon cig /dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin rgyal po byed de/ de'i tshe yul ka shir klu gdug pa dug mi bzad pa zhig byung ste/ des</text></item>
<item><p>118b6</p><section>mdo sde</section><text>grong yang stongs par byed/ ljongs kyang stongs par byed cing / bA rA Na sI'i phyogs su chas pa las rgyal po tshangs pas byin gyis thos nas/ de thos ma thag tu 'jigs pa chen po skyes te/ des dpung gi tshogs yan lag bzhi go bskon te btang nas/ khyed deng la klu gdug pa</text></item>
<item><p>118b7</p><section>mdo sde</section><text>de sod cig ces bsgo'o/ /de nas de dag gis de'i rkang pa la phyag 'tshal te/ gsol pa/ lha de ni dpung gi tshogs kyis dgum par mi nus kyis/ sngags sam sman gyis de dgum par nus lags so/ /yang na dge ba'i tshul gyis bkur ba'i dge sbyong dang / bram</text></item>
<item><p>119a1</p><section>mdo sde</section><text>ze rnams kyis gdul bar nus lags so zhes gsol to/ /de nas de'i tshe bA rA Na sI de nyid na gdol pa'i khye'u byams pa'i rang bzhin can/ snying rje che ba sems can la byams pa zhig gnas pa des/ skye bo mang po de dag ci bya gtol med par gyur pa</text></item>
<item><p>119a2</p><section>mdo sde</section><text>mthong nas/ mthong ma thag tu de snying rje skyes nas des skye bo mang po rnams la smras pa/ khyod ci bya gtol med par bya mi dgos kyis/ bdag gis klu gdug pa de gdul bar bya'o zhes byas so/ /de nas de'i pha ma gnyis na re/ de ni dbugs gdug pa yin te khyod kyis</text></item>
<item><p>119a3</p><section>mdo sde</section><text>de gdul mi nus so/ /khye'u des smras pa/ byams pa'i go cha gyon pa la des cung zad kyang gnod par byed mi nus so zhes byas nas/ khye'u des phyogs gang na klu gdug pa 'dug pa'i phyogs der song nas klu gdug pa des thag ring po zhig nas khye'u de mthong ngo / /mthong nas</text></item>
<item><p>119a4</p><section>mdo sde</section><text>kyang khros nas khye'u de la dbugs btang ngo / /de nas khye'u des byams pa la snyoms par zhugs nas byams pa'i lta bas klu gdug pa de la bltas te/ des bltas ma thag tu dug med par gyur to/ /de nas khye'u des klu sbrul de lag pa gnyis kyis blangs nas mi mi gnas pa'i</text></item>
<item><p>119a5</p><section>mdo sde</section><text>sa phyogs su bzhag go/ /de nas rgyal po tshangs pas byin dang / skye bo mang po gzhan dag gis gdol pa'i khye'u che ge mo zhig gis klu gdug pa btul lo zhes thos nas thos ma thag tu rgyal po de rang nyid gdol pa'i khye'u de'i thad du song nas des khye'u de la dam pa sna gcig 'dam du</text></item>
<item><p>119a6</p><section>mdo sde</section><text>bcug ste/ khye'u khyod la dam pa sna gcig byin no zhes byas so/ /khye'us smras pa/ dge ba bcu'i las kyi lam yang dag par blangs te/ gnas par mdzod cig /yul na gnas pa'i mi rnams kyang dge ba bcu'i las kyi lam la gzud par mdzod cig ces byas so/ /de</text></item>
<item><p>119a7</p><section>mdo sde</section><text>nas rgyal po tshangs pas byin gyis khye'u de la longs spyod kyi byings chen po byin nas/ dge ba bcu'i las kyi lam yang dag par blangs te 'dug go/ /yul na gnas pa'i mi rnams kyang dge ba bcu'i las kyi lam la bkod do/ /dge slong dag ji snyam du sems/ de'i tshe gdol</text></item>
<item><p>119b1</p><section>mdo sde</section><text>pa'i khye'ur gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe klu gdug par gyur pa gang yin pa de ni/ gnod sbyin ma rungs pa 'di kho na yin no/ /de'i tshe skye bo phal po cher gyur pa gang yin pa de dag ni/ yul ko sa la na gnas pa'i</text></item>
<item><p>119b2</p><section>mdo sde</section><text>skye bo mang po 'di dag kho na yin te/ de'i tshe yang ngas klu gdug pa de btul nas/ skye bo phal po che 'jigs pa med pa'i gnas su bkod do/ /da ltar yang ngas gnod sbyin ma rungs pa 'di btul nas/ skye bo phal po che 'jigs pa med pa'i gnas su bkod do/ /gzhan yang</text></item>
<item><p>119b3</p><section>mdo sde</section><text>yang dag par rdzogs pa'i sangs rgyas 'od srung gi gsung rab la 'di dag thams cad dge bsnyen du gyur te/ der 'di rnams kyis tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //shi bi</text></item>
<item><p>119b4</p><section>mdo sde</section><text>gnyis zhes bya ba de la/ shi bi dang po ni/ bcom ldan 'das gyad kyi yul du ljongs rgyu zhing gshegs pa las/ chu klung mtha' ldan dang / grong khyer ku sha'i bar gyi lam nas gud du bzur te/ tshe dang ldan pa kun dga' bo la bka' stsal pa/ kun dga' bo de bzhin gshegs</text></item>
<item><p>119b5</p><section>mdo sde</section><text>pa'i bla gos bzhi bltab tu bgyis te thing shig dang / nga'i rgyab mi bde ba de re zhig bsti bar bya'o/ /de nas tshe dang ldan pa kun dga' bos btsun pa de ltar 'tshal lo zhes gsol te/ bcom ldan 'das kyis bka' stsal pa bzhin du mnyan nas/ bla gos bzhi bltab tu byas te/ bting</text></item>
<item><p>119b6</p><section>mdo sde</section><text>nas bcom ldan 'das la 'di skad ces gsol to/ /btsun pa de bzhin gshegs pa'i bla gos bzhi bltab tu bgyis te bting lags na/ bcom ldan 'das kyis da de'i dus la bab par dgongs su gsol/ de nas bcom ldan 'das kyis chos gos snam sbyar stug por bltab ste</text></item>
<item><p>119b7</p><section>mdo sde</section><text>'phongs su bzhag nas/ snang ba'i 'du shes dang ldan pa dang / dran pa dang ldan pa dang / shes bzhin dang ldan pa'i 'du shes thugs la dgongs shing glo g.yas phyogs kyis gzims te/ zhabs gcig gi steng du gcig bzhag go/ /de nas bcom ldan 'das 'di snyam du</text></item>
<item><p>120a1</p><section>mdo sde</section><text>dgongs te/ 'khor 'dir so so'i skye bo'i dge slong ji snyed 'dus shing 'tshogs pa de dag thams cad ci sangs rgyas kyis 'dul ba yin nam/ 'on te nyan thos kyis 'dul ba yin zhig gu snyam du dgongs so/ /de nas yang bcom ldan 'das kyis dgongs pa/</text></item>
<item><p>120a2</p><section>mdo sde</section><text>'di na kha cig ni sangs rgyas kyis 'dul bar 'gyur ro/ /kha cig ni nyan thos kyis 'dul bar 'gyur snyam du dgongs nas/ tshe dang ldan pa kun dga' bo la bka' stsal pa/ kun dga' bo khyod byang chub kyi phyogs rnams las spobs par gyis shig /de skad ces bka'</text></item>
<item><p>120a3</p><section>mdo sde</section><text>stsal nas/ bcom ldan 'das kyis ci nas 'khor thams cad du sgra des gang bar 'gyur ba de lta bur byin gyis brlabs so/ /de nas dge slong mang po dag gis tshig de lta bu gsungs pa'i sgra thos nas/ de dag gis bsams pa/ bcom ldan 'das kyis tshe dang ldan pa kun dga'</text></item>
<item><p>120a4</p><section>mdo sde</section><text>bo la/ byang chub kyi phyogs kyi gtam gyis shig par bskul bas na da ni tshe dang ldan pa kun dga' bos sbrang bu'i sbrang rtsi btsir ba bzhin du chos snyan no cog ston par 'gyur snyam ste/ bcom ldan 'das ga la ba der dong ste lhags nas/ bcom ldan 'das la bskor te 'khod</text></item>
<item><p>120a5</p><section>mdo sde</section><text>do/ /de nas tshe dang ldan pa kun dga' bos dge slong rnams la smras pa/ tshe dang ldan pa dag dran pa yang dag byang chub kyi yan lag dben pa la rten pa 'dod chags dang bral ba la rten pa 'gog pa la rten pa/ rnam par spong bas yongs su bsgyur ba ni/ bcom ldan 'das</text></item>
<item><p>120a6</p><section>mdo sde</section><text>nyid kyis mngon par shes pas/ mngon par rdzogs par sangs rgyas nas bstan to tshe dang ldan pa dag chos rnam par 'byed pa dang / brtson 'grus dang / dga' ba dang / shin tu sbyangs pa dang / ting nge 'dzin dang / btang snyoms yang dag byang chub kyi yan lag dben pa la rten</text></item>
<item><p>120a7</p><section>mdo sde</section><text>pa/ 'dod chags dang bral ba la rten pa/ 'gog pa la rten pa/ rnam par spong bas yongs su bsgyur ba ni/ bcom ldan 'das nyid kyis mngon par shes pas/ mngon par rdzogs par sangs rgyas nas bstan to zhes/ tshe dang ldan pa kun dga' bos byang chub kyi yan lag</text></item>
<item><p>120b1</p><section>mdo sde</section><text>'di dag nyid las brtsams nas dge slong rnams la de lta bu dang 'thun pa'i chos bstan te/ des na nyan thos dang dge ba'i rtsa ba 'brel pa gang yin pa de dag gis stan de dag nyid la 'khod bzhin du/ nyon mongs pa thams cad spangs te/ dgra bcom pa nyid mngon sum du byas</text></item>
<item><p>120b2</p><section>mdo sde</section><text>so/ /de nas bcom ldan 'das kyis tshe dang ldan pa kun dga' bo'i gtam gyi mjug rdzogs par thugs su chud nas bzhugs te/ skyil mo krung bcas nas sku drang por bsrangs te/ dran pa mngon du bzhag nas bzhugs te/ bcom ldan 'das kyis tshe dang ldan pa kun dga' bo</text></item>
<item><p>120b3</p><section>mdo sde</section><text>la bka' stsal pa/ kun dga' bo khyod brtson 'grus ston tam/ gsol pa/ bcom ldan 'das brtson 'grus ston lags so/ /bka' stsal pa/ kun dga' bo khyod brtson 'grus ston tam/ gsol pa/ bde bar gshegs pa brtson 'grus ston lags so/ /bka'</text></item>
<item><p>120b4</p><section>mdo sde</section><text>stsal pa/ kun dga' bo brtson 'grus ni/ bla na med pa yang dag par rdzogs pa'i byang chub tu 'gyur ro zhes bcom ldan 'das kyis byang chub kyi phyogs 'di dag nyid las brtsams nas/ de lta bu dang 'thun pa'i chos bstan te/ des na bcom ldan 'das dang dge ba'i rtsa ba</text></item>
<item><p>120b5</p><section>mdo sde</section><text>'brel pa gang yin pa de dag gis stan de dag nyid la 'khod bzhin du nyon mongs pa thams cad spangs nas/ dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam</text></item>
<item><p>120b6</p><section>mdo sde</section><text>mkha' dang lag mthil 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti</text></item>
<item><p>120b7</p><section>mdo sde</section><text>la mi lta ba/ dbang po dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas de'i tshe dge slong zhig gis tshigs su bcad de smras pa/ snyan pa'i chos ni gsan pa'i phyir/ /ston pa snyun bzhin nyid</text></item>
<item><p>121a1</p><section>mdo sde</section><text>kyis bskul/ /khyod la byang chub yan lag rnams/ /yod na dge slong khyod shod cig /gnas brtan kun dga' mkhas shing grags/ /byang bar gyur pas legs zhes gsol/ /dpa' bo khyod kyi gsung rab la/ /dkar ba'i chos rnams de dag</text></item>
<item><p>121a2</p><section>mdo sde</section><text>mnga'/ /dran dang rnam 'byed brtson 'grus dang / /dga' dang rab sbyangs ting 'dzin dang / /btang snyoms 'di dag rdul med pa/ /khyod kyi byang chub yan lag lags/ /byang chub yan lag bcud thos nas/ /byang chub yan lag bcud kyang rtogs/ /bcom ldan snyun tshabs che ba las/ /gnod pa de las</text></item>
<item><p>121a3</p><section>mdo sde</section><text>zhi bar gyur/ /dam chos rin chen 'di ston pa'i/ /chos kyi mnga' bdag de nyid kyang / /dam chos gsan par bzhed gyur na/ /gzhan lta ci ltar de mi nyan/ /stobs bcu mnga' bas nye rgyal ni/ /dge slong rnams kyi shes rab mchog /bstan pa gang yin de nyid kyang / /</text></item>
<item><p>121a4</p><section>mdo sde</section><text>chos mnyan 'dod pas gzir bar 'gyur/ /mdo sde 'dul ba ma mo 'dzin/ /mkhas shing tshul dang tshul min shes/ /de dag dam chos nyan byed na/ /gzhan lta ji ltar de mi nyan/ /mkhas pa shes 'dod sems bzhag nas/ /chos bzhin nyan par byed pa ni/ /sangs</text></item>
<item><p>121a5</p><section>mdo sde</section><text>rgyas gsung rab skyon med la/ /de bzhin dga' ba thob par 'gyur/ /yid dga' lus kyang shin tu sbyangs/ /bde ba yang ni myong bar 'gyur/ /bde bar gyur nas sems nyid kyis/ /ting 'dzin la yang reg par 'gyur/ /sems ni mnyam par gzhag pa yis/ /'du</text></item>
<item><p>121a6</p><section>mdo sde</section><text>byed yul gyi rnam par rig /srid pa'i 'gro las skyo bar 'gyur/ /chags med sems kyis grol bar 'gyur/ /rtag tu srid 'gro skyo gyur na/ /lha dang mi la chags pa med/ /bud shing med pa'i me bzhin du/ /dgra bcom rnams ni mya ngan 'da'/ /dam chos mnyan pa'i</text></item>
<item><p>121a7</p><section>mdo sde</section><text>phan yon ni/ /mang po gzhan yang rgyal bas bstan/ /de phyir 'di ni yod snyam du/ /ston pa'i bka' ni mnyan par bya/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das ni legs par smras pa gsung ba dang / legs</text></item>
<item><p>121b1</p><section>mdo sde</section><text>par smras par bzhed pa lags te/ legs par smras pa'i don gyi slad du/ bcom ldan 'das kyis tshe dang ldan pa kun dga' bo la bskul ba mdzad nas/ bkur sti dang ldan pas gsan kyang gsan/ bshad kyang bshad pa la gzigs/ bcom ldan 'das kyis bka'</text></item>
<item><p>121b2</p><section>mdo sde</section><text>stsal pa/ dge slong dag de bzhin gshegs pa ni da ltar 'ba' zhig legs par smras pa gsung ba dang / legs par smras pa bzhed pa ma yin gyis/ de bzhin gshegs pa ni 'das pa'i dus na yang legs par smras pa gsung ba dang / legs par smras pa bzhed pa yin</text></item>
<item><p>121b3</p><section>mdo sde</section><text>te/ legs par smras pa'i don gyi phyir/ ngas mchog tu dka' ba ji ltar spyad pa de nyon cig /dge slong dag sngon byung ba 'das pa'i dus na/ rgyal po'i pho brang bzhi ldan zhes bya ba na/ rgyal po shi bi zhes bya ba rgyal po byed de/ de'i ring la 'byor pa dang / rgyas pa dang /</text></item>
<item><p>121b4</p><section>mdo sde</section><text>bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug dang / chom rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par</text></item>
<item><p>121b5</p><section>mdo sde</section><text>'dug ste/ gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/ /rgyal po de yang byams pa'i rang bzhin can/ snying rje dang ldan pa/ sems can la byams pa'i sbyin pa la sred pa zhig ste/ de sbyin pa dag sbyin zhing bsod</text></item>
<item><p>121b6</p><section>mdo sde</section><text>nams dag byed pa la zhugs te/ zas 'dod pa la ni zas sbyin par byed/ skom 'dod pa la ni skom sbyin par byed/ gos 'dod pa la ni gos sbyin par byed/ rgyan 'dod pa la ni rgyan sbyin par byed/ mal stan 'dod pa la ni mal stan sbyin par byed/ bzhon pa 'dod pa la</text></item>
<item><p>121b7</p><section>mdo sde</section><text>ni bzhon pa sbyin par byed/ yo byad gzhan 'dod pa la ni yo byad gzhan sbyin par byed do/ /nad gso ba'i nad brang bcas te/ yo byad thams cad sbyar nas/ sman pa rnams dang / nad g.yog rnams bskos te/ nad pa rnams dang / mgon med pa rnams kyi rim gro byed do/ /</text></item>
<item><p>122a1</p><section>mdo sde</section><text>bza' ba dang bca' ba mang po dag kyang sta gon byas te/ nam mkha' la gnas pa dang / chu la gnas pa dang / thang la gnas pa'i srog chags rnams la sbyin par byed do/ /des yi dam 'di lta bu yang bcas te/ deng phyin cad bdag gis thams cad la</text></item>
<item><p>122a2</p><section>mdo sde</section><text>thams cad sbyin par bya ste/ 'jig rten dag dge ba bcu'i las kyi lam la dgod par bya'o zhes dam bcas nas/ des 'jig rten thams cad dge ba bcu'i las kyi lam la bkod do/ /der dge ba bcu'i las kyi lam yang dag par blangs pa'i phyir sems can phal cher shi</text></item>
<item><p>122a3</p><section>mdo sde</section><text>ba'i 'og tu lha'i nang du skyes nas/ de dag gis lha'i gnas rnams gang bar gyur to/ /de nas lha'i dbang po brgya byin gyis bsams pa/ 'di ci zhig sgrub brgya byin du 'gyur ba sgrub bam/ 'on te tshangs par 'gyur ba sgrub zhig gu snyam mo/ /de nas des bltas na/ bla na</text></item>
<item><p>122a4</p><section>mdo sde</section><text>med pa yang dag par rdzogs pa'i byang chub sgrub cing 'dug go/ /de nas lha'i dbang po brgya byin gyis bsams pa/ ci 'di sems can brtan po yin nam/ 'on te sems can mi brtan pa yin pa bdag gis je brtags la/ gal te sems can brtan po yin na ni mchod par bya'o/ /</text></item>
<item><p>122a5</p><section>mdo sde</section><text>'di lta ste/ sems can brtan po ma yin na yang / 'di'i sems stobs bskyed par bya'o snyam nas/ lha'i dbang po brgya byin gyis/ bdag nyid srin po'i gzugs su mngon par sprul nas/ rgyal po shi bi'i khang bzangs kyi char khebs la 'dug ste/ tshigs su bcad</text></item>
<item><p>122a6</p><section>mdo sde</section><text>pa'i phyed smras pa/ kye ma 'du byed rnams mi rtag /skye zhing 'jig pa'i chos can yin/ /zhes smras nas/ lha'i dbang po brgya byin mi ma yin pa'i cha lugs can cang mi zer bar 'dug go/ /de nas rgyal po shi bis lha'i dbang po brgya byin mi ma yin pa'i cha lugs can gyis tshig</text></item>
<item><p>122a7</p><section>mdo sde</section><text>de lta bu brjod pa thos so/ /thos nas kyang des bsams pa/ gcig tu na ni mya ngan las 'das pa'i rten cing 'brel bar 'byung ba'i sgo phye'o/ /gcig tu na ni yang dag par rdzogs pa'i byang chub kyi lam bstan to snyam mo/ /de nas rgyal po shi bis lha'i dbang po brgya byin mi ma</text></item>
<item><p>122b1</p><section>mdo sde</section><text>yin pa'i cha lugs can/ khang bzangs kyi char khebs la 'dug pa mthong ngo / /mthong nas kyang skyen par langs nas/ bla gos phrag pa gcig tu gzar te/ lha'i dbang po brgya byin mi ma yin pa'i cha lugs can ga la ba de logs su thal mo sbyar ba btud nas/ smras pa/</text></item>
<item><p>122b2</p><section>mdo sde</section><text>grogs po tshigs su bcad pa de tshang bar smros shig dang / bdag gis slob ma bgyis te mnyan to/ /brgya byin gyis smras pa/ khyod kyis bdag gi slob ma byas pas ci la phan/ bdag ni bkres shing skom pas gzir te/ ci za gtol med par bla zhing 'dug go/ /byang</text></item>
<item><p>122b3</p><section>mdo sde</section><text>chub sems dpas smras pa/ grogs po tshigs su bcad pa tshang bar smros shig dang / bdag gis khyod kha zas kyis tshim par bya'o/ /lha'i dbang po brgya byin mi ma yin pa'i cha lugs can gyis smras pa/ grogs po khyod kyis nga kha zas kyis tshim par byed nus sam/</text></item>
<item><p>122b4</p><section>mdo sde</section><text>nga'i kha zas dang skom ji lta bu yin pa de ni khyod kyis sbyin par dka'o/ /byang chub sems dpas smras pa/ khyod kyi zas skom ci yin/ des smras pa/ mi 'phral du bsad pa'i sha dron mo ni za/ khrag dron mo ni 'thung ngo / /de nas byang chub sems dpas bsams pa/ de lta</text></item>
<item><p>122b5</p><section>mdo sde</section><text>bu'i sha khrag ni gsod par ma byas kyi bar du mi rnyed la/ bdag gis legs par smras pa'i don gyi phyir sems can gzhan su la yang gnod par byed mi phod do snyam nas smras pa/ gal te bdag gi sha khrag khyod za zhing 'thung phod na ni grogs po bdag gis sbyin nus ches kyis/</text></item>
<item><p>122b6</p><section>mdo sde</section><text>tshigs su bcad pa tshang bar smros shig dang / legs par smras pa'i don gyi phyir bdag gis khyod la rang gi sha khrag sbyin no/ /de nas lha'i dbang po brgya byin gyis tshigs su bcad pa tshang bar smras pa/ kye ma 'du byed rnams mi rtag /skye zhing 'jig pa'i chos can yin/ /</text></item>
<item><p>122b7</p><section>mdo sde</section><text>skyes nas 'gag par 'gyur ba ste/ /de dag nye bar zhi ba bde/ /de nas byang chub sems dpas tshigs su bcad pa tshang ba de gus par mnos nas/ yun ring po zhig tu/ kha ton du sbyangs nas bsams pa/ 'di ni mya ngan las 'das pa'i grong khyer gyi rten cing 'brel bar</text></item>
<item><p>123a1</p><section>mdo sde</section><text>'byung ba'i sgo yin no/ /'di ni mya ngan las 'das pa'i grong khyer gyi lam yin no/ /lam 'dis yang dag par rdzogs pa'i sangs rgyas thams cad nges par 'byung ngo snyam nas/ mtshon cha rnon po blangs te smras pa/ grogs po legs par smras pa'i</text></item>
<item><p>123a2</p><section>mdo sde</section><text>don gyi phyir yon bzhes shig ces byas nas/ brang gi phyogs gcig nas sha bcad de/ lha'i dbang po brgya byin mi ma yin pa'i cha lugs can la byin te smras pa/ grogs po 'grangs sam/ des smras pa/ ma 'grangs so/ /de bzhin du brang gi phyogs ya gcig nas</text></item>
<item><p>123a3</p><section>mdo sde</section><text>sha bcad de byin no/ /de bzhin du dpung pa'i sha rnams dang / lus thams cad kyi sha bcad cing byin nas smras pa/ grogs po 'grangs sam/ des smras pa/ ma 'grangs so/ /de nas byang chub sems dpas bsams pa/ da ni lus ril gyis yongs su gtang ba'i dus kho</text></item>
<item><p>123a4</p><section>mdo sde</section><text>na la bab bo snyam nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>123a5</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas nas/ tshigs su bcad de smras pa/ sbyin pa</text></item>
<item><p>123a6</p><section>mdo sde</section><text>chen por gyur pa 'di yis ni/ /srid pa dag tu rang byung sangs rgyas shog /sngon gyi rgyal dbang rnams kyis ma bsgral ba'i/ /skye bo phal chen brgal nas bsgral bar bgyi/ /de ltar bla na med pa yang dag par rdzogs pa'i byang chub tu smon lam btab nas/ smras pa/</text></item>
<item><p>123a7</p><section>mdo sde</section><text>grogs po bdag gis lus 'di ci ltar dga' bar gyis shig /de nas byang chub sems dpas sems bskyed ma thag tu sa rnam pa drug tu g.yos so/ /nam mkha' la 'khod pa'i lha rnams kyis kyang me tog gi char phab nas legs so zhes bya ba byin te/ grogs po legs so/ /</text></item>
<item><p>123b1</p><section>mdo sde</section><text>legs so khyod kyis mchog tu dka' ba'i las byas so zhes 'dzer to/ /de nas lha'i dbang po brgya byin gyis bsams pa/ byang chub sems dpa' 'dis mchog tu dka' ba byas te/ bdag gis 'di'i lus snga mkho bzhin du bsgyur bar ni nus mod kyis/ 'on kyang bdag</text></item>
<item><p>123b2</p><section>mdo sde</section><text>gis 'di nyid kyi spro ba tshod zin par bskyed dgos so snyam nas/ byang chub sems dpa' la smras pa/ grogs po khyod bdag gis sha rnams gcod cing rgyus pa dang / rtsa brang breng rnams gse ba na/ sems mi dga' ba cung zad tsam skyes sam/ byang chub sems dpas smras pa/</text></item>
<item><p>123b3</p><section>mdo sde</section><text>grogs po bdag gi sha rnams gcod cing / rgyus pa dang rtsa brang breng rnams gse ba na/ sems mi dga' ba cung zad kyang ma skyes kyis/ bdag gis sdug bsngal myong ba na/ sems can dmyal ba dang / dud 'gro dang / yi dags su skyes pa'i sems can rnams 'ba' zhig</text></item>
<item><p>123b4</p><section>mdo sde</section><text>la/ snying rje'i dbang du gyur to/ /lha'i dbang po brgya byin mi ma yin pa'i cha lugs can gyis smras pa/ grogs po khyod kyi tshig de la su zhig yid ches/ byang chub sems dpas smras pa/ bdag gis khyod la bden pa bskul ba de lta bus yid ches par bstan to/ /brgya byin</text></item>
<item><p>123b5</p><section>mdo sde</section><text>gyis smras pa/ de ltar khyod kyis bden pa bskul bar chad na/ je khyod bdag gis lus 'di bden pa bskul bas snga mkho bzhin du gyur cig /de skad ces smras ma thag tu byang chub sems dpas smras pa/ bden pa dang bden pa'i tshig gang gis 'di ltar bdag gi sha rnams</text></item>
<item><p>123b6</p><section>mdo sde</section><text>gcod cing / rgyus pa dang rtsa brang breng rnams gse ba na/ sems cung zad tsam yang mi dga' ma skyes te/ bdag gis sdug bsngal myong ba na/ sems can dmyal ba dang / dud 'gro dang / yi dags su skyes pa'i sems can rnams 'ba' zhig la snying rje ba'i dbang du gyur na/</text></item>
<item><p>123b7</p><section>mdo sde</section><text>bden pa dang bden pa'i tshig de dag gis bdag gi lus snga mkho bzhin du gyur cig ces byas so/ /de skad ces brjod ma thag tu byang chub sems dpa'i lus snga mkho bzhin du gyur to/ /de nas de mthong ma thag tu lha'i dbang po brgya byin yi rangs te/ cha lugs mi snang bar</text></item>
<item><p>124a1</p><section>mdo sde</section><text>byas nas/ rang bzhin gyi gzugs su bsgyur te/ byang chub sems dpa'i rkang pa la phyag 'tshal nas smras pa/ bdag gis khyod la gnod pa'i bsams pas mi dga' ba byas pa ni ma yin gyis/ khyod nyid kyi spro ba bskyed pa'i phyir bdag gis khyod mi</text></item>
<item><p>124a2</p><section>mdo sde</section><text>dga' bar byas par zad do/ /khyod kyi brtson 'grus 'di 'dra ba dang / spro ba 'di 'dra ba las na/ gdon mi za bar khyod yang dag par rdzogs pa'i byang chub mngon par rdzogs par 'tshang rgya bar 'gyur gyis/ de'i tshe bdag dran par mdzod cig /de nas lha'i dbang po brgya</text></item>
<item><p>124a3</p><section>mdo sde</section><text>byin gyis/ byang chub sems dpa' la bzod pa gsol nas/ de nyid du mi snang bar gyur to/ /dge slong dag ji snyam du sems/ de'i tshe rgyal po shi bir gyur pa/ byang chub sems dpa'i spyod pa la gnas pa gang yin pa de ni nga nyid yin te/ de'i tshe yang nga legs par smra bas smra</text></item>
<item><p>124a4</p><section>mdo sde</section><text>ba dang / legs par smra bar 'dod par gyur na/ da ltar de bzhin gshegs par gyur pa na legs par smra bas smra ba dang / legs par smra bar 'dod par ci ste mi mdzad/ de ci'i phyir zhe na/ dge slong dag nga ni chos dang po byed pa yin pa'i phyir ro// //shi bi gnyis</text></item>
<item><p>124a5</p><section>mdo sde</section><text>pa ni/ gtan tshigs dang / sngon gyi rgyu snga ma dang 'dra ba las/ lha'i dbang po brgya byin gyis byang chub sems dpa' la smras pa/ khyod kyis bdag gi slob ma byas pas ci la phan/ nga khyod la gnod pa zhig zer gyis/ gal te gnod pa de khyod kyis byed phod na ni/ de'i</text></item>
<item><p>124a6</p><section>mdo sde</section><text>'og tu tshigs su bcad pa de ngas khyod la brjod par bya'o/ /byang chub sems dpas smras pa/ grogs po tshigs su bcad pa de je brjod cig dang / khyod kyis bdag la gnod pa ci byed du bcug pa de dag thams cad bdag gis bgyi'o/ /grogs po tshigs su bcad pa de tshang bar</text></item>
<item><p>124a7</p><section>mdo sde</section><text>smros shig dang / de skad ces brjod ma thag tu lha'i dbang po brgya byin gyis byang chub sems dpa'i mdun du tshigs su bcad pa de tshang bar brjod do/ /de nas byang chub sems dpas bla gos phrag pa gcig tu gzar nas/ lha'i dbang po brgya byin mi ma yin pa'i cha lugs can ga la ba de</text></item>
<item><p>124b1</p><section>mdo sde</section><text>logs su thal mo sbyar ba btud nas/ tshigs su bcad pa de tshang bar mnos te/ yun ring mo zhig tu kha ton sbyangs nas/ khab sor bzhi pa stong shing leb la btsugs pa de lta bu shing leb gnyis kyi bar du bdag nyid nyal te 'tshir bar byed do/ /de de na 'dug bzhin du bla na med</text></item>
<item><p>124b2</p><section>mdo sde</section><text>pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa/ ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs</text></item>
<item><p>124b3</p><section>mdo sde</section><text>pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das su gyur cig ces byas nas/ tshigs su bcad de smras pa/ sbyin pa chen por gyur pa 'di yis ni/ /srid pa dag tu rang byung sangs rgyas shog /</text></item>
<item><p>124b4</p><section>mdo sde</section><text>sngon gyi rgyal dbang rnams kyis ma bsgral ba'i/ /skye bo phal chen brgal nas bsgral bar bgyi/ /de nas yang shing leb kyi bar du btsir ma thag tu byang chub sems dpa'i lus thams cad la khrag 'bab par gyur nas/ sa rnam pa drug tu g.yos so/ /nam mkha' la 'khod pa'i lha</text></item>
<item><p>124b5</p><section>mdo sde</section><text>rnams kyis kyang me tog gi char phab nas legs so zhes bya ba byin no/ /lhag ma rnams ni shi bi'i gtam rgyud snga ma bzhin du bden pas bskul nas/ lus snga mkho bzhin du sor chud par gyur pa'i bar du brjod par bya'o// //kau shAM bI zhes bya ba ni/ sangs rgyas bcom</text></item>
<item><p>124b6</p><section>mdo sde</section><text>ldan 'das yul kau shAM bI na/ khyim bdag gdangs can gyi kun dga' ra ba na bzhugs te/ de'i tshe kau shAM bI'i dge slong ma rungs pa mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba zhig gnas te/ de'i</text></item>
<item><p>124b7</p><section>mdo sde</section><text>dge slong grogs po mang po gzhan dag kyang yod la/ de dag kyang ma rungs ba/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba sha stag go/ /yul yangs pa can gyi dge slong zhig kyang yul kau shAM bIr</text></item>
<item><p>125a1</p><section>mdo sde</section><text>'ongs te/ de yang ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba zhig yin la/ de'i dge slong grogs po gzhan dag kyang yod la/ de dag kyang ma rungs pa/ mthu rtsal</text></item>
<item><p>125a2</p><section>mdo sde</section><text>che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba sha stag go/ /de nas de de dag dbyar gnas bcas nas/ nang khrims bcas te/ bdag cag gi nang nas gang gis chu ra stong pa ci yang med pa/ chu med pa mthong na de nyid</text></item>
<item><p>125a3</p><section>mdo sde</section><text>kyis dgang bar bya'o/ /yang na yo byad kyi zhal ta byed pa la sbran par bya'o/ /bdag gis kyang ma bkang yo byad kyi zhal ta byed pa la yang ma sbran na/ de bdag cag gis gzhi de las nyes pa 'chags su gzhug go zhes zer ro/ /de nas der dbyar gnas bcas pa rnams yang</text></item>
<item><p>125a4</p><section>mdo sde</section><text>dag pa'i gtam gtan la 'bebs pa na/ tshig rtsub pos 'dres nas gcig la gcig glags 'ba' zhig lta zhing 'khod do/ /de'i tshe khyim bdag cig gis sangs rgyas la sogs pa dge slong gi dge 'dun khyim du bshos la spyan drangs nas/ bcom ldan 'das dge slong mang pos</text></item>
<item><p>125a5</p><section>mdo sde</section><text>zham ring byas te/ khyim bdag de'i khyim du gshegs so/ /bcom ldan 'das gshegs nas/ yangs pa can gyi dge slong de chab khung sar song ste/ bkru bshal byas nas/ chu ra'i nang du chu nyung ngu zhig las ma lus par mthong nas bsams pa/ dge slong thams cad</text></item>
<item><p>125a6</p><section>mdo sde</section><text>dong zin pas/ da ni su yang chab khung sar 'gro ba med kyis/ chu ra 'di rang gis dgang bar yang mi dgos/ yo byad kyi zhal ta byed pa la sbran yang mi dgos so snyam nas/ des chu nyung bzhin du bor te song ngo / /de song nas ring zhig lon pa'i 'og tu kau shAM bI'i dge slong de chab</text></item>
<item><p>125a7</p><section>mdo sde</section><text>khung sar 'gro bar chas pa las/ des bltas na chu ra'i nang na chu nyung ngu zhig las med pa mthong nas/ des kyang sngar yangs pa can gyi dge slong des bkru bshal byas te song ba mthong nas/ des bsams pa/ dge slong 'di ni las rnam gnyis byed par 'gyur te/ yang na ni bdag nyid</text></item>
<item><p>125b1</p><section>mdo sde</section><text>kyis chu ra 'gengs par byed par 'gyur ro/ /yang na ni yo byad kyi zhal ta byed pa la sbron par byed do snyam nas de la sdod cing 'dug go/ /de nas de la lhan cig 'khod pa'i slob ma rnams kyis smras pa/ mkhan po dge slong thams cad ni dong lags na/ khyod 'di na ci la gzhes/</text></item>
<item><p>125b2</p><section>mdo sde</section><text>des smras pa/ bkru bshal bya bar 'dod de/ yangs pa can gyi dge slong des bkru bshal byas te song bas na/ de 'ongs te yang na ni kho bdag gis chu ra 'gengs par byed par 'gyur ro/ /yang na ni yo byad kyi zhal ta byed pa la sbron par 'gyur ro/ /de dag gis smras pa/ mkhan</text></item>
<item><p>125b3</p><section>mdo sde</section><text>po de 'khor dang bcas pa ni dong lags kyis/ 'dir ma gzhes shig /de nas des chu ra de dge slong rnams la bstan te/ khyod ltos shig chu 'di tsam gyis bkru bshal bya bar rung ngam/ de dag gis smras pa/ mkhan po khyod kyis 'di na chu med do zhes de nyi tshe zhig gsungs shig dang /</text></item>
<item><p>125b4</p><section>mdo sde</section><text>bdag cag gis khyod kyi rtsa 'jing dang / mthu dang grogs bgyi'o zhes byas nas dong ngo / /yangs pa can gyi dge slong de yang 'gyod pa skyes nas/ des lhan cig gnas pa'i slob ma rnams la smras pa/ kye bdag gis 'dir bkru bshal byas pa las/ chu ra'i nang na chu nyung shas cig</text></item>
<item><p>125b5</p><section>mdo sde</section><text>las ma lus bzhin du bor te 'ongs la/ dge 'dun gyi nang khrims bcas pa ni yang na bdag nyid kyis dgang bar bya ba dang / yang na yo byad kyi zhal ta byed pa la sbran dgos pa yin na/ de bdag rang gis kyang ma bkang la/ yo byad kyi zhal ta byed pa la yang ma sbran na/ bdag 'dir 'ongs</text></item>
<item><p>125b6</p><section>mdo sde</section><text>pa'i 'og tu dge slong 'ga' zhig bkru bshal byed par mi 'gyur grang zhes byas so/ /de nas de dag gis smras pa/ mkhan po khyod kyis 'di skad du/ de'i nang na chu yod do zhes nyi tshe zhig gsungs shig dang / bdag gis khyod kyi rtsa 'jing dang / mthu dang grogs bgyi'o zhes byas nas dong ngo / /</text></item>
<item><p>125b7</p><section>mdo sde</section><text>de nas de dag khyim der zan zos nas phyir dong ngo / /de dag gi nang nas kau shAM bI pa rnams kyis bsams pa/ yangs pa can gyi dge slong des dge 'dun gyi nang khrims las 'gal bar byas kyis/ des nyes par byas pa'i phyir/ bdag cag gi nyes pa 'chags su gzhug go snyam ste/ gdan</text></item>
<item><p>126a1</p><section>mdo sde</section><text>bshams nas gaN+DI brdungs te/ dge 'dun thams cad 'dus shing 'khod par gyur nas/ kau shAM bI'i dge slong des yangs pa can gyi dge slong de la gleng ba dang / des smras pa/ 'di'i nang na chu yod do/ /des smras pa/ chu de tsam gyis bkru bshal byar chog gam zhes byas</text></item>
<item><p>126a2</p><section>mdo sde</section><text>nas de dag gis de la yus med par bsnyon pa'i phyir dgar ba'i las byas so/ /de nas yangs pa can gyi dge slong de dag gis las de bshig ste/ gyes nas gso sbyong gi las logs shig tu byas so/ /de nas gzhi de las de dag 'thab pa dang / mtshang 'dru ba dang / 'gyed pa dang / rtsod</text></item>
<item><p>126a3</p><section>mdo sde</section><text>par gyur nas de dag 'thab cing mtshang brus la/ bkye zhing rtsod nas 'khod do/ /de nas bcom ldan 'das kyis dgar bar bcad pa'i dge slong dang / dgar bar bcad pa'i rjes su 'brang ba dang / dgar bar bcad pa'i rjes su 'brang ba'i rjes su 'brang ba rnams bkug nas bka' stsal pa/ dge slong dag</text></item>
<item><p>126a4</p><section>mdo sde</section><text>khyed 'thab ste mtshang 'dru zhing 'gyed la rtsod par gyur pa bden nam/ gsol pa/ bcom ldan 'das mad lags so/ /bka' stsal pa/ dge slong dag khyed 'thab ste/ mtshang 'dru zhing 'gyed la rtsod cing ma 'khod cig /dge slong dag khyod 'thab ste/ mtshang 'dru zhing 'gyed la rtsod par gyur cing</text></item>
<item><p>126a5</p><section>mdo sde</section><text>'khod na ni dge ba'i chos rnams 'grib par 'gyur gyis/ 'phel bar mi 'gyur bar rig par gyis shig /dge slong dag khyed mi 'thab ste/ mtshang mi 'dru zhing mi 'gyed la/ mi rtsod par 'khod na ni/ dge ba'i chos rnams 'phel ba 'ba' zhig tu 'gyur gyis 'grib par mi 'gyur bar rig par gyis shig /</text></item>
<item><p>126a6</p><section>mdo sde</section><text>dge slong dag gzhan yang dgar bar bcad pa'i dge slong gis ni 'di ltar bya dgos te/ dgar bar bcad pa'i dge slong ni ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba yin la/ dge slong grogs po mang po</text></item>
<item><p>126a7</p><section>mdo sde</section><text>gzhan dag kyang ma rungs pa mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba g.yog 'khor mang ba yin na/ de dag gis bdag la 'dod pa ma yin pas gleng bar byed/ 'dod pa ma yin pas dran par byed kyis/ bdag gis kyang de dag gi nyes pa</text></item>
<item><p>126b1</p><section>mdo sde</section><text>gleng ba de chos bzhin du mnyan par mi bya'o/ /de dag gis kyang bdag mi snang bar dgar bar byed do/ /phyir bcos su med pa dang / phyir 'byung du med par sdig pa'i lta bas dgar bar byed de/ gzhi des na dge 'dun gyi 'thab mo dang / mtshang 'dru ba dang / 'gyed pa dang rtsod pa 'byung bar 'gyur</text></item>
<item><p>126b2</p><section>mdo sde</section><text>ro snyam du rig nas/ gleng ba'i dge slong gi nyes pa chos bzhin du phyir bcos na ni legs/ de ltar phyir ma bcos na ni 'gal bar 'gyur ro/ /de nas bcom ldan 'das kyis dgar bar bcad pa'i dge slong dang / dgar bar bcad pa'i rjes su 'brang ba dang / dgar bar bcad pa'i rjes su</text></item>
<item><p>126b3</p><section>mdo sde</section><text>'brang ba'i rjes su 'brang ba rnams btang nas/ dgar bar byed pa'i dge slong dang / dgar bar byed pa'i rjes su 'brang ba dang / dgar bar byed pa'i rjes su 'brang bar byed pa'i rjes su 'brang ba rnams bkug nas bka' stsal pa/ dge slong dag khyed 'thab ste/ mtshang 'dru zhing 'gyed</text></item>
<item><p>126b4</p><section>mdo sde</section><text>la rtsod par gyur pa bden nam/ gsol pa bcom ldan 'das mad lags so/ /bka' stsal pa/ dge slong dag khyed 'thab ste/ mtshang 'dru zhing 'gyed la rtsod cing ma 'khod cig /dge slong dag khyed 'thab ste/ mtshang 'dru zhing 'gyed la rtsod cing 'khod na ni/ dge ba'i chos</text></item>
<item><p>126b5</p><section>mdo sde</section><text>rnams 'grib par 'gyur gyis 'phel bar mi 'gyur bar rig par gyis shig /dge slong dag khyed mi 'thab ste/ mtshang mi 'dru zhing mi 'gyed la/ mi rtsod par 'khod na ni/ dge ba'i chos rnams 'phel ba 'ba' zhig tu 'gyur gyis/ 'grib par mi 'gyur bar rig par gyis shig /dge slong</text></item>
<item><p>126b6</p><section>mdo sde</section><text>dag gzhan yang dgar bar byed pa'i dge slong gis 'di ltar bya dgos so/ /dgar bar byed pa'i dge slong ni ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba yin la/ dge slong grogs po mang po gzhan dag kyang ma</text></item>
<item><p>126b7</p><section>mdo sde</section><text>rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba yin te/ bdag gis de la 'dod pa ma yin pas gleng bar byas/ 'dod pa ma yin pas dran par byas nas/ des nyes pa de chos bzhin du mnyan par mi byed na/ de bdag gis</text></item>
<item><p>127a1</p><section>mdo sde</section><text>mi snang bar dgar bar byas te/ phyir bcos su med pa dang / phyir 'byung du med par sdig pa'i lta bas dgar bar byas te/ gzhi des na dge 'dun gyi 'thab mo dang / mtshang 'dru ba dang 'gyed pa dang / rtsod pa 'byung bar 'gyur ro snyam du rig nas/ 'dod pa ma yin pas gleng bar ma byed cig /</text></item>
<item><p>127a2</p><section>mdo sde</section><text>'dod pa ma yin pas dran par ma byed cig /gal te 'dod pa ma yin pas gleng bar byed na 'gal bar 'gyur ro/ /de ltar de dag la bcom ldan 'das kyis bka' stsal kyang / de bzhin du 'thab cing mtshang 'dru la 'gyed cing rtsod de 'khod nas da dung yang gso sbyong byas par mi rtsi na/ skabs kyi gtam de dge slong</text></item>
<item><p>127a3</p><section>mdo sde</section><text>rnams kyis bcom ldan 'das la gsol to/ /de nas bcom ldan 'das kyis dgar bar bcad pa'i dge slong dang / dgar bar bcad pa'i rjes su 'brang ba dang / dgar bar bcad pa'i rjes su 'brang ba'i rjes su 'brang ba rnams bkug nas bka' stsal pa/ dge slong dag khyed 'thab ste/ mtshang 'dru zhing</text></item>
<item><p>127a4</p><section>mdo sde</section><text>'gyed la rtsod cing ma 'khod cig ces ngas bsgo yang / de bzhin du khyed 'thab ste/ mtshang 'dru zhing 'gyed la/ rtsod cing 'khod de da dung yang gso sbyong byas par mi rtsi ba bden nam/ gsol pa bcom ldan 'das mad lags so/ /dge slong dag khyed 'thab ste/ mtshang 'dru zhing 'gyed la rtsod par ma byed</text></item>
<item><p>127a5</p><section>mdo sde</section><text>cig dge slong dag khyed 'thab ste/ mtshang 'dru zhing 'gyed la rtsod cing 'khod na ni/ gso sbyong byed dam skabs 'byed pa'i las byed dam/ gsol ba dang gnyis kyi las byed dam/ gsol ba dang bzhi'i las byed kyang rung ste/ las de dag 'jig par gyur te/ bzhag dgos pa yin no/ /</text></item>
<item><p>127a6</p><section>mdo sde</section><text>de ci'i phyir zhe na/ dge slong dag khyed ni de dag las tha dad par gnas par byed la de dag kyang khyed las tha dad par gnas par byed pa'i phyir ro/ /dge slong dag tha dad par gnas pa ni 'di gnyis yin te/ gang bdag nyid kyis bdag tha dad par gnas par 'dogs pa dang / gang dge 'dun</text></item>
<item><p>127a7</p><section>mdo sde</section><text>'thun pas tha dad par gnas par 'dogs pa'o/ /de la dge slong dag bdag gis bdag tha dad du gnas par 'dogs pa ci lta bu zhe na/ 'di ltar dge slong gis shes bzhin du chos bzhin gyi phyogs la chos bzhin ma yin pa'i phyogs yin par 'jog pa de lta bu ni/ bdag gis bdag tha dad par</text></item>
<item><p>127b1</p><section>mdo sde</section><text>gnas par 'dogs pa yin no/ /dge 'dun gyi chos bzhin du tha dad par 'dogs pa ci lta bu zhe na/ 'di ltar dge 'dun gyis dge slong mi snang bar dgar bar byas te/ phyir bcos su med pa dang / phyir 'byung du med par sdig pa'i lta bas dgar bar byed pa ste/ de lta bu ni dge 'dun gyi tha dad</text></item>
<item><p>127b2</p><section>mdo sde</section><text>par gnas par 'dogs pa yin no/ /dge slong dag lhan cig tu gnas pa ni 'di gnyis yin te/ gang bdag gis bdag lhan cig tu gnas par 'dogs pa dang / gang dge 'dun gyis chos bzhin du lhan cig tu gnas par 'dogs pa'o/ /de la bdag gis bdag la lhan cig tu</text></item>
<item><p>127b3</p><section>mdo sde</section><text>gnas par 'dogs pa ci lta bu zhe na/ 'di ltar dge slong gis shes bzhin du chos bzhin ma yin pa'i phyogs la chos bzhin gyi phyogs yin par 'jog pa ste/ de lta bu ni bdag gis bdag lhan cig tu gnas par 'dogs pa yin no/ /dge 'dun gyis chos bzhin du lhan cig tu</text></item>
<item><p>127b4</p><section>mdo sde</section><text>gnas par 'dogs pa ci lta bu zhe na/ 'di ltar dge 'dun gyis dge slong mi snang bar dgar bar bya ste/ phyir bcos su med pa dang / phyir 'byung du med par sdig pa'i lta bas dgar bar byed pa ste/ de lta bu ni dge 'dun gyis chos bzhin du lhan cig tu gnas par 'dogs pa'o/ /de nas bcom ldan</text></item>
<item><p>127b5</p><section>mdo sde</section><text>'das kyis dgar bar bcad pa'i dge slong dang / dgar bar bcad pa'i rjes su 'brang ba dang / dgar bar bcad pa'i rjes su 'brang ba'i rjes su 'brang ba rnams btang nas/ dgar bar byed pa'i dge slong dang / dgar bar byed pa'i rjes su 'brang ba dang / dgar bar byed pa'i rjes su 'brang ba'i rjes su 'brang ba</text></item>
<item><p>127b6</p><section>mdo sde</section><text>rnams bkug nas bka' stsal pa/ dge slong dag khyed 'thab ste/ mtshang 'dru zhing 'gyed la rtsod cing ma 'khod cig ces ngas bsgo na yang / de bzhin du khyed 'thab ste/ mtshang 'dru zhing 'gyed la rtsod cing 'khod de da dung yang gso sbyong byas pa la gso sbyong byas par mi rtsi ba bden nam/ gsol pa/ bcom ldan</text></item>
<item><p>127b7</p><section>mdo sde</section><text>mad lags so zhes byas nas/ de lta bu'i dge 'dun gyi chos bzhin du lhan cig tu gnas par 'dogs pa'o zhes bya ba'i bar du snga ma bzhin du sbyar ro/ /de ltar de dag la bcom ldan 'das kyis bka' stsal kyang de bzhin du 'thab cing mtshang 'dru la 'gyed cing rtsod de 'khod do/ /de nas khyim bdag cig</text></item>
<item><p>128a1</p><section>mdo sde</section><text>gis sangs rgyas la sogs pa dge slong gi dge 'dun khyim du bshos la spyan drangs nas/ dge slong de dag der dong ngo / /de nas de dag bcom ldan 'das kyis yo byad kyi zhal ta byed pa la bshos 'dir drongs shig ces bka' stsal to/ /sangs rgyas bcom ldan 'das rnams ni rnam pa</text></item>
<item><p>128a2</p><section>mdo sde</section><text>lnga'i phyir/ yo byad kyi zhal ta byed pa la bshos len du 'jug par mdzad de/ nang du yang dag par 'jog par bzhed pa dang / lha rnams la chos ston par bzhed pa dang / nad pa gzigs par bzhed pa dang / mal stan gzigs par bzhed pa dang / nyan thos rnams la bslab pa'i</text></item>
<item><p>128a3</p><section>mdo sde</section><text>gzhi bca' bar bzhed pa rnams kyi phyir ro/ /skabs 'dir ni bcom ldan 'das kyis 'dul ba la bslab pa'i gzhi bca' bar bzhed pa'i phyir ro/ /yo byad kyi zhal ta byed pa la bshos len du btang ngo / /de nas dge slong mang po khyim der dong ba rnams stan la 'khod nas 'thab ste/ mtshang</text></item>
<item><p>128a4</p><section>mdo sde</section><text>'dru zhing 'gyed la rtsod par gyur to/ /de dag 'thab ste mtshang 'dru zhing 'gyed la rtsod cing 'khod do/ /'tsham pa ma yin pa'i lus kyi las dang / 'tsham pa ma yin pa'i ngag gi las byed cing 'dug la/ ci tsam na rdeg par byed do/ /de nas bshos len du song bas bshos blangs</text></item>
<item><p>128a5</p><section>mdo sde</section><text>nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /de nas bcom ldan 'das kyis bshos len pa'i dge slong de la bka' stsal pa/ dge slong ci dge slong gi dge 'dun kha zas</text></item>
<item><p>128a6</p><section>mdo sde</section><text>bzang pos tshim par gyur tam/ gsol pa btsun pa de ni de lags te/ dge slong gi dge 'dun kha zas bzang pos ni tshim par gyur lags na/ btsun pa 'on kyang dge slong mang po khyim der mchis pa rnams 'thab ste/ mtshang 'dru zhing 'gyed la rtsod par gyur to/ /</text></item>
<item><p>128a7</p><section>mdo sde</section><text>de dag 'thab ste/ mtshang 'dru zhing 'gyed la rtsod cing 'khod de/ 'tsham pa ma lags pa'i lus kyi las dang / 'tsham pa ma lags pa'i ngag gi las bgyid cing 'khod la ci tsam na rdeg par yang bgyid do zhes gsol to/ /de nas bcom ldan 'das bshos gsol</text></item>
<item><p>128b1</p><section>mdo sde</section><text>nas/ gtsug lag khang gi phyi rol du zhabs bkrus te/ nang du yang dag 'jog pa'i phyir gtsug lag khang gi nang du gshegs so/ /de nas bcom ldan 'das phye ma red nang du yang dag 'jog las bzhengs nas/ dge slong gi dge 'dun gyi gung la gdan</text></item>
<item><p>128b2</p><section>mdo sde</section><text>bshams pa la bzhugs so/ /gdan la bzhugs nas bcom ldan 'das kyis dge slong rnams la bka' stsal pa/ dge slong dag khyed khyim der dong ba rnams 'thab ste/ mtshang 'dru zhing 'gyed la rtsod par gyur nas khyed 'thab ste/ mtshang 'dru zhing 'gyed la</text></item>
<item><p>128b3</p><section>mdo sde</section><text>rtsod cing 'khod de/ 'tsham pa ma yin pa'i lus kyi las dang / 'tsham pa ma yin pa'i ngag gi las byed cing 'khod la/ ci tsam na rdeg par yang byed pa bden nam/ btsun pa mad lags so/ /de nas bcom ldan 'das kyis dge slong rnams la bka' stsal pa/ khyim</text></item>
<item><p>128b4</p><section>mdo sde</section><text>bdag der dong ba'i dge slong sde sder chad pa rnams la khrims su bya ba'i chos rnams ngas bca' bar bya ste/ dge slong sde sder chad pa rnams kyis rtsod pa'i gcugs kyi gnas so cog spongs shig /dge slong tha mal par 'dug pa rnams kyis ni dge slong sde sder chad pa rnams dang / nyin</text></item>
<item><p>128b5</p><section>mdo sde</section><text>bar yang rung / mtshan mo yang rung / nang par yang rung / dro la yang rung ste/ gtsug lag khang gcig gam/ dgon pa'am/ grong 'dab gcig tu gnas par ma byed cig /lhan cig tu yang gnas par ma byed cig /lam gcig tu yang ma 'gro shig /lam du yang ma 'grogs shig /</text></item>
<item><p>128b6</p><section>mdo sde</section><text>brda yang ma byed cig /brda skad kyang ma byed cig /tha mal par gnas pas/ rtsod pa'i gcugs de khong du chud nas/ chos bzhin dang 'dul ba bzhin du zhi bar byed nus la/ ston pa'i bstan pa bsrung ba'i phyir/ 'thun par byed nus na ni zhi bar byed pa'i thabs dag cing /</text></item>
<item><p>128b7</p><section>mdo sde</section><text>'dul ba dang 'thun pa gcig gis rtsod pa'i gcugs de zhi bar byas pa zhes bya'o/ /las brgya tham pa las sdom gyi tshigs su bcad pa bcu pa rdzogs te las brgya tham pa rdzogs so// //</text></item>
<item><p>129b1</p><section>mdo sde</section><text>mdzangs blun zhes bya ba'i mdo/ bam po dang po/ dpe sna tshogs bstan pa'i le'u/ 'di skad bdag gis thos pa'i dus gcig na/ bcom ldan 'das yul ma ga d+hA'i dkyil 'khor rnam par rgyal ba na bzhugs te/ mngon par rdzogs par sangs rgyas nas/</text></item>
<item><p>129b2</p><section>mdo sde</section><text>ring por ma lon pa zhig na 'di snyam du dgongs par gyur to/ /sems can 'di dag ni yun ring po nas phyin ci log gis yongs su bslad de/ bstan cing bcos su yang shin tu dka' bas/ ji srid du 'jig rten na bzhugs kyang phan pa'i don med kyis/ des na lhag ma ma lus pa'i mya ngan las</text></item>
<item><p>129b3</p><section>mdo sde</section><text>'da' bas yongs su mya ngan las 'da'o snyam du dgongs ma thag tu/ de'i tshe na tshangs ris kyi lha rnams kyis bcom ldan 'das kyi dgongs pa shes shing rtogs nas/ nam mkha' las babs te/ bcom ldan 'das gang na ba der lhags nas/ der phyin pa dang / zhabs la mgo bos phyag</text></item>
<item><p>129b4</p><section>mdo sde</section><text>'tshal nas thal mo sbyar te/ bcom ldan 'das la chos kyi 'khor lo bskor bar gsol zhing bskul ba dang / de la bcom ldan 'das kyis 'di skad ces bka' stsal to/ /tshangs ris kyi lha dag sems can 'di dag nyes pa'i dri mas yongs su glags te/ 'jig rten gyi bde ba la chags nas/</text></item>
<item><p>129b5</p><section>mdo sde</section><text>shes rab dang ldan pa'i sems med pas/ ci srid du 'jig rten na bzhugs kyang bya ba don med par 'gyur te/ mya ngan las 'das na bde'o snyam du dgongs so/ /de nas tshangs ris kyi lha rnams kyis/ yang bcom ldan 'das la 'di skad ces gsol to/ /bcom ldan 'das chos kyi rgya mtsho</text></item>
<item><p>129b6</p><section>mdo sde</section><text>yongs su gang ba/ chos kyi rgyal mtshan btsugs pa bstan cing 'dul ba'i dus la yang bab/ sems can 'di dag las grol bar 'gyur ba yang shin tu mang na/ ci'i slad du bcom ldan 'das mya ngan las 'da' bar dgongs te/ shin tu mdongs par gyur pa 'di dag gi mgon dang skyabs mi</text></item>
<item><p>129b7</p><section>mdo sde</section><text>mdzad/ bcom ldan 'das ni sngon bskal pa grangs ma mchis pa 'das pa'i pha rol na/ sems can gyi don du thos pa tshol zhing tshol ba na/ chung ngu na tshigs su bcad pa gcig tsam gyi slad du yang bdag gi lus dang / chung ma dang / bu dang / bu mo dang / ci'i slad du mgon ma mchis</text></item>
<item><p>130a1</p><section>mdo sde</section><text>pa 'di dag yongs su gtang bar dgongs/ sngon 'das pa'i dus yun ring po na/ 'dzam bu'i gling 'dir rgyal po chen po kha dog dam pa zhes bgyi ba/ 'jig rten 'di la dbang sgyur ba zhig byung ste/ rgyal po de la rgyal phran ni brgyad khri bzhi stong mnga'/ ljongs chen po stong phrag drug cu'i</text></item>
<item><p>130a2</p><section>mdo sde</section><text>nang na/ grong khyer yang khri phrag brgyad cu mnga' ste/ rgyal po de la btsun mo ni stong phrag nyi shu/ blon po chen po ni stong phrag bcu snyed mnga'o/ /rgyal po kha dog dam pa de'i gzi brjid dang / mthu dpe ma mchis par che ste/ 'byor pa dang / bde ba dang / lo legs pa dang / mi la sogs pa</text></item>
<item><p>130a3</p><section>mdo sde</section><text>skye bo mang zhing rab tu mang ba dang ldan pa des 'di snyam du bsams te/ bdag gis ni rin po che dang / longs spyod kyis 'gro ba thams cad la phan btags kyi/ dam pa'i chos kyi phan 'dogs par ma gyur te/ 'di dag ni bdag gi skyon du 'gyur gyis/ dam pa'i chos gang na mchis pa btsal te/</text></item>
<item><p>130a4</p><section>mdo sde</section><text>thams cad dgrol bar bya'o snyam du bsams nas/ 'di skad ces bkar btags so/ /'dzam bu'i gling 'di na su la dam pa'i chos yod pa de/ bdag la ston par gyur na/ de yid dang mi 'gal bar ci dang ci 'dod pa sbyin no zhes bsgrags kyang ston nus pa ma byung ngo / /de'i tshe na</text></item>
<item><p>130a5</p><section>mdo sde</section><text>rgyal po de mya ngan gyis yid gdungs te/ mi dga' bar gyur pa ngal bso pos thos nas sad pa'i slad du/ bdag gis lus gnod sbyin zhig tu sprul nas/ de'i mdog shin tu sngo ba/ gnag pa/ mig khrag ltar dmar ba/ mche ba gyen du byung ba/ skra gyen du bsgreng ba/ kha nas me</text></item>
<item><p>130a6</p><section>mdo sde</section><text>'bar ba/ pho brang gi sgor mchis nas/ su zhig chos thos par 'dod pa nga las nyon cig ces smras so/ /rgyal pos de skad ces smras pa thos nas/ shin tu dga' mgu ste/ gnod sbyin de bsu nas mgo bos phyag byas te/ stan mthon po la bzhag nas/ blon po dang / 'khor</text></item>
<item><p>130a7</p><section>mdo sde</section><text>mang po dag bsdus te /chos nyan du gzhug pa'i slad du 'khor bar bskor to/ /de'i tshe na gnod sbyin gyis rgyal po la 'di skad ces smras so/ /rgyal po chos thos par bya ba ni shin tu dka' bas/ chos nyan par 'dod na/ 'di tsam gyis chog pa ma yin no/ /zhes smras pa dang /</text></item>
<item><p>130b1</p><section>mdo sde</section><text>rgyal pos de la thal mo sbyar te/ khyod ci dang ci 'dod pa de mi 'gal bar thams cad sbyin no zhes smras so/ /de nas gnod sbyin des rgyal po la smras pa/ rgyal po khyod kyi btsun mo dang sras gang phangs pa/ kho bo zar bcug na/ dam pa'i chos sbyin no zhes smras pa dang / de'i tshe na</text></item>
<item><p>130b2</p><section>mdo sde</section><text>rgyal po chen po des btsun mo'i nang na gang phangs pa dang / sras kyi mchog gnod sbyin la phul te/ gnod sbyin gyis 'khor mang po'i nang du kun gyis mthong bzhin du zos so/ /de'i tshe na rgyal po de'i blon po rnams de ltar gyur pa mthong nas/ cho nges btab ste/ sa la 'gre bzhin</text></item>
<item><p>130b3</p><section>mdo sde</section><text>du rgyal po chen po mi rigs pa'i las 'di lta bu dag thong shig ces gsol ba btab kyang / rgyal po de dam pa'i chos tshol ba'i phyir shin tu brtan pas bzlog ma nus so/ /de'i tshe na gnod sbyin des rgyal po'i btsun mo dang sras zos nas/ tshigs su bcad pa 'di skad ces smras so/ /'du byed</text></item>
<item><p>130b4</p><section>mdo sde</section><text>thams cad mi rtag ste/ /ji tsam skye ba sdug bsngal bcas/ /lnga phung mtshan ma med pas stong / /bdag dang bdag gi ba yang med/ /tshigs su bcad pa 'di smras pa dang / rgyal po dga' mgu rangs te/ ba spu'i nyag ma tsam gyi 'gyod pa'i sems ma skyes so/ /de nas yi ger bris nas/</text></item>
<item><p>130b5</p><section>mdo sde</section><text>'dzam bu'i gling kun tu bsgrags te/ thams cad slob tu bcug go/ /de nas ngal bso pos bdag nyid kyi lus su slar bsgyur nas shin tu legs so ngo mtshar rmad do zhes bstod cing bsngags te/ rgyal po'i btsun mo dang / sras kyang sngon bzhin du cang ma nongs so/ /de'i dus na rgyal po de ni</text></item>
<item><p>130b6</p><section>mdo sde</section><text>sangs rgyas lags te/ bcom ldan 'das sngon yang chos kyi slad du de lta bu'i dka' ba mdzad na/ da ji srid du sems can mang po yongs su btang ste/ mya ngan las 'da'o zhes gsung / bcom ldan 'das gzhan yang sngon bskal pa grangs ma mchis pa'i pha rol na/ 'dzam bu'i gling 'dir rgyal po chen</text></item>
<item><p>130b7</p><section>mdo sde</section><text>po ka na shi ni pa li zhes bya ba zhig rgyal phran mang po la dbang bgyid de/ grong khyer ni brgyad khri bzhi stong snyed la mnga' mdzad/ btsun mo dang pho brang gi slas ni stong phrag nyi shu mnga' ste/ blon po chen po yang stong phrag bcu snyed yod do/ /rgyal po de shin tu snying rje dang ldan pas/ mi la sogs pa skye bo mang po'i pha ma</text></item>
<item><p>131a1</p><section>mdo sde</section><text>lta bur gyur to/ /de'i tshe rgyal po des 'di snyam du sems so/ /bdag kyang 'gro ba mang po kun gyi gtso bor gyur la/ skye bo mang po 'di dag kyang bdag la mos shing dga' bas/ bdag gis dam pa'i chos kyi nor bu rin po che thams cad la phan gdags so snyam du</text></item>
<item><p>131a2</p><section>mdo sde</section><text>bsams nas/ blon po cig gis thams cad du bkar btags te/ su la dam pa'i chos mchis pa bdag la ston par gyur na/ ci dang ci 'dod pa yid bzhin du sbyin no zhes bsgo ba dang / de'i tshe na bram ze le'u du ci zhes bgyi ba zhig pho brang gi sgor mchis te/ bdag la dam pa'i chos</text></item>
<item><p>131a3</p><section>mdo sde</section><text>yod do zhes smras so/ /rgyal po des de skad ces thos nas/ phyi rol tu bsus te/ phyag byas nas stan bting ba la bzhag go/ /bram ze de stan bting ba la 'dug nas/ rgyal po 'khor dang bcas pas thal mo sbyar nas/ ston pa chen po gti mug gis mdongs par gyur pa la</text></item>
<item><p>131a4</p><section>mdo sde</section><text>dam pa'i chos dbye zhing bstan pa'i dus la bab bo zhes bskul ba dang / bram ze des rgyal po la 'di skad ces smras so/ /bdag gis shes pa 'di nyid gyin da tsam gyis lobs pa ma yin pas/ thos par 'dod na 'di tsam gyis chog pa ma yin no/ /rgyal pos smras pa/ ci</text></item>
<item><p>131a5</p><section>mdo sde</section><text>dang ci 'dod pa smros shig dang / thams cad yid bzhin du sbyin no zhes smras pa dang / bram ze des rgyal po la 'di skad ces smras so/ /rgyal po chen po khyod kyi lus la mar me stong btsugs te/ mchod pa byed nus na chos bstan par bya'o zhes smras pa dang / rgyal po de lhag par</text></item>
<item><p>131a6</p><section>mdo sde</section><text>dga' mgu rangs nas/ de'i tshe pho nya cig ban glang rgyang grags brgya stong du phyin pa gcig bskyon te/ 'dzam bu'i gling thams cad du 'di skad ces bsgo'o/ /rgyal po ka na shi ni pa li de ste zhag bdun na chos kyi phyir lus kyi sha phug ste/ mar me stong 'dzugs so zhes rgyal phran dang</text></item>
<item><p>131a7</p><section>mdo sde</section><text>mi thams cad la bsgo'o/ /de dag gis de skad bsgo ba thos pa dang / so so nas mya ngan gyis gdungs te/ rgyal po gang na ba der lhags nas/ /phyag byas te thams cad kyis 'di skad ces smras so/ /'jig rten 'di ni ci tsam 'tsho ba'i srog dang bcas pa thams cad rgyal po</text></item>
<item><p>131b1</p><section>mdo sde</section><text>khyod la rten pa ni/ long ba dmigs bu la rten pa'am/ bu chung ma la rten pa dang 'dra na/ rgyal po mi bzhugs pa'i slad du na/ gang la skyabs su mchi bar bgyi/ gal te sku la mar me stong btsugs na/ gdon mi za bar srog dang bral na/ ci'i slad du bram ze gcig tsam gyi</text></item>
<item><p>131b2</p><section>mdo sde</section><text>slad du 'jig rten 'di'i sems can yongs su btang bar dgongs/ de'i tshe na btsun mo dang / sras dang rgyal tshab dang / slas lnga brgya dang / blon po stong phrag bcu snyed kyis thal mo sbyar nas gsol ba btab kyang / rgyal po yi dam la brtan pas ma bzlog ste/ nam nga mngon</text></item>
<item><p>131b3</p><section>mdo sde</section><text>par sangs rgyas pa na/ khyod rnams gdon mi za bar bsgral lo zhes smras pa dang / de'i tshe na skye bo mang pos rgyal po de yi dam la brtan par de dag gis rtogs nas/ rab tu mi dga' ste/ cho nges btab nas sa la 'gyel to/ /rgyal po de'i bsam pa ma gyur te bram ze la 'di skad</text></item>
<item><p>131b4</p><section>mdo sde</section><text>ces smras so/ /nga'i lus la mar me stong gzug pa'i dus la bab kyis/ phug cig ces bsgo ba dang / des rgyal po'i lus phug nas mar me'i snying po snum gyis bskus pa dang / 'khor mang pos de ltar gyur pa de dag mthong nas/ ri 'gyel ba bzhin du lus sa la brdabs so/ /</text></item>
<item><p>131b5</p><section>mdo sde</section><text>de nas rgyal pos bram ze la ston pa chen po thugs brtse bar dgongs te/ sngar bdag la chos bstan nas/ de'i 'og tu mar me tshugs shig /gal te tshe'i dus byas na/ chos thos par mi 'gyur ro zhes smras pa dang / bram zes tshigs su bcad pa 'di dag smras so/ /rtag pa</text></item>
<item><p>131b6</p><section>mdo sde</section><text>thams cad zad par 'gyur/ /mtho ba de yang mthar lhung ngo / /'du ba yod na bral bar 'ong / /skye ba yod na 'chi bar 'gyur/ /zhes tshigs su bcad pa 'di smras ma thag tu/ rgyal po de dga' mgu rangs te/ 'gyod pa'i sems med bzhin du 'di skad ces dam bcas so/ /</text></item>
<item><p>131b7</p><section>mdo sde</section><text>bdag chos tshol ba 'di yang sangs rgyas su bsgrub pa'i phyir te/ phyis mngon par rdzogs par sangs rgyas pa na/ ye shes kyi 'od kyis sems can gti mug gis mdongs pa rnams shin tu snang bar gyur cig ces yi dam bcas ma thag tu gnam sa yang rab tu g.yos so/ /gnas gtsang ma'i ris</text></item>
<item><p>132a1</p><section>mdo sde</section><text>kyi lha'i pho brang gi bar du g.yos pas/ lha de dag nam mkha' las babs te/ lus kyis mchod pa'i gnas su lhags so/ /byang chub sems dpa' de'i lus de ltar zhig pa lha de dag gis mthong nas/ steng gi nam mkha' yongs su gang ba de dag ngus te/ ngus</text></item>
<item><p>132a2</p><section>mdo sde</section><text>pa'i mchi ma char bzhin du bab nas/ lha rdzas kyi me tog kyang char bzhin du phab ste/ mchod pa byas so/ /de'i tshe brgya byin lha'i dbang po yang rgyal po gang na ba der 'ongs nas/ rnam pa sna tshogs kyis bstod cing bsngags te/ 'di skad ces smras so/ /rgyal po chen po 'di ltar</text></item>
<item><p>132a3</p><section>mdo sde</section><text>shin tu sdug bsngal gyis gdungs pa 'di la sems 'gyod par ma gyur tam/ rgyal pos smras pa/ 'gyod pa med do/ /brgya byin gyis smras pa/ rgyal po chen po 'di ltar lus 'dar zhing nyams mi bde bzhin du 'gyod pa med ces smras pa 'di cis yid ches par 'gyur/ rgyal pos smras</text></item>
<item><p>132a4</p><section>mdo sde</section><text>pa/ gal te bdag thog ma nas tha ma'i bar du 'gyod pa'i sems med pa yin na/ lus kyi rma 'di snga ma bzhin du sos par gyur cig ces smras ma thag tu lus snga ma kho na bzhin du rma med par gyur to/ /de'i tshe de'i dus na rgyal po de ni sangs rgyas lags te/ bcom ldan 'das sngon yang sems</text></item>
<item><p>132a5</p><section>mdo sde</section><text>can gyi slad du mi bzad pa'i sdug bsngal dang bsngos te chos brnyes na/ da ci'i slad du 'gro ba thams cad chos kyi snang ba dang / bral bar yongs su btang ste/ mya ngan las 'da' bar dgongs/ gzhan yang bcom ldan 'das sngon 'das pa'i dus na 'dzam bu'i gling 'dir rgyal po</text></item>
<item><p>132a6</p><section>mdo sde</section><text>chen po bying ling gar li zhes bgyi bar gyur pa na/ rgyal phran rnams la dbang bgyid de/ grong khyer ni brgyad khri bzhi stong dang ldan/ btsun mo dang pho brang gi slas ni stong phrag nyi shu mnga' ste/ rgyal tshab dang rgyal bu ni lnga brgya ste/ blon po chen po stong phrag bcu mnga'o/ /rgyal po</text></item>
<item><p>132a7</p><section>mdo sde</section><text>de snying rje dang ldan pas 'bangs thams cad la bu gcig pa dang 'dra bar dgongs so/ /de'i tshe rgyal po chen po de dam pa'i chos la mos shing dga' bas blon po cig la bsgos nas 'di skad ces bkar btags so/ /gang su yang rung ba la/ mdo sde'am dam pa'i chos yod pa bdag la</text></item>
<item><p>132b1</p><section>mdo sde</section><text>bstan par gyur na/ ci dang ci 'dod pa yid bzhin du sbyin no zhes bsgo'o/ /de nas bram ze'i le'u ngu chu zhes bya ba pho brang gi sgor 'ongs nas 'di skad ces smras so/ /bdag la dam pa'i chos yod de/ gang thos par 'dod pa la bstan par bya'o/ /zhes smras pa rgyal pos thos</text></item>
<item><p>132b2</p><section>mdo sde</section><text>nas rab tu dga' mgu rangs te/ phyi rol tu bsus nas rkang pa la mgo bos phyag 'tshal te/ tshig snyan par smras nas/ pho brang gi nang du khrid de/ de stan bting ba la bzhag nas thal mo sbyar te/ 'di skad ces smras so/ /ston pa chen po bdag la dam pa'i chos</text></item>
<item><p>132b3</p><section>mdo sde</section><text>bstan du gsol/ bram zes smras pa/ bdag gis lus kun tu sdug bsngal sna tshogs myong nas yun yang ring po zhig lon te/ gdod lobs pas/ rgyal po chen po thos par 'dod na/ 'di tsam gyis chog pa ma yin no/ /rgyal pos thal mo sbyar te/ ci dang</text></item>
<item><p>132b4</p><section>mdo sde</section><text>ci 'dod pa smros shig dang / ston pa khyod la mi phangs pa thams cad 'bul lo/ /bram zes smras pa/ gal te khyod kyi lus la lcags gzer stong gis btab na/ khyod la chos sbyin no zhes smras pa dang / rgyal pos smras pa/ de bzhin du bgyi'o/ /de ste</text></item>
<item><p>132b5</p><section>mdo sde</section><text>zhag bdun na dngos po 'di dag bsgrub bo zhes smras so/ /de'i tshe na rgyal po des pho nya zhig glang po che rgyang grags brgyad khri bzhi stong snyed du 'gro ba zhig la bskyon te/ 'dzam bu'i gling kun tu 'di skad ces bsgo'o/ /rgyal po chen po bying ling gar lis/ de ste zhag</text></item>
<item><p>132b6</p><section>mdo sde</section><text>bdun na lus la lcags gzer stong gis 'debs so zhes bsgo ba dang / blon po dang 'gro ba mang pos thos nas thams cad rgyal po'i drung du lhags te/ 'di skad ces gsol to/ /bdag cag phyogs bzhi na 'khod pa'i 'gro ba thams cad rgyal po'i yon tan dang / bka' drin</text></item>
<item><p>132b7</p><section>mdo sde</section><text>gyis so so nas bde ba dang skyid pa la longs spyod de/ rgyal po chen po da bdag gi slad du gsol ba btab ste/ sku la lcags gzer stong gis mi gdab tu gsol zhes gsol pa/ de'i tshe na btsun mo dang / pho brang gi slas dang / rgyal tshab dang / rgyal bu dang / blon po thams</text></item>
<item><p>133a1</p><section>mdo sde</section><text>cad kyis kyang gsol ba btab ste/ rgyal po chen po bdag cag la thugs brtse bar dgongs te/ mi gcig gi slad du sku tshe'i dus mdzad cing 'bangs thams cad spang ba mi rigs so/ /de la rgyal pos 'di skad ces smras so/ /bdag ni yun ring po nas</text></item>
<item><p>133a2</p><section>mdo sde</section><text>'khor ba na lus grangs med pa chud gsan te/ bar 'ga' ni 'dod chags dang / zhe sdang dang / gti mug gis lus 'di bsad pa'i rus pa dkar po spungs pa ni ri rab bas kyang mtho/ mgo bcad pa'i khrag gzags pa ni chu klung lnga bas kyang che/ ngus pa'i mchi ma ni rgya mtsho</text></item>
<item><p>133a3</p><section>mdo sde</section><text>bzhi bas kyang lhag ste/ de ltar rnam pa sna tshogs kyi sgo nas lus srog chud gsan kyang / lan 'ga' yang chos kyi phyir ma yin te/ da bdag gis gzer bu btab la sangs rgyas su bsgrub bo/ /phyis mngon par sangs rgyas nas shes rab kyi ral gris khyed kyi kun nas nyon mongs</text></item>
<item><p>133a4</p><section>mdo sde</section><text>pa'i nad bcad par byed na/ ci'i phyir nga'i byang chub kyi sems kyi bar du gcod par byed ces smras pa dang / de nas 'khor mang po rnams kyang cang mi smra bar gyur to/ /de nas rgyal pos bram ze la smras pa/ ston pa chen po thugs brtse bar dgongs te/ sngar chos bstan nas de'i</text></item>
<item><p>133a5</p><section>mdo sde</section><text>'og tu lcags gzer gyis thob cig /gal te tshe'i dus byas na chos thos par mi 'gyur ro zhes smras pa dang / bram ze des tshigs su bcad de smras pa/ 'du byed thams cad mi rtag ste/ /skye ba thams cad sdug bsngal bcas/ /chos kun stong pas bdag po med/ /bdag</text></item>
<item><p>133a6</p><section>mdo sde</section><text>gi ba yang yod ma yin/ /tshigs su bcad pa 'di smras nas/ /lus la lcags gzer stong gis btab bo/ /de'i tshe na rgyal phran dang / blon po dang / 'khor mang po rnams kyis de lta bur gyur pa mthong nas/ ri chen po 'gyel ba bzhin du lus sa la brdabs te/ ngus</text></item>
<item><p>133a7</p><section>mdo sde</section><text>nas ci yang mi dran par sa la 'gre'o/ /de'i tshe na gnam sa rnam pa drug tu g.yos nas/ 'dod pa'i khams dang / gzugs kyi khams kyi lha rnams ngo mtshar du gyur te/ thams cad nam mkha' las babs nas/ byang chub sems dpa' de'i drung du lhags te/ de ltar chos</text></item>
<item><p>133b1</p><section>mdo sde</section><text>kyi phyir sdug bsngal chen po lus kyis myong bar mthong nas/ thams cad ngus te mchi ma char bzhin du bab nas lha rdzas kyi me tog gis mchod par byas so/ /de'i tshe brgya byin lha'i dbang po rgyal po gang na ba der 'ongs nas 'di skad ces smras so/ /rgyal po chen po shin tu brtson 'grus</text></item>
<item><p>133b2</p><section>mdo sde</section><text>brtsams te/ sdug bsngal la ci mi snyam pa 'di chos kyi phyir ram/ 'on te brgya byin nam/ 'khor los sgyur ba'i rgyal po 'dod dam/ 'on te bdud kyi rgyal po'am/ tshangs pa'i rgyal po'am/ dbang phyug chen po 'dod ces smras pa dang / rgyal pos smras pa/ bdag gis</text></item>
<item><p>133b3</p><section>mdo sde</section><text>byas pa 'di ni khams gsum gyi bde ba myong bar 'dod pa ma yin gyi/ bsod nams ci snyed yod pa 'di sangs rgyas 'dod pa'i phyir ro/ /brgya byin gyis smras pa/ bdag gis bltas na rgyal po'i lus 'dar zhing mi bzod pa la bltas na/ 'di skad ces zer zhing 'gyod pa med</text></item>
<item><p>133b4</p><section>mdo sde</section><text>ces smras pa 'di cis yid ches par 'gyur/ rgyal pos smras pa/ gal te bdag gis smras pa bden te/ 'gyod pa'i sems med na/ bdag gi lus snga ma kho na bzhin du rma med par gyur cig ces smras ma thag tu snga ma kho na bzhin du gyur nas/ lha dang mi rnams</text></item>
<item><p>133b5</p><section>mdo sde</section><text>dga' mgu rangs par gyur to/ /de'i tshe yang 'gro ba mang po bskyab pa'i slad du chos btsal na/ bcom ldan 'das ni chos kyi rgya mtsho yongs su rdzogs shing yon tan tshad ma mchis pa dang ldan na/ ci'i slad du 'gro ba mang po yongs su btang ste/ chos kyang mi bshad par</text></item>
<item><p>133b6</p><section>mdo sde</section><text>mya ngan las 'da' bar dgongs/ bcom ldan 'das gzhan yang sngon 'das pa'i dus bskal pa tshad med grangs med pa'i pha rol na/ 'dzam bu'i gling 'dir rgyal po chen po tshangs pa lha zhes bgyi ba la/ rgyal tshab dam gam zhes bgyi ba zhig mchis te/ rgyal bu de dam pa'i</text></item>
<item><p>133b7</p><section>mdo sde</section><text>chos la mos shing dga' bas dam pa'i chos phyogs kun tu btsal na yang ma rnyed nas/ mya ngan gyis gdungs te/ yi mug par gyur pa las/ de'i tshe na brgya byin lha'i dbang pos de'i bsam pa shin tu shes shing rtogs nas/ bram ze zhig tu sprul te rgyal po'i pho brang gi sgor</text></item>
<item><p>134a1</p><section>mdo sde</section><text>'ongs nas/ dam pa'i chos bdag la yod de bstan par bya'o zhes smras pa dang / rgyal bus thos nas phyi rol nas bsus te/ rkang pa la phyag byas nas/ pho brang gi nang du khrid de/ stan bting ba la bzhag go/ /rgyal bus thal mo sbyar te/ ston pa</text></item>
<item><p>134a2</p><section>mdo sde</section><text>chen po thugs brtse ba'i slad du/ dam pa'i chos bstan du gsol/ zhes smras pa dang / bram zes smras pa/ bslab cing lobs pa yang shin tu dka' la/ slob dpon gnyer zhing shes par 'gyur ba yang sla ba ma yin pas/ 'di tsam du chog par 'gyur ba ma yin te/</text></item>
<item><p>134a3</p><section>mdo sde</section><text>chos thos par 'dod pa ni rigs pa ma yin no/ /rgyal bus smras pa/ ston pa chen po ci dang ci 'dod pa gsungs shig dang / bdag gis lus dang / chung ma dang / bu pho'i bar du bzhed na yang thams cad mi phangs te/ bka' bzhin du bgyi'o/ /bram zes smras pa/</text></item>
<item><p>134a4</p><section>mdo sde</section><text>gal te me'i dong zabs su khru bcu pa'i nang me mur gyis bkang la de'i nang du mchongs te mchod pa byas na dam pa'i chos bstan to zhes smras pa dang / de'i tshe na rgyal bu des slob dpon gyi lung bzhin du me dong chen po byas so/ /de nas rgyal po dang / btsun mo dang / blon po dang /</text></item>
<item><p>134a5</p><section>mdo sde</section><text>pho brang gi slas kyis de lta bur gyur pa dag thos nas/ lus dang sems mi bde bar gyur nas/ thams cad rgyal bu'i pho brang du lhags nas/ rgyal bu la yang gsol ba btab/ bram ze la yang kun gyis nan gyis bskor nas/ btsun pa thugs rje bar dgongs te/ bdag</text></item>
<item><p>134a6</p><section>mdo sde</section><text>cag gi slad du rgyal bu 'di me'i dong du mchong bar mi mdzad du gsol/ 'khor ram/ chung ma'am/ bu mo'am/ bdag gi lus bzhed na yang 'bul lo zhes gsol pa dang / bram zes smras pa/ bdag gis nan gyis mi byar mi rung ba ni med kyis rgyal bus cir</text></item>
<item><p>134a7</p><section>mdo sde</section><text>brtsams par zad de/ gal te de ltar nus na ni/ chos bstan par yang bya/ ci mi nus na ni chos kyang mi bstan to zhes smras so/ /'khor rnams kyis kyang de'i dam bcas pa brtan par shes shing rtogs nas cang mi smra'o/ /de'i tshe rgyal pos kyang pho nya zhig /glang po che rgyang</text></item>
<item><p>134b1</p><section>mdo sde</section><text>grags brgya stong du 'gro ba zhig bskyon te/ 'dzam bu'i gling kun tu btang nas/ rgyal tshab da ma gam/ de ste zhag bdun na chos 'dod pa'i phyir me'i dong du mchong gis/ khyed mthong bar 'dod na myur du shog shig ces bsgo'o/ /de'i tshe rgyal phran dang / 'bangs mang po</text></item>
<item><p>134b2</p><section>mdo sde</section><text>dag ngu zhing nyam chung bdag kyang gcig gis gcig khrid de/ rgyal bu'i thad du lhags nas/ pus mo g.yas pa'i lha nga sa la btsugs te/ thal mo sbyar nas thams cad kyis tshig 'thun par 'di skad ces smras so/ /bdag cag ni rgyal bu khyod la brten te/ bdag</text></item>
<item><p>134b3</p><section>mdo sde</section><text>cag gi pha ma dang 'dra ba khyod me dong du mchong na/ 'bangs 'di dag thams cad la mgon skyabs dang / gnas med par 'gyur gyi mi 'ga' tsam gyi phyir/ 'bangs thams cad kyi dpung gnyen med par ma mdzad ces gsol pa dang / de nas rgyal bus mi mang po de dag la 'di</text></item>
<item><p>134b4</p><section>mdo sde</section><text>skad ces bsgo'o/ /nga ni yun ring po nas 'khor bar 'khor ba na/ lus grangs med pa zhig 'phos par gyur te/ mi'i nang du skyes pa na/ 'dod pas chog mi shes pas gcig la gcig 'tshe zhing gnod par gyur to/ /mtho ris kyi lhar skyes pa na yang lha'i tshe zad pa na/ 'dod</text></item>
<item><p>134b5</p><section>mdo sde</section><text>pa dang bral ba'i sdug bsngal myong ngo / /sems can dmyal bar skyes pa na yang mer tshig pa dang / zangs su bskol ba dang / ral gri dang mtshon chas dmyal zhing gtubs pa dang / gdug pa'i chu la 'bog pa dang / ral gri'i so la 'dzeg cing nyin gcig la yang tshe 'phos pa</text></item>
<item><p>134b6</p><section>mdo sde</section><text>grangs med pa zhig myong ste/ na ba dang 'chi ba'i sdug bsngal rus pa la thug pa brjod kyis mi lang ba zhig myong ngo / /su skyes pa na yang / lus kyis mi bzod pa'i sdug bsngal rnam pa sna tshogs myong ngo / /dud 'gro'i skye gnas su ni lus nyid chud gzan du gyur te/ khal lci</text></item>
<item><p>134b7</p><section>mdo sde</section><text>ba bkal nas rtswa las mi za ba'i sdug bsngal bzod par dka' ba myong bas/ lus dang srog chud gsan kyang / dam pa'i chos kyi phyir dge ba'i sems cung zad tsam yang bskyed ma myong bas/ da ni lus btsog pa dman pa 'di chos kyi phyir mchod pa byed kyis/ bdag gi bla na med pa'i</text></item>
<item><p>135a1</p><section>mdo sde</section><text>byang chub tu sems bskyed pa'i bar du gcod pa'i las ma byed cig /bdag ni sangs rgyas su bsgrub pa'i phyir/ lus 'di yongs su gtong ste/ nam mngon par sangs rgyas nas/ khyod la chos kyi sku sbyin par bya'o zhes smras pa dang / 'khor mang po yang mi</text></item>
<item><p>135a2</p><section>mdo sde</section><text>smra bar gyur to/ /de'i tshe na rgyal bu de me dong gi khar 'greng nas/ bram ze de la 'di skad ces gsol to/ /ston pa chen po bdag la sngar dam pa'i chos ston cig /gal te tshe'i dus byas na chos mi thos so zhes gsol pa dang / bram ze des tshigs su bcad pa 'di dag smras</text></item>
<item><p>135a3</p><section>mdo sde</section><text>so/ /byams pa'i sems ni goms par bya/ /zhe sdang khro ba'i 'du shes spangs/ /snying rje chen pos sems can skyobs/ /kun la snying brtse mchi ma gzags/ /dga' ba chen po goms par bya/ /gzhan la'ang bdag dang 'thun pa'i chos/ /byang chub sems kyis</text></item>
<item><p>135a4</p><section>mdo sde</section><text>bskyab pa ni/ /byang chub sems dpa'i spyod par ldan/ /zhes tshigs su bcad pa 'di smras ma thag tu me dong du mchongs pa las/ brgya byin dang tshangs pa'i rgyal pos lag pa ya re nas zin te/ 'di skad ces smras so/ /'dzam bu'i gling gi 'gro ba thams cad ni rgyal po khyod kyi</text></item>
<item><p>135a5</p><section>mdo sde</section><text>bka' drin gyis mi bde ba'i bag med na da me dong du mchong na/ 'bangs thams cad kyi pha ma tshe 'phos pa dang 'dra bas/ ci'i phyir 'gro ba thams cad yongs su btang ste/ me dong du mchong zhes smras pa dang / rgyal bu des lha'i rgyal po dang 'khor mang po la bltas te/ khyod kyis</text></item>
<item><p>135a6</p><section>mdo sde</section><text>bdag bla na med pa'i byang chub tu sems bskyed pa'i bar du gcod pa'i las ma byed cig ces smras pa dang / thams cad cang mi smra ba dang / de ma thag tu me dong du mchongs so/ /de'i tshe gnam sa rab tu g.yos so/ /bar snang gi lha rnams kyang ngus nas mchi ma char bzhin bab bo/ /</text></item>
<item><p>135a7</p><section>mdo sde</section><text>me dong de yang me tog gi rdzing bur gyur to/ /rgyal bu de yang pad ma'i steng du 'dug par gyur nas/ lha thams cad kyis me tog gi char pus mo nub pa tsam du phab bo/ /de'i tshe de'i dus na rgyal po tshangs pa lha ni/ rgyal po yab zas gtsang ma lags so/ /de'i tshe de'i dus na</text></item>
<item><p>135b1</p><section>mdo sde</section><text>de'i ma ni yum lha mdzes lags so/ /de'i tshe de'i dus na rgyal bu rgyal tshab de ni bcom ldan 'das lags so/ /bcom ldan 'das de'i tshe de'i dus na yang / 'gro ba mang po bskyab pa'i slad du chos btsal na/ da yongs su rdzogs par gyur pa na/ ci'i slad du shin tu gdung bar</text></item>
<item><p>135b2</p><section>mdo sde</section><text>gyur pa'i sems can mang po la chos kyi char mi 'bebs par mya ngan las 'das par dgongs/ bcom ldan 'das gzhan yang bskal pa grangs med tshad med pa 'das pa'i pha rol na/ de'i tshe de'i dus na yul bA rA Na sI 'dir drang srong lnga brgya zhig gnas te/ drang srong de dag gis ston pa</text></item>
<item><p>135b3</p><section>mdo sde</section><text>ud pa la zhes bya ba de dam pa'i chos slob cing bsgom pa la dga' bas kun tu rgyu zhing / su la dam pa'i chos yod pa de bdag la smra na/ ci dang ci 'dod pa yid bzhin du sbyin zhing de'i g.yog bya'o zhes bya bar bsgrags pa dang / bram ze zhig der 'ongs nas de la 'di skad ces smras</text></item>
<item><p>135b4</p><section>mdo sde</section><text>so/ /bdag la dam pa'i chos yod de/ thos par 'dod na bstan par bya'o zhes smras pa dang / drang srong des thos nas thal mo sbyar te/ 'di skad ces gsol to/ /bdag la thugs brtse ba'i slad du dam pa'i chos bstan du gsol/ zhes smras pa dang / bram ze des smras pa/</text></item>
<item><p>135b5</p><section>mdo sde</section><text>chos lobs pa yang shin tu dka' ste/ sdug bsngal mang po myong bas chos lobs pa yin gyis/ 'di tsam gyis chos thos par 'dod par rigs pa ma yin no/ /khyod snying nas thos par 'dod na/ kho bos bsgo ba bzhin du byos shig /drang srong gis smras pa/ ston pa</text></item>
<item><p>135b6</p><section>mdo sde</section><text>chen po'i bka' bzhin du mi 'gal bar bgyi'o/ /zhes smras pa dang / de la 'di skad ces bsgo'o/ /gal te khyod kyi pags pa bshus te shog shog tu byas la/ rus pa ni smyu gur byas/ khrag ni snag tsar byas te/ ngas bstan pa'i chos yi ger bris na/ khyod la chos</text></item>
<item><p>135b7</p><section>mdo sde</section><text>bstan to/ /zhes smras so/ /de nas drang srong des de skad ces smras pa thos nas/ rab tu dga' mgu rangs te/ de bzhin gshegs pa'i bstan pa la bkur stir bya ba'i phyir/ pags pa bshus nas shog shog tu byas/ rus pa ni smyu gur byas/ khrag la snag tsar byas nas/</text></item>
<item><p>136a1</p><section>mdo sde</section><text>dus la bab kyi myur du gsungs shig ces smras pa dang / bram zes tshigs su bcad pa 'di dag smras so/ /lus kyi spyod pa rab bsdams shing / /srog gcod rku dang g.yem mi bya/ /phra ma dang tshig rtsub dang / /'khyal ba smra bar mi bya'o/ /'dod pa</text></item>
<item><p>136a2</p><section>mdo sde</section><text>rnams la mi chags shing / /zhe sdang sems kyang med par bya/ /ngan par blta ba kun spangs na/ /byang chub sems dpa'i spyod pa'o/ /zhes tshigs su bcad pa 'di dag smras ma thag tu/ yi ger bris nas 'dzam bu'i gling kun tu bsgrags te/ mi mang po thams cad kyis de la</text></item>
<item><p>136a3</p><section>mdo sde</section><text>slob cing ci ltar bstan pa bzhin du nan tan byed du bcug go/ /bcom ldan 'das de'i tshe de'i dus na yang / sems can mang po'i slad du chos tshol ba la 'gyod pa'i thugs mi mnga' na/ da ci'i slad du chos kyang ma bstan par thams cad yongs su btang ste/ mya ngan las 'da' bar</text></item>
<item><p>136a4</p><section>mdo sde</section><text>dgongs/ bcom ldan 'das gzhan yang sngon 'das pa'i bskal pa grangs ma mchis tshad ma mchis pa'i pha rol na/ 'dzam bu'i gling 'dir rgyal po shi bi zhes bgyi ba zhig byung ba dang / rgyal po de bzhugs pa'i pho brang ni de ba brta zhes bgyi ste/ 'byor pa/ bde ba/ lo legs pa/</text></item>
<item><p>136a5</p><section>mdo sde</section><text>longs spyod dpag tu med pa dang ldan no/ /de'i tshe na rgyal po de 'dzam bu'i gling 'di la dbang mdzad de/ rgyal phran ni brgyad khri bzhi stong / ljongs ni stong phrag drug cu'i nang na/ grong khyer khri phrag brgyad cu dang / btsun mo dang pho brang gi slas stong phrag nyi shu dang / rgyal bu lnga</text></item>
<item><p>136a6</p><section>mdo sde</section><text>brgya tsam dang / blon po chen po stong phrag bcu mnga' ba la dbang mdzad de/ thams cad la byams pa dang / snying rjes ma khyab pa med do/ /de'i tshe na brgya byin lha'i dbang po lus kyi yon tan lnga dang bral te/ tshe'i dus byed du nye bas shin tu mi dga' ste/ mya ngan byed pa bi shwa karmas</text></item>
<item><p>136a7</p><section>mdo sde</section><text>mthong nas/ brgya byin la ci'i slad du mya ngan mdzad cing mi dgyes ces gsol ba dang / brgya byin gyis smras pa/ nga ni tshe'i dus byed du nye bas tshe 'phos pa'i ltas mngon du byung na/ 'jig rten 'dir sangs rgyas kyi chos ni nub par gyur te/ byang chub sems dpa' yang 'jig rten na mi</text></item>
<item><p>136b1</p><section>mdo sde</section><text>bzhugs na/ kho bo gang la skyabs su 'gro ba mi shes pas mya ngan byed do/ /bi shwa karmas smras pa/ lha'i dbang po 'dzam bu'i gling na rgyal po chen po byang chub sems dpa'i spyad pa spyod pa shi bi zhes bya ba zhig bzhugs te/ shin tu yi dam la brtan zhing brtson 'grus brtsams</text></item>
<item><p>136b2</p><section>mdo sde</section><text>pas gdon mi za bar mngon par 'tshang rgya ste/ de la skyabs su song na gdon mi za bar dpung gnyen du 'gyur te/ bgegs las rnam par thar bar 'gyur ro/ /brgya byin gyis smras pa/ gal te byang chub sems dpa' yin na/ sngar bgam dgos kyis sad du 'dong ngo / /</text></item>
<item><p>136b3</p><section>mdo sde</section><text>khyod kyis ni phug ron zhig tu sprul cig /nga ni khra bzhin du sprul te/ mgyogs par khyod kyi phyi bzhin du 'ong gi rgyal po de gang na bzhugs par song la/ skyabs btsal nas bgam ste/ de sgyu yod dam/ bden pa rtogs par 'gyur ro/ /bi shwa karmas smras pa/ lha'i dbang po</text></item>
<item><p>136b4</p><section>mdo sde</section><text>skyes bu chen po byang chub sems dpa' la 'tshe ba mi sha'i mchod pa'i rigs kyis/ shin tu dka' ba'i dngos po 'di lta bus gtse ba'i mi rigs so zhes smras pa dang / brgya byin lha'i dbang pos tshigs su bcad pa 'di dag smras so/ /bdag ni de la ngan sems min/ /gser ltar</text></item>
<item><p>136b5</p><section>mdo sde</section><text>sad nas mngon par 'gyur/ /bden pa rtogs par 'dod pa na/ /byang chub sems dpa' sad par bya/ /zhes tshigs su bcad pa de skad smras nas/ bi shwa karma ni phug ron du sprul/ brgya byin ni khra ru sprul/ phug ron gyi phyi bzhin du 'brangs te/ bzung la thug pa ltar</text></item>
<item><p>136b6</p><section>mdo sde</section><text>byas pa dang / phug ron skrag dngangs nas/ rgyal po'i mchan khung du zhugs te/ rgyal po la srog gi skyabs gsol to/ /khra yang mod la phyin te/ pho brang gi drung gang na ba der 'dug nas/ rgyal po la 'di skad ces gsol to/ /phug ron 'di ni bdag gi zas lags te/</text></item>
<item><p>136b7</p><section>mdo sde</section><text>'dir rgyal po la babs kyis myur du bdag la stsol cig /bdag ni bkres pas rab tu nyen to zhes smras pa dang / rgyal pos smras pa/ kho bos ni gang bdag la skyabs su 'ongs so cog la phyir mi gtong bar dam bcas pas/ 'di yang mi sbyin no zhes smras pa dang / yang</text></item>
<item><p>137a1</p><section>mdo sde</section><text>khras smras pa/ rgyal pos gsungs pa ltar thams cad kyi skyabs mdzad do zhe na/ gal te bdag gi zas mi stsal na bdag kyang 'tsho ba dang bral na/ ci bdag kyang thams cad kyi nang du ma gtogs sam/ rgyal pos smras pa/ khyod la sha gzhan zhig sbyin na za'am/</text></item>
<item><p>137a2</p><section>mdo sde</section><text>khras smras pa/ bdag ni gsar du bkum pa'i sha rlon pa mchis na 'tshal lo zhes smras pa dang / rgyal po des 'di snyam du bsams so/ /bdag gis gsar du bsad pa'i sha rlon pa zhig sbyar na ni/ gcig bsad de gcig gso bar rigs pa ma yin te/ don med do snyam du</text></item>
<item><p>137a3</p><section>mdo sde</section><text>bsams nas yang 'di snyam du sems so/ /bdag 'ba' zhig gis lus ma gtogs par gzhan ci tsam srog dang bcas pas thams cad ni srog phangs so snyam bsams nas/ gri rnon po thogs nas brla'i sha bcad nas khra la byin te/ phug ron gyi srog blus so/ /khras</text></item>
<item><p>137a4</p><section>mdo sde</section><text>smras pa/ rgyal po khyod sbyin bdag du gyur te/ thams cad la snyoms na/ bdag bya chung ngu zhig lags kyang snyoms par mdzad 'tshal bas/ gal te phug ron gyi srog blu na srang gis btsal te/ mnyam par mdzad du gsol zhes smras pa dang / rgyal pos srang long shig</text></item>
<item><p>137a5</p><section>mdo sde</section><text>ces bka' stsal te/ srang gi khu ler ni phug ron bzhag /srang gi gzhir ni sha bcad de spungs na/ brla'i sha zad kyang phug ron bas yang ngo / /phrag pa gnyis dang / rtsib logs g.yas g.yon dang / lus kyi sha zad par bcad kyang / phug ron dang mnyam par ma gyur</text></item>
<item><p>137a6</p><section>mdo sde</section><text>nas/ rgyal po nyid bzhengs te/ srang gi nang du 'gro bar gzas pa las nyams kyis ma nus te/ sa la 'gyel nas brgyal lo/ /de nas ring zhig lon pa dang / dran par gyur nas/ bdag gi sems la 'di skad ces smad do/ /thog ma med pa'i dus nas khyod kyis ma nus</text></item>
<item><p>137a7</p><section>mdo sde</section><text>nas/ khams gsum du 'khor zhing sdug bsngal sna tshogs myong bar gyur kyang / bsod nams kyi tshogs su ma gyur to/ /brtson 'grus brtsams pa'i dus la bab ste/ le lo bya ba'i dus ma yin no zhes rnam pa sna tshogs kyi sgo nas brgyad bkag ste/ de nas 'bad 'bungs nas</text></item>
<item><p>137b1</p><section>mdo sde</section><text>srang gi gzhi'i nang du phyin pa dang / da ni legs so zhes rab tu dga' ba'i sems skyes so/ /de'i tshe gnam sa rnam pa drug tu g.yos nas/ lha rnams kyi pho brang yang 'gul zhing ldeg par gyur te/ gzugs kyi khams kyi lha man cad lhags nas steng gi bar snang la 'khod</text></item>
<item><p>137b2</p><section>mdo sde</section><text>do/ /byang chub sems dpas shin tu dka' ba spyad cing lus dang gtan ma rung bar byas te/ chos kyi phyir lus dang srog la mi lta bar gyur pa'i dngos po de dag mthong nas/ mchi ma char bzhin du zag cing ngus te/ lha rdzas kyi me tog char bzhin du bab nas mchod pa byas so/ /</text></item>
<item><p>137b3</p><section>mdo sde</section><text>de'i tshe brgya byin gyis sngon gyi lus su bsgyur te/ rgyal po la 'di skad ces smras so/ /rgyal pos 'di lta bu'i shin tu dka' ba mdzad pa 'dis ci zhig bzhed/ 'khor los sgyur ba'i rgyal po bzhed dam/ brgya byin nam/ bdud kyi rgyal po'am/ khams gsum gyi dbang po bzhed</text></item>
<item><p>137b4</p><section>mdo sde</section><text>dam/ ci zhig bzhed ces smras pa dang / byang chub sems dpas smras pa/ bdag 'dod pa ni khams gsum gyi che ba can gyi longs spyod 'dod pa ma yin te/ bsod nams ci byed kyang bla na med pa'i byang chub 'dod do zhes smras pa dang / brgya byin gyis smras pa/ 'di ltar lus</text></item>
<item><p>137b5</p><section>mdo sde</section><text>zhig cing ma rung bar byas te/ rus pa la thug pa'i sdug bsngal myong bar gyur pa 'di la mi 'gyod dam zhes smras pa dang / rgyal pos 'gyod pa med do zhes smras so/ /brgya byin gyis smras pa/ 'gyod pa med ces smras mod kyis/ de ltar lus 'dar zhing rdag la dbugs chad pa tsam du</text></item>
<item><p>137b6</p><section>mdo sde</section><text>smra yang mi nus pa la bltas na/ 'gyod pa med par cis yid ches par 'gyur/ rgyal pos smras pa/ bdag thog ma nas tha ma'i bar du ba spu'i nyag ma tsam gyi 'gyod pa'i sems med na/ bdag ci dang ci 'dod pa gdon mi za bar 'gyur te/ smras pa'i tshig 'di bden na bden pa'i</text></item>
<item><p>137b7</p><section>mdo sde</section><text>tshig smras pas/ bdag gi lus 'di snga mkho bzhin du rma med par gyur cig ces smras ma thag tu rgyal po'i lus sngon bas kyang lhag par bzang por gyur te/ lha dang mi'i 'jig rten du bcas pa thams cad dga' mgu rangs nas/ ngo mtshar rmad du gyur to/ /de'i tshe de'i dus na/ rgyal</text></item>
<item><p>138a1</p><section>mdo sde</section><text>po shi bi ni da ltar sangs rgyas lags te/ bcom ldan 'das sngon 'das pa'i dus na yang / sems can mang po'i slad du/ sku tshe la ma gzigs na/ da bcom ldan 'das chos kyi rgya mtsho ni yongs su rdzogs/ chos kyi rgyal mtshan dag bsgrengs/ chos kyi rnga yang rab tu</text></item>
<item><p>138a2</p><section>mdo sde</section><text>brdungs/ chos kyi sgron ma yang rab tu gsal bar mdzad de/ phan pa dang bde ba'i don mdzad pa'i dus la bab na/ ci'i slad du chos kyang ma bstan par sems can thams cad yongs su btang ste/ mya ngan las 'da' bar dgongs/ de'i tshe na tshangs pa'i rgyal pos de bzhin gshegs</text></item>
<item><p>138a3</p><section>mdo sde</section><text>pa'i spyan sngar thal mo sbyar te/ de bzhin gshegs pas sngon gyi sku tshe la chos ci ltar btsal ba dang / sems can gyi slad du dbu stong tsam yang btang bar gyur to/ /zhes bstod cing bsngags pa byas so/ /de'i tshe bcom ldan 'das kyis tshangs pa'i rgyal pos gsol pa bzhin</text></item>
<item><p>138a4</p><section>mdo sde</section><text>du gnang bar mdzad nas/ yul bA rA Na sI na la mi 'jigs pa byin pa'i gnas su gshegs nas/ chos kyi 'khor lo bskor to/ /de ltar chos kyi 'khor lo bskor bas dkon mchog gsum yang 'jig rten na mngon sum du gyur to/ /de'i tshe de skad ces gsungs nas lha</text></item>
<item><p>138a5</p><section>mdo sde</section><text>dang / mi dang / klu dang / gnod sbyin dang / lha ma yin sde brgyad la pa thams cad mngon par dga' nas rjes su spyod do/ /dpe sna tshogs bstan pa'i le'u ste dang po'o// //'di skad bdag gis thos pa'i dus gcig na/ bcom ldan 'das mnyan du yod pa na</text></item>
<item><p>138a6</p><section>mdo sde</section><text>rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe bcom ldan 'das bsod snyoms kyi dus la bab nas/ sham thabs dang chos gos bgos nas lhung bzed bsnams te/ kun dga' bo dang bsod snyoms la gshegs so/ /de'i tshe na</text></item>
<item><p>138a7</p><section>mdo sde</section><text>grong khyer de na rgan mo zhig la bu rtag tu rku ba gnyis shig yod de/ nor bdag gis zin nas zhal che ba'i mdun du khrid de/ khrims dang sbyar nas bsad pa la thug nas/ rigs ngan skrag ste gsod pa'i gnas su khrid pa las/ bcom ldan 'das rgyang ma nas gshegs pa rgan mo ma</text></item>
<item><p>138b1</p><section>mdo sde</section><text>smad gsum gyis mthong nas/ sangs rgyas gshegs pa'i phyogs su phyag 'tshal nas/ lha'i nang na gtso bo thugs brtse bar dgongs te/ bdag gi bu 'gum pa la thug pa 'di'i skyabs mdzad du gsol zhes smras pa/ bcom ldan 'das kyis gsan nas/ de bzhin gshegs pa</text></item>
<item><p>138b2</p><section>mdo sde</section><text>thugs rje chen pos de dag la thugs brtse bar dgongs te/ de dag gi srog bskyab pa'i slad du bcom ldan 'das kyis kun dga' bo la bka' stsal te/ rgyal po la gsol ba 'debs su btang ba dang / rgyal pos kyang bcom ldan 'das kyi bka' bzhin du de dag btang ngo / /de</text></item>
<item><p>138b3</p><section>mdo sde</section><text>dag bcom ldan 'das kyi bka' drin dran zhing rab tu dga' ba skyes nas/ bcom ldan 'das gang na ba der song ste phyin pa dang / zhabs la spyi bos phyag 'tshal nas thal mo sbyar te bcom ldan 'das la 'di skad ces gsol to/ /bcom ldan 'das kyi bka' drin chen pos bdag</text></item>
<item><p>138b4</p><section>mdo sde</section><text>cag gi tshe srog lhag ma tsam zhig lus par gyur na/ lha'i gtso bo thugs brtse bar dgongs te/ bdag cag la chos rab tu 'byung bar ci gnang zhes gsol ba dang / bcom ldan 'das kyis legs par 'ongs so zhes bka' stsal pa na/ skra dang kha spu rang byi ste/ gos kyang ngur smrig tu</text></item>
<item><p>138b5</p><section>mdo sde</section><text>gyur to/ /de dag shin tu dang ba'i sems brtan par gyur nas/ bcom ldan 'das kyis ci rigs pa'i chos bstan nas rdul dang dri ma zad de/ dgra bcom par gyur to/ /de'i ma rgan mo de yang chos thos pas lan cig phyir mi ldog par gyur to/ /de'i tshe kun dga' bos de lta</text></item>
<item><p>138b6</p><section>mdo sde</section><text>bu'i dngos po ngo mtshar che ba dag mthong nas/ de bzhin gshegs pa'i yon tan de snyed cig mnga'o zhes bsngags te/ yang 'di snyam du rgan mo ma smad gsum po 'dis sngon legs pa ci zhig bgyis na/ da ltar bcom ldan 'das dang phrad de/ nyes pa chen po las kyang thar la/</text></item>
<item><p>138b7</p><section>mdo sde</section><text>mya ngan las 'das pa'i bde ba thob nas lus gcig gis phan pa dang / bde ba'i don thob pa legs so snyam du bsam pa dang / bcom ldan 'das kyis mkhyen nas kun dga' bo la 'di skad ces bka' stsal to/ /ma smad gsum po 'di ni ngas da ltar 'di 'ba' zhig gi dus su gsos</text></item>
<item><p>139a1</p><section>mdo sde</section><text>par ma zad kyi/ sngon 'das pa'i dus na yang nga'i bka' drin gyis gsos so/ /kun dga' bos gsol pa/ bcom ldan 'das sngon 'das pa'i dus na yang ma smad gsum po 'di dag ci ltar gsos pa bcom ldan 'das kyis bstan du gsol/</text></item>
<item><p>139a2</p><section>mdo sde</section><text>bcom ldan 'das kyis kun dga' bo la bka' stsal pa/ sngon 'das pa'i dus bskal pa grangs med pa'i pha rol na/ 'dzam bu'i gling 'di na rgyal po shing rta chen po zhes bya ba zhig yod de rgyal po des rgyal phran lnga stong snyed la dbang byed do/ /rgyal po de la sras gsum</text></item>
<item><p>139a3</p><section>mdo sde</section><text>mnga' ste/ rab ni sgra chen po zhes bya'o/ /'bring po ni lha chen po zhes bya'o/ /tha ni sems can chen po zhes bya ste/ sras tha de chung ngu nas byams pa dang snying rjer ldan te/ thams cad la bu gcig pa dang 'dra'o/ /de'i tshe rgyal po de blon po dang bcas/ btsun</text></item>
<item><p>139a4</p><section>mdo sde</section><text>mo dang sras su bcas te/ phyi rol tu 'chag cing dong ba las/ cung zad cig ngal bso ba'i bar du sras gsum po tshal gyi nang du song ba las/ stag mo zhig bu byung nas zhag du ma lon pa bkres shing skom pas nyen te/ phyir yang bu zos la thug pa zhig mthong nas/ rgyal</text></item>
<item><p>139a5</p><section>mdo sde</section><text>bu tha phu bo gnyis la smras pa/ stag mo 'di ni shin tu sdug bsngal gyis gzir te/ nyam chung la rid pas shi la thug pa 'di lta bu/ bu byung ma thag pa yang zos su 'dod do zhes smras pa dang / phu bo gnyis kyis khyod zer ba bden no zhes zer ro/ /nu bos yang phu bo</text></item>
<item><p>139a6</p><section>mdo sde</section><text>gnyis la smras pa/ stag mo 'dis zas su ci za zhes dris na/ phu bo gnyis kyis smras pa/ 'di bsad ma thag pa'i sha rlon pa dang / khrag dron mos de'i yid tshim par 'gyur ro zhes smras so/ /yang smras so/ /yang smras pa/ gang su yang rung ste de lta bu'i dngos pos 'di'i srog skyabs te/</text></item>
<item><p>139a7</p><section>mdo sde</section><text>mi nyams par byed nus pa yod dam/ phu bo gnyis kyis smras pa/ de ni shin tu yang dka' bas med do/ /de nas rgyal bu tha des yid la 'di snyam du bsams so/ /bdag yun ring po nas 'khor ba na 'khor zhing / lus srog grangs med pa zhig chud gsan te/</text></item>
<item><p>139b1</p><section>mdo sde</section><text>bar 'ga' ni 'dod chags kyi phyir/ bar 'ga' ni zhe sdang gi phyir/ bar 'ga' ni gti mug gi phyir/ lus btang yang chos kyi phyir bsod nams kyi zhing dang / lan 'ga' yang ma phrad pa'i lus 'di ci rung snyam bsams nas/ gsum kar 'grogs te song ba las/ ring por ma</text></item>
<item><p>139b2</p><section>mdo sde</section><text>phyin par phu bo gnyis la 'di skad ces smras so/ /mched gnyis sngar gshegs shig dang / bdag don zhig gnyer te/ slad bzhin par mchi'o/ /zhes smras so/ /lam de nyid du zhugs te stag mo'i tshang gang na yod par myur du song nas/ stag mo'i drung du nyal ba dang / stag</text></item>
<item><p>139b3</p><section>mdo sde</section><text>mo kha thams pas za ma nus so/ /de'i tshe rgyal bus shing gi tshal pa rnon pos lus la khrag phyung nas/ stag mo la bldag tu bcug pa dang / kha yang phyes nas lus kyi sha ma lus par zos so/ /phu bo gnyis kyis bltas na/ ring zhig tu ma 'ongs pas/ phyir rjes bzhin du</text></item>
<item><p>139b4</p><section>mdo sde</section><text>tshol du dong ba las sngar smras pa'i tshul brtags na gdon mi za bar stag mo ltogs pas bsad do bsams nas der phyin te bltas na/ nu bo tha stag gis zos te/ sha dang khrag gis kun tu bsgos nas/ rtsog rtsog pa ltar 'dug par mthong ngo / /lus sa la brdabs te</text></item>
<item><p>139b5</p><section>mdo sde</section><text>brgyal lo/ /ring zhig lon pa dang / dbugs phyir byung nas/ cho nges 'debs te sa la 'gre zhing khams par gyur to/ /de'i tshe na btsun mo yum mnal ba'i rmi lam na/ phug ron gsum zhig kun tu 'phur zhing rtse ba las/ nang gi chung ngu gcig khras khyer ba snyam rmis ma</text></item>
<item><p>139b6</p><section>mdo sde</section><text>thag tu sad nas/ skrag dngangs te rgyal po la bsnyad do/ /bdag gis gtam du thos na/ phug ron ni bu pho'i bla ste/ phug ron nang gi chung ngu khras khyer ba na/ bdag gi bu nang gi sdug pa la bkra mi shis nges kyis zhes de ma thag tu kun tu tshol ba btang ba las/ ring por ma lon</text></item>
<item><p>139b7</p><section>mdo sde</section><text>par rgyal bu gnyis ni 'ongs kyis/ bu nang gi sdug pa cang ma nyes sam ga re zhes dris na/ phu bo gnyis skad kyis brnangs te/ ring shig tu dbugs kyang ma phyin smra yang ma nus nas/ de'i 'og tu dbugs phyin pa dang / stag gis zos so zhes smras so/ /lha mo des de skad</text></item>
<item><p>140a1</p><section>mdo sde</section><text>smras pa thos nas khams te/ sa la 'gyel nas ring zhig lon pa dang / dbugs phyin te/ bu gnyis dang btsun mo dang / pho brang gi slas su bcas te myur bar rgyal bu gang du tshe 'phos pa'i gnas su song ngo / /de'i tshe stag mos rgyal bu'i sha ni zad par zos zin</text></item>
<item><p>140a2</p><section>mdo sde</section><text>gyis/ rus pa dang khrag 'ba' zhig gis sa la rtsog rtsog pa ltar 'dug pa mthong ngo / /btsun mos ni mgo nas bzung ngo / /rgyal pos ni lag pa nas bzung ste/ cho nges btab nas ngus pa dang / der yang khams nas ring zhig lon te/ phyir sangs so/ /rgyal bu</text></item>
<item><p>140a3</p><section>mdo sde</section><text>sems can chen po de der tshe 'phos nas/ dga' ldan lha'i gnas su skyes so/ /de ci'i phyir bdag ci spyad pas 'dir skyes snyam bsams te/ lha'i mig gis rgyud lnga kun tu bltas na/ bdag tshe 'phos pa'i rus bu tshal na 'dug pa la pha mas bskor te/ shin tu yid la</text></item>
<item><p>140a4</p><section>mdo sde</section><text>gcags pas/ mya ngan gyi zug rngus sdug bsngal zhing cho nges 'debs pa mthong nas/ lhas bsams pa/ bdag gi pha ma 'di ltar mi dga' ba'i rkyen gyis gal te na lus dang srog gi bar chad du 'gyur gyis/ de la spro ba bskyed cing gtam byar 'gro'o snyam bsams</text></item>
<item><p>140a5</p><section>mdo sde</section><text>nas/ nam mkha' las babs te steng gi nam mkha' las tshig snyan pa rnam pa sna tshogs kyis pha ma gnyis la spro ba bskyed do/ /pha ma gnyis kyis nam mkha' la bltas nas/ lha khyod su zhig lags pa bdag la smros shig ces smras pa dang / lhas smras pa/</text></item>
<item><p>140a6</p><section>mdo sde</section><text>bdag ni rgyal bu sems can chen po zhes bya ba yin te/ bdag gis lus stag mo ltogs pa bsnyod pas dga' ldan gyi lha'i gnas su skyes so/ /rgyal po chen po 'di ltar mkhyen par mdzod cig /ci tsam sred pa dang bcas pa'i chos ni mthar 'jig par 'ong ngo / /skye ba</text></item>
<item><p>140a7</p><section>mdo sde</section><text>yod na nges par 'jig go/ /sdig pa byas na sems can dmyal bar ltung ngo / /dge ba byas na mtho ris su skye ste/ skye ba dang 'jig pa kun la srid na/ ci'i slad du dga' ba 'ba' zhig gi phyir mya ngan gyi rgya mtshor ltung ba mi tshor ram/ dge ba'i chos la brtson 'grus mdzod</text></item>
<item><p>140b1</p><section>mdo sde</section><text>ces pa dang / de'i pha mas smras pa/ khyod ni snying rje chen pos stag mo bsnyod de thams cad la snying brtse ba yin na/ bdag cag btang ste/ tshe'i dus byas pas/ deng ni khyod dran pa'i phyir sha yang dum bu dum bur chad pa tsam du sdug bsngal gyis gdungs te/ snying rje chen po</text></item>
<item><p>140b2</p><section>mdo sde</section><text>spyod pa khyod 'di ltar bya ba'i rigs sam/ de nas yang lha des tshig snyan pa rnam pa sna tshogs kyi sgo nas bzhams te/ spro ba bskyed pas de'i pha ma yang spro ba cung zad skyes nas/ rin po che sna bdun gyi sgrom byas te/ rus bu de'i nang du bcug ste sbas pa'i steng du mchod rten byas so/ /</text></item>
<item><p>140b3</p><section>mdo sde</section><text>lha yang phyir gnas su song ngo / /rgyal po dang 'khor mang po rnams kyang phyir pho brang du song ngo / /bcom ldan 'das kyis kun dga' bo la bka' stsal pa/ khyod kyi yid la ci snyam du sems/ de'i tshe de'i dus na rgyal po shing rta chen po de su yin snyam du sems/ de ni da ltar</text></item>
<item><p>140b4</p><section>mdo sde</section><text>nga'i yab rgyal po zas gtsang ma yin no/ /de'i tshe de'i dus na rgyal po de'i btsun mo de ni da ltar nga'i yum sgyu ma lha mdzes yin no/ /de'i dus na sras rab sgra chen po de ni byams pa yin no/ /sras 'bring po lha chen po ni ba mi su tra yin no/ /de'i tshe de'i dus na rgyal bu tha</text></item>
<item><p>140b5</p><section>mdo sde</section><text>sems can chen po ni de gzhan du ma sems shig /da ltar nga yin no/ /de'i tshe de'i dus na stag phrug ni mi 'di gnyis yin te/ ngas sngon yang yun ring po nas bgegs las thar bar byas te srog bskyabs nas bde bar byas so/ /da mngon par sangs rgyas nas kyang bgegs</text></item>
<item><p>140b6</p><section>mdo sde</section><text>las thar bar mdzad nas/ 'khor ba'i sdug bsngal chen po las yongs su grol lo/ /de'i tshe na kun dga' bo dang / 'khor mang po thams cad bcom ldan 'das kyis gsungs pa la yi rangs te mngon par bstod do/ /sems can chen pos stag mo la lus byin pa'i le'u ste</text></item>
<item><p>140b7</p><section>mdo sde</section><text>gnyis pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe nam gyi cha stod la lha gnyis shig sangs rgyas gang na ba der 'ongs so/ /</text></item>
<item><p>141a1</p><section>mdo sde</section><text>lha de'i lus kyi 'od kyis rgyal bu rgyal byed kyi tshal gser gyi mdog ltar gcig tu snang bar byas so/ /de la bcom ldan 'das kyis ci rigs su dam pa'i chos bstan pas sems rnam par grol te/ gnyi gas byang chub kyi 'bras bu thob nas bcom ldan 'das kyi</text></item>
<item><p>141a2</p><section>mdo sde</section><text>zhabs la mgo bos phyag 'tshal te/ phyir yang lha'i gnas su dong ngo / /phyi de nyin nam nangs ma thag tu/ kun dga' bos bcom ldan 'das la 'di skad ces gsol to/ /mdang lha gnyis shig mchis te/ bcom ldan 'das la bsnyen bkur bgyis na/ de'i lus kyi</text></item>
<item><p>141a3</p><section>mdo sde</section><text>'od kyis kun tu snang zhing mdzes par bgyis pa 'di sngon las ci zhig bgyis pas de 'dra'i 'bras bu thob par gyur ces gsol pa dang / bcom ldan 'das kyis kun dga' bo la 'di skad ces bka' stsal to/ /sngon sangs rgyas 'od srung mya ngan las 'das nas dam pa'i chos 'jig</text></item>
<item><p>141a4</p><section>mdo sde</section><text>par nye ba na/ bram ze gnyis shig gis nyin zhag gcig pa'i tshul khrims brgyad mnos te/ de dag la gcig gis ni lhar skye bar shog cig ces smon lam btab bo/ /gcig gis ni rgyal por gyur cig ces smon lam btab nas/ phyir khyim du 'ong ngo / /de la gcig khyim</text></item>
<item><p>141a5</p><section>mdo sde</section><text>du 'ongs nas/ chung mas zan la bos nas khyos 'di skad ces smras so/ /bdag sangs rgyas kyi chos las phyi dro kha zas mi za'i khrims mnos pas mi 'dod do zhes pa dang / chung mas smras pa/ khyod ni kun tu rgyu yin te/ bdag cag gi chos kyi tshul khrims yod na/ ci'i phyir ston</text></item>
<item><p>141a6</p><section>mdo sde</section><text>pa gzhan gyi tshul khrims mnos/ gal te bdag dang lhan cig zan mi za na khyod ci skad smras pa bzhin du kun tu rgyu gzhan dag la bsnyad de/ khyod dang lhan cig tu 'du shing gtam zer du mi gnang bar skrod du gzhug go/ /de skad ces smras pa dang / khyos ma bzod de dngangs</text></item>
<item><p>141a7</p><section>mdo sde</section><text>skrag nas chung ma dang lhan cig tu dus ma yin par zan zos so/ /mi de gnyis tshe'i dbang thang ci tsam du thub pa bzhin du so so nas tshe'i dus byas so/ /rgyal por smon pa de ni tshul khrims bsrungs pas rgyal po'i rigs su skyes so/ /lhar skye bar smon pa de ni tshul khrims zhig</text></item>
<item><p>141b1</p><section>mdo sde</section><text>pas klu zhig tu skyes so/ /de'i tshe na rgyal por skyes pa de'i bza' shing gi ra ba bsrung ba zhig /nyin gcig bzhin du shing thog rnam pa sna tshogs skyel skyel ba las/ phyis dus gzhan zhig na/ chu mig cig gi nang nas ku shu kha dog dang dri bsung dang ldan pa zhig rnyed nas/ 'di</text></item>
<item><p>141b2</p><section>mdo sde</section><text>snyam du sems so/ /bdag shing thog skyel zhing phan tshun 'gro ba'i tshe/ rtag tu sgo bas bkag ste/ legs par 'gro mi ster gyis/ ku shu 'di sgo ba 'di la sbyin no snyam nas/ rgyal po'i chab sgo ba la sbyin no/ /chab sgo bas kyang shing thog de blangs nas/ 'di snyam du bsams</text></item>
<item><p>141b3</p><section>mdo sde</section><text>so/ /zhu zhing gsol ba la 'gro ba'i tshe/ rtag tu nyug rum gyis bkag nas/ nyams 'phags su 'gror med kyis/ ku shu 'di ni nyug rum de la sbyin snyam du bsams nas/ nyug rum la byin no/ /nyug rum gyis kyang blangs nas/ btsun mo la phul lo/ /btsun mos</text></item>
<item><p>141b4</p><section>mdo sde</section><text>thogs nas rgyal po la phul lo/ /rgyal pos ku shu de zos nas/ rab tu mngar zhing lhag par dri bsung dang ldan pa zhig nas/ btsun mo la ku shu 'di gang nas rnyed ces dris pa dang / btsun mos kyang ji ltar rnyed pa'i gtam zhib tu byas nas/ gcig nas gcig tu thug ste/</text></item>
<item><p>141b5</p><section>mdo sde</section><text>tha mar ra ba bsrung ba la thug nas/ rgyal pos ra ba bsrung ba bkug nas/ de la 'di skad ces bka' stsal to/ /nga'i bza' shing gi ra ba na shing thog 'di lta bu yod na/ ci'i phyir nga la mi 'bul bar gzhan dag la sbyin zhes bka' stsal pa dang / ra ba bsrung ba des thog ma ji ltar</text></item>
<item><p>141b6</p><section>mdo sde</section><text>rnyed pa zhib tu gsol to/ /de nas rgyal pos ra ba bsrung ba de la deng phyin cad ku shu 'di lta bu rtag tu phul cig ces bka' stsal pa dang / ra ba bsrung ba des 'di skad ces gsol to/ /ku shu 'di ni 'bras bu las skyes pa ma lags te/ chab mig cig gi nang nas rnyed pas slan cad ni</text></item>
<item><p>141b7</p><section>mdo sde</section><text>bdag gis mi rnyed de/ mi 'byor to zhes gsol pa dang / de la yang rgyal pos khyod kyis phyin cad ma rnyed na/ khyod kyi lus dum bur bcad do zhes bka' stsal pa dang / ra ba bsrung ba de phyir gnas su song nas mya ngan byed cing ngus pa dang / ngu ba'i sgra chen po de klu zhig gis</text></item>
<item><p>142a1</p><section>mdo sde</section><text>thos nas/ klu de mi zhig tu sprul nas de la 'di skad du khyod ci'i phyir mi dga' zhing ngu zhes dris so/ /ra ba bsrung ba des ci ltar gyur ba'i gtam klu la zhib tu smras pa dang / klu de mi snang bar gyur nas ring po ma lon par gser gyi gzhong ba cig gi nang shing tog bzang</text></item>
<item><p>142a2</p><section>mdo sde</section><text>pos bkang ste/ mi de la byin nas khyod kyis shing tog 'di khyer la rgyal po la phul la phrin du yang 'di skad gyis shig /rgyal po dang bdag tu bshes te/ sngon tshe snga ma la gnyi ga kun tu rgyu ba yin pa las nyin zhag gcig pa'i khrims brgyad mnos te/ so sor smon lam</text></item>
<item><p>142a3</p><section>mdo sde</section><text>btab pa las/ rgyal po ni tshul khrims bsrung bas rgyal por gyur te/ bdag ni tshul khrims nyams pas klur skyes kyi/ da yang khrims bsrung zhing lus 'di las thar bar dga'o/ /nyin zhag gcig pa'i khrims brgyad kyi cho ga bdag la stsal du gsol/ ci ste ma gnang na</text></item>
<item><p>142a4</p><section>mdo sde</section><text>rgyal po'i yul yang rgya mtshor bsgyur ro zhes 'phrin spring ngo / /de nas ra ba bsrung ba des shing tog khyer te/ rgyal po la phul nas/ klus spring pa'i 'phrin yang rgyal po la rdzogs par bsnyad pa dang / rgyal po de mi dga' bar gyur to/ /de ci'i phyir zhe na/ de'i tshe na 'jig rten</text></item>
<item><p>142a5</p><section>mdo sde</section><text>na sangs rgyas kyang mi bzhugs/ dam pa'i chos kyang nub nas nyin zhag gcig pa'i khrims brgyad kyi dpe yang mi rnyed do/ /don de ma bsgrubs na ni gnod pa mngon du byed kyis dogs pas/ rtog pa la zhugs te/ mi dga' bar sems shing 'dug pa las/ rgyal po des</text></item>
<item><p>142a6</p><section>mdo sde</section><text>blon po mchog gcig yod pa la 'di skad ces bka' stsal to/ /klu zhig nga la khrims brgyad kyi dpe slong gis/ mi snyed du mi gnang ngo zhes bka' stsal nas/ blon pos gsol pa/ 'jig rten na chos kyang ma mchis na bdag gis gang nas rnyed ces gsol pa dang / rgyal</text></item>
<item><p>142a7</p><section>mdo sde</section><text>po des blon po de la khyod kyis ma rnyed na bsad do zhes bka' stsal to/ /blon po de shin tu mi dga' bzhin du song nas khyim du phyin pa dang / blon po de la pha rgas 'khogs pa zhig yod do/ /phas bltas na sngon cad ni bdag gi bu 'dzum mul te mdangs dang bcas pas gtam zer na/</text></item>
<item><p>142b1</p><section>mdo sde</section><text>deng ci'i phyir sngon cad dang mi 'dra bar ngo 'dzum nag ste gtam zer ces byas pa dang / des ji ltar gyur pa pha la zhib tu gtam byas so/ /de'i phas smras pa/ bdag gi khyim na ka ba zhig las rtag par 'od 'byung ste/ de'i nang na ci yod ltos shig ces bsgo ba dang / ka ba phyung ste</text></item>
<item><p>142b2</p><section>mdo sde</section><text>gshags na de'i nang nas rten cing 'brel par 'byung ba bcu gnyis kyi mdo dang / nyin zhag gcig pa'i khrims brgyad kyi dpe byung nas/ blon po des rgyal po la phul lo/ /rgyal pos thob nas rab tu dga' mgu rangs te/ khrims brgyad kyi dpe gser gyi sgrom bur bcug nas klu</text></item>
<item><p>142b3</p><section>mdo sde</section><text>la bskur to/ /klu des thob nas shin tu dga' bas rgyal po de la rin po che yang mang du phul lo/ /nyin zhag gcig pa'i khrims brgyad bsrungs nas gzhan dag kyang bsrung bar bskul to/ /de nas de'i tshe 'phos nas lhar skyes so/ /rgyal po de yang de bzhin du/ khrims</text></item>
<item><p>142b4</p><section>mdo sde</section><text>bsrungs pas 'chi ba'i dus byas nas gnas lhan cig tu lhar skyes te/ de gnyis mdang nam gyi cha stod la nga'i spyan sngar 'ongs te/ ci rigs par chos bstan pas rgyun du zhugs pa'i 'bras bu thob nas/ ngan song gsum dang yongs su bral te/ lha dang mi'i longs</text></item>
<item><p>142b5</p><section>mdo sde</section><text>spyod myong zhing mthar mya ngan las 'das pa'i bar du thob par gyur to/ /bcom ldan 'das kyis de skad ces gsungs pa la 'khor mang po thams cad rjes su yi rangs nas mngon par dga'o/ /kun tu rgyus tshul khrims bsrungs pa'i le'u ste gsum pa'o// //</text></item>
<item><p>142b6</p><section>mdo sde</section><text>'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na khyim bdag cig la bu khye'u zhig btsas na/ khye'u de dbyibs legs shing blta na</text></item>
<item><p>142b7</p><section>mdo sde</section><text>sdug pa bzang ba zhig ste/ btsas nas ring po ma lon par smra yang shes so/ /khye'u des pha ma la bcom ldan 'das da ltar bzhugs sam zhes dris pa dang / da ltar bzhugs so zhes smras pa dang / 'o na btsun pa shA ri'i bu dang / kun dga' bo la sogs pa bzhugs sam zhes dris</text></item>
<item><p>143a1</p><section>mdo sde</section><text>pa dang / de yang bzhugs so zhes smras so/ /khye'u de'i pha mas bu btsas ma thag tu smra shes pa 'di ni mi ma yin no snyam nas/ ngo mtshar ba dang ya mtshan du gyur pas bcom ldan 'das la zhus so/ /bcom ldan 'das kyis kyang khyod kyi bu 'di mtshan dang ldan te/</text></item>
<item><p>143a2</p><section>mdo sde</section><text>the tsom ma byed cig ces bka' stsal pa dang / khye'u de'i pha ma rab tu dga' mgu rangs te phyir khyim du 'ongs so/ /de nas khye'u des pha ma la sangs rgyas dang dge slong gi dge 'dun rnams spyan drongs shig ces gsol pa dang / de'i pha mas sangs rgyas dang dge 'dun spyan drangs nas/</text></item>
<item><p>143a3</p><section>mdo sde</section><text>yo byad sbyar dgos te/ 'phral du 'byor pa yang ma yin no zhes bsgo ba dang bus smras pa/ khang pa'i nang phyag dar dang chag chag byos te/ gdan thing la/ gdan mthon po gsum zhig sgrigs te thing shig dang / zhal zas ro brgya dang ldan par yang rang 'ong ngo / /bdag gi tshe</text></item>
<item><p>143a4</p><section>mdo sde</section><text>snga ma'i pha ma yang da ltar yul bA rA Na sIr mchis kyi/ de yang bos shig ces smras so/ /de'i pha mas kyang bus smras pa bzhin du mi zhig glang po che la bskyon te/ de'i pha ma yang bos nas 'ongs so/ /gdan mthon po gsum bshams pa de gcig la ni sangs rgyas</text></item>
<item><p>143a5</p><section>mdo sde</section><text>bzhugs su gsol cig /gcig la ni tshe snga ma'i pha ma bzhugs cig /gcig la ni da ltar lus bskyed pa'i pha ma bzhugs shig skad pa dang / de nas sangs rgyas kyang dge slong gi 'khor dang bcas te gshegs nas/ gdan bting ba la rim bzhin du bzhugs te/</text></item>
<item><p>143a6</p><section>mdo sde</section><text>zhal zas bzang pos kyang thams cad khyed cing chog par gyur nas/ de la bcom ldan 'das kyis chos bstan nas/ khye'u de'i pha ma gnyis dang khyim gang gi mi chen po dang / chung ngu thams cad kyis kyang chos thos nas rab tu dga' ste/ kun gyis 'bras bu dang po thob par</text></item>
<item><p>143a7</p><section>mdo sde</section><text>gyur to/ /khye'u de yang phyis cher skyes nas rab tu byung ste/ brtson 'grus brtsams pas dgra bcom pa yang thob par gyur to/ /de nas bcom ldan 'das la kun dga' bos gsol pa/ dge slong 'dis sngon legs pa ci zhig bgyis na/ che zhing mtho ba'i rigs su skyes te</text></item>
<item><p>143b1</p><section>mdo sde</section><text>chung ngu nas smra yang 'tshal la/ rab tu byung nas kyang mngon par shes pa myur du thob par gyur/ bcom ldan 'das kyis kun dga' bo la bka' stsal pa/ mi 'di tshe snga ma la yul bA rA Na sI'i khyim bdag gi bu las khyim bdag tshe 'phos nas/ so chis zhig ste dbul phongs</text></item>
<item><p>143b2</p><section>mdo sde</section><text>par gyur to/ /sangs rgyas bcom ldan 'das 'jig rten na bzhugs pa dang 'phrad kyang / mchod pa bya ba'i longs spyod med pas/ de mi dga' nas rigs che zhing mtho ba tsam la gla za bar khas blangs nas/ lo gcig lon pa dang gser srang stong tsam rnyed do/ /de la</text></item>
<item><p>143b3</p><section>mdo sde</section><text>rigs che zhing mtho ba zhig gis khyod chung ma mi len nam zhes dris pa dang / nga mi 'dod do zhes smras so/ /des yang dris pa/ 'o na gser 'di ci zhig bya zhes dris pa dang / des sangs rgyas dang 'phags pa'i dge 'dun la bsod snyoms zhig gsol bar dgos so zhes smras</text></item>
<item><p>143b4</p><section>mdo sde</section><text>so/ /rigs che zhing mtho ba des smras pa/ khyod sangs rgyas dang 'phags pa'i dge 'dun spyan drang 'dod na/ kho bos gser sbyar te/ zhal zas la sogs pa'i g.yos kyang bshams kyis/ kho bo'i khyim du spyan drongs shig ces smras pa dang / dbul po des kyang de</text></item>
<item><p>143b5</p><section>mdo sde</section><text>bzhin du bya'o zhes smras pa dang / zhal zas bshams te/ sangs rgyas dang 'phags pa'i dge 'dun spyan drangs so/ /de'i rgyu de'i rkyen gyis tshe'i dus byas nas kyang khyim bdag de'i khyim du skyes te/ da yang sangs rgyas spyan drangs nas chos thos nas kyang byang chub thob par</text></item>
<item><p>143b6</p><section>mdo sde</section><text>gyur to/ /bcom ldan 'das kyis kun dga' bo la bka' stsal pa/ sngon gyi mi dbul po de ni khyim bdag gi khye'u dge slong 'di yin no/ /bcom ldan 'das kyis de skad ces gsungs pa la 'khor mang po thams cad rjes su yi rangs nas mngon par dga'o/ /lus btsongs nas</text></item>
<item><p>143b7</p><section>mdo sde</section><text>mchod pa byas pa'i le'u ste bzhi pa'o// //'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de nyid na tshong pa lnga brgya tsam zhig rgya mtshor rin po</text></item>
<item><p>144a1</p><section>mdo sde</section><text>che len du 'gro ba de dag gis 'di ltar bgros so/ /bdag cag gis mi'i nang na mkhas shing shes pa zhig ded dpon du bkri'o zhes bgros nas/ dge bsnyen khrims lnga pa zhig khrid de/ rgya mtshor zhugs so/ /rgya mtsho'i dbus su phyin pa dang / rgya mtsho'i lha de</text></item>
<item><p>144a2</p><section>mdo sde</section><text>srin po zhig tu sprul nas/ lus gzugs shin tu mi sdug cing / sngo la gnag pa/ mche ba gyen du byung ba/ mgo la me 'bar ba zhig drung du 'ongs nas gru 'di nga la byin cig ces smras te/ tshong pa la 'di skad ces dri'o/ /'jig rten na gang dag 'jigs su rung ba nga las</text></item>
<item><p>144a3</p><section>mdo sde</section><text>'da' ba yod dam zhes dris pa dang / dge bsnyen gyis smras pa/ khyod bas shin tu lhag par 'jigs pa yod do/ /rgya mtsho'i lhas smras pa/ de lta bu su zhig /dge bsnyen gyis smras pa/ 'jig rten na glen pa gti mug can/ mi dge ba'i las rnams bag med par byed pa</text></item>
<item><p>144a4</p><section>mdo sde</section><text>srog gcod pa dang / ma byin par len pa dang / 'dod pas log par g.yem pa dang / du smra ba dang / tshig 'khyal pa smra ba dang / phra ma dang / zhe gcod pa'i tshig smra ba dang / 'dod chags dang / zhe sdang che ba dang / ngan par lta ba dag tshe 'phos nas sems can dmyal</text></item>
<item><p>144a5</p><section>mdo sde</section><text>bar skye ste/ sdug bsngal rnam pa sna tshogs myong ba rnams sems can dmyal ba'i srung mas khrid de/ la la ni mtshon gyis dmyal zhing gtubs/ la la ni shing rtas phan tshun du drangs nas khams tshad du bcad/ la la ni gtun gyis brdungs/ la la ni rang thag gis btags/ la la ni</text></item>
<item><p>144a6</p><section>mdo sde</section><text>ral gri'i ri la 'dzegs/ la la ni mi'i shing rta dang zangs khol ba dang chab rom dang ngan skyugs kyi nang du bskol ba la sogs pa/ sdug bsngal shin tu mi bzad pa rnam pa sna tshogs de lta bu dag lo brgya stong gi bar du myong ba de ni/ khyod bas shin tu yang lhag par 'jigs su rung ngo</text></item>
<item><p>144a7</p><section>mdo sde</section><text>zhes smras pa dang / rgya mtsho'i lhas thos nas de ma thag tu mi snang bar gyur to/ /yang rgya mtsho'i nang du song ba las/ rgya mtsho'i lha de mi'i nang nas shin tu rid cing nyam thag pa rtsa dang rus pa tsam 'brel pa zhig tu sprul nas gru 'di nga la byin cig ces smra zhing de la 'di skad ces dri'o/ /</text></item>
<item><p>144b1</p><section>mdo sde</section><text>'jig rten na rid cing nyam thag pa nga las lhag pa yod dam zhes dris pa dang / dge bsnyen gyis smras pa/ khyod pas shin tu lhag par nyam thag cing rid pa yod do/ /rgya mtsho'i lhas smras pa/ de lta bu de su yin/ dge bsnyen gyis smras pa/ gang glen zhing gti mug can rang</text></item>
<item><p>144b2</p><section>mdo sde</section><text>bzhin gyis 'jungs zhing ser sna byed la/ 'dod pas phrag dog byed la sbyin pa mi shes pa dag tshe 'phos nas/ su skyes te/ lus ni ri bo tsam/ mgrin pa ni mo khab tsam du gyur te/ skra 'dzings pa gnag cing rid pa/ lo brgya stong gi bar du chu'i ming yang mi</text></item>
<item><p>144b3</p><section>mdo sde</section><text>thos pa de ni khyod bas kyang shin tu lhag par rid do zhes smras ma thag tu mi snang bar gyur to/ /de nas yang song song ba las rgya mtsho'i lha de mi'i nang nas gzugs byad shin tu bzang po zhig tu sprul nas/ gru 'di nga la byin cig ces smras te/ tshong pa dag la 'jig rten mi'i nang na nga</text></item>
<item><p>144b4</p><section>mdo sde</section><text>tsam du gzugs byad bzang la mdzes pa yod dam/ dge bsnyen gyis smras pa/ khyod bas brgya 'gyur stong 'gyur gyis lhag par bzang ba yod do/ /rgya mtsho'i lhas smras pa/ bdag bas lhag par bzang ba de su zhig /dge bsnyen gyis smras pa/ 'jig rten na</text></item>
<item><p>144b5</p><section>mdo sde</section><text>mkhas pa blo dang ldan pa/ dge ba bcu phun sum tshogs par spyod pa/ lus dang ngag dang yid kyi las yongs su dag pas/ dkon mchog gsum la shin tu dad pa/ ci 'byor pa des mchod pa byed pa'i blo can de ni/ tshe 'phos nas mtho ris kyi lhar skyes te/</text></item>
<item><p>144b6</p><section>mdo sde</section><text>gzugs byad legs par shin tu sdug pa shin tu mdzes pa/ de ni khyod bas brgya 'gyur stong 'gyur gyis lhag ste/ khyod dang de gnyis bskrun na/ spre'u zhar ma dang bkra shis ma bskrun pa dang 'dra'o/ /de nas rgya mtsho'i lhas chu snyim pa gang bcus nas dge bsnyen de la snyim</text></item>
<item><p>144b7</p><section>mdo sde</section><text>pa gang gi chu mang ngam/ rgya mtsho'i chu mang / zhes dris pa dang / dge bsnyen gyis snyim pa gang gi chu mang gi rgya mtsho'i chu ni mang ba ma yin no zhes smras so/ /rgya mtsho'i lhas smras pa/ khyed 'di skad du smras pa'i tshig de bden pa yin nam/ dge bsnyen gyis smras pa/ tshig</text></item>
<item><p>145a1</p><section>mdo sde</section><text>'di ni bden pa yin gyis pa ma yin no/ /bden par cir mngon/ smras pa rgya mtsho'i chu mang mod kyi/ gdon mi za bar skam pa'i dus yod do/ /bskal pa mes 'jig tu nye ba na nyi ma gnyis shar te chu mig dang lteng ka kun bskams so/ /nyi ma gsum</text></item>
<item><p>145a2</p><section>mdo sde</section><text>shar ba na/ chu bran thams cad bskams so/ /nyi ma bzhi shar ba na chu bo thams cad bskams so/ /nyi ma lnga shar ba na rgya mtsho chen po yang snga ma las 'grib bo/ /nyi ma drug shar ba na sum nyis 'grib bo/ /nyi ma bdun shar ba na rgya mtsho chen po yang bskams te/</text></item>
<item><p>145a3</p><section>mdo sde</section><text>ri rab lhun po yang rnyil rdo rje'i mtha' la thug pa'i bar du tshig cing 'bar bar 'gyur ro/ /gang zhig shin tu dad pa'i sems kyis chu snyim pa gang tsam sangs rgyas la mchod dam/ dge 'dun la phul lam/ pha ma la phul lam/ dbul phongs la byin nam/ gcan</text></item>
<item><p>145a4</p><section>mdo sde</section><text>gzan la byin na/ bsod nams 'di ni bskal pa du mar yang mi zad de/ de bas na rgya mtsho'i chu ni nyung gis/ snyim pa gang gi chu ni mang bar rig par bya'o/ /de nas rgya mtsho'i lha rab tu dga' ste/ des dge bsnyen de la rin po che mang du phul nas/ rin po che dam pa dag</text></item>
<item><p>145a5</p><section>mdo sde</section><text>sangs rgyas dang dge 'dun la yang bskur ro/ /dge bsnyen dang tshong pa rnams rin po ches chog par gyur nas/ phyir yang bde bar yul du phyin to/ /de'i tshe dge bsnyen de dang / tshong pa lnga brgya tsam sangs rgyas gang na ba der 'ongs nas bcom ldan 'das kyi zhabs la spyi bos</text></item>
<item><p>145a6</p><section>mdo sde</section><text>phyag 'tshal te/ so so nas rin po che thogs pa dang / rgya mtsho'i lhas bskur ba yang sangs rgyas dang dge 'dun la phul te/ de dag pus mo sa la btsugs nas thal mo sbyar te/ bcom ldan 'das la 'di skad ces gsol to/ /bdag kyang ston pa'i bstan pa la rab</text></item>
<item><p>145a7</p><section>mdo sde</section><text>tu 'byung ngo zhes smras pa dang / bcom ldan 'das kyis dge bsnyen dag legs par 'ongs so zhes bka' stsal pa dang / skra dang kha spu rang byi ste/ chos gos gyon pa'i dge slong du gyur to/ /de la bcom ldan 'das kyis ci rigs pa'i chos bstan cing phyis 'dod pa kun zad de/</text></item>
<item><p>145b1</p><section>mdo sde</section><text>dgra bcom par gyur to/ /'khor mang po de dag bcom ldan 'das kyis gsungs pa la yi rangs nas mngon par dga'o/ /rgya mtsho'i lhas dris pa'i le'u ste lnga pa'o// //bam po gnyis pa/ 'di skad bdag gis thos pa'i dus gcig na/ bcom ldan 'das bya</text></item>
<item><p>145b2</p><section>mdo sde</section><text>ka lan da ka gnas pa 'od ma'i tshal na bzhugs so/ /de'i tshe na yul de na blon po chen po shin tu phyug pa zhig la bu tsa med do/ /de'i tshe na chu klung gang gA'i 'gram na/ ma Ni b+ha dra zhes bya ba'i lha rten zhig yod de/ thams cad de la phyag 'tshal zhing mchod pa byed de/ blon po</text></item>
<item><p>145b3</p><section>mdo sde</section><text>chen po de yang lha rten de'i gan du song nas/ 'di skad ces gsol to/ /bdag la bu tsa med de/ lha khyod yon tan tshad med pa dang ldan pa zhes thos kyis/ 'gro ba kun la skyobs pa khyod gzhan gyi smon lam bskang bar nus na/ bdag kyang bskyab tu gsol lo/ /gal</text></item>
<item><p>145b4</p><section>mdo sde</section><text>te bdag la khyod kyis bu cig stsal na/ gser dang dngul gyis lha khyod kyi sku yang g.yogs shing / bzhugs pa'i rten yang spos dang byug pas byug go/ /ci ste mngon par rtags med na/ lha khyod kyi rten yang bshig la/ khyod kyi lus la mi gtsang ba dang bshang gcis kyang</text></item>
<item><p>145b5</p><section>mdo sde</section><text>bsku'o zhes smras pa dang / lha des thos nas 'di snyam du bsams so/ /blon po de ni phyug cing btsan la mthu che bas/ smad rigs tsam gyis 'di'i bur mi 'gyur te/ bdag mthu chung bas 'di'i smon lam bskang mi nus so/ /gal te smon pa bzhin du ma byas na gdon mi za</text></item>
<item><p>145b6</p><section>mdo sde</section><text>bar mi sdug par tho 'tshams so bsams nas/ rten bsrung ba'i lha des ma Ni b+ha dra la gsol pa dang / de yang de lta bu'i mthu med pas/ rnam thos kyi bu gang na ba der song nas/ rnam thos kyi bu la gsol to/ /rnam thos kyi bus kyang bdag gi mthu tsam gyis bu yod par mi</text></item>
<item><p>145b7</p><section>mdo sde</section><text>nus so snyam bsams nas/ rnam thos kyi bu de brgya byin gang na ba der song ste 'di skad ces gsol to/ /bdag gi blon po ma Ni b+ha dra zhes bgyi bas bdag la 'di skad ces mchi'o/ /rgyal po'i khab na blon po zhig bdag la bu slong ste/ smon pa bzhin du byas na ni mchod pa dang rim gro</text></item>
<item><p>146a1</p><section>mdo sde</section><text>yang byed do/ /smon pa bzhin du ma byas na rten yang bshig ste mi sdug par bya'o zhes dam bcas pas/ de ni dam bcas pa bzhin du gdon mi 'tshal bar bgyid na/ brgya byin lha'i dbang po khyod kyis de la bu zhig mchis par mdzad du gsol zhes gsol pa dang /</text></item>
<item><p>146a2</p><section>mdo sde</section><text>brgya byin gyis smras pa/ 'di ni shin tu yang dka' mod kyis/ da ltar rgyu zhig snang ngo / /de'i tshe na lha'i sras po zhig yon tan lnga dang bral nas tshe'i dus byed du nye ba zhig yod de/ de la 'di skad ces smras so/ /khyod ni tshe'i dus byed par nges pas/ dus byas na blon po de'i bur</text></item>
<item><p>146a3</p><section>mdo sde</section><text>skyes shig ces smras so/ /lha'i sras pos smras pa/ bdag ni rab tu 'byung zhing dam pa'i chos spyod par dad de/ gal te rigs che zhing mtho bar skyes na/ rab tu 'byung bar dka'o/ /rigs tha mal par gyur na sla'o zhes gsol pa dang / brgya byin gyis yang smras pa/ lha</text></item>
<item><p>146a4</p><section>mdo sde</section><text>khyod der skyes shig dang / rab tu 'byung bar dad na/ ngas kyang grogs bya'o zhes smras so/ /lha'i sras po de der tshe 'phos nas/ blon po de'i rigs su de'i btsun mo'i rum du skyes te/ phyis btsas na dbyibs legs shing blta na sdug pa bzang ba zhig btsas te/ mtshan</text></item>
<item><p>146a5</p><section>mdo sde</section><text>mkhan la bstan nas/ mtshan mkhan gyis kyang bltas te/ bu 'di thog ma gang nas rnyed ces dris nas/ chu klung gang gA'i lha las bslangs so/ /zhes byas pa dang / bu de'i ming yang gang gA dar zhes bya bar btags so/ /phyis tshad du phyin par skyes pa dang / des</text></item>
<item><p>146a6</p><section>mdo sde</section><text>pha ma la bdag ni rab tu byung bar gsol lo zhes smras so/ /de la pha mas smras pa/ kho bo ni 'di lta bur phyug cing btsan te/ longs spyod chen po dang ldan la/ bu ni khyod gcig pur zad de/ nga'i rigs bsab cing pha ma gso dgos kyi mi gnang ngo zhes bsgo ba dang /</text></item>
<item><p>146a7</p><section>mdo sde</section><text>khye'u des bsams pa bzhin du ma 'grub pas shin tu mi dga' ste/ 'di snyam du lus 'di med par byas la/ rigs tha mal pa cig tu skyes te/ rab tu 'byung bar gsol na/ 'di las sla yang srid snyam du bsams nas/ song ste phyi rol tu byung nas/ brag mthon po zhig la</text></item>
<item><p>146b1</p><section>mdo sde</section><text>mchongs so/ /brag la mchongs te sa la lhung na yang snad pa'am nyams pa med do/ /de nas chu chen po'i 'gram du song ste/ chur mchongs na yang chus g.yengs te mnyes par phyir byung ngo / /btsan dug zos na yang dug gis ma thub cing / gnod par ma gyur nas/</text></item>
<item><p>146b2</p><section>mdo sde</section><text>yang 'di snyam du bsams so/ /bdag gis rgyal po'i khrims dang 'gal ba zhig byas na/ rgyal pos bsad kyang srid snyam bsams nas/ rgyal po'i btsun mo dang slas rnams pho brang gi phyi rol du byung ste/ skyed mos tshal gyi rdzing bur khrus byed du dong nas/ de dag gis</text></item>
<item><p>146b3</p><section>mdo sde</section><text>gos dang rgyan bkrol te shing la bzhag go/ /de ltar gos dang rgyan shing la bzhag pa gang ga dar song bas mthong ba dang / skyed mos tshal du zhugs te/ btsun mo de dag gi gos dang rgyan pang pas btab nas/ sgor byung ba dang / sgo srung gis bzung ste/ rgyal po ma skyes dgra</text></item>
<item><p>146b4</p><section>mdo sde</section><text>la phul lo/ /rgyal pos de skad ces thos nas rab tu khros te/ mda' gzhu blangs nas rgyal po nyid lag dar te khye'u la 'phangs nas mda' 'phangs pa khye'u la ma song gi phyir yang rgyal po'i drung du lhung ngo / /lan gsum gyi bar du de ltar gyur nas/ rgyal po dngangs te/</text></item>
<item><p>146b5</p><section>mdo sde</section><text>gzhu yang bor nas khye'u la khyod lha'am klu'am/ sam/ gnod sbyin nam/ ci zhig zhes smras so/ /khye'us gsol pa/ bdag la gsol ba sna cig mchis/ de gnang na legs par smra zhes gsol pa dang / rgyal pos kyang de bzhin du bya'o zhes smras</text></item>
<item><p>146b6</p><section>mdo sde</section><text>so/ /khye'us gsol pa/ bdag ni lha yang ma lags klu yang ma lags te/ rgyal po'i khab kyi blon po'i bu lags so/ /bdag rab tu byung bar dad na/ bdag gi pha mas ma gnang na/ bdag gi lus 'di gzhan du skye bar bgyi ba'i slad du rang 'chi'o snyam nas/ brag</text></item>
<item><p>146b7</p><section>mdo sde</section><text>mthon po la mchongs/ chur yang mchongs/ btsan dug kyang 'tshal na 'gum du ma btub nas/ rgyal po'i khrims las 'gal ba zhig bgyis na 'gum par 'gyur snyam bsams te/ rgyal pos 'gum par bgyi ba pas kyang 'di ltar ma 'gum ste/ da 'di 'dra bar gyur na rgyal</text></item>
<item><p>147a1</p><section>mdo sde</section><text>pos thugs rje bar dgongs te/ bdag rab tu 'byung bar gnong shig ces gsol pa dang / rgyal pos kyang khyod rab tu byung bar gnang ngo zhes bka' stsal nas/ khye'u de khrid de bcom ldan 'das kyi spyan sngar lhags nas/ ci ltar gyur ba bcom ldan 'das la zhib tu</text></item>
<item><p>147a2</p><section>mdo sde</section><text>gsol to/ /de nas bcom ldan 'das kyis kyang rab tu 'byung bar gnang nas lus la chos gos gyon cig ces pa dang dge slong du gyur to/ /bcom ldan 'das kyis ci rigs par chos bstan nas/ sems rnam par grol te dgra bcom par gyur nas/ rig pa gsum dang / mngon</text></item>
<item><p>147a3</p><section>mdo sde</section><text>par shes pa drug dang / rnam par thar pa brgyad dang ldan par gyur to/ /de nas rgyal po ma skyes dgras bcom ldan 'das la 'di skad ces gsol to/ /bcom ldan 'das khye'u gzhon nu 'dis sngon dge ba'i rtsa ba ci zhig bsgrub na/ brag la mchongs kyang ma gum la chab tu mchongs</text></item>
<item><p>147a4</p><section>mdo sde</section><text>kyang gnod par ma gyur/ btsan dug 'tshal kyang ma gum/ mda' 'phangs kyang smas par ma gyur to/ /bcom ldan 'das dang mjal nas 'khor ba'i mtha' las grol bar gyur ces gsol ba dang / bcom ldan 'das kyis rgyal po la 'di skad ces bka' stsal to/ /sngon</text></item>
<item><p>147a5</p><section>mdo sde</section><text>'das pa'i dus bskal pa grangs med pa 'das pa na/ yul bA rA Na sI zhes bya ba na/ rgyal po tshangs pas byin zhes bya ba zhig yod de/ rgyal po de'i btsun mo dang pho brang gi slas su bcas nas/ skyed mos tshal du rol du gshegs so/ /skyed mos tshal de na pho brang gi slas dag</text></item>
<item><p>147a6</p><section>mdo sde</section><text>gis glu blangs pa dang / ra ba'i phyi rol du mi zhig gis skad chen pos ram bu bteg pa rgyal pos thos so/ /rgyal pos de thos nas khros te mi de zung la sod cig ces bka' stsal to/ /de'i tshe blon po zhig phyi rol nas nang du 'ongs pa las/ mi btson du bzung ba mthong ba dang /</text></item>
<item><p>147a7</p><section>mdo sde</section><text>g.yog 'khor rnams la 'dis ci nyes te bzung zhes dris na/ de dag gis ci'i phyir bzung ba'i gtam zhib tu smras pa dang / blon po des de dag la re zhig ma bsad par sdod cig kho bos rgyal po la gsol zhes smras nas pho brang gi nang du song ste/ rgyal po la 'di skad ces gsol to/ /</text></item>
<item><p>147b1</p><section>mdo sde</section><text>'gum du khrid pa'i mi des 'gum la thug pa'i las ma bgyis so/ /glu blangs pa'am ram bu bteg pa ni gzugs su mi snang bas/ mi rigs pa'i glo ba rings pa dang / btsun mo la ngan du bgyi ba ma lags kyis/ de'i srog la thugs brtse bar dgongs te btang bar rigs so zhes</text></item>
<item><p>147b2</p><section>mdo sde</section><text>gsol pa dang / rgyal pos kyang ma bsad par thong shig ces bka' stsal pa dang / mi de yang blon po'i g.yog byed pa la zhugs te/ phyis lo mang zhig lon pa dang / 'di snyam du sems so/ /'dod chags kyis smas pa ni ral gri bas rno ste/ bdag 'di ltar nyam thag pa yang</text></item>
<item><p>147b3</p><section>mdo sde</section><text>'dod chags kyi phyir ro snyam bsams nas/ blon po de la bdag rab tu 'byung zhing thar pa'i lam bsgom du ci gnang zhes gsol nas/ blon po des kyang khyod thar pa'i lam bsgom na bdag kyang bgegs mi byed kyis/ khyod thar bar gyur nas yang phyir bdag dang phrad par shog shig</text></item>
<item><p>147b4</p><section>mdo sde</section><text>ces bsgo'o/ /de nas mi de yang dben par song nas don dam pa yid la byas te/ brtson 'grus brtsams pas rang sangs rgyas su gyur nas/ phyir yang grong khyer du song ste/ blon po chen po gang na ba der 'ongs so/ /blon po chen po de rab tu dga' nas bsod snyoms dang /</text></item>
<item><p>147b5</p><section>mdo sde</section><text>'tsho ba'i yo byad rnam pa bzhi mi brel bar phul lo/ /de nas rang sangs rgyas de steng gi nam mkha' la 'phags nas/ sku la chu 'bab pa dang / me byung ba dang / 'od zer cher gtong ba la sogs te/ cho 'phrul rnam pa brgyad bstan to/ /blon po chen po des de lta bu dag</text></item>
<item><p>147b6</p><section>mdo sde</section><text>mthong nas tshad med pa'i spro ba skyes pas 'di skad du dam bcas so/ /mi 'di bdag gi drin gyis 'tsho bar gyur gyis/ bdag gar skyes kyang btsan cing phyug pa dang / tshe ring ba dang / gzhan pas brgya 'gyur stong 'gyur du shin tu 'phags shing / ye shes dang bsod nams kyang</text></item>
<item><p>147b7</p><section>mdo sde</section><text>'di dang mnyam par gyur cig ces smon lam btab bo/ /bcom ldan 'das kyis rgyal po la bka' stsal pa/ de'i tshe de'i dus na blon po des mi cig srog bskyabs te/ 'bras bu thob par byas pa de ni 'di yin no/ /de'i rgyu de'i rkyen gyis gang nas gang du skyes kyang srog gi bar</text></item>
<item><p>148a1</p><section>mdo sde</section><text>chad du ma gyur te/ da nga dang 'phrad nas 'bras bu mchog thob par gyur to/ /bcom ldan 'das kyis gsungs pa la 'khor mang po thams cad yi rangs nas mngon par dga'o lha'i bu gang gA dar zhes bya ba'i le'u ste drug pa'o// //'di skad bdag gis thos</text></item>
<item><p>148a2</p><section>mdo sde</section><text>pa'i dus gcig na/ bcom ldan 'das mnyan du yod pa na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na rgyal po gsal rgyal gyi btsun mo chen po 'bar li zhes bya ba la bu mo zhig btsas nas/ bu mo de'i ming ni rdo rje</text></item>
<item><p>148a3</p><section>mdo sde</section><text>zhes bya ba btags so/ /bzhin rab tu mi sdug pa/ lus kyi sha shin tu rtsub pa stag lpags ltar sra ba/ skra yang rta rngog ltar bshor ba zhig ste/ rgyal pos kyang bu mo de mi sdug pas mi dga' nas pho brang gi nang du sus kyang ma mthong ba'i gnas zhig tu bskyed do/ /</text></item>
<item><p>148a4</p><section>mdo sde</section><text>bu mo de de ltar bzhin du mi sdug kyang / btsun mo chen po la btsas pas mi sdug bzhin du sus kyang mi mthong bar bskyed de/ phyis cher skyes nas bag mar btang ran pa dang / rgyal po rab tu mi dga' nas/ blon po la 'di skad ces bka' stsal to/ /thog ma cho</text></item>
<item><p>148a5</p><section>mdo sde</section><text>rigs mtho bas rje'u rigs su gtogs pa las da 'khyams te/ nor dang longs spyod mi bdog pa cig tshol la khrid de shog ces bsgo'o/ /de nas blon po des kyang cho rigs kyis mtho zhing rje'u rigs kyi bu las 'khyams nas dbul phongs pa zhig rnyed de/ rgyal po la phul</text></item>
<item><p>148a6</p><section>mdo sde</section><text>lo/ /rgyal pos kyang de dang mi med par dben pa'i gnas zhig tu gsang ste/ nga la bu mo byad bzhin mi sdug pa zhig yod de/ bag mar btang ran na/ gnyen zla ma rnyed kyis cho rigs che zhing mtho ba khyod dbul zhing ci yang med mod kyi/ khyod kyi chung mar sbyin gyi long shig</text></item>
<item><p>148a7</p><section>mdo sde</section><text>ces bka' stsal pa dang / de nas khye'u des pus mo sa la btsugs nas rgyal po'i bka' bzhin du bgyi'o/ /rgyal po chen pos bdag la khyi mo zhig stsal na yang blang bar 'tshal na/ rgyal po'i sku gdung la gtogs pa sras mo stsal na lta ci smos te/ bka' bzhin du blang bar</text></item>
<item><p>148b1</p><section>mdo sde</section><text>'tshal lo zhes gsol to/ /rgyal pos kyang sras mo de dbul po'i chung mar byin te/ de'i gnas khang la sogs pa byas nas/ sgo rim pa bdun du byas te/ dmag pa la 'di skad ces bsgo'o/ /khyod gang du 'gro ba'i tshe/ khyod nyid kyis sgo chod la lde mig kyang khyer cig /</text></item>
<item><p>148b2</p><section>mdo sde</section><text>nga'i bu mo rab tu mi sdug pa 'di ni ci nas kyang phyi mi gzhan gyis mi mthong bar sgo rab tu sdoms shig ces bsgo nas/ nor dang longs spyod la sogs pa yo byad thams cad ci dgos pa chog par byin te/ blon por bcug go/ /de nor bu rin po che dang longs spyod mang po dang ldan</text></item>
<item><p>148b3</p><section>mdo sde</section><text>par gyur pas/ dus phyi ma zhig na rigs che zhing mtho ba gzhan dang ston mo bya bar thams te/ ston mo la khyo shug dang / bu tsha yang 'dus te rtse bar byas pa las/ gzhan kun ni chung ma dang 'grogs te 'ongs na blon po de 'ba' zhig gi chung ma ma 'ongs pas grogs po dag the</text></item>
<item><p>148b4</p><section>mdo sde</section><text>tsom du gyur te/ yang na ni mi 'di'i chung ma mnga' byad shin tu mdzes shing bzang mo zhig go/ /yang na ni shin tu mi sdug cing gzhan gyis mthong du mi rung ba zhig yin pas/ khrid de ma 'ongs so snyam nas the tsom za bas/ de dag de'i chung ma blta bar bgros nas/ yid 'thun par</text></item>
<item><p>148b5</p><section>mdo sde</section><text>gsang ste/ mi 'di chang gis ra ro bar byas te mi dran pa'i 'og tu lde mig brkus te/ mi lnga tsam zhig de'i chung mar blta bar btang ngo zhes bgros so/ /de'i tshe na mi de'i chung mas sngon bdag gis sdig pa ci bgyis na khyim thab sdang ste/ 'di 'dra'i mun khung du bcug nas nyi ma dang zla ba tsam</text></item>
<item><p>148b6</p><section>mdo sde</section><text>yang bltar med de/ mi gzhan yang mi mthong snyam ste/ shin tu mi dga' nas yang 'di snyam du bsams so/ /sangs rgyas bcom ldan 'das 'jig rten na bzhugs te/ sems can gang sdug bsngal gyis gdungs pa dag gi mgon dang skyabs mdzad de thar bar mdzad do zhe na/</text></item>
<item><p>148b7</p><section>mdo sde</section><text>bcom ldan 'das la bdag rgyang ma nas phyag 'tshal lo/ /thugs brtse bar dgongs te/ bdag gi mdun du mngon sum du gshegs shing / bdag la cung zad cig zhal ston par gyur kyang ci ma rung snyam bsams so/ /bu mo de'i bsam pa shin tu dag cing mos par mkhyen nas</text></item>
<item><p>149a1</p><section>mdo sde</section><text>bcom ldan 'das de'i khyim du gshegs te/ bu mo de'i mdun du sngon gyi las kyis dbu mthon mthing gis mtshan pa mngon par bstan pa bu mo des mthong bar mdzad do/ /bu mo des bcom ldan 'das kyi dbu mthon mthing mthong nas/ lhag par yang dga' zhing mgu rangs</text></item>
<item><p>149a2</p><section>mdo sde</section><text>te/ bsam pa shin tu dag par gyur to/ /bsam pa shin tu dag pas bu mo de'i skra yang shin tu 'jam zhing mthon mthing gi kha dog tu gyur to/ /bcom ldan 'das kyis yang zhal mngon sum du bstan pa bu mo des mthong nas/ mthong ma thag tu dga' mgu rangs pas bu mo de bzhin</text></item>
<item><p>149a3</p><section>mdo sde</section><text>yang bzang zhing mdzes par gyur te/ mi sdug pa dang rtsub pa yang med par gyur to/ /bcom ldan 'das kyis sku sta zur yan cad mngon par bstan te/ gser gyi mdog lta bu'i 'od lham mer snang bar mdzad pa bu mo des mthong nas/ sangs rgyas la lhag par dga' zhing dga'</text></item>
<item><p>149a4</p><section>mdo sde</section><text>mgu rangs par gyur to/ /de ltar dga' mgu rangs pas mi sdug pa thams cad med par gyur te/ shin tu mdzes shing sdug pa ni lha'i bu mo ltar 'jig rten na dpe zla med par gyur to/ /bcom ldan 'das kyis bu mo de la thugs brtse ba'i phyir/ sku rdzogs par bstan pas/</text></item>
<item><p>149a5</p><section>mdo sde</section><text>bu mo de mig mi 'dzums par blta zhing sngar bas kyang lhag par dga' mgu rangs nas/ lus kyi mtshan thams cad 'jig rten na dpe zla med par shin tu bzang zhing / mi sdug pa'i bag chags kyi lhag ma cung zad tsam yang ma lus so/ /bcom ldan 'das kyis ci rigs su chos bstan</text></item>
<item><p>149a6</p><section>mdo sde</section><text>nas/ sdig pa kun zad de/ rgyun du zhugs pa'i 'bras bu thob par gyur nas/ bcom ldan 'das kyang slar gshegs so/ /de nas de ma thag tu mi lnga pos kyang sgo phyes te/ nang du lhags na de'i chung ma rab tu mdzes shing bzang ba zla med par mthong nas/ gcig la gcig</text></item>
<item><p>149a7</p><section>mdo sde</section><text>'di skad du mi 'di'i chung ma ni shin tu bzang zhing mdzes pas mi khrid do zhes smras te/ de dag gis de'i chung ma mthong nas phyir yang sgo bcad de/ de dag gang na 'dug par 'ongs nas/ mi des ma tshor bar lde mig kyang phyir lus la btags so/ /mi de ra ro ba las sangs nas kun</text></item>
<item><p>149b1</p><section>mdo sde</section><text>gyis te phyir khyim du 'ongs pa dang / bdag gi chung ma mnga' byad shin tu bzang zhing mdzes te/ mi'i nang nas shin tu dkon par gyur pa mthong nas rab tu dga' ste/ chung ma la khyod su yin zhes smras pa dang / chung mas kyang bdag na khyed kyi chung ma'o zhes smras so/ /khyos smras pa/</text></item>
<item><p>149b2</p><section>mdo sde</section><text>khyod ni rab tu yang mi sdug pa zhig na/ ci'i phyir 'di ltar bzang zhing mdzes par gyur ces dris pa dang / chung mas smras pa/ bdag gis sangs rgyas mthong bas lus 'di ltar gyur to zhes gtam zhib tu smras so/ /chung mas yang smras pa/ bdag gi yid la da ni bdag</text></item>
<item><p>149b3</p><section>mdo sde</section><text>yab rgyal po dang 'phrad 'dod kyis/ rgyal po la bdag 'di skad mchi'o zhes gsol cig /khyos kyang rgyal po la de bzhin du gsol pa dang / rgyal pos dmag pa la de skad ma zer bar myur du song la phyir 'byung du mi gnang bar sdoms shig ces bka' stsal to/ /dmag</text></item>
<item><p>149b4</p><section>mdo sde</section><text>pas yang gsol pa/ rgyal po'i sras mo ni bcom ldan 'das kyi thugs rje'i byin rlabs kyis lha mo dang 'dra bar bzang zhing mdzes mar gyur to/ /rgyal pos dmag pa la bka' stsal pa/ khyod bden pa de ltar gyur na/ myur du khrid de shog cig ces bsgo nas/ shing rta</text></item>
<item><p>149b5</p><section>mdo sde</section><text>brgyan te sras mo pho brang gi nang du bsu'o/ /rgyal pos bu mo de de ltar bzang zhing mdzes par gyur pa mthong nas rab tu dga' mgu rangs te/ rgyal po dang / btsun mo dang / dmag pa dang / bu mor bcas te/ bcom ldan 'das gang na ba der phyin pa dang / sangs rgyas la phyag</text></item>
<item><p>149b6</p><section>mdo sde</section><text>'tshal te phyogs gcig tu 'khod do/ /de nas rgyal po gsal rgyal gyis pus mo g.yas pa'i lha nga sa la btsugs nas/ bcom ldan 'das la 'di skad ces gsol to/ /bu mo 'dis sngon bsod nams ci zhig bgyis na/ rigs che zhing mtho la longs spyod mang po nor dbyig</text></item>
<item><p>149b7</p><section>mdo sde</section><text>dang ldan pa'i rigs su skyes la/ sdig pa'i las ci bgyis na/ byad gzugs shin tu mi sdug cing pags pa dang skra yang dud 'gro'i lta bur gyur ces gsol pa dang / de la bcom ldan 'das kyis bka' stsal pa/ rgyal po chen po'i sras mo mnga' byad bzang zhing mdzes pa</text></item>
<item><p>150a1</p><section>mdo sde</section><text>dang / mi sdug pa la tshe rabs snga ma la bsod nams dang / sdig pa'i las byas pa las gyur to/ /sngon 'das pa'i dus yun ring po na/ yul bA rA Na sI zhes bya ba de'i yul mi khyim bdag rab tu phyug pa nor da byig tshad med pa dang ldan pa zhig byung ste/ khyim a ro/ khong khro 'dra langs gi med la/</text></item>
<item><p>150a2</p><section>mdo sde</section><text>bdag des/ khyim na ci bdog pa thams cad rang sangs rgyas cig la mchod cing 'bul lo/ /rang sangs rgyas de'i sku shin tu rtsub la ngan pa mi sdug pa skems pa zhig ste/ khyim bdag de la bu mo chung ngu zhig yod pa des/ nyin gcig bzhin du rang sangs rgyas de gshegs</text></item>
<item><p>150a3</p><section>mdo sde</section><text>pa mthong ba dang / bu mo des kha na ma tho ba'i sems skyes te/ brnyas smad de/ 'di skad du byad bzhin mi sdug la lus kyi pags pa rtsub pa 'di re mi sdug ces kha na ma tho ba byas so/ /rang sangs rgyas de rtag tu de'i khyim du gshegs shing mchod pa bzhes nas yun ring po</text></item>
<item><p>150a4</p><section>mdo sde</section><text>zhig lon pa dang / mya ngan las 'da' bar bsams te/ yon bdag de'i phyir steng gi nam mkha' la 'phags nas sku la me 'bar ba dang / chu 'bab pa dang / shar phyogs nas mi snang bar gyur nas nub phyogs su 'byung ba dang / nub phyogs nas mi snang nas shar</text></item>
<item><p>150a5</p><section>mdo sde</section><text>phyogs su 'byung ba dang / lho phyogs nas mi snang nas byang phyogs su 'byung ba dang / byang phyogs nas mi snang nas lho phyogs su 'byung ba dang / nam mkha' stong pa la nyal ba dang 'dug pa la sogs pa'i cho 'phrul rnam pa sna tshogs bstan te/ khyim de'i mi thams cad kyis cho</text></item>
<item><p>150a6</p><section>mdo sde</section><text>'phrul de dag mthong bar byas nas/ nam mkha' las babs te/ de'i khyim du gshegs so/ /khyim bdag de yang lhag par dga' mgu rangs par gyur to/ /bu mo de yang shin tu 'gyod pa skyes nas/ rang sangs rgyas de la 'di skad du/ bdag gis sngar kha na ma tho ba'i</text></item>
<item><p>150a7</p><section>mdo sde</section><text>nyes pa yang dang yang bgyis pa de dag bdag gis dngos sdig tu mi 'gyur bar 'gyod tshangs gsol nas/ rang sangs rgyas des kyang 'gyod tshangs byed par gnang ngo / /bcom ldan 'das kyis bka' stsal pa/ rgyal po chen po de'i tshe de'i dus na/ bu mo de ni da ltar rgyal po'i bu mo</text></item>
<item><p>150b1</p><section>mdo sde</section><text>'di yin te/ de'i tshe mi dge ba'i sems kyis/ 'phags pa rang sangs rgyas la smad pa'i ngag gi nyes pas/ de phyin cad rtag tu mi sdug pa'i lus myong bar gyur to/ /phyis cho 'phrul mthong nas/ 'gyod pas ni phyis mnga' byad shin tu bzang ba dang / blo dang ldan par gyur</text></item>
<item><p>150b2</p><section>mdo sde</section><text>to/ /rang sangs rgyas la mchod pa byas pas/ gang nas gang du skyes kyang rigs che zhing longs spyod 'byor pa dang / mthar yang rnam par grol bar gyur to/ /de bas na rgyal po chen po ji tsam du sems can gyi rigs su gtogs pa thams cad ni lus dang ngag gi nyes pa shin</text></item>
<item><p>150b3</p><section>mdo sde</section><text>tu bsrung zhing / gzhan la brnyas pa dang smad par mi bya'o/ /de'i tshe na rgyal po gsal rgyal 'khor dang bcas pa dang / 'khor mang po thams cad bcom ldan 'das kyis rnam par smin pa'i 'bras bu bstan pa thos nas/ bsam pa shin tu rnam par dag pa'i dad pa dang ldan</text></item>
<item><p>150b4</p><section>mdo sde</section><text>par gyur to/ /de ltar bsam pa shin tu rnam par dag pas/ la la ni 'bras bu dang po nas 'bras bu bzhi pa'i bar du thob par gyur to/ /la la ni bla na med pa'i byang chub tu sems bskyed do/ /la la ni phyir mi ldog pa'i sa la gnas par gyur te/ 'khor de dag thams cad</text></item>
<item><p>150b5</p><section>mdo sde</section><text>bcom ldan 'das kyis gsungs pa la rjes su yi rangs nas mngon par dga'o/ /rgyal po gsal rgyal gyi bu mo rdo rje'i le'u ste bdun pa'o// //'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin</text></item>
<item><p>150b6</p><section>mdo sde</section><text>gyi kun dga' ra ba na/ dge slong gi dge 'dun brgya phrag phyed dang bcu gsum dang thabs cig tu bzhugs so/ /de'i tshe grong khyer de na khyim bdag cig gi chung ma la bu zhig btsas te/ ming yang gser dbyig ces btags nas/ byad gzugs legs pa/ bzang zhing shin tu mdzes</text></item>
<item><p>150b7</p><section>mdo sde</section><text>pa 'jig rten na zla med pa/ khye'u de sngon gyi las kyis lag pa gnyis khu tshur bcang nas byung ngo / /khye'u de'i pha ma yang shin tu ya mtshan du gyur te/ bkra shis so snyam nas khye'u de'i khu tshur gnyis phyes te bltas na/ khye'u'i lag mthil nas gser gyi dong tse re re yod de/</text></item>
<item><p>151a1</p><section>mdo sde</section><text>pha ma gnyis rab tu dga' ste/ gser gyi dong tse gnyi ga blangs te/ blangs pa'i shul du da rung yang yod par gyur nas yang nas yang blangs so/ /de bzhin du pha ma gnyis kyis gser gyi dong tse lag mthil nas blangs pas bang mdzod gang yang bu'i lag nas dong tse</text></item>
<item><p>151a2</p><section>mdo sde</section><text>zad par ma gyur to/ /khye'u de phyis cher skyes nas pha ma la bdag rab tu 'byung ngo zhes gsol pa dang / pha mas kyang yid bzhin du gnang ngo zhes smras so/ /de nas khye'u gser dbyig /bcom ldan 'das gang na ba der song ste/ zhabs la spyi bos phyag 'tshal nas/ sangs</text></item>
<item><p>151a3</p><section>mdo sde</section><text>rgyas la 'di skad ces gsol to/ /bcom ldan 'das bdag la thugs brtse ba'i slad du/ ston pas bdag la rab tu 'byung bar ci gnang zhes gsol pa dang / bcom ldan 'das kyis khye'u gser dbyig khyod rab tu 'byung bar gnang ngo zhes bka' stsal to/ /de ltar sangs</text></item>
<item><p>151a4</p><section>mdo sde</section><text>rgyas kyis gnang nas khye'u gser dbyig skra dang kha spu bregs te/ chos gos gyon nas dge sbyong du gyur to/ /phyis lo grangs tshang ste/ bsnyen par rdzogs ran nas dge 'dun la dad pa gsol te/ bsnyen par rdzogs par gsol to/ /bsnyen par rdzogs pa'i dge 'dun la</text></item>
<item><p>151a5</p><section>mdo sde</section><text>rim gyis phyag 'tshal te/ mthar gyis phyag 'tshal ba na/ lag pa gnyis sa la gar reg par gser gyi dong tse re re yod de/ de bzhin du mthar gyis phyag 'tshal ba thams cad du gser gyi dong tse yod par gyur to/ /bsnyen par rdzogs nas brtson 'grus bsgoms pas dgra</text></item>
<item><p>151a6</p><section>mdo sde</section><text>bcom par gyur to/ /kun dga' bos bcom ldan 'das la gsol pa/ bcom ldan 'das dge slong gser dbyig 'di sngon bsod nams ci zhig bgyis na/ thog ma btsas nas da tsam gyi bar du gser gyi dong tse thogs pa/ bcom ldan 'das kyis bstan du gsol/</text></item>
<item><p>151a7</p><section>mdo sde</section><text>bcom ldan 'das kyis kun dga' bo la bka' stsal pa/ rtag par nyon la shin tu yid la zung shig dang khyod la bstan par bya'o zhes bka' stsal pa dang / kun dga' bos de bzhin du thos par 'tshal lo zhes gsol to/ /bcom ldan 'das kyis bka' stsal pa/ sngon</text></item>
<item><p>151b1</p><section>mdo sde</section><text>'das pa'i dus na bskal pa dgu bcu rtsa gcig gi pha rol tu sangs rgyas gser thub ces bya ba 'jig rten du gshegs te/ dam pa'i chos kyis sems can gyi don byed pa ni brjod cing dpag tu med do/ /sangs rgyas de dge 'dun dang bcas nas yul rgyu zhing gshegs pa</text></item>
<item><p>151b2</p><section>mdo sde</section><text>las/ khyim bdag rigs che zhing mtho ba 'byor pa dang / longs spyod dang ldan pa rnams kyis zhal zas rnam pa sna tshogs bshams te/ sangs rgyas dang nye gnas 'phags pa'i dge 'dun la mchod pa byas so/ /de'i tshe na mi dbul po longs spyod ci yang mi bdog pa cig</text></item>
<item><p>151b3</p><section>mdo sde</section><text>rtag tu ri la shing 'thu zhing 'tshong ngo / /phyis shing btsongs pa'i rin du dong tse gnyis shig rnyed nas mi dbul po des sangs rgyas dang / dge 'dun du bcas pa rgyal po'i pho brang du spyan drangs nas gshegs pa mthong nas/ rab tu dga' mgu rangs te/ dong tse gnyis bdog</text></item>
<item><p>151b4</p><section>mdo sde</section><text>pa de sangs rgyas dang dge 'dun la phul nas/ bcom ldan 'das kyis thugs brtse bar dgongs te/ dong tse gnyis bzhes so/ /bcom ldan 'das kyis kun dga' bo la bka' stsal pa/ de'i tshe na mi dbul po des dong tse gnyis shig /sangs rgyas dang dge 'dun la</text></item>
<item><p>151b5</p><section>mdo sde</section><text>phul bas/ bskal pa dgu bcu rtsa gcig gi bar du/ lag na gser gyi dong tse rtag tu thogs par gyur te/ nor dang rin po che dang / 'tsho ba'i longs spyod zad mi shes par gyur to/ /de'i tshe de'i dus na mi dbul po de ni dge slong gser dbyig 'di yin te/ mi 'di ci</text></item>
<item><p>151b6</p><section>mdo sde</section><text>ste dgra bcom pa'i 'bras bu ma thob pa na yang ma 'ongs pa'i 'bras bu rnam par smin pa yang tshad dpag tu med do/ /de bas na kun dga' bo sems can thams cad kyis sbyin pa sbyin pa'i las la brtson par bya'o/ /de'i tshe na kun dga' bo dang / 'khor mang po rnams sangs rgyas</text></item>
<item><p>151b7</p><section>mdo sde</section><text>kyis gsungs pa 'di thos nas dad cing mos par gyur nas/ la la ni rgyun du zhugs pa'i 'bras bu thob/ la la ni lan cig phyir 'ong ba dang / phyir mi 'ong ba dang dgra bcom pa thob bo/ /la la ni bla na med pa yang dag par rdzogs pa'i byang chub tu sems bskyed do/ /la la ni phyir</text></item>
<item><p>152a1</p><section>mdo sde</section><text>mi ldog pa'i sa la gnas te/ 'khor thams cad sangs rgyas kyis gsungs pa la mngon par dga'o/ /gser dbyig gi le'u ste brgyad pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal</text></item>
<item><p>152a2</p><section>mdo sde</section><text>mgon med zas sbyin gyi kun dga' ra ba na/ dge slong gi dge 'dun brgya phrag phyed dang bcu gsum dang thabs cig tu bzhugs so/ /de'i tshe yul de na khyim bdag rigs che zhing mtho ba'i chung ma la bu zhig btsas nas/ byad gzugs legs pa/ blta na sdug pa/ bzang ba/</text></item>
<item><p>152a3</p><section>mdo sde</section><text>mdzes pa zhig btsas so/ /btsas ma thag tu nam mkha' las lha rdzas kyi me tog char bzhin du bab ste/ khang pa kun gang ba las bu'i ming yang lha'i me tog ces btags so/ /khye'u de phyis cher skyes nas sangs rgyas gang na ba der song ste phyin pa dang / sangs rgyas kyi sku</text></item>
<item><p>152a4</p><section>mdo sde</section><text>mdog dang / mtshan dang dpe byad bzang po dpe med pa mthong nas/ rab tu dga' ba skyes te 'di snyam du sems so/ /bdag 'jig rten 'dir skyes kyang 'phags pa'i gtso bo dang phrad kyis sangs rgyas dang 'phags pa'i dge slong gi dge 'dun spyan drang ngo snyam bsams nas/</text></item>
<item><p>152a5</p><section>mdo sde</section><text>sangs rgyas la 'di skad ces gsol to/ /bcom ldan 'das 'phags pa'i dge 'dun dang bcas te/ sang gi gdugs la bdag gi mchis brang du bsod snyoms ngan pa zhig sbyar gyis/ bsod snyoms bzhes pa'i slad du gshegs par ci gnang zhes gsol pa dang / de'i</text></item>
<item><p>152a6</p><section>mdo sde</section><text>bsam pa dag par mkhyen pas gshegs par gnang ngo / /de nas lha'i me tog phyir khyim du 'ongs pa dang / phyi nyin sangs rgyas dang dge 'dun rnams kyang de'i khyim du gshegs so/ /lha'i me tog gis lha'i khang nang du rin po che'i gdan mang po sprul te/ rgyan gyis brgyan</text></item>
<item><p>152a7</p><section>mdo sde</section><text>pa las/ sangs rgyas dang / dge 'dun rnams gdan de las rim gyis bzhugs su gsol nas/ lha'i me tog gis zhal zas rnam pa sna tshogs dgos par bsams pa dang / de'i bsod nams kyis bsams pa bzhin du 'byor te/ sangs rgyas dang dge 'dun rnams la bsod</text></item>
<item><p>152b1</p><section>mdo sde</section><text>snyoms kyi bya ba byas so/ /lhung bzed blangs te/ lha'i me tog la chos mang po rgyas par bstan nas/ lha'i me tog gi khyim gang gi mi kun gyis rgyun du zhugs pa'i 'bras bu thob par gyur to/ /de nas lha'i me tog gis pha ma la rab tu 'byung zhing sangs rgyas kyi nye gnas su mchi</text></item>
<item><p>152b2</p><section>mdo sde</section><text>bar gsol pa dang / pha mas kyang de bzhin du gnang nas/ khye'u des sangs rgyas gang na ba der song ste phyin pa dang / sangs rgyas kyi zhabs la mgo bos phyag 'tshal nas/ sangs rgyas kyi bstan pa la rab tu 'byung bar gsol to/ /bcom ldan 'das kyis kyang dge slong</text></item>
<item><p>152b3</p><section>mdo sde</section><text>legs par 'ongs so zhes bka' stsal nas/ skra dang kha spu rang byi ste/ ngur smrig gyon par gyur nas/ sangs rgyas kyi bka' bzhin du nan tan du byas nas dgra bcom par gyur to/ /de nas kun dga' bos de ltar gyur pa mthong nas/ sangs rgyas gang na ba der song ste/</text></item>
<item><p>152b4</p><section>mdo sde</section><text>phyin nas pus mo sa la btsugs nas/ bcom ldan 'das la 'di skad ces gsol to/ /dge slong lha'i me tog 'dis sngon bsod nams ci zhig bgyis na/ lha'i me tog rang 'bab cing / rin po che'i gdan dang zhal zas sna tshogs yid bzhin du sprul pa/ bcom ldan</text></item>
<item><p>152b5</p><section>mdo sde</section><text>'das kyis bstan du gsol/ bcom ldan 'das kyis kun dga' bo la bka' stsal pa/ thos par 'dod na legs par nyon cig /sngon 'das pa'i dus na sangs rgyas gser thub ces bya ba 'jig rten du gshegs te/ sems can gyi don rgyas par mdzad do/ /de'i tshe na</text></item>
<item><p>152b6</p><section>mdo sde</section><text>dge 'dun mang po grong rgyu zhing gshegs pa las/ khyim bdag rigs che zhing mtho bdag gis mchod pa byas so/ /de'i tshe na mi dbul po zhig la longs spyod ci yang mi bdog pas/ dge 'dun de la rab tu dga' ba'i sems skyes so/ /bdag gis ni ci nas kyang mchod</text></item>
<item><p>152b7</p><section>mdo sde</section><text>du med do snyam nas/ spang dang ne'u gsing las me tog rnam pa sna tshogs btus te/ dge 'dun la gtor nas bsam pa dag pas phyag dar byas te song ngo / /bcom ldan 'das kyis kun dga' bo la bka' stsal pa/ de'i tshe de'i dus na mi dbul po me tog gis 'thor ba de ni dge</text></item>
<item><p>153a1</p><section>mdo sde</section><text>slong lha'i me tog 'di yin no/ /de ltar sngon 'das pa'i dus na bsam pa dag pa'i dad pas me tog bsdus te/ dge 'dun la gtor nas smon lam btab pas/ bskal pa dgu bcu rtsa gcig gi bar du gang dang gang du skyes kyang byad gzugs legs shing bzang ba dang /</text></item>
<item><p>153a2</p><section>mdo sde</section><text>blta na sdug pa dang / ci ltar bsam pa bzhin du bza' ba dang / btung ba dang / khri stan la sogs pa yid bzhin du 'byor cing ldan te/ bsod nams des 'bras bu'i bar du thob par gyur to/ /de bas na kun dga' bo sems can thams cad kyis kyang sbyin pa chung ngu la bsod</text></item>
<item><p>153a3</p><section>mdo sde</section><text>nams med snyam nas ma brnyas shig /lha'i me tog ltar ci yang 'byor cing 'grub par 'gyur ro/ /de nas kun dga' bo dang 'khor mang po rnams bcom ldan 'das kyis gsungs pa la yi rangs nas mngon par dga'o/ /lha'i me tog gi le'u ste dgu pa'o// //</text></item>
<item><p>153a4</p><section>mdo sde</section><text>'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i dus na khyim bdag cig gi chung ma zhig la bu btsas nas/ khye'u de btsas pa'i tshe nam mkha' las rin</text></item>
<item><p>153a5</p><section>mdo sde</section><text>po che sna bdun char bzhin du bab ste/ de'i khyim yongs su gang ngo / /de nas mtshan mkhan bos te/ bu'i mtshan bltas na/ bu'i mtshan rab tu bzang ngo zhes khyim bdag la smras nas/ khyim bdag de rab tu dga' ste/ mtshan mkhan de la bu'i ming btags par gsol ba dang</text></item>
<item><p>153a6</p><section>mdo sde</section><text>khye'u 'di btsas pa'i tshe ltas ji lta bu byung zhes dris pa dang / khyim bdag gis kyang khye'u 'di btsas pa'i tshe na nam mkha' las rin po che sna bdun char bzhin du bab nas/ khyim yongs su gang bar byas so zhes smras pa dang / mtshan mkhan gyis bsod nams las ming</text></item>
<item><p>153a7</p><section>mdo sde</section><text>btags te/ khye'u de'i ming lha'i rin chen zhes bya bar gdags so/ /phyis chen por skyes nas mang du thos shing shes pa mang ba dang / sgyu rtsal yang zla med par gyur te rab tu 'byung bar dad pas pha ma la phyi phyag 'tshal nas/ sangs rgyas gang na ba der song ste/ phyin pa dang</text></item>
<item><p>153b1</p><section>mdo sde</section><text>sangs rgyas kyi zhabs la spyi bos phyag 'tshal te/ bcom ldan 'das la 'di skad ces gsol to/ /bcom ldan 'das bdag rab tu 'byung ngo zhes gsol ba dang / bcom ldan 'das kyis dge slong legs par 'ongs so zhes bya ba gnang nas/ skra dang kha spu rang byi ste/ lus</text></item>
<item><p>153b2</p><section>mdo sde</section><text>la chos gos gyon par gyur nas/ bcom ldan 'das kyis chos bstan pas dgra bcom par gyur to/ /kun dga' bos bcom ldan 'das la gsol pa/ bcom ldan 'das dge slong lha'i rin chen 'dis/ sngon bsod nams ci zhig bgyis na thog ma btsas pa'i tshe na nam</text></item>
<item><p>153b3</p><section>mdo sde</section><text>mkha' las rin po che char bzhin bab cing / bgo ba dang bza' ba lhun gyis grub nas/ cis kyang mi brel bar gyur/ sangs rgyas kyis kun dga' bo la bka' stsal pa/ sngon 'das pa'i dus na sangs rgyas gser thub ces bya ba 'jig rten du gshegs te/ 'jig rten na</text></item>
<item><p>153b4</p><section>mdo sde</section><text>sems can gyi don mdzad pa ni brjod kyis mi lang ngo / /de'i tshe na dge 'dun mang po grong rgyu zhing gshegs pa las/ de'i tshe grong khyer na gnas pa'i khyim bdag mang pos dge 'dun spyan drangs te/ mchod pa rnam pa sna tshogs byas so/ /de'i tshe na mi dbul po zhig dad pas rjes su</text></item>
<item><p>153b5</p><section>mdo sde</section><text>yi rangs pa'i sems skyes kyang / longs spyod dang mchod pa'i yo byad ci yang med pas rde'u dkar ru las byas pa'i nor bu spar gang gis dge 'dun la gtor nas/ smon lam chen po btab bo/ /bcom ldan 'das kyis kun dga' bo la bka' stsal pa/ de'i tshe de'i dus na mi dbul po</text></item>
<item><p>153b6</p><section>mdo sde</section><text>nor bu spar gang gis dge 'dun la gtor ba de ni/ dge slong lha'i rin chen 'di yin no/ /'das pa'i dus na bsam pa dag pa'i dad pas rde'u dkar ru'i nor bu spar gang gis/ dge 'dun la gtor ba tsam gyis bskal pa dgu bcu rtsa gcig gi bar du bsod nams tshad med pas/ nor</text></item>
<item><p>153b7</p><section>mdo sde</section><text>bu rin po che mang ba dang / bgo ba dang bza' ba lhun gyis grub cing / longs spyod cis kyang mi brel bar gyur to/ /de'i tshe na bsam pa dag pa'i dad pa tsam gyis/ nga 'jig rten na gshegs pa dang / 'phrad nas 'bras bu'i bar du thob par gyur to/ /de'i tshe 'khor mang po rnams kyang</text></item>
<item><p>154a1</p><section>mdo sde</section><text>sangs rgyas kyis gsungs pa thos nas bsam pa dag pa'i dad pa skyes te/ la la ni 'bras bu dang po nas 'bras bu bzhi pa'i bar du thob par gyur/ la la ni phyir mi ldog pa'i sa la gnas pa'i sems bskyed par gyur to/ /'khor mang po de dag thams cad/ bcom</text></item>
<item><p>154a2</p><section>mdo sde</section><text>ldan 'das kyis gsungs pa la yi rangs nas mngon par dga'o/ /lha'i rin chen gyi le'u zhes bya ste bcu pa'o// //'di skad bdag gis thos pa'i dus gcig na/ bcom ldan 'das rgyal po'i khab 'od ma'i tshal bya ka lan da ka gnas pa na bzhugs so/ /de'i tshe bcom ldan</text></item>
<item><p>154a3</p><section>mdo sde</section><text>'das mngon par rdzogs par sangs rgyas nas ring po ma lon pa zhig na/ thog mar kauN+Di n+ya la sogs te dge slong lnga rab tu byung ngo / /de'i 'og tu chu bo 'od srung spun la sogs pa dge slong stong rab tu byung ngo / /de nas de ma yin pa rab tu phyung zhing chos la gnas pa yang mang bar</text></item>
<item><p>154a4</p><section>mdo sde</section><text>gyur nas/ rgyal po'i khab kyi mi rnams dga' ba tshad med pa skyes te/ de bzhin gshegs pa 'jig rten du gshegs pa ni ngo mtshar rmad de so so'i skye bo mang po'i don mdzad do zhes bstod cing bsngags so/ /gzhan yang 'di skad du kauN+Di n+ya dang / chu bo 'od srung gi 'khor la</text></item>
<item><p>154a5</p><section>mdo sde</section><text>sogs pa thog ma rab tu byung ba de dag /sngon de bzhin gshegs pa dang 'phrin las gang 'thun na/ nang gi thog mar chos kyi bdud rtsi myong bar gyur ces smras so/ /dge slong de dag gis de skad ces smras pa thos nas/ de bzhin du bcom ldan 'das la rgyas par gsol pa dang /</text></item>
<item><p>154a6</p><section>mdo sde</section><text>bcom ldan 'das kyis de la 'di skad ces bka' stsal to/ /sngon 'das pa'i dus na 'di dag gi phyir/ ngas yi dam chen po bcas te/ nam mngon par rdzogs par sangs rgyas nas/ sngar 'di dag gi don bya bar shog shig ces dam bcas so/ /dge slong rnams kyis de skad</text></item>
<item><p>154a7</p><section>mdo sde</section><text>thos nas/ bcom ldan 'das kyis sngon thugs dam ci ltar bcas pa thugs brtse bar dgongs te/ rgyas par bstan du gsol/ bcom ldan 'das kyis dge slong rnams la bka' stsal pa/ khyed rtag par nyon la yid la zung shig dang khyed la bstan par bya'o/ /sngon 'das</text></item>
<item><p>154b1</p><section>mdo sde</section><text>pa'i dus na bskal pa tshad med pa/ grangs med pa/ dpag tu med pa/ bsam gyis mi khyab/ brjod kyis mi lang ba 'das pa'i pha rol na/ yul bA rA Na sI zhes bya bar rgyal po rtsod byung zhes bya ba zhig byung ste/ de'i tshe yul de na drang srong bzod pa can zhes bya ba 'khor slob ma lnga</text></item>
<item><p>154b2</p><section>mdo sde</section><text>brgya dang ri'i gnas na gnas shing / bzod pa bsgom mo/ /de'i tshe rgyal po des btsun mo dang / pho brang gi slas dang / blon por bcas te/ ri la rol tu gshegs pa las/ gnas shin tu mnyel te/ gzims pa dang / pho brang gi slas rnams sngon du dong nas/ gnas</text></item>
<item><p>154b3</p><section>mdo sde</section><text>dang me tog rnams lta zhing song song ba las/ drang srong bzod pa can lus drang por bzhag ste/ shin tu sems bzhin du 'dug pa mthong nas/ de la dad pa'i sems skyes te/ me tog sna tshogs kyis gtor to/ /btsun mo de dag de'i mdun du 'khod de chos nyan to/ /rgyal</text></item>
<item><p>154b4</p><section>mdo sde</section><text>po gzims pa las sad nas/ btsun mo rnams mi snang ba dang / blon po bzhi dang / btsun mo btsal ba las btsun mo rnams/ drang srong gi mdun du 'khod pa mthong nas/ drang srong de la 'di skad ces smras so/ /khyod skye mched mtha' yas kyi ting nge 'dzin bzhi thob pa'am/</text></item>
<item><p>154b5</p><section>mdo sde</section><text>smras pa ma thob bo/ /smras pa/ 'o na tshad med pa bzhi thob pa'am/ ma thob bo/ /smras pa 'o na khyod bsam gtan bzhi thob pa'am/ de yang ma thob bo zhes smras pa dang / rgyal po de khros te/ yon tan de dag khyod kyis ma thob na/ khyod ni ma rabs tha mal pa yin te/</text></item>
<item><p>154b6</p><section>mdo sde</section><text>bud med rnams dang dben pa skyabs yod pa'i gnas na 'dug pa de ji ltar yid ches su rung / rtag tu 'di na gnas pa khyod su zhig lags/ las ci zhig byed ces smras pa dang / drang srong gis rgyal po de la bdag ni 'di na bzod pa bsgom mo zhes smras so/ /de nas rgyal pos</text></item>
<item><p>154b7</p><section>mdo sde</section><text>ral gri phyung nas khyod bzod pa bsgom zhe na/ bzod dam mi bzod sad do zhes drang srong gi lag pa gnyis bcad de khyod su yin zhes dris na/ bdag ni bzod pa can no zhes smras so/ /de nas rkang pa gnyis bcad na 'on kyang bzod pa can no zhes smras so/ /de'i tshe na</text></item>
<item><p>155a1</p><section>mdo sde</section><text>gnas rnam pa drug tu g.yos nas nye gnas lnga brgya tsam yang nam mkha' la 'phur te der lhags nas/ slob dpon de la de lta bu'i sdug bsngal nyams su myong na bzod pa'i sems nyams par ma gyur tam zhes smras so/ /drang srong gis smras pa/ bdag gi</text></item>
<item><p>155a2</p><section>mdo sde</section><text>sems ma gyur/ ma nyams so zhes smras so/ /rgyal po yang dngangs skrag nas drang srong la smras pa/ khyod bzod pa can yin par cis yid ches par 'gyur/ drang srong gis smras pa/ bdag gis smras pa'i tshig pa ma yin te/ bden na bden pa des khrag 'o mar</text></item>
<item><p>155a3</p><section>mdo sde</section><text>'gyur zhing yan lag bcad pa yang sos te/ snga ma kho na bzhin du gyur cig ces smras ma thag tu/ khrag 'o mar gyur nas yan lag sos te/ snga ma kho na bzhin du gyur to/ /rgyal pos de ltar bzod pa dang ldan pa mthong nas/ lhag par 'jigs skrag ste/ bdag</text></item>
<item><p>155a4</p><section>mdo sde</section><text>ci'i slad du drang srong chen po la gnod pa bgyis/ bdag la thugs brtse bar dgongs te/ 'gyod tshangs bya bar gnang shig ces gsol to/ /drang srong gis smras pa/ khyod ni bud med kyi phyir mtshon thogs nas/ bdag gi yan lag gcod mod kyi/ bdag bzod pa ni sa dang</text></item>
<item><p>155a5</p><section>mdo sde</section><text>'dra bas/ phyis mngon par sangs rgyas pa na/ shes rab kyi ral gris khyod kyi dug gsum chod par shog shig ces smras so/ /de'i tshe na ri de'i klu dang / lha rnams kyis drang srong de la rgyal po des 'tshe zhing gnod pa byas pa mthong nas so so nas khros te sprin bsdus nas 'brug dang</text></item>
<item><p>155a6</p><section>mdo sde</section><text>ser ba dang / gnam lcags phab ste/ rgyal po 'khor dang bcas pa bsad par byas pa las/ drang srong gis khyod nga'i phyir/ 'di lta bus 'di la 'tshe ba dang / gnod pa ma byed cig ces bsgo'o/ /rgyal po des der 'gyod tshangs byas te/ drang srong de rtag tu pho brang du</text></item>
<item><p>155a7</p><section>mdo sde</section><text>spyan drangs te/ mchod pa byas so/ /de'i tshe na slob dpon gzhan la zhugs pa kun tu rgyu stong tsam zhig /drang srong bzod pa can la rgyal po de dad cing mos pa mthong nas/ phrag dog skyes te/ bden pa mi snang ba'i gnas nas sa rdul dang btsog cing sme ba'i bag gis drang srong</text></item>
<item><p>155b1</p><section>mdo sde</section><text>de la gtor to/ /de'i tshe kun tu rgyu nga la sas gtor ba brgya phrag bcu po de ni/ da ltar chu bo 'od srung la sogs pa'i dge slong brgya phrag bcu yin te/ de'i tshe na yi dam bcas pa las/ bdag bzod pa bsgom pa rgyun mi chad pa 'dis/ nam mngon par sangs rgyas pa na/ bdud</text></item>
<item><p>155b2</p><section>mdo sde</section><text>rtsi'i chus khyod kyi rdul dang dri ma bkrus te/ 'dod pa'i btsog pa yongs su dag par shog shig ces dam bcas so/ /dge slong dag de'i tshe na drang srong bzod pa can de shes par 'dod na/ gzhan du ma sems shig /de ni da ltar nga yin no/ /rgyal po rtsod byung dang blon po bzhi ni kauN+Di n+ya</text></item>
<item><p>155b3</p><section>mdo sde</section><text>la sogs pa dge slong lnga sde yin no/ /de'i tshe bzod pa bsgoms pa ni/ 'di dag gi don sngar bya'o zhes dam bcas pas/ mngon par sangs rgyas nas/ sngar 'di dag sdug bsngal las yongs su grol bar mdzad do/ /dge slong rnams sangs rgyas kyis gsungs pa la rjes su</text></item>
<item><p>155b4</p><section>mdo sde</section><text>yi rangs nas mngon par dga'o/ /bzod pa'i le'u ste bcu gcig pa'o// //'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe kun dga' bos</text></item>
<item><p>155b5</p><section>mdo sde</section><text>bsod snyoms kyi bya ba byas nas/ tshal zhig gi nang na bsam gtan du 'dug ste/ 'di snyam du rtog pa skyes te/ sangs rgyas bcom ldan 'das 'jig rten du gshegs pa ngo mtshar che ste/ sems can mang po yang rab tu bde ba la bkod/ kauN+Di n+ya la sogs pa'i dge slong lnga</text></item>
<item><p>155b6</p><section>mdo sde</section><text>sde dge ba'i rtsa ba ci bsags na/ chos kyi sgo rnam par phye ma thag tu 'jug par gyur/ chos kyi rnga brdungs ma thag tu thog mar thos par gyur/ chos kyi bdud rtsis thog mar ngoms par gyur/ snyam du rtog pa skyes nas/ 'dug pa las langs te sangs rgyas gang na ba der song ste</text></item>
<item><p>155b7</p><section>mdo sde</section><text>phyin pa dang / ci ltar bsam pa bzhin du bcom ldan 'das la gsol to/ /bcom ldan 'das kyis bka' stsal pa/ dge slong kauN+Di n+ya la sogs pa ni sngon 'das pa'i dus na yang ngas sha dang khrag gis bkres skom pa las chog par byin te/ bde bar byas pas de bas na nga</text></item>
<item><p>156a1</p><section>mdo sde</section><text>mngon par rdzogs par sangs rgyas nas kyang / sngar rnam par grol ba la bkod de rgyu dang rkyen med pa ma yin no/ /tshe dang ldan pa kun dga' bos bcom ldan 'das la gsol pa/ sngon 'das pa'i dus na ci lta bur bkres pa dang skom pa las bde bar mdzad pa bstan du</text></item>
<item><p>156a2</p><section>mdo sde</section><text>gsol/ 'khor mang po 'di dag gis thos nas rtogs par 'gyur/ bcom ldan 'das kyis bka' stsal pa/ sngon 'das pa'i dus na bskal pa grangs med pa'i pha rol na/ 'dzam bu'i gling 'dir rgyal po byams pa'i stobs zhes bya ba 'dzam bu'i gling gi rgyal phran brgyad khri bzhi</text></item>
<item><p>156a3</p><section>mdo sde</section><text>stong snyed la dbang byed pa zhig byung ngo / /rgyal po de la btsun mo stong phrag nyi shu yod do/ /blon po ni stong phrag bcu yod do/ /rgyal po de byams pa dang snying rjer ldan te/ tshad med pa bzhi spyod cing 'gro ba thams cad la snying brtse bas/ dge ba bcu'i srid 'dzin te/ thams</text></item>
<item><p>156a4</p><section>mdo sde</section><text>cad kyis bkur ba/ yul na dgra med cing lo legs par 'byor ba bde ba skyid pa dang ldan pa ste/ rims gtong ba'i dag /mi'i khrag dang mdangs 'phrog cing za ba las/ de'i tshe na yul mi thams cad lus dang ngag dang yid bsrung ste/ dge ba bcu la gnas pas/ yi</text></item>
<item><p>156a5</p><section>mdo sde</section><text>dgas ma rungs pa dag bza' ba ma rnyed nas/ kun ltogs te mthu med par gyur to/ /de'i tshe na gnod sbyin lnga zhig rgyal po'i gan du 'ong zhing 'di skad ces smras so/ /bdag cag gi zas ni mi'i mdangs dang khrag la ltos te/ lus dang srog 'tsho ba las rgyal pos bkar btags</text></item>
<item><p>156a6</p><section>mdo sde</section><text>te/ thams cad dge ba bcu la gnas pas/ bdag cag zas dang skom ma rnyed de/ nyam thag nas srog la bab bo/ /rgyal po bdag cag la yang thugs mi brtse'am zhes gsol nas/ rgyal pos kyang de dag la snying brtse ba'i phyir/ lus kyi yan lag lnga las rtsa lnga bcad nas/</text></item>
<item><p>156a7</p><section>mdo sde</section><text>gnod sbyin rnams so so nas snod bzed de khrag las ngoms par 'thung du bcug go /de dag khrag gis ngoms nas shin tu dga' mgu rangs par gyur to/ /de dag khrag gis ngoms nas/ dge ba bcu la ci nus su spyod cig ces bskul to/ /da ltar nga'i lus las khrag phyung ste/ khyod</text></item>
<item><p>156b1</p><section>mdo sde</section><text>ngoms shing bde bar byas pa ltar/ phyis mngon par rdzogs par sangs rgyas nas/ chos kyi sku'i tshul khrims dang ting nge 'dzin dang / shes rab kyis khyod kyi dug gsum bsal te/ 'dod pas gdungs pa las shin tu bde ba'i mya ngan las 'das pa la 'god par shog shig ces smras so/ /</text></item>
<item><p>156b2</p><section>mdo sde</section><text>kun dga' bo de'i tshe de'i dus na rgyal po byams pa'i stobs de ni da ltar nga yin no/ /gnod sbyin lnga po de ni kauN+Di n+ya la sogs pa dge slong lnga yin no/ /ngas gang nas gang du skyes par de dag thog mar bsgral bar smon lam btab bo/ /de bas na ngas thog mar chos bstan ma thag tu rnam</text></item>
<item><p>156b3</p><section>mdo sde</section><text>par grol bar gyur to/ /tshe dang ldan pa kun dga' bo dang / 'khor mang po rnams sangs rgyas kyis gsungs pa la yi rangs nas mngon par bstod do/ /rgyal po byams pa'i stobs kyi sbyin pa'i le'u ste bcu gnyis pa'o// //bam po gsum pa/ 'di skad bdag gis thos</text></item>
<item><p>156b4</p><section>mdo sde</section><text>pa'i dus gcig na/ bcom ldan 'das rgyal po'i khab/ bya ka lan da ka gnas pa 'od ma'i tshal na dge slong gi dge 'dun chen po brgya phrag phyed dang bcu gsum dang thabs cig tu bzhugs so/ /de'i tshe na rgyal po gzugs can snying po 'bras bu dang po thob nas/ dad pa dang bsnyen bkur</text></item>
<item><p>156b5</p><section>mdo sde</section><text>bya bar sems sngon bas kyang lhag par gyur pas/ bcom ldan 'das dang dge slong gi dge 'dun la mchod pa'i yo byad rnam pa bzhi rtag tu 'bul te/ skye bo mang po dag kyang 'thun par dge ba la spro'o/ /yul de na rdzogs byed la sogs pa'i ston pa drug sngar byung bas/ ngan par lta ba log</text></item>
<item><p>156b6</p><section>mdo sde</section><text>par ston te/ 'gro ba mang po bslus pas/ de la gang bslad par mthong ba dag ni ngan par lta ba dag la yid ches pas/ sdig can gyi phyogs mang zhing rgyas par gyur to/ /rgyal po de'i gcung zhig kyang ston pa drug la yid ches pas ngan par lta ba la yid zhen te/ thar pa'i lam lam ma</text></item>
<item><p>156b7</p><section>mdo sde</section><text>yin par bzung nas/ longs spyod ci bdog pa gtor nas de la 'bul te/ sangs rgyas bcom ldan 'das nyi ma shar ba lta bu shes rab kyis kun tu lham mer mdzad kyang / ngan par lta bas glags pas de la mos pa'i sems med do/ /rgyal po gzugs can snying po de de la lhag par</text></item>
<item><p>157a1</p><section>mdo sde</section><text>sdug par 'dzin pas thabs kyis sangs rgyas la bsnyen bkur bya bar bskul na yang / ngan par lta ba la zhen pas bsgo ba bzhin du ma byas so/ /sangs rgyas la mchod pa gyis shig ces yang dang yang bskul na/ bdag la yang ston pa yod de/ gau ta ma la bsnyen bkur mi</text></item>
<item><p>157a2</p><section>mdo sde</section><text>byed do/ /'on kyang rgyal po'i bka' tshul gyis bcag par rigs pa ma yin pas/ mchod ston chen po bshams nas/ ma bos par gang rang 'ong ba la bsod snyoms sbyin no zhes byas nas mchod pa'i yo byad bshams te/ stan bting nas ston pa drug gi 'bod pa btang nas/ de ma</text></item>
<item><p>157a3</p><section>mdo sde</section><text>thag tu lhags te gral gyi thog ma la 'dug go/ /sangs rgyas dang dge 'dun rnams rang ma byon pas/ rgyal po gang na ba der phyin nas 'di skad ces gsol to/ /dge sbyong gau ta ma spyan drongs shig ces yang dang yang du bka' stsal te/ bdag gis mchod pa bshams nas/ gdugs</text></item>
<item><p>157a4</p><section>mdo sde</section><text>tshod la bab na/ ci'i slad du mi gshegs/ rgyal pos bka' stsal pa/ khyod nyid spyan 'dren du 'gro mi nus na yang mi zhig gdugs tshod la bab bo zhes spyan 'dren pa thong shig /rgyal po'i gcung gis kyang spyan 'dren du btang ba las/ bcom ldan 'das 'phags pa'i dge 'dun dang</text></item>
<item><p>157a5</p><section>mdo sde</section><text>bcas te gshegs nas/ gral rim bzhin du bzhugs so/ /bcom ldan 'das kyi byin gyis ston pa drug gral gyi ltag na 'dug pa yang gral gyi tha mar song ngo / /ston pa drug ngo tsha zhing skyengs nas/ langs te gral gyi ltag tu 'dug na yang / ma tshor bar gral gyi mjug tu song ste/</text></item>
<item><p>157a6</p><section>mdo sde</section><text>de bzhin du lan gsum gyi bar du gral gyi gong du song yang da dung gral gyi 'og tu 'dug par gyur na/ mthu med par gyur nas/ skyengs bzhin du gral gyi tha mar 'dug go/ /yon bdag gis gnas brtan la chu brims nas/ bcom ldan 'das kyis sngar khyod kyi ston pa la brims shig /</text></item>
<item><p>157a7</p><section>mdo sde</section><text>ces bka' stsal pa dang / yon bdag gis chu snod thogs te ston pa drug la chu brims nas/ chu snod kyi kha 'gags te chu 'byung du ma btub pas/ phyir yang sangs rgyas la mthar gyis gsol na/ chu yang byung ste lag pa bkrus so/ /lag pa bkrus nas sbyin bdag gis bsod</text></item>
<item><p>157b1</p><section>mdo sde</section><text>snyoms thogs te smon lam btab par gsol na/ bcom ldan 'das kyis yon bdag la 'di skad ces bka' stsal pa/ thog ma yang nged kyi phyir ma yin pas/ yang khyod nyid kyi ston pa la smon lam btab par gsol cig ces bka' stsal pas/ sbyin bdag chen po ston pa drug gi</text></item>
<item><p>157b2</p><section>mdo sde</section><text>mdun du song ste smon lam btab par gsol na/ ston pa drug kha thams nas smra ma nus te/ sangs rgyas la gsol cig ces lag brda byas so/ /de nas bcom ldan 'das kyis kyang tshangs pa'i dbyangs lta bu'i gsung gis smon lam btab bo/ /smon lam btab nas sbyin bdag</text></item>
<item><p>157b3</p><section>mdo sde</section><text>gis bsod snyoms gnas brtan la brims pa las/ bcom ldan 'das kyis sngar khyod nyid kyi ston pa nas brims shig ces bka' stsal pa dang / 'brim pa rnams kyis ston pa drug la brims na/ zhal zas kyi rnam pa steng gi nam mkha' la 'phags te/ brim du med par gyur to/ /</text></item>
<item><p>157b4</p><section>mdo sde</section><text>de nas sangs rgyas logs su brim du chas pa dang / zhal zas kyang so so'i lag tu 'ongs so/ /mthar gyis brims te sangs rgyas dang dge 'dun bsod snyoms kyi bya ba byas nas kha lag bkrus te/ phyir yang gdan la bzhugs nas chos bstan par gsol to/ /de la yang</text></item>
<item><p>157b5</p><section>mdo sde</section><text>bcom ldan 'das kyis khyod nyid kyi ston pa drug la ston par gsol cig ces bka' stsal to/ /ston pa drug kyang kha thams nas/ sangs rgyas la gsol cig ces lag brda byas so/ /de nas bcom ldan 'das kyis shin tu mnyen zhing 'jam pa'i gsung phyung ste/ 'khor mang</text></item>
<item><p>157b6</p><section>mdo sde</section><text>po la chos kyi mtshan nyid rnam par phye zhing bstan pas/ 'khor mang po yid tshim par gyur te/ sangs rgyas kyis gsungs pa thos nas/ thams cad kyis rtogs shing khong du chud do/ /gzugs can snying po'i gcung ni chos la chos kyi mig rnam par dag par gyur to/ /</text></item>
<item><p>157b7</p><section>mdo sde</section><text>'khor gzhan dag ni 'bras bu dang po nas 'bras bu gsum pa'i bar du thob nas rab tu byung ste/ zag pa zad do/ /la la ni bla na med pa'i byang chub tu sems bskyed de/ phyir mi ldog pa'i sa la gnas par gyur nas ci ltar smon pa bzhin du yongs su rdzogs pas so so nas yang dag</text></item>
<item><p>158a1</p><section>mdo sde</section><text>pa gang yin pa shes shing rtogs te/ dkon mchog gsum la dad cing mos kyi ston pa drug la mi dad de/ de la bsnyen bkur mi byed par gyur to/ /de nas ston pa drug po shin tu sems 'khrugs nas khros te/ dben pa'i sa phyogs su song nas rtog pa la zhugs so/ /</text></item>
<item><p>158a2</p><section>mdo sde</section><text>de nas bdud sdig to can 'di snyam du sems par gyur te/ bdag gis yun ring mo zhig nas dge sbyong gau ta ma la bgegs byas nas/ skabs ma rnyed kyis da ni bdag gis ci nas kyang bgegs bya'o snyam bsams nas/ bdud sdig can gyis rdzogs byed lta bur bdag mngon par sprul</text></item>
<item><p>158a3</p><section>mdo sde</section><text>nas/ phyugs lhas kyi bu ma ska ri dang / rnam par smra ba'i bu kun nas rgyal ba dang / skra'i lwa ba can mi pham pa dang / kA t+yA ya na nog can dang / gnyen gyi bu gcer bu pa gang na ba der song ste phyin pa dang / de dag gi mdun du me 'bar ba dang / chu 'bab pa dang / glog 'gyu bar</text></item>
<item><p>158a4</p><section>mdo sde</section><text>cho 'phrul ston pa la zhugs pa dang / de dag gis rdzogs byed khyod kyi yon tan rnam pa mang po 'di lta bu 'thob bam/ smras pa thob bo/ /de rnams kyis so so nas 'di snyam du bsams so/ /bdag gcig pu ma gtogs par 'di dag thams cad ni rdzu 'phrul che ba mthu che bar</text></item>
<item><p>158a5</p><section>mdo sde</section><text>so sor ston to snyam bsams so/ /de nas dus phyi zhig na rdzogs byed la sogs pa ston pa drug 'dun khang du 'dus te lhags nas/ gtam 'di lta bu dag skabs su smra ste/ bdag cag rnams la sngon gyi rgyal po dang / blon po dang / bram ze dang / khyim bdag phyug po dang / tshong dpon</text></item>
<item><p>158a6</p><section>mdo sde</section><text>dang / ded dpon dag gis rim gror byas/ bkur stir byas/ mchod pa byas shing / bdag cag gi gos dang / zas dang / mal stan dang / nad kyi rkyen sman dang / yo byad rnams rnyed par gyur na/ da ni dge sbyong shAkya'i bu 'di la rim gro dang / bkur stir byed do/ /</text></item>
<item><p>158a7</p><section>mdo sde</section><text>gos dang / zas dang / mal stan dang / nad kyi rkyen rtsi dang / yo byad rnams ma rnyed par gyur gyis/ da ni bdag cag rnams kyis dge sbyong gau ta ma mi'i bla ma'i chos kyi cho 'phrul la 'jug go/ /de ste dge sbyong gau ta mas mi'i bla ma'i chos kyi cho 'phrul gcig ston pa la zhugs na/</text></item>
<item><p>158b1</p><section>mdo sde</section><text>bdag cag gis gnyis bstan to/ /dge sbyong gau ta mas gnyis na bdag cag gis bzhi'o/ /dge sbyong gau ta mas bzhi na bdag cag gis brgyad do/ /dge sbyong gau ta mas brgyad na bdag cag gis bcu drug go/ /dge sbyong gau ta mas bcu drug na bdag cag gis sum cu rtsa</text></item>
<item><p>158b2</p><section>mdo sde</section><text>gnyis so/ /dge sbyong gau ta mas ci snyed du mi'i bla ma'i chos kyi cho 'phrul bstan pa la bdag cag gis nyis 'gyur sum 'gyur lta bur mi'i bla ma'i chos kyi cho 'phrul bstan par bya'o/ /de nas rdzogs byed la sogs pa ston pa drug /rgyal po gzugs can snying po gang na ba der song</text></item>
<item><p>158b3</p><section>mdo sde</section><text>ste drung du phyin pa dang / rgyal po gzugs can snying po la rgyal ba dang / tshe ring bar shog shig ces brjod nas 'di skad ces smras so/ /lha bdag cag rnams ni cho 'phrul dang ldan zhing shes par smra ba lags na/ dge sbyong gau ta ma yang bdag nyid cho 'phrul dang ldan zhing shes par</text></item>
<item><p>158b4</p><section>mdo sde</section><text>smra'o zhes mchis na/ shes par smra ba ni shes par smra ba dang / lhan cig mi'i bla ma'i chos kyi cho 'phrul 'gran du gzhug pa'i rigs kyis/ bdag cag sprod cig ces smras pa dang / rgyal po gzugs can snying pos bgad de 'di skad ces smras so/ /khyod rnams re glen/ sangs</text></item>
<item><p>158b5</p><section>mdo sde</section><text>rgyas ni yon tan che ba/ rdzu 'phrul che ba/ cho 'phrul thogs pa med pa yin na/ khyed 'dra ba ni srin bu me khyer nyi ma la 'gran pa'am/ ba rmig gi chu rgya mtsho la bsgrun pa'am/ wa sdar ma seng ge la 'gran pa'am/ byi brun gyis ri rab lhun po la 'phang mthon dman 'gran pa dang 'dra ste/</text></item>
<item><p>158b6</p><section>mdo sde</section><text>che chung khyad zhugs par mngon pas/ ngan par lta ba khyed ha cang glen ches so/ /ston pa drug gis yang smras so/ /mngon par rtags phyir 'byung ba rgyal pos ma gzigs te/ bdag cag gis cho 'phrul chen po 'gran na mngon te/ bsgrun pa'i 'og tu gang rgyal ba mngon no/ /rgyal</text></item>
<item><p>158b7</p><section>mdo sde</section><text>pos smras pa/ 'gran 'dod na lta 'gran la rag ste/ khyed skyengs kyi dogs so/ /khyed cho 'phrul 'gran par gyur na/ ded kyis kyang khyod kyi cho 'phrul mthong bar gyis shig /ston pa drug gis smras pa/ da ste zhag bdun na cho 'phrul 'gran gyis/ gar 'gran pa'i sa phyogs phyi bdar</text></item>
<item><p>159a1</p><section>mdo sde</section><text>mdzod cig ces smras so/ /ston pa drug gis de skad smras nas/ phyir 'ong ba'i 'og tu rgyal po gzugs can snying po sangs rgyas gang na ba der song ste phyin pa dang / 'di skad ces gsol to/ /ston pa drug gis ni bcom ldan 'das la cho 'phrul 'gran zhes mchi ste/</text></item>
<item><p>159a2</p><section>mdo sde</section><text>bdag gis bkag na yang ma thub kyis/ bcom ldan 'das kyis cho 'phrul gyi mthu bstan te/ ngan par lta ba las bzlog nas/ dge ba la bkod du gsol/ cho 'phrul bstan pa yang bdag cag gis mthong bar mdzad du gsol/ /bcom ldan 'das kyis rgyal po gzugs can snying po</text></item>
<item><p>159a3</p><section>mdo sde</section><text>la 'di skad ces bka' stsal to/ /nga bdag dus mkhyen gyis gang du 'gran pa'i gnas yangs pa zhig tu byi dor gyis shig ces bka' stsal nas/ rgyal po gzugs can snying pos blon po mang po la bka' stsal te/ gnas yangs pa bde ba zhig tu phyag dar byas nas/ seng ge'i khri bshams</text></item>
<item><p>159a4</p><section>mdo sde</section><text>rgyal mtshan dang / ba dan btsugs te shin tu mdzes par brgyan to/ /de ltar cho 'phrul 'gran par byas pa'i dus su de'i nyin par thams cad mthong du re'o/ /de'i tshe na de bzhin gshegs pa dge 'dun dang bcas pa rgyal po'i khab nas gshegs te/ yangs pa can du bzhud do/ /yangs</text></item>
<item><p>159a5</p><section>mdo sde</section><text>pa can na lits+tsha bI dang / mi mang pos de bzhin gshegs pa bsu'o/ /rgyal po'i khab kyi mi rnams kyis bcom ldan 'das yangs pa can du gshegs pa yang gdod shes shing / rtogs pas ston pa drug kyang 'di skad du/ dge sbyong gau ta ma'i cho 'phrul gyis bdag cag la ni mi thub bo zhes byas na</text></item>
<item><p>159a6</p><section>mdo sde</section><text>khyod yid mi ches te/ cho 'phrul 'gran pa'i dus byas pa las byol nas/ yangs pa can du byol lo zhes bsgrags te/ ston pa drug kyang nga rgyal lhag par skyes nas/ so so nas spro ba skyes te/ de bsnyag tu dong ngo / /de'i tshe na rgyal po gzugs can snying po yang theg pa lnga brgya bshams</text></item>
<item><p>159a7</p><section>mdo sde</section><text>te/ rgyal po dang blon po'i 'khor khri phrag bcu bzhi snyed kyang 'tsho ba'i rgyags khyer nas/ bcom ldan 'das kyi rjes su yul yangs pa can du dong ngo / /ston pa drug kyang yul yangs pa can du phyin nas lits+tsha bI rnams la 'di skad ces smras so/ /bdag cag dge sbyong gau ta ma dang cho 'phrul</text></item>
<item><p>159b1</p><section>mdo sde</section><text>'gran par gnang na/ da ste zhag bdun na cho 'phrul 'gran par bgyi'o/ /de nas lits+tsha bI rnams bcom ldan 'das gang na ba der song ste 'di skad ces gsol to/ /glen pa chen po ston pa drug ni yon tan dang ldan snyam ste/ de bzhin gshegs pa dang cho 'phrul 'gran no zhes mchis</text></item>
<item><p>159b2</p><section>mdo sde</section><text>na/ bcom ldan 'das kyis tshar bcad du gsol/ bcom ldan 'das kyis bka' stsal pa/ nga nyid dus mkhyen to/ /de nas lits+tsha bI rnams yul mi rnams dang / yo byad rgyal po gzugs can snying po bzhin du sbyar te/ sang lta bur 'gran pa las/ de ring lta bu bcom ldan</text></item>
<item><p>159b3</p><section>mdo sde</section><text>'das dge 'dun dang bcas pa yul kau shAM bIr gshegs so/ /kau shAM bI'i rgyal po u dra ya na zhes bya bas kyang blon por bcas te/ de bzhin gshegs pa bsu'o/ /yangs pa can gyi mi rnams sang lta bur de bzhin gshegs pa la phyag 'tshal du 'ongs pa las/ kau shAM bIr</text></item>
<item><p>159b4</p><section>mdo sde</section><text>gshegs so zhes thos pa dang / ston pa drug pos kyang bcom ldan 'das gshegs so zhes thos nas/ sngar bas kyang lhag par nga rgyal skyes te/ yang bcom ldan 'das gang na ba der dong ngo / /yang de'i tshe li ts+tsha bI rnams kyang theg pa lnga brgya bshams nas/ 'khor khri phrag</text></item>
<item><p>159b5</p><section>mdo sde</section><text>bdun dang gzugs can snying po'i 'khor dang bcas te/ kau shAM bIr sangs rgyas dang ston pa drug cho 'phrul 'gran pa la bltar dong ngo / /ston pa drug po kau shAM bIr phyin nas/ rgyal po u dra ya na la gtam snga ma byas te/ dge sbyong gau ta ma 'di sdod du ma btub nas bdag cag la</text></item>
<item><p>159b6</p><section>mdo sde</section><text>byol gyis/ rgyal pos bdag cag dang cho 'phrul 'gran par dus thob cig ces gsol pa dang / u dra ya nas sangs rgyas la 'di skad ces gsol to/ /ston pa drug ni bcom ldan 'das dang cho 'phrul 'gran no zhes mchis na mkhyen tam/ bcom ldan 'das kyis bka'</text></item>
<item><p>159b7</p><section>mdo sde</section><text>stsal pa/ nga nyid dus mkhyen to/ /de nas u dra ya nas rgyal po gzugs can snying po bzhin du sbyar te/ bshams pa dang / bcom ldan 'das dge slong gi dge 'dun dang bcas te/ yul war gyir gshegs so/ /war gyi'i rgyal po shun tsid las kyang mi mang po dang de</text></item>
<item><p>160a1</p><section>mdo sde</section><text>bzhin gshegs pa bsu'o/ /kau shAM bI'i mi rnams kyis kyang de bzhin gshegs pa yul war gyir gshegs pa gzod thos kyis/ ston pa drug kyang phyi bzhin song ngo / /de'i tshe rgyal po u dra ya na 'khor stong phrag brgyad khri dang rgyal po gzugs can snying po la sogs</text></item>
<item><p>160a2</p><section>mdo sde</section><text>pa thams cad dang 'grogs te yul war gyir gshegs so/ /de nas ston pa drug pos rgyal po shun tsi da la la bdag cag dge sbyong gau ta ma la cho 'phrul 'gran par gyis shig ces gsol pa dang / rgyal po des kyang de bzhin du gsol nas/ bcom ldan 'das kyis nga nyid dus</text></item>
<item><p>160a3</p><section>mdo sde</section><text>mkhyen to zhes bka' stsal to/ /rgyal po des kyang yo byad sbyar te bshams pa dang / bcom ldan 'das dge slong gi dge 'dun dang bcas te/ yul ti ki tsa shi rir gshegs so/ /yul ti ki tsa shi ri'i rgyal po in dra ba mi zhes bya bas/ 'khor mang po dang de bzhin</text></item>
<item><p>160a4</p><section>mdo sde</section><text>gshegs pa bsu'o/ /de'i tshe rgyal po shun tsi da la 'khor khri phrag lnga dang / rgyal po gzugs can snying po la sogs pa thams cad dang 'grogs te/ yul ti ki tsa shi rir dong ngo / /ston pa drug po yang yul der phyin nas/ rgyal po in dra ba mi la skad chen por dge sbyong gau</text></item>
<item><p>160a5</p><section>mdo sde</section><text>ta ma dang / bdag cag cho 'phrul 'gran par gyis shig ces zlog ma thub bo/ /de'i tshe in dra ba mis/ bcom ldan 'das gang na ba der song nas de bzhin du gsol pa dang / bcom ldan 'das kyis nga nyid dus mkhyen to zhes bka' stsal to/ /de nas rgyal po des kyang yo byad bshams</text></item>
<item><p>160a6</p><section>mdo sde</section><text>te/ dus la bab pa dang / bcom ldan 'das dge slong gi dge 'dun dang bcas te/ yul bA rA Na sIr gshegs so/ /yul de'i rgyal po tshangs sbyin zhes bya bas kyang / 'khor mang po de dag dang de bzhin gshegs pa bsu'o/ /ti ki tsa shi ri'i mi dag de bzhin gshegs pa bzhud par</text></item>
<item><p>160a7</p><section>mdo sde</section><text>gdod shes nas/ ston pa drug kyang de'i rjes su song ngo / /rgyal po in dra ba mis kyang 'khor khri phrag drug dang bcas te/ rgyal po gzugs can snying po la sogs pa rgyal po thams cad dang 'grogs te gnas der song ngo / /ston pa drug kyang de'i phyir phyin te/ de bzhin du rgyal po de la gsol nas</text></item>
<item><p>160b1</p><section>mdo sde</section><text>rgyal po des de bzhin du gsol pa dang / nga nyid dus mkhyen to zhes bka' stsal to/ /de nas rgyal po des kyang yo byad sbyar te bshams pa las/ bcom ldan 'das dge slong gi dge 'dun dang bcas te yul ser skyar gshegs so/ /yul ser skya'i shAkya'i rigs rnams gcig gis gcig</text></item>
<item><p>160b2</p><section>mdo sde</section><text>sbran nas/ thams cad 'dus te de bzhin gshegs pa bsu'o/ /yul bA rA Na sI'i mi rnams kyis kyang / de bzhin gshegs pa bzhud par gzod rtogs nas ston pa drug po yang rjes su song ngo / /rgyal po tshangs sbyin 'khor khri phrag brgyad cu dang / gzugs can snying po la sogs te</text></item>
<item><p>160b3</p><section>mdo sde</section><text>rgyal po drug char yang 'khor dang bcas te/ bcom ldan 'das gang du gshegs pa'i rjes su dong ngo / /ston pa drug kyang der phyin pa dang / shAkya'i rigs rnams la dge sbyong gau ta ma dang / cho 'phrul 'gran par byas pa las nged kyi mthu che ba las byol lo zhes yengs ma gtam du byas</text></item>
<item><p>160b4</p><section>mdo sde</section><text>so/ /de nas shAkya'i rigs rnams kyis de bzhin du bcom ldan 'das la gsol pa dang / bcom ldan 'das kyis nga nyid dus mkhyen to zhes bka' stsal to/ /de nas shAkya'i rigs rnams kyis kyang yo byad sbyar cing bshams pa dang / bcom ldan 'das dge slong gi dge 'dun dang</text></item>
<item><p>160b5</p><section>mdo sde</section><text>bcas pa/ yul mnyan du yod par gshegs so/ /de'i tshe mnyan du yod pa'i rgyal po gsal rgyal yang 'khor dang bcas pas de bzhin gshegs pa bsu'o/ /shAkya'i rigs rnams kyang de bzhin gshegs pa bzhud par gzod rtogs te/ ston pa drug pos kyang rjes bzhin du</text></item>
<item><p>160b6</p><section>mdo sde</section><text>bsnyags so/ /shAkya'i rigs rnams kyang 'khor khri phrag dgu dang rgyal po gzugs can snying po la sogs te/ rgyal po rnams dang / 'khor rnams kyis mnyan du yod pa'i ljongs yongs su gang ngo / /ston pa drug po yang der phyin nas/ rgyal po gsal rgyal la 'di skad du dge sbyong</text></item>
<item><p>160b7</p><section>mdo sde</section><text>gau ta ma dang / bdag cag cho 'phrul 'gran par dus byas pa las dus la bab pa dang byol zhing 'bros te/ da ni 'khor mang po yang rgyal po'i yul du tshogs kyis/ rgyal po chen po bdag cag 'gran du chug cig ces gsol pa dang / rgyal po gsal rgyal gyis bgad de/ 'di skad du bcom</text></item>
<item><p>161a1</p><section>mdo sde</section><text>ldan 'das kyi yon tan ngo mtshar che ba ni bsam gyis mi khyab na/ ci'i phyir khyod lta bu'i ma rabs ci yang mi shes pa/ chos kyi rgyal po chen po dang cho 'phrul 'gran par byed ces bsgo'o/ /'on kyang ston pa drug po dag drod mi thub ste/ nga rgyal bsnyems pas/ rgyal po gsal</text></item>
<item><p>161a2</p><section>mdo sde</section><text>rgyal gyis/ bcom ldan 'das gang na ba der song nas 'di skad ces gsol to/ /ston pa drug po dag cho 'phrul 'gran par yang dang yang du bskul gyis/ bcom ldan 'das kyis tshar bcad de/ cho 'phrul gyi bye brag dbye bar gsol/ bcom ldan 'das kyis nga nyid dus mkhyen to</text></item>
<item><p>161a3</p><section>mdo sde</section><text>zhes bka' stsal pa dang / rgyal po gsal rgyal gyis blon po rnams la bka' stsal nas/ cho 'phrul 'gran pa'i gnas mnyam zhing phyag dar byas te/ me tog dang spos mang du bshams shing seng ge'i khri btsugs nas ba dan dang / rgyal mtshan la sogs pas brgyan te/ 'khor</text></item>
<item><p>161a4</p><section>mdo sde</section><text>mang po 'dus so/ /de'i tshe dpyid zla ra ba tshes gcig gi nyin bar bcom ldan 'das cho 'phrul 'gran pa'i gnas su gshegs pa dang / rgyal po gsal rgyal gyis mchod pa'i yo byad dang zhal zas bshams te/ bcom ldan 'das la phyag dar phul lo/ /bcom ldan 'das kyis tshems</text></item>
<item><p>161a5</p><section>mdo sde</section><text>shing gsol nas/ tshems shing sa la btsugs so/ /sa la btsugs ma thag tu skyes nas yal ga dang / lo ma rgyas pa mtho khyad dpag tshad lnga brgya bar gyur to/ /yal ga dang / lo ma kho ra khor yug kyang dpag tshad lnga brgya khebs so/ /de ma thag tu me tog shing rta'i 'phang</text></item>
<item><p>161a6</p><section>mdo sde</section><text>lo tsam skyes nas 'bras bu yang bre lnga shong ba'i bum pa tsam du gyur to/ /rtsa ba dang / yal ga dang / 'dab ma la sogs pa thams cad rin po che sna bdun du gyur nas/ kha dog rnam pa sna tshogs su 'tshar zhing 'bar te/ nyi zla'i 'od kyang zil gyis gnon to/ /gang gis 'bras bu de</text></item>
<item><p>161a7</p><section>mdo sde</section><text>zos na/ bdud rtsi'i ro bas kyang lhag par gyur te/ dri bsung gis kun tu mngad pa'i dris phog pa thams cad kyang bde zhing tshim par gyur to/ /rlung bsung can gyis yal ga dang / lo ma la reg na shin tu yid du 'ong ba'i chos kyi sgra byung ngo / /mi thams cad kyis shing de la shin tu dad pa'i sems</text></item>
<item><p>161b1</p><section>mdo sde</section><text>skyes te/ de nas bcom ldan 'das kyis chos bstan pas/ thams cad kyi yid dang 'thun ste/ 'bras bu thob pa dang / lhar skye ba yang rab tu mang ngo / /de'i phyi nyin rgyal po u dra ya nas spyan drangs nas mchod pa sbyar ro/ /de'i tshe de bzhin gshegs pas sku'i g.yas g.yon du rin po</text></item>
<item><p>161b2</p><section>mdo sde</section><text>che'i ri gnyis sprul te/ shin tu mtho ba/ mdzes pa/ rin po che rnam pa sna tshogs kyi kha dog ltar 'tsher ba/ shing rnam pa sna tshogs ri de la skyes pa/ me tog dang / 'bras bu rab tu rgyas pa/ sgra skad shin tu snyan pa 'byung ba/ ri gcig gi rtse mo la 'bras bu ro brgya dang ldan pa/</text></item>
<item><p>161b3</p><section>mdo sde</section><text>'jam zhing mngar ba rab tu 'byung ba ste/ mi mang po de la yid bzhin du tshim par za'o/ /ri gcig gi rtse mo la rtswa shin tu mngar ba dang / 'jam pa skyes te/ dud 'gro'i skye gnas rnams de la yid bzhin du za zhing tshim par sprul te/ bcom ldan 'das kyis de dag la ci rigs</text></item>
<item><p>161b4</p><section>mdo sde</section><text>su chos bstan pas sems rnam par grol te/ bla na med pa'i byang chub tu sems bskyed pas/ mtho ris kyi lhar skyes pa'i grangs kyang rab tu mang ngo / /de'i phyi nyin rgyal po shun tsi da las spyan drangs te mchod pa sbyar ro/ /bcom ldan 'das kyis zhal bsil nas/ zhal bsil</text></item>
<item><p>161b5</p><section>mdo sde</section><text>ba'i chu slar sa la bor ba rin po che'i rdzing du gyur nas/ kho ra khor yug tu dpag tshad nyis brgya yod pa/ rin po che sna bdun gyis rnam par spras pa/ kha dog rnam pa sna tshogs su 'tsher ba rdzing bu de'i chu yon tan brgyad dang ldan pa/ rdzing gi zhabs kyang rin po che sna bdun gyi bye mas bdal ba/</text></item>
<item><p>161b6</p><section>mdo sde</section><text>pad ma che khyad shing rta'i 'phang lo tsam rnam pa sna tshogs kyis gang ba la 'di lta ste/ pad ma sngon po dang / ser po dang / dkar po dang / dmar po dang / le brgan dang / mar gdal sogs pa'o/ /pad ma de'i dri yang kun tu mngad cing bro la/ pad ma dam pa'i kha dog ci lta ba bzhin du</text></item>
<item><p>161b7</p><section>mdo sde</section><text>'od zer 'tsher te/ de'i 'od zer gyis gnam sa kun snang bar byas te/ 'khor mang po thams cad kyang rin po che'i rdzing de la blta zhing / kun tu dga' nas bstod do/ /de nas bcom ldan 'das kyis 'khor mang po'i yo byad sbyar nas/ chos rnam pa mang po bstan te/ go zhing rtogs par mdzad</text></item>
<item><p>162a1</p><section>mdo sde</section><text>nas/ la la ni bla na med pa'i byang chub tu sems bskyed do/ /la la ni 'bras bu thob nas mtho ris kyi lhar skyes pa dang / bsod nams kyi las bskyed pa yang dpag tu med do/ /de'i phyi nyin rgyal po in dra ba mis mchod pa'i yo byad bshams te/ sangs</text></item>
<item><p>162a2</p><section>mdo sde</section><text>rgyas spyan drangs so/ /bcom ldan 'das kyis de'i nyin par rin po che'i rdzing bu de'i ngos bzhin/ yur ba chen po brgyad brgyad yod pa la/ phyir yang 'khor zhing rdzing de nyid du 'bab pa dang / chu 'bab pa'i sgra las dbang po lnga dang stobs lnga dang / byang chub kyi yan lag bdun dang /</text></item>
<item><p>162a3</p><section>mdo sde</section><text>'phags pa'i lam yan lag brgyad pa dang / rnam par thar pa gsum dang / mngon par shes pa drug dang / pha rol tu phyin pa drug dang / snying rje chen po dang / byams pa chen po dang / tshad med pa bzhi la sogs te/ chos rnam pa sna tshogs kyi sgra 'byung zhing chos kyi sgra de las chud</text></item>
<item><p>162a4</p><section>mdo sde</section><text>cing rtogs nas sangs rgyas su 'gyur ba'i 'bras bu dang / mtho ris kyi lhar skye ba dang / bsod nams kyi las bskyed pa yang rab tu mang ngo / /de'i phyi nyin rgyal po tshangs sbyin gyis spyan drangs te/ mchod pa'i yo byad bshams so/ /de'i nyin par bcom ldan 'das kyi zhal gyi sgo nas gser</text></item>
<item><p>162a5</p><section>mdo sde</section><text>gyi mdog lta bu'i 'od zer bkye nas/ stong chen po'i 'jig rten gyi khams kun tu snang bar byas te/ 'od des reg pa'i sems can thams cad gdug pa gsum dang / sgrib pa lnga dang bral te lus dang sems rab tu bde ba ni ji ltar dge slong dag bsam gtan gsum pa dang 'dra'o/ /'khor mang</text></item>
<item><p>162a6</p><section>mdo sde</section><text>po rnams sangs rgyas kyi yon tan la mos pas/ bcom ldan 'das kyis chos bstan te/ bla na med pa'i byang chub tu sems bskyed pa dang mtho ris kyi lhar skyes pa dang / bsod nams kyi las bskyed pa yang grangs med do/ /de'i phyi nyin li ts+tsha bI rnams kyis spyan drangs nas mchod pa'i</text></item>
<item><p>162a7</p><section>mdo sde</section><text>yo byad sbyar ro/ /de'i nyin par bcom ldan 'das kyis 'khor mang po de dag thams cad gcig gi bsam pa gcig gis shes par byas te/ so so'i dge ba dang / mi dge ba'i las kyang rtogs par byas nas so so nas dga' ste/ sangs rgyas kyi yon tan bsngags so/ /de dag</text></item>
<item><p>162b1</p><section>mdo sde</section><text>gis bcom ldan 'das la dam pa'i chos nyan pas/ khong du chud cing rtogs nas sangs rgyas su smon lam 'debs pa dang / 'bras bu thob pa dang / mtho ris kyi lhar skye bar smon pa yang grangs med do/ /de'i phyi nyin shAkya'i rigs rnams kyis sangs rgyas spyan drangs nas/</text></item>
<item><p>162b2</p><section>mdo sde</section><text>bcom ldan 'das kyis de'i nyin par 'khor de dag thams cad so so nas/ 'khor los sgyur ba'i rgyal por bsgyur te/ rin po che sna bdun dang bu stong dang ldan par sprul nas/ rgyal phran dang / blon po rnams kyis bsti stang du byas par mthong ste/ so so nas ngo mtshar rmad du byung</text></item>
<item><p>162b3</p><section>mdo sde</section><text>ba'i spro ba skyes nas/ spro ba de la bcom ldan 'das kyis chos rnam par phye zhing bstan pas/ so so'i yid tshim par gyur te/ bla na med pa'i byang chub tu sems bskyed pa dang / la las 'bras bu thob pa dang / lha dang mir skyes pa grangs med par gyur to/ /de'i phyi</text></item>
<item><p>162b4</p><section>mdo sde</section><text>nyin brgya byin gyis sangs rgyas spyan drangs te/ seng ge'i khri bshams nas/ bcom ldan 'das de la bzhugs pa dang / brgya byin gyis g.yon nas mchod pa byed/ tshangs pa'i rgyal pos ni g.yas nas mchod pa byed do/ /'khor mang po rnams kyang cang mi smra bar 'khod pa la/</text></item>
<item><p>162b5</p><section>mdo sde</section><text>bcom ldan 'das kyis phyag gis seng ge'i khri la mnan pa dang / seng ge'i khri las glang po che'i skad lta bu'i sgra chen po zhig byung ba dang / de ma thag tu srin po chen po lnga zhig byung nas/ ston pa drug gi khri drangs nas bshig go/ /phyag na rdo rje ni rdo rje'i rtse mo la me 'bar ba thogs</text></item>
<item><p>162b6</p><section>mdo sde</section><text>te/ ston pa drug gi mgor gzas so/ /ston pa drug po 'jigs skrag nas byer zhing bros te skyengs nas/ kha cig ni chur mchongs nas tshe 'phos so/ /ston pa drug gi 'khor las stong phrag dgu bcu ni/ sangs rgyas la skyabs su gsol nas/ rab tu 'byung bar gsol pa</text></item>
<item><p>162b7</p><section>mdo sde</section><text>dang / bcom ldan 'das kyis legs par 'ongs so/ /zhes bka' stsal pa dang / skra dang kha spu rang byi ste dge slong du gyur to/ /bcom ldan 'das kyis de dag la ci rigs par chos bstan pas zag pa kun zad de/ nyon mongs pa las rnam par grol nas dgra bcom par</text></item>
<item><p>163a1</p><section>mdo sde</section><text>gyur to/ /de nas bcom ldan 'das kyis sku'i ba spu'i bu ga brgyad khri nas 'od zer bkye nas/ nam mkha' yongs su gang bar mdzad de/ 'od zer de dag re re'i thog ma la pad ma chen po re re sprul nas/ pad ma de dag re re'i steng na sprul pa'i sangs rgyas 'khor</text></item>
<item><p>163a2</p><section>mdo sde</section><text>dang bcas pa dam pa'i chos ston pa re re sprul te/ 'khor mang po kun gyis sprul pa de lta bur mthong bar byas pas/ lhag par dad pa'i sems skyes te/ de la bcom ldan 'das kyis ci rigs par chos bstan nas/ de la kha cig ni bla na med pa'i byang chub tu sems bskyed pa nas/ kha</text></item>
<item><p>163a3</p><section>mdo sde</section><text>cig ni 'bras bu thob pa dang / lha dang mir skye ba'i bsod nams kyi tshogs bskyed pa yang grangs med do/ /de'i phyi nyin tshangs pa'i rgyal pos sangs rgyas spyan drangs te/ bcom ldan 'das sku tshangs lha la thug gi bar du shin tu mtho ba/ lham me lhang nger bzhugs pa sprul nas/</text></item>
<item><p>163a4</p><section>mdo sde</section><text>'od zer chen pos gnam sa kun tu snang zhing gsal bar mdzad do/ /de thams cad kyis mthong ba dang gsung yang thos par gyur nas/ de la bcom ldan 'das kyis ci rigs su chos rnam pa sna tshogs phye zhing bstan pas/ 'khor mang po bla na med pa'i byang chub tu sems bskyed pa</text></item>
<item><p>163a5</p><section>mdo sde</section><text>nas 'bras bu thob pa dang / lha dang mir skye ba'i dge ba'i rtsa ba bskyed pa yang grangs med do/ /de'i phyi nyin rgyal chen bzhi'i rgyal pos spyan drangs te/ de'i tshe na bcom ldan 'das kyis 'khor mang po de dag thams cad kyis bcom ldan 'das kyi sku rgyal chen bzhi'i ris nas srid pa'i rtse mo</text></item>
<item><p>163a6</p><section>mdo sde</section><text>la thug gi bar du skus yongs su gang bar mthong bar mdzad nas/ sku de dag las 'od zer chen po bzhi 'byung zhing / 'khor rnams la ci rigs su dam pa'i chos ston pa'ang gsal bar thos shing mthong bar mdzad nas/ 'khor de dag lhag par dga' ba skyes te/ ci rigs su chos</text></item>
<item><p>163a7</p><section>mdo sde</section><text>bstan pas/ bla na med pa'i byang chub tu sems bskyed pa nas/ 'bras bu thob pa dang / lha dang mir skye ba'i dge ba'i rtsa ba bskyed pa yang grangs med do/ /de'i phyi nyin khyim bdag mgon med zas sbyin gyis/ sangs rgyas spyan drangs te/ bcom ldan 'das de'i nyin par byams</text></item>
<item><p>163b1</p><section>mdo sde</section><text>pa'i ting nge 'dzin la zhugs nas/ gser gyi mdog ltar seng ge'i khri la bzhugs bzhin du sku mi snang bar mdzad nas/ 'od zer chen po bkye ste/ shin tu 'jam pa'i gsung gis dam pa'i chos rnam par phye zhing bstan te/ 'khor mang po de dag gis thos par byas nas/ bla na</text></item>
<item><p>163b2</p><section>mdo sde</section><text>med pa'i byang chub tu sems bskyed de/ phyir mi ldog pa'i sa la gnas/ la la ni 'bras bu thob/ la la ni lha dang mir skye ba'i bsod nams bskyed pa yang grangs med do/ /de'i phyi nyin khyim bdag tsin das sangs rgyas spyan drangs te/ bcom ldan 'das de'i nyin par byams</text></item>
<item><p>163b3</p><section>mdo sde</section><text>pa'i ting nge 'dzin la zhugs nas/ gser gyi mdog lta bu'i 'od zer bkye ste/ stong chen po'i 'jig rten gyi khams de kun 'od zer gyis gang bar byas nas/ 'od kyis reg pa'i sems can de dag thams cad gdug pa gsum gyi sems kun zhi nas/ snying rje'i sems skyes te/</text></item>
<item><p>163b4</p><section>mdo sde</section><text>sems can thams cad gcig la gcig pha ma lta bu'am/ phu bo lta bu'am/ nu bo lta bu mdza' zhing sdug par gyur te/ de'i 'og tu chos rnam pa sna tshogs bstan pas/ bla na med pa'i byang chub tu sems bskyed de/ phyir mi ldog pa'i sa la gnas pa dang / 'bras bu thob pa dang /</text></item>
<item><p>163b5</p><section>mdo sde</section><text>lha dang mir skye ba'i dge ba'i rtsa ba bskyed pa yang grangs med do/ /de'i phyi nyin rgyal po shun tsi da las sangs rgyas spyan drangs te/ bcom ldan 'das de'i nyin par seng ge'i khri la bzhugs nas/ sku'i lte ba nas 'od zer gnyis shig phyung ste/ sku las 'dom bdun tsam 'phags nas/</text></item>
<item><p>163b6</p><section>mdo sde</section><text>de'i steng na pad ma re re yod de/ pad ma la sprul pa'i sangs rgyas sprul te/ sprul pa'i sangs rgyas de dag gi lte ba nas 'od zer byung ste/ rnam pa gnyis su gyes nas 'dom bdun tsam du 'phags te/ pad ma yang yod la pad ma'i steng na sprul pa'i sangs rgyas bzhugs te/ de</text></item>
<item><p>163b7</p><section>mdo sde</section><text>bzhin du mthar gyis stong chen po'i 'jig rten gyi bar du de dang 'dra ba dag sprul te/ 'khor mang po thams cad de lta bu dag mthong nas ngo mtshar du gyur nas/ bcom ldan 'das kyis de la ci rigs su chos bstan pas bla na med pa'i byang chub tu sems bskyed pa dang / phyir mi ldog pa'i sa</text></item>
<item><p>164a1</p><section>mdo sde</section><text>la gnas pa dang / 'bras bu thob pa dang / lha dang mir skye ba yang grangs med do/ /de'i phyi nyin rgyal po u dra ya nas sangs rgyas spyan drangs te/ bcom ldan 'das la rgyal po u dra ya nas me tog gis gtor ba dang / gtor ba'i me tog rnams de ma thag tu rin po</text></item>
<item><p>164a2</p><section>mdo sde</section><text>che'i shing rta stong nyis brgya lnga bcus stong gsum gyi stong chen po'i 'jig rten gyi khams kun tu snang zhing / thams cad kyis mthong bar byas so/ /de la bcom ldan 'das kyis ci rigs par nad pa la sman btang ba bzhin du dam pa'i chos bstan pas/ kha cig ni bla na med pa'i byang chub</text></item>
<item><p>164a3</p><section>mdo sde</section><text>tu sems bskyed de/ phyir mi ldog pa'i sa la gnas pa dang / lha dang mir skye ba yang grangs med do/ /de'i phyi nyin rgyal po gzugs can snying pos sangs rgyas spyan drangs te/ bcom ldan 'das kyis rgyal po de la sngar 'di skad ces bka' stsal to/ /rgyal po zhal zas kyi</text></item>
<item><p>164a4</p><section>mdo sde</section><text>snod sbyor cig /gdugs tshod kyi dus la bab na/ snod kun zhal zas ro brgya dang ldan par rnam pa sna tshogs rang gang ste/ 'khor mang po thams cad la chog par gyur te/ de dag zos nas lus sems rab tu bde bar gyur to/ /de nas bcom ldan 'das kyis phyag sa la brdabs</text></item>
<item><p>164a5</p><section>mdo sde</section><text>pa dang / sems can dmyal ba brgyad dag na/ sems can tshad med pa sdug bsngal myong bar mthong ba dang / de dag so so nas 'di skad ces smras so/ /bdag cag gis sngon sdig pa ci lta bu zhig byas pas/ sdug bsngal 'di lta bu myong bar gyur to zhes smras te/ 'khor</text></item>
<item><p>164a6</p><section>mdo sde</section><text>mang po thams cad kyis thos shing mthong bar byas nas/ thams cad snying brtse ba'i sems skyes te/ dngangs nas ba spu langs pa tsam du skrag par gyur te/ de la bcom ldan 'das kyis ci rigs su chos bstan te/ de dag gi sems tshim par gyur nas/ la la ni bla na med pa'i byang chub</text></item>
<item><p>164a7</p><section>mdo sde</section><text>tu sems bskyed do/ /la la ni phyir mi ldog pa'i sa la gnas te/ lha dang mir skye ba'i dge ba'i rtsa ba bskyed pa yang grangs med do/ /sems can dmyal ba de dag gis sangs rgyas mthong zhing chos thos pa'i rkyen gyis shin tu dad pa'i sems skyes te/ de dag tshe'i dus byas nas</text></item>
<item><p>164b1</p><section>mdo sde</section><text>thams cad lha dang mir skyes so/ /de nas rgyal po gzugs can snying pos pus mo gnyis sa la btsugs te/ bcom ldan 'das la 'di skad ces gsol to/ /bcom ldan 'das ngo mtshar che ba'i mtshan sum cu rtsa gnyis mnga' ba/ sku'i mtshan gzhan bltar snang na de bzhin gshegs</text></item>
<item><p>164b2</p><section>mdo sde</section><text>pa'i zhabs kyi mthil na 'khor lo'i mtshan mnga' ba 'khor rnams la bstan du gsol/ zhes gsol pa dang / bcom ldan 'das kyis zhabs brkyang ste/ 'khor mang po thams cad la zhabs kyi mthil na 'khor lo'i mtshan mnga' ba thams cad la bstan to/ /'khor thams cad kyis</text></item>
<item><p>164b3</p><section>mdo sde</section><text>zhabs kyi 'og gi 'khor lo'i mtshan ri mo bris pa lta bur shin tu gsal ba mthong nas skyo mi shes par blta 'dod do/ /lhag par dga' ba'i sems skyes te/ yang bcom ldan 'das la 'di skad ces gsol to/ /sngon bcom ldan 'das kyis bsod nams ci zhig mdzad na/ 'di lta bu'i</text></item>
<item><p>164b4</p><section>mdo sde</section><text>'khor lo'i mtshan dang ldan par gyur/ bcom ldan 'das kyis bka' stsal pa/ ngas sngon 'das pa'i dus na dge ba bcu'i las dag kyang byas/ gzhan dag byed par yang bskul bas 'di lta bu'i mtshan shin tu gsal bar ldan par gyur to/ /de nas rgyal pos yang bcom ldan</text></item>
<item><p>164b5</p><section>mdo sde</section><text>'das la gsol pa/ bcom ldan 'das kyis dge ba bcu'i las ji ltar mdzad pa dang / gzhan dag dge ba bcu byed par ji ltar bskul ba thugs brtse bar dgongs te bstan du gsol/ bcom ldan 'das kyis rgyal po la bka' stsal pa/ shin tu rtag par nyon la yid la zung shig</text></item>
<item><p>164b6</p><section>mdo sde</section><text>dang bstan par bya'o/ /sngon 'das pa'i bskal pa grangs med tshad med pa'i pha rol na/ 'dzam bu'i gling 'dir rgyal po shing rta ni mo zhes bya ba/ rgyal phran ni brgyad khri bzhi stong la dbang byed de/ grong khyer khri phrag bcu yod/ blon po chen po ni stong phrag bcu yod de/ rgyal po de la</text></item>
<item><p>164b7</p><section>mdo sde</section><text>btsun mo stong phrag nyi shu yod kyang / sras gcig kyang med pas rgyal po rab tu mi dga' ste/ gdung tshab pa yang med snyam nas/ shin tu mya ngan gyis non te/ lha mtshun kun la mchod nas phyis dus gzhan zhig na/ btsun mo chen mo su li pa la zhes bya ba sems can dang ldan par</text></item>
<item><p>165a1</p><section>mdo sde</section><text>gyur te/ de tshun cad btsun mo yang yid gzhungs shing mkhas pa dang / mnyen zhing des pas 'gro ba mang po yang dge ba la 'god par mos pa dang / phyis zla ba tshang ba dang / bu khye'u zhig btsas te/ byad gzugs legs pa blta na sdug pa/ phal las 'phags</text></item>
<item><p>165a2</p><section>mdo sde</section><text>par bzang ba/ ba spu'i bu ga kun nas 'od 'byung ba zhig btsas te/ rgyal po yang bu de la shin tu sdug par sems pas skyo mi shes pa tsam du rtog ste/ mtshan mkhan la bstan nas/ mtshan mkhan gyis kyang mtshan bzang ngan brtags na/ khye'u 'di ni shin tu ngo mtshar che'o/ /</text></item>
<item><p>165a3</p><section>mdo sde</section><text>zhes dga' ba skyes nas khye'u 'di'i mtshan dang sbyar na gling bzhi la dbang bar 'gyur ro/ /zhes rgyal po la smras pa dang / rgyal po yang rab tu dga' nas mtshan mkhan la khye'u'i ming thogs shig ces smras pa dang / mtshan mkhan gyis rgyal po la khye'u 'di ma'i rum du zhugs nas/</text></item>
<item><p>165a4</p><section>mdo sde</section><text>ngo mtshar che ba'i ltas ci byung zhes dris pa dang / khye'u'i mas lhag par yid gzhungs shing des pa dang / dge bar 'god pa la dga' bar gyur to zhes smras nas/ mtshan mkhan gyis khye'u'i ming shes rab 'od ces btags te/ rgyal tshab du dbang bskur nas mkhas pa'i blo dang ldan te gzhan</text></item>
<item><p>165a5</p><section>mdo sde</section><text>pas 'phags par gyur to/ /de nas dus phyis zhig na rgyal po chen po tshe 'phos nas/ blon po rnams kyis rgyal bu de rgyal por dbang bskur bar gsol pa dang / rgyal bus blon po rnams la ngas ni rgyal po mi nus so zhes bsgo'o/ /blon po rnams kyis gsol pa/ da rgyal po</text></item>
<item><p>165a6</p><section>mdo sde</section><text>chen po nongs te rgyal bu ma lags pa rgyal po gzhan 'ga' yang med do/ /da rgyal bus rgyal po mi mdzad na su zhig rgyal por gzhug ces gsol pa dang / rgyal bus smras pa/ 'jig rten 'di dag ni mi rigs pa'i sdig pa'i chos byed do/ /bsad pa dang / chad pas bcad pa'i</text></item>
<item><p>165a7</p><section>mdo sde</section><text>las byas na/ kho bo la kha na ma tho ba'i las mi chung ste/ gal te khyed yul mi thams cad kyis dge ba bcu'i las byed nus na/ kho bo yang rgyal po byed nus so zhes bsgo'o/ /blon po rnams kyis gsol pa/ 'di ni legs te rgyal sar gshegs te dbang mdzod cig dang /</text></item>
<item><p>165b1</p><section>mdo sde</section><text>dge ba bcu'i las kyi lam thams cad bgyid par bkar btags so zhes gsol pa dang / mod la rgyal bu yang rgyal sar gshegs nas mi thams cad dge ba bcu'i las kyi lam spyod par yid 'thun te bka' bzhin du byas so/ /de'i tshe bdud kyi rgyal pos phrag dog byas te/</text></item>
<item><p>165b2</p><section>mdo sde</section><text>rgyal po'i srid mi rung bar bya ba'i phyir skur yig bris nas rgyal phran kun la springs te/ sngar dge ba byos shig par bkar btags pa ni dge ba byas kyang mngon rtags med de/ bdag nyon mongs pa las phan pa'i don med kyis/ da phyin cad yid bzhin du mi dge ba bcu la bag</text></item>
<item><p>165b3</p><section>mdo sde</section><text>med par spyod cig /ces springs pa'i skur yig rgyal phran rnams kyi lag tu 'ongs nas/ rgyal phran rnams ngo mtshar du gyur te/ rgyal po chen po ci'i phyir sdig pa'i las byed par bskul snyam nas 'di ni rigs pa ma yin te/ yid ma ches par rgyal po la zhus pa dang / rgyal</text></item>
<item><p>165b4</p><section>mdo sde</section><text>pos de skad ces gsol pa thos nas/ dngangs shing ngo mtshar du gyur te/ ngas ni 'di skad du bsgo ba med na/ ci'i phyir 'di 'dra bar gyur ces dngangs nas/ rgyal po nyid yul kun tu gshegs te/ mi mang po sngon las gyur tam/ ma gyur rtog par gshegs pa las/</text></item>
<item><p>165b5</p><section>mdo sde</section><text>bdud kyi rgyal pos/ lam khar mi zhig me dong chen po rab tu 'bar ba'i nang du sdug bsngal gyis snying rje rje skad du 'don pa'i sgra rgyal pos thos par sprul nas/ rgyal po yang de'i thad du gshegs nas/ khyod su zhig ci nyes zhes dris nas/ mi des smras pa/ bdag gis</text></item>
<item><p>165b6</p><section>mdo sde</section><text>sngon mi 'di dag dge ba bcu'i las la bkod pas/ da shin tu mi bzad pa'i sdug bsngal 'di lta bu dag myong bar gyur to/ /rgyal pos smras pa/ dge ba byed par bskul bas/ 'di ltar sdug bsngal myong bar gyur pa ni chos med de/ khyod 'di lta bu'i sdug bsngal myong</text></item>
<item><p>165b7</p><section>mdo sde</section><text>bar gyur na/ dge ba byed par bskul nas/ dge ba byed pa de dag dge ba'i 'bras bu thob pa'am/ smras pa de ni dge ba'i 'bras bu thob ste/ dge ba byed par bskul ba 'ba' zhig sdug bsngal 'di lta bu myong ngo / /rgyal pos de skad ces thos nas shin tu dga' ste/ 'di</text></item>
<item><p>166a1</p><section>mdo sde</section><text>skad ces smras so/ /mi pha rol pos dge ba'i 'bras bu thob par gyur na lta/ sdug bsngal myong yang bla'i/ 'gyod pa med do zhes smras pa dang / bdud kyi rgyal pos thos nas/ de dag de ma thag tu mi snang bar byas so/ /de nas rgyal po yul kun</text></item>
<item><p>166a2</p><section>mdo sde</section><text>tu gshegs te/ dge ba bcu'i las kyi lam kun tu bsgrags te/ 'bangs thams cad lus dang / ngag dang yid kyi sgo nas dge ba la 'dun te/ thams cad kyis rgyal po'i yon tan bsngags pas/ de'i tshe gser gyi 'khor lo dang / rin po che sna bdun</text></item>
<item><p>166a3</p><section>mdo sde</section><text>dang ldan nas/ gling bzhi kun tu gshegs te/ dge ba la bkod pa lhur byas so/ /de'i tshe de'i dus na rgyal po chen po de ni da ltar nga'i yab zas gtsang ma yin no/ /de'i tshe de'i dus na rgyal bu de'i ma yum de ni/ da ltar nga'i yum lha mdzes ma yin no/ /</text></item>
<item><p>166a4</p><section>mdo sde</section><text>rgyal po shes rab 'od/ mi mang po dge ba bcu la bkod pa de ni nga yin no/ /de'i tshe de'i dus na yang nga nyid dge ba bcu nyams su blangs te/ gzhan dag kyang dge ba bcu la bkod pas/ de'i phyir zhabs kyi 'og na 'khor lo rtsibs stong dang ldan par gyur to/ /de</text></item>
<item><p>166a5</p><section>mdo sde</section><text>nas rgyal po gzugs can snying pos/ yang bcom ldan 'das la 'di skad ces gsol to/ /ston pa drug po myos shing bslad pa'i 'khor du bcas pa rang gis tshod mi 'dzin te/ rnyed pa dang grags pa la chags nas/ phrag dog gi sems skyes te/ bcom</text></item>
<item><p>166a6</p><section>mdo sde</section><text>ldan 'das dang cho 'phrul 'gran par gsol pa/ bcom ldan 'das kyis gcig mdzad na/ bdag cag gis gnyis bgyi'o zhes mchi ba lags/ bcom ldan 'das kyis cho 'phrul bsam gyis mi khyab pa bstan kyang / ston pa drug gis cho 'phrul gcig tsam</text></item>
<item><p>166a7</p><section>mdo sde</section><text>yang bstan ma nus te/ ngo tsha zhing skyengs nas chur mchongs te/ gum pa 'di dag ni ha cang yang myos te/ 'khrul to snyam bgyid do/ /bcom ldan 'das kyis bka' stsal pa/ rgyal po chen po ston pa drug po 'di dag rnyed pa dang grags pa'i phyir/ nga dang 'gran par</text></item>
<item><p>166b1</p><section>mdo sde</section><text>'dod nas srog 'dor ba 'di 'ba' zhig tu ma zad de/ sngon 'das pa'i dus na yang nga dang 'gran par 'dod pa las/ lus dang srog gi bar du yang bral lo/ /de nas rgyal po gzugs can snying pos/ pus mo gnyis sa la btsugs nas/ bcom ldan 'das</text></item>
<item><p>166b2</p><section>mdo sde</section><text>la 'di skad ces gsol to/ /sngon 'das pa'i dus na/ bcom ldan 'das kyis ston pa drug dang 'gran pa bdag cag la bstan du gsol/ bcom ldan 'das kyis rgyal po la bka' stsal pa/ rgyal po chen po rtag par yid la zung shig dang / sngon 'das</text></item>
<item><p>166b3</p><section>mdo sde</section><text>pa'i dus na/ bskal pa tshad med grangs med pa 'das pa'i pha rol na/ 'dzam bu'i gling 'dir rgyal po ma ha sha ku li zhes bya ba rgyal phran lnga brgya la dbang byed pa zhig byung ste/ rgyal po de la btsun mo lnga brgya yod kyang / khye'u rigs 'tshob pa gcig kyang med pas</text></item>
<item><p>166b4</p><section>mdo sde</section><text>rgyal po des 'di snyam du sems so/ /nga ni rgas 'khogs te bu gcig tsam yang rigs 'tshob pa med na/ gal te nga 'das pa'i 'og tu rgyal phran rnams gcig la gcig mi nyan cing dmag 'dren te/ sems can rnams kyang ma nyes par 'chi la/ srid kyang 'khrugs</text></item>
<item><p>166b5</p><section>mdo sde</section><text>par 'gyur ro/ /snyam bsams nas/ mya ngan gyis yid gdungs te sems khongs su chud do/ /de'i tshe brgya byin lha'i dbang pos rgyang ma nas rgyal po de mi dga' zhing / sems khongs su chud pa mthong nas/ nam mkha' las babs te/ sman pa zhig</text></item>
<item><p>166b6</p><section>mdo sde</section><text>tu sprul nas/ rgyal po de'i gan du song ste/ rgyal po khyod ni ci'i phyir 'di ltar yi mug cing mi dga' zhes dris pa dang / rgyal pos kyang snga ma bzhin gtam byas so/ /sprul pa'i sman pas rgyal po la smras pa/ rgyal po khyod mya ngan ma byed cig /bdag ni</text></item>
<item><p>166b7</p><section>mdo sde</section><text>khyod kyi phyir gangs kyi rir song nas/ gangs kyi ri'i sman rnam pa mang po btus te/ btsun mo dag zar bcug na zos ma thag tu btsun mo dag kun sems can dang ldan par 'gyur bar bgyi'o/ /rgyal pos de skad ces smras pa thos nas tshig 'di ni bdag gi mya ngan</text></item>
<item><p>167a1</p><section>mdo sde</section><text>sangs par byed do/ /snyam bsams nas/ sman pa la khyod kyis 'di ltar nus na shin tu legs so zhes smras so/ /de'i tshe na sprul pa'i sman pa de gangs kyi ri la song nas/ sman rnam pa mang po btus te/ khur du khyer te/ phyir rgyal po'i pho brang du 'ongs so/ /</text></item>
<item><p>167a2</p><section>mdo sde</section><text>de nas sman rnams 'o ma la bskol te/ btsun mo chen mo la byin pa dang / btsun mo chen mos sman de mnam zhing yid kyang ma ches pas 'thung du ma btub pa dang / sprul pa'i sman pa yang phyir lha'i gnas su song ngo / /sman de la btsun mo chung ngu gzhan dag gis 'thungs te/</text></item>
<item><p>167a3</p><section>mdo sde</section><text>btsun mos de dag 'thungs nas ring por ma lon par so so nas sems can dang ldan par gyur te/ de dag gis de bzhin du btsun mo chen mo la smras pa dang / btsun mo chen mo 'gyod de mi dga' nas sman de'i lhag ma ci yod ces dris na zad do zhes smras so/ /'o na sman gyi</text></item>
<item><p>167a4</p><section>mdo sde</section><text>tshigs ma tsam yod dam zhes dris na/ sman gyi tshigs ma ni yod do zhes smras so/ /de nas btsun mo chen mos sman gyi tshigs ma 'o ma'i nang du bskol te 'thungs pa dang / ring por ma lon par sems can dang ldan par gyur te/ btsun mo gzhan dag sngar sman 'thungs</text></item>
<item><p>167a5</p><section>mdo sde</section><text>pa ni zla ba tshang nas so so nas bu khye'u sha stag btsas te/ bzang ba blta na sdug pa'o/ /rgyal po rab tu dga' nas btsun mo chen mo sras nam btsa' ba 'ba' zhig sems so/ /btsun mo chen mo yang zla ba tshang nas khye'u zhig btsas te/ byad bzhin mi sdug pa</text></item>
<item><p>167a6</p><section>mdo sde</section><text>shing dum lta bu zhig btsas nas/ rgyal po dang btsun mo mi dga' ste/ bu'i ming sdong dum zhes bya bar btags so/ /de nas gsos bskyed de cher skyes nas phu bo rnams ni thams cad chung ma len te/ rgyal bu sdong dum 'ba' zhig chung ma ma blangs so/ /dus</text></item>
<item><p>167a7</p><section>mdo sde</section><text>gzhan zhig na pha rol po'i rgyal pos dmag drangs nas/ nye bar 'ongs pa dang / rgyal bu lnga brgyas kyang dmag gi tshogs bshams te/ pha rol po'i dmag la rgol du song song ba las g.yul las pham nas phyir pho brang du bros nas 'ongs so/ /rgyal bu sdong</text></item>
<item><p>167b1</p><section>mdo sde</section><text>dum gyis phu bo rnams la smras pa/ khyod ci'i phyir 'di lta bur 'jigs skrag ste bros zhes dris na/ phu bo rnams kyis smras pa/ nged dmag dang bcas te pha rol po'i dmag la rgol du song ba las g.yul pham nas pha rol po'i dmag gis btab nas/ bros</text></item>
<item><p>167b2</p><section>mdo sde</section><text>pa yin no/ /rgyal bu sdong dum gyis smras pa/ dgra de tsam gyis bdag cag la bsngo bar mi nus kyis/ bdag cag gi mes po'i gzhu dang / dung da ltar lha rten gyi gnas na yod pa 'on cig dang / bdag de dag la rgol du 'gro'o zhes smras so/ /rgyal</text></item>
<item><p>167b3</p><section>mdo sde</section><text>bu de'i mes po ni 'khor los sgyur ba'i rgyal po yin te/ mi mang po bzlog nas 'khor los sgyur ba'i rgyal po'i gzhu g.yer por btegs te/ rgyal bu la phul lo/ /rgyal bus gzhu blangs te brdungs nas gzhu rgyud springs pa'i sgra 'brug skad zer te/ dpag tshad</text></item>
<item><p>167b4</p><section>mdo sde</section><text>bzhi bcu'i bar du thos par gyur to/ /de nas rgyal bus dung dang gzhu thogs te/ gcig pu dgra la rgol du song nas sngar dung bus te/ dung gi sgra gnam lcags 'bab pa skad grags pas/ pha rol po'i dmag gis thos pa tsam gyis 'jigs skrag ste</text></item>
<item><p>167b5</p><section>mdo sde</section><text>thams cad byer ro/ /de nas rgyal bu yang phyir log nas rgyal po dang / btsun mos gdod sdug par sems te/ rgyal bu'i chung ma blang bar sems so/ /de'i tshe rgyal po li shi pa tsa zhes bya ba la bu mo zhig yod de/ 'jig rten na dkon par bzang ngo zhes</text></item>
<item><p>167b6</p><section>mdo sde</section><text>thos nas/ rgyal pos pho nya btang nas bu mo mna' mar blangs te/ rgyal bu'i nang nas byad gzugs bzang ba zhig dmag pa yin no zhes bstan te/ rgyal po des bu mo sbyin par byas so/ /de nas rgyal po rab tu dga' nas mna' ma bsu ba'i yo byad bshams</text></item>
<item><p>167b7</p><section>mdo sde</section><text>te/ rgyal bu sdong du ma nyid kyang chung ma bsur btang nas nyin par chung ma dang ma phrad par gyis la/ mtshan mo phrad par gyis shig ces bsgo nas btang ngo / /de nas dus gzhan zhig na bu mo de phu nu mo gzhan dag dang phrad nas/ so so nas khyo'i yon tan ci</text></item>
<item><p>168a1</p><section>mdo sde</section><text>yod pa smras pa dang / rgyal bu sdong dum gyi chung mas kyang khyo la bstod do/ /kho mo'i khyo ni dpa' la stobs kyang gyad dang mnyam ste/ lus kyi sha yang shin tu 'jam mo zhes smras pa dang / phu nu mos smras pa/ khyod ma smra shig /</text></item>
<item><p>168a2</p><section>mdo sde</section><text>khyod kyi khyo ni shin tu yang mi sdug ste/ sdong dum dang 'dra bas ci ste khyod nyin par mthong na dngangs par 'gyur ro zhes smras so/ /sdong dum gyi chung mas phu nu mo de dag de skad ces smras pa thos nas/ yid la bzung ste mtshan mo mar me sbar nas/ khyo</text></item>
<item><p>168a3</p><section>mdo sde</section><text>gnyid kyis log pa'i 'og tu mar me phyung ste/ bltas na shin tu mi sdug par mthong nas dngangs skrag ste/ mod la phyir pha ma'i gnas su bros so/ /rgyal bu sdong dum gyis nam nangs nas gzod tshor te mi dga' nas gzhu dang dung thogs te/ chung</text></item>
<item><p>168a4</p><section>mdo sde</section><text>ma'i yul du chung ma snyags su song ngo / /yul der phyin nas blon po zhig la gnas te/ 'dug 'dug pa las dus gzhan zhig na/ rgyal phran drug gi rgyal pos kyang rgyal po li shi pa tsa la bu mo bzang mo zhig yod ces thos nas/ so so nas dmag</text></item>
<item><p>168a5</p><section>mdo sde</section><text>dang chas te bu mo slong du 'ongs so/ /de'i tshe rgyal po li shi pa tsa mi dga' nas/ blon po rnams bsdus te bgros nas/ gal te bu mo 'di rgyal po gcig la byin na ni gcig mi dga' zhing 'khon du 'dzin pas/ ci ltar byas na dgra 'di dag med par 'gyur</text></item>
<item><p>168a6</p><section>mdo sde</section><text>zhes bgros pa dang / blon po gcig gis bu mo 'di dum bu dum bur byas la/ dum bu re re byin la de dag yid tshim par 'gyur ro zhes smras so/ /blon po kha cig gis 'di skad du la la zhig gis dmag 'di bzlog nus na/ bu mo yang chung mar byin la yul</text></item>
<item><p>168a7</p><section>mdo sde</section><text>phyed kyang bya dgar byin no/ /zhes bkar btags na rung ngo zhes smras so/ /rgyal pos kyang gros de mnyan te bkar btags pa dang / de'i tshe rgyal po sdong dum gzhu dang dung thogs te/ grong khyer gyi phyi rol tu dgra gang na 'dug par song nas dung bus te gzhu rgyud</text></item>
<item><p>168b1</p><section>mdo sde</section><text>springs pa tsam gyis pha rol po'i dmag thams cad skrag nas g.yul 'gul yang ma nus so/ /de nas de dag gi dmag gi nang du song nas rgyal po drug char gyi mgo bcad de cod pan blangs nas dmag de rnams kyang 'khor du bsdus so/ /rgyal po li shi pa tsa rab tu dga' ste/ bu</text></item>
<item><p>168b2</p><section>mdo sde</section><text>mo yang chung mar byin nas/ rgyal po chen por bcug ste rgyal po drug gi srid gcig tu bsdus nas/ dmag gi tshogs dang bcas te chung ma dang 'grogs nas phyir bdag gi yul du 'ongs so/ /rgyal pos kyang sras phyir 'ongs so zhes thos nas phyi rol tu bsus te rgyal srid kyang rgyal bu la byin pa las</text></item>
<item><p>168b3</p><section>mdo sde</section><text>byed du ma btub nas/ phyir yab la gtad de sngon bzhin du chung ma dang lhan cig tu 'dug nas/ chung ma la khyod ci'i phyir mtshan mo kho bo bor te bros zhes dris na/ khyod ni mi sdug ches nas mi ma yin snyam ste skrag nas bros so/ /de nas rgyal bus me long blangs te me long gi nang du bltas na bdag gi</text></item>
<item><p>168b4</p><section>mdo sde</section><text>mdog shin tu mi sdug pa mthong nas lus de la blta mi 'dod pa tsam du skyo nas/ tshal zhig gi nang du song nas mchi ma byas pa las brgya byin lha'i dbang pos rgyang ma nas mthong ste de'i drung du 'ongs nas ci'i phyir khyod mchi ma byed zhes dris nas/ rgyal pos de bzhin du smras pa dang brgya byin gyis spro ba</text></item>
<item><p>168b5</p><section>mdo sde</section><text>bskyed de/ rin po che'i nor bu cig kyang byin nas 'di skad ces smras so/ /khyod rtag tu nor bu 'di spyi bo la thogs shig dang nga dang 'dra bar bzang zhing mdzes par 'gyur ro zhes bsgo nas rgyal bus nor bu spyi bo la thogs ma thag tu bdag gi lus sngon bas lhag par gyur pa tshor nas phyir pho brang gi nang du 'ongs</text></item>
<item><p>168b6</p><section>mdo sde</section><text>nas gzhu dang dung blangs te rtser 'gro ba las chung mas ngo ma shes te 'di skad ces smras so/ /khyod su zhig 'di la ma reg shig kho mo'i khyo 'ongs nas gnod par gyur ta re chung ma la smras pa/ nga khyod kyi khyo yin no zhes smras na chung ma yid ma ches te/ 'di skad ces smras so/ /kho mo'i khyo ni shin tu mi sdug</text></item>
<item><p>168b7</p><section>mdo sde</section><text>ste/ khyod ni shin tu yang bzang ba zhig byung na ci ltar kho mo'i khyo yin zhes smras pa dang / rgyal bus spyi bo'i nor bu bkrol ma thag tu phyir mi sdug par mthong nas rab tu dga' ste/ ci'i phyir 'di ltar gyur ces dris na rgyal bus ci'i phyir de ltar gyur pa rgyas par gtam byas nas/ de phyin cad khyo shug gnyis</text></item>
<item><p>169a1</p><section>mdo sde</section><text>mdza' ste/ rgyal bu'i ming sdong dum zhes bya ba yang ming rjes nas rgyal bu su lan shan zhes ming btags so/ /de nas dus gzhan zhig na rgyal bu des 'di snyam du bsams so/ /da ni dmag dang chas te pho brang zhig bya'o snyam du bsams nas/ gang nas gzhi yangs shing</text></item>
<item><p>169a2</p><section>mdo sde</section><text>mnyam pa zhig tu song ste/ 'dir pho brang gyis ces bsgo ba dang / klu'i rgyal po bzhi zhig mir sprul nas 'dir pho brang mdzad na ci las mdzad ces dris na/ rgyal bu su lan shan gyis smras pa/ sa las bya'o zhes bsgo ba dang / klu'i rgyal po bzhis ci'i phyir rin po che las mi mdzad ces smras so/ /</text></item>
<item><p>169a3</p><section>mdo sde</section><text>rgyal pos smras pa/ pho brang chen po zhig bya dgos na rin po che de snyed cig ga las rnyed ces smras pa dang / klu'i rgyal pos bdag cag gis 'bul lo zhes smras nas de'i ngos bzhir chu mig re re sprul te 'di skad ces smras so/ /shar phyogs logs kyi chu mig las bcus te byas na thams cad</text></item>
<item><p>169a4</p><section>mdo sde</section><text>bai dUr+yar 'gyur ro/ /lho phyogs logs kyi chu mig las bcus te byas na thams cad gser du 'gyur ro/ /nub phyogs logs kyi chu mig las bcus te byas na/ thams cad dngul du 'gyur ro/ /byang phyogs ngos kyi chu mig las bcus te byas na thams cad shel du 'gyur ro/ /</text></item>
<item><p>169a5</p><section>mdo sde</section><text>zhes smras so/ /rgyal bus kyang de dag gis smras pa bzhin du chu mig las bcus nas de bzhin du gyur to/ /de nas pho brang gi ra ba kho ra khor yug dpag tshad bzhi brgya pa cig byas nas de'i nang du pho brang dpag tshad bzhi bcu pa zhig byas te/ lam gyi srang na khang bu brtsegs pa dang</text></item>
<item><p>169a6</p><section>mdo sde</section><text>skyed shing dang khrus kyi rdzing bu yang rin po che sna bzhi las byas so/ /bzang khyad lha'i pho brang dang 'dra bar byas so/ /zin ma thag tu rin po che sna bdun yang yod par gyur te/ gling bzhi la dbang byed cing dge ba rgyas par byas so/ /rgyal po chen po de'i tshe de'i dus na/ rgyal po</text></item>
<item><p>169a7</p><section>mdo sde</section><text>ma ha sha ku la ni da ltar nga'i yab rgyal po zas gtsang ma yin no/ /de'i tshe de'i dus na btsun mo de ni da ltar nga'i yum lha mdzes ma yin no/ /rgyal bu mi sdug pa sdong dum ni da ltar nga yin no/ /de'i chung ma de ni skye dgu'i bdag mo yin no/ /de'i chung ma de'i pha de ni 'od srung yin no/ /</text></item>
<item><p>169b1</p><section>mdo sde</section><text>rgyal po drug gis dmag drangs te bu mo 'dod pa de dag ni ston pa drug po 'di dag yin te/ de'i tshe de'i dus na yang nga dang gzugs las rtsod pas ngas de dag kun bsad nas dmag tshogs kyang 'khor du bsdus pas da ltar gyi bar du rnyed pa dang grags pa la phrag dog byed pa'i phyir/ nga</text></item>
<item><p>169b2</p><section>mdo sde</section><text>dang 'gran par 'dod kyang cho 'phrul med de/ bsams pa ltar ma gyur pas chur shi ba yin no/ /de ltar de dag gi 'khor khri phrag dgu bcu yang nga'i 'khor du bsdus nas nga'i nye gnas su gyur to/ /de nas rgyal po gzugs can snying pos bcom ldan 'das la 'di skad ces gsol</text></item>
<item><p>169b3</p><section>mdo sde</section><text>to/ /rgyal po sdong dum de sngon bsod nams ci zhig bgyis pas 'di ltar mthu stobs che la shin tu mi sdug par gyur/ bcom ldan 'das kyis rgyal po la bka' stsal pa/ rgyu dang rkyen yod de bstan par bya'o/ /sngon 'das pa'i dus bskal pa grangs med dpag tu med pa'i pha rol na 'dzam bu'i</text></item>
<item><p>169b4</p><section>mdo sde</section><text>gling 'dir yul bA rA Na sI zhes bya ba na drang srong ri zhes bya ba rang sangs rgyas zhig gnas so/ /rang sangs rgyas de la rlung nad yod pas rlung nad kyi sman 'bru mar 'thung dgos pa las/ 'bru mar 'tshag pa'i khyim du song nas 'bru mar bslang ba dang / 'bru mar 'tshag pa des de la khros te mgo dang shing</text></item>
<item><p>169b5</p><section>mdo sde</section><text>dum bu 'dra ba rkang lag dang / shing tshal 'dra ba 'di las byed du mi btub kyi zho gcig nams kyang 'byin du mi btub/ slong mo 'ba' zhig la 'tsho ba ltos pa 'di zhes spyos shing brgyad nas/ 'on kyang mar gyi tshigs ma phul lo/ /rang sangs rgyas des mar gyi tshigs ma thob</text></item>
<item><p>169b6</p><section>mdo sde</section><text>nas sgor byung ste/ phyir 'gro ba las sgor khar mar 'tshag pa'i chung ma dang phrad nas/ rang sangs rgyas de la dad pa'i sems skyes te/ skyes bu khyed gang nas gshegs mar gyi tshigs ma 'dis ci zhig mdzad ces dris pa dang / rang sangs rgyas des kyang de bzhin du drang por gtam byas nas/</text></item>
<item><p>169b7</p><section>mdo sde</section><text>chung ma des rang sangs rgyas de phyir bos nas/ khyim du khrid nas lhung bzed blangs te/ 'bru mar lhung bzed bkang nas phul te/ khyo la 'di skad ces smras so/ /khyod kyis skyes bu 'di la mar gyi tshigs ma phul ba shin tu nyes kyis kha'i nyes pa 'gyod tshangs gyis</text></item>
<item><p>170a1</p><section>mdo sde</section><text>shig ces bsgo nas mi des kyang 'gyod pa'i sems skyes te/ 'gyod tshangs byas nas khyo shug yid 'thun par rang sangs rgyas de la 'di skad ces gsol to/ /btsun pa slan cad kyang mar dgos na rtag tu 'on zhig ces smras nas/ rang sangs rgyas des kyang rtag tu de'i khyim</text></item>
<item><p>170a2</p><section>mdo sde</section><text>nas mar blangs te/ de dag gi byas pa gzo ba'i phyir/ de dag gi drung du cho 'phrul bstan te/ steng gi nam mkha' la 'phags nas/ chu 'bab pa dang / me 'bar ba dang / cho 'phrul rnam pa sna tshogs bstan to/ /mar 'bul ba'i khyo shug gnyis kyis de lta bu'i cho 'phrul mthong nas/</text></item>
<item><p>170a3</p><section>mdo sde</section><text>lhag par dga' zhing dad pa'i sems skyes te/ mi des chung ma la smras pa/ khyod kyis mar phul ba'i bsod nams ci yod pa kho bo dang thun mong du gyur te/ bdag cag khyo shug tu shog shig ces smras pa dang / chung mas smras pa/ khyod kyis skyes bu chen po 'di la tshig ngan pa smras te/</text></item>
<item><p>170a4</p><section>mdo sde</section><text>mar gyi tshigs ma phul nas/ dad pa'i sems med pas gang du skyes kyang shin tu mi sdug par 'ongs na/ khyod dang ci ltar khyo shug byed ces smras so/ /khyos smras pa/ kho bo rtag tu nyon mongs te yongs su mar 'tshag pa'i las byas na ci'i phyir khyod kyis sbyin pa'i 'bras bu nga dang lhan cig</text></item>
<item><p>170a5</p><section>mdo sde</section><text>tu mi bsngo/ /nga mi nyan gyis khyod dang khyo shug tu bya dgos so/ /chung mas smras pa/ ci ste khyod dang khyo shug tu gyur na/ khyod mi sdug ches bas kho mos khyod bor te mtshan mo bros su 'ong ngo / /khyos smras pa/ ci ste khyod bros na yang ngas phyir snyags la/ khyod thob par byas nas phyir</text></item>
<item><p>170a6</p><section>mdo sde</section><text>'ong ngo zhes khyo shug gnyis gcig la gcig smras pa dang / rang sangs rgyas de la lus dang srog phyogs nas 'gyod tshangs byas so/ /de'i tshe na rang sangs rgyas des khyo shug de gnyis la 'di skad ces bsgo'o/ /khyod khyo shug gnyis kyis nga la mar byin pas na nga'i nad sos kyis khyo shug</text></item>
<item><p>170a7</p><section>mdo sde</section><text>gnyis cir smon pa smros shig /de bzhin du 'grub par 'gyur ro zhes bsgo ba dang / mi khyo shug gnyis rab tu dga' nas pus mo sa la btsugs nas/ 'di skad ces smon lam btab bo/ /bdag cag khyo shug gnyis lha'am mi gang du skyes kyang yid bzhin du 'grub par gyur</text></item>
<item><p>170b1</p><section>mdo sde</section><text>cig ces smon lam btab bo/ /rgyal po chen po de'i tshe de'i dus na mar 'tshag pa'i mi de rgyal bu sdong dum yin no/ /de'i chung ma ni sdong dum gyi chung ma nyid yin no/ /de'i tshe rang sangs rgyas la sdong dum dang 'dra zhes tshig ngan pa smras te/ khros bzhin du mar gyi tshigs ma byin pas skye ba thams cad du</text></item>
<item><p>170b2</p><section>mdo sde</section><text>shin tu mi sdug par gyur to/ /phyis 'gyod tshangs byas te mar bzang po phul bas skye ba thams cad du phyis bzang zhing sdug par gyur to/ /mar phul bas na skye ba thams cad du mthu stobs dang ldan te thams cad du thub par gyur to/ /de'i bsod nams kyis ni 'khor los sgyur ba'i rgyal por gyur te/</text></item>
<item><p>170b3</p><section>mdo sde</section><text>gling bzhi la dbang zhing 'dod pa lnga yid bzhin du spyod par gyur to/ /dge ba dang mi dge ba'i las rnam par smin pa ni nam yang med par mi 'gyur te/ de bas na lus dang ngag dang yid kyi las bsrung ba la nan tan bya'o/ /bcom ldan 'das kyis de skad ces bka' stsal nas/ rgyal po gzugs can</text></item>
<item><p>170b4</p><section>mdo sde</section><text>snying po la sogs te rgyal po dang / blon po dang / 'khor rnam pa bzhi dang / lha dang klu la sogs pas thos nas/ la la ni rgyun du zhugs pa'i 'bras bu thob bo/ /la la ni lan cig phyir ldog pa dang / phyir mi ldog pa dang / dgra bcom pa'i 'bras bu thob bo/ /la la ni rang sangs rgyas</text></item>
<item><p>170b5</p><section>mdo sde</section><text>kyi dge ba'i rtsa ba bskyed/ la la ni bla na med pa'i byang chub tu sems bskyed de phyir mi ldog pa'i sa la gnas par gyur nas/ 'khor thams cad bcom ldan 'das kyis gsungs pa la yi rangs nas mngon par dga'o/ /ston pa drug btul ba'i le'u ste bcu gsum pa'o// //</text></item>
<item><p>170b6</p><section>mdo sde</section><text>bam po bzhi pa/ 'di skad bdag gis thos pa'i dus gcig na/ bcom ldan 'das rgyal po'i khab bya rgod spungs pa'i ri la bzhugs so/ /de'i tshe bcom ldan 'das kyi sku la bser ma'i snyun gyis bzung nas/ sman pa 'tsho byed kyis sman rnam pa sum cu rtsa gnyis dang mar du sbyar</text></item>
<item><p>170b7</p><section>mdo sde</section><text>te/ nyin re bzhin sman srang sum cu rtsa gnyis gnyis gsol lo/ /lha sbyin ma rungs pa de phrag dog gi sems bskyed nas/ sangs rgyas dang mnyam pa'o zhes bsgrags te/ bcom ldan 'das sman gsol zhes thos nas sman 'dod cing / sangs rgyas dang 'dra bar bya ba'i phyir/ sman pa</text></item>
<item><p>171a1</p><section>mdo sde</section><text>'tsho byed la bcom ldan 'das la gsol ba'i sman nga la yang sbyor te byin cig ces bsgo'o/ /de nas 'tsho byed kyis sman sbyar te lha sbyin la byin pas/ nyin re re la sman srang bzhi bzhi thong shig ces bsgo ba dang / lha sbyin gyis da ltar bcom ldan 'das nyin re re srang du gsol zhes</text></item>
<item><p>171a2</p><section>mdo sde</section><text>dris pa dang / 'tsho byed kyis bcom ldan 'das da ltar nyin re re srang sum cu rtsa gnyis gnyis gsol zhes smras pa dang / lha sbyin gyis kho bo la yang nyin re srang sum cu rtsa gnyis gnyis byin cig ces bsgo ba dang / 'tsho byed kyis smras pa/ de bzhin gshegs pa'i sku dang khyod</text></item>
<item><p>171a3</p><section>mdo sde</section><text>mi 'dra ste/ khyod kyis mang du zos na mi zhu bas gdon mi za bar phyis nad du 'gyur zhes smras pa dang / lha sbyin gyis smras pa/ ci tsam zos na zhu ba'i drod kho bo la yod de/ kho bo dang sangs rgyas bye brag ci yod zhes smras nas/ sangs rgyas dang 'dra bar nyin gcig la sman srang sum cu rtsa</text></item>
<item><p>171a4</p><section>mdo sde</section><text>gnyis gnyis btang nas sman ma zhu ste/ rtsa kun tu zug nas nyam thag ste/ shin tu sdug bsngal ba'i skad phyung nas 'bod 'grogs so/ /de la bcom ldan 'das kyis thugs brtse bar dgongs te/ rgyang ma nas phyag brkyang nas lha sbyin gyi mgo la byugs pas mod la sman kun zhu nas/</text></item>
<item><p>171a5</p><section>mdo sde</section><text>na tsha'i sdug bsngal dang bral bar gyur te/ lha sbyin gyis bcom ldan 'das kyi phyag yin par shes nas 'di skad ces smras so/ /rgyal bu don grub kyis shes pa'i rtsal du sman yang bslabs te/ sman pa yang mkhas pa lta ste mi 'dod do zhes smras so/ /de'i tshe kun dga'</text></item>
<item><p>171a6</p><section>mdo sde</section><text>bos de skad ces smras pa thos nas/ shin tu mi dga' ste/ pus mo sa la btsugs nas/ bcom ldan 'das la 'di skad ces gsol to/ /lha sbyin 'di ni bka' drin mi 'tshal te/ bcom ldan 'das kyis de la thugs brtse bar dgongs nas/ de'i nad yongs su bsal</text></item>
<item><p>171a7</p><section>mdo sde</section><text>kyang slar mi dge ba'i sems kyis tshig mi dgos par smras te/ rtag tu bcom ldan 'das la bsngo'o/ /bcom ldan 'das kyis kun dga' bo la bka' stsal pa/ lha sbyin gyis da ltar 'di 'ba' zhig tu nga la mi dge ba'i sems bskyed nas nga la gnod par sems par</text></item>
<item><p>171b1</p><section>mdo sde</section><text>ma zad kyis/ sngon 'das pa'i dus na yang nga la sdig pa'i sems bskyed nas nga bsad par gyur to/ /kun dga' bos bcom ldan 'das la gsol pa/ 'das pa'i dus na lha sbyin gyis ci ltar bgyis pa bstan du gsol/ bcom ldan 'das kyis bka' stsal pa/</text></item>
<item><p>171b2</p><section>mdo sde</section><text>sngon 'das pa'i bskal pa grangs med dpag tu med pa'i pha rol na/ 'dzam bu'i gling 'dir yul bA rA Na sI zhes bya ba na/ rgyal po tshangs sbyin zhes bya ba khro zhing gtum la snying rje med de/ 'dod chags dang zhe sdang che ba/ sdig pa'i las kyis gtses shing gsod pa'i las la</text></item>
<item><p>171b3</p><section>mdo sde</section><text>dga' ba zhig byung ngo / /de'i tshe rgyal po'i rmi lam du gcan gzan gyi lus spu gser ltar 'dug pa/ spu'i thog ma la gser lta bu'i 'od 'byung zhing g.yas g.yon thams cad gser gyi mdog tu snang bar byed pa'i gcan gzan gcig cig rmis nas/ de ma thag tu sad de 'di snyam du 'di</text></item>
<item><p>171b4</p><section>mdo sde</section><text>ltar bdag gis rmi lam du mthong ba 'di ni gdon mi za bar yod kyis/ rngon pa dag de'i pags pa tshol du gzhug go snyam du bsams nas/ rngon pa rnams bsdus te 'di skad ces bsgo'o/ /kho bo'i rmi lam du gcan gzan gser gyi mdog can spu'i thog ma la gser gyi mdog lta bu 'byung</text></item>
<item><p>171b5</p><section>mdo sde</section><text>ba cig rmis te/ 'di lta bu zhig yul 'di na yod par nges kyis khyod rnams kyis kun du tshol la/ de'i pags pa bshus te nga la phul cig dang / khyod kyi bu tsha rabs bdun tshun cad du skyid cing bde bar bya'o/ /gal te snying nas ma btsal lam le lo zhig byas te/ ma rnyed na khyed rnams rtsa rgyud</text></item>
<item><p>171b6</p><section>mdo sde</section><text>tshun cad med par bya'o zhes bsgo'o/ /de nas rngon pa de dag shin tu mi dga' ste/ dben pa'i phyogs zhig tu thams cad 'dus nas 'di skad ces bgros so/ /rgyal pos rmis pa'i gcan gzan de ni gna' nas ma mthong ste/ gal te bdag cag gis ma rnyed na/ rgyal po'i bka'</text></item>
<item><p>171b7</p><section>mdo sde</section><text>khrims gnyan pas bdag cag gsod par 'gyur ro zhes bgros nas/ lhag par mi dga' ba'i sems skyes te yang 'di skad ces smras so/ /shing khung 'di dag na sbrul gdug pa dang gcan gzan ma rungs pa mang bas/ lam ring por 'gro zhing srog mi phangs par don bsgrub du ni srog</text></item>
<item><p>172a1</p><section>mdo sde</section><text>dang bsdos su yang mi nus pas/ bdag cag gi nang na mi gang nus pa gcig cig tshol du btang ngo / /gal te mi des mthong bar gyur na/ gdod bdag cag sbran par byas na legs so zhes smras pa dang / mi zhig la 'di skad ces smras so/ /khyod srog dang bsdos te kun du</text></item>
<item><p>172a2</p><section>mdo sde</section><text>tshol du song cig /gal te rnyed na nged spyi las nor bkal te mang du sbyin no/ /gal te khyod ma 'khor na yang khyod kyi bu dang / chung ma la sbyin no zhes smras te/ mi des kyang 'di snyam du bdag ni mi mang po 'di lta bu'i phyir lus dang srog yal yang bla'o snyam bsams nas/ 'gro ba'i yo byad</text></item>
<item><p>172a3</p><section>mdo sde</section><text>bshams te/ ri nags tshal nyam nga ba kun du tshol du song song ba las yun ring zhig lon pas shin tu nyam thag nas/ dbyar tsha ba'i dus su bye ma tsha ba pus mo nub tsam zhig tu phyin pa dang ngal chad de/ skom gyis gdungs pas srog chad la thug pas 'di skad ces smras so/ /snying rje dang ldan</text></item>
<item><p>172a4</p><section>mdo sde</section><text>pa su zhig bdag 'di ltar sdug sdug pa'i lus dang srog gi skyabs su 'gyur ba yod dam zhes smras pa dang / de'i tshe na ri de la gcan gzan kun ta zhes bya ba lus kyi spu'i mdog gser gyi kha dog lta bu la spu'i thog ma la gser gyi 'od 'byung ba zhig yod pa des rgyang ma nas mi des smras pa'i tshig</text></item>
<item><p>172a5</p><section>mdo sde</section><text>thos nas/ shin tu snying brtse ba'i sems skyes te/ gang na chu mig grang mo yod pa'i nang du lus bcug nas mi de'i drung du 'ongs te/ mi de la pang pas 'khyud nas cung zad nyams brtas pa dang / chu 'gram du khrid de bkrus te shing tog bsdus te zar bcug go/ /de nas mi de sor chud</text></item>
<item><p>172a6</p><section>mdo sde</section><text>nas 'di snyam du sems so/ /gcan gzan 'di ni rgyal pos 'dod pa kho na yin no/ /bdag srog dang bral ba las srog gi skyabs byas te/ drin gzo ba kyang ma byas par 'di la gsod pa'i sems ci ltar yang bskyed/ /gal te ma rnyed na ni rngon pa de dag gnyen dang bcas su de dag</text></item>
<item><p>172a7</p><section>mdo sde</section><text>thams cad gyod las thogs par 'gyur ro snyam bsams nas/ mi dga' zhing 'dug pa las gcan gzan gyis khyod ci'i phyir 'di ltar mi dga' zhes dris na/ mchi ma blags nas rgyas par smras pa dang / kun tas 'di la khyod mi dga' ma byed cig /nga'i pags pa 'di shin</text></item>
<item><p>172b1</p><section>mdo sde</section><text>tu thob sla ba yin te/ kho bos bsams na tshe snga ma la lus grangs med pa zhig btang yang / lus kyi bsod nams su 'gyur ba'i las ma byas te/ lus kyi pags pa 'dis de dag gi srog skyob bo zhes smras nas/ rab tu dga' ba'i sems skyes te/ khyod kyis kho bo</text></item>
<item><p>172b2</p><section>mdo sde</section><text>srog ma bcad par pags pa bshus te khyer cig /'gyod pa'i sems med par khyod la sbyin no/ /de'i tshe rngon pa des pags pa dal gyis bshus nas kun tas 'di skad ces smon lam btab bo/ /bdag gis pags pa bshus la byin te/ mi mang po phangs pa'i srog bskyabs</text></item>
<item><p>172b3</p><section>mdo sde</section><text>pa'i bsod nams 'di sems can thams cad la bsngos te/ bdag bla na med pa'i byang chub tu mngon par rdzogs par 'tshang rgya zhing sems can thams cad 'khor ba'i sdug bsngal las bsgral nas/ mya ngan las 'das pa'i bde ba la 'god par shog shig ces smon lam</text></item>
<item><p>172b4</p><section>mdo sde</section><text>btab bo/ /de'i tshe na stong gsum gyi stong chen po'i 'jig rten gyi khams rnam pa drug tu g.yos te/ lha'i pho brang kun ldeg cing g.yos nas lha rnams dngangs te bltas na/ byang chub sems dpas lus kyi pags pa sbyin par byas pa mthong nas/ nam mkha' las babs</text></item>
<item><p>172b5</p><section>mdo sde</section><text>te kun ta ga la ba der lhags nas lha rdzas kyi me tog gis gtor te mchod pa byas nas mchi ma char bzhin du bab bo/ /pags pa bshus nas song ba'i 'og tu sha rlon pa de la khrag kun nas zag cing / sbrang ma dang grog ma la sogs pa stong phrag brgyad cu rnyed de'i lus la 'dus nas</text></item>
<item><p>172b6</p><section>mdo sde</section><text>thams cad de la za zhing de dag bros su dogs pas/ lus kyang mi 'gul te lus kyi sbyin pa byas nas de nyid du tshe'i dus byas so/ /sbrang ma dang srin bu byang chub sems dpa'i sha la zos pa rnams kyang tshe 'phos nas thams cad mtho ris kyi lhar skyes so/ /de'i tshe rngon pa des pags pa</text></item>
<item><p>172b7</p><section>mdo sde</section><text>de khyer te/ rgyal po la phul nas/ rgyal po rab tu dga' ste/ 'di lta bu shin tu 'jam pa'i zla med do zhes rtag tu nyal ba'i stan du bting nas de la nyal lo/ /kun dga' bo de ltar rig par gyis shig /de'i tshe de'i dus na/ gcan gzan kun ta de ni da ltar nga yin no/ /rgyal po</text></item>
<item><p>173a1</p><section>mdo sde</section><text>tshangs sbyin de ni lha sbyin yin no/ /srin bu stong phrag brgyad cu de ni nga thog mar mngon par sangs rgyas te/ chos kyi 'khor lo bskor ba na 'bras bu thob pa'i lha'i sras po stong phrag brgyad cu po yin te/ lha sbyin gyis de'i tshe na yang nga bsad de da ltar gyi bar du nga la sdig pa'i sems</text></item>
<item><p>173a2</p><section>mdo sde</section><text>kyis gsod par sems so/ /bcom ldan 'das kyis de skad ces gsungs nas/ tshe dang ldan pa kun dga' bo dang / 'khor mang po rnams dge ba'i chos la 'dun te/ la la ni rgyun du zhugs pa'i 'bras bu dang / la la ni phyir ldog pa dang / la la ni phyir mi ldog pa dang /</text></item>
<item><p>173a3</p><section>mdo sde</section><text>dgra bcom pa'i 'bras bu thob bo/ /la la ni rang sangs rgyas kyi dge ba'i rtsa ba bskyed/ la la ni bla na med pa'i byang chub tu sems bskyed nas phyir mi ldog pa'i sa la gnas par gyur te/ bcom ldan 'das kyis gsungs pa la rjes su yi rangs te mngon par dga'o/ /gcan gzan</text></item>
<item><p>173a4</p><section>mdo sde</section><text>kun tas lus kyi sbyin pa byas pa'i le'u ste bcu bzhi pa'o// //gang zhig rab tu byung na de'i bsod nams ni rab tu mang ste/ bdag gi bu'am/ bu mo'am/ bran khol las gang yang rung / rab tu byung ba gnang ngam/ bdag nyid rab tu byung na de'i bsod</text></item>
<item><p>173a5</p><section>mdo sde</section><text>nams ni dpag tu med do/ /gang zhig sbyin pa byas pa'i bsod nams de ni skye ba bcu'i bar du longs spyod myong bar 'gyur te/ gnam rim pa drug gi lhar yang dang yang du lan stong skyes pa bas/ mi gcig rab tu byung ngam/ bdag nyid rab tu byung na bsod nams 'di ni snga ma bas mchog</text></item>
<item><p>173a6</p><section>mdo sde</section><text>tu che'o/ /de ci'i phyir zhe na/ sbyin pa byas pa'i bsod nams ni zad pa'i mtha' yod kyi/ rab tu byung ba'i bsod nams ni dpag tu med/ mtha' med/ gzhan yang tshul khrims bsrungs pa'i bsod nams kyis mngon par shes pa lnga dang ldan pa'i drang srong dang / mtho ris kyi longs spyod</text></item>
<item><p>173a7</p><section>mdo sde</section><text>tshangs pa'i 'jig rten gyi bar du myong bar 'gyur gyi/ sangs rgyas kyi bstan pa la rab tu byung ba'i bsod nams ni bsam gyis mi khyab ste/ mya ngan las 'das pa'i bar du bsod nams zad mi shes so/ /gal te kha cig gis rin po che sna bdun las byas pa'i mchod rten mtho khyad sum cu</text></item>
<item><p>173b1</p><section>mdo sde</section><text>rtsa gsum la thug par byas pa'i bsod nams kyis rab tu byung ba'i bsod nams tsam la mi phod do/ /de ci'i phyir zhe na/ rin po che sna bdun gyi mchod rten ni glen pa ma rung ba dag gis bshig par 'gyur gyis/ rab tu byung ba'i bsod nams gzhig nus pa med do/ /dge ba'i chos 'dod</text></item>
<item><p>173b2</p><section>mdo sde</section><text>pa na/ sangs rgyas kyi chos ma gtogs par 'di las lhag pa'i chos gzhan med do/ /dper na long ba brgya'i mig sman pa mkhas pa gcig gis phye ste/ cig car mthong bar byas pa dang / gzhan yang mi brgya zhig gi mig dbyung ba la thug pa las/ mthu dang ldan pa zhig gis</text></item>
<item><p>173b3</p><section>mdo sde</section><text>mig 'byung ba de dag de las thar bar byas pa dang / mi 'di gnyis kyi bsod nams ni dpag tu med mod kyi/ 'on kyang gzhan rab tu byung ngam/ bdag rab tu byung ba'i bsod nams tsam mi phod do/ /de ci'i phyir zhe na/ mi 'di gnyis kyis de dag gi mig byin pa ni 'jig rten gyi phan pa</text></item>
<item><p>173b4</p><section>mdo sde</section><text>dang / bde ba tsam mthong bar zad la/ sha'i mig gi rang bzhin ni 'jig pa'i rang bzhin no/ /gzhan rab tu phyung ngam/ bdag rab tu byung na/ gcig gis gcig bstan cing drangs pas sems can gyi khams bskal pa'i mthar bla na med pa'i shes rab kyi mig tu 'gyur te/ shes</text></item>
<item><p>173b5</p><section>mdo sde</section><text>rab kyi mig gi rang bzhin ni bskal pa'i bar du 'jig par mi 'gyur ro/ /de'i bsod nams kyis lha dang / mi'i nang na bde ba'i longs spyod zad mi shes pa/ mthar thug pa med pa yid bzhin du myong zhing mthar yang mngon par 'tshang rgya'o/ /de ci'i phyir zhe na/ rab tu byung ba'i</text></item>
<item><p>173b6</p><section>mdo sde</section><text>chos ni bdud kyi 'khor med par byed cing / sangs rgyas kyi gdung 'tshob par byed do/ /sdig pa mi dge ba'i chos med par byed cing dge ba'i chos skyed par byed do/ /kha na ma tho ba'i dri ma med par byed cing / bla na med pa'i bsod nams kyi las skyed par byed do/ /de bas na</text></item>
<item><p>173b7</p><section>mdo sde</section><text>bcom ldan 'das kyis rab tu 'byung ba'i bsod nams ni ri rab lhun po bas 'phang mtho'o/ /rgya mtsho bas gting zab bo/ /nam mkha' bas rgya che'o zhes gsungs so/ /gal te su zhig rab tu byung ba'i bgegs dang bar chad byas te/ bsam pa ltar ma gyur na de kha na ma tho ba'i</text></item>
<item><p>174a1</p><section>mdo sde</section><text>las shin tu lci ba ni/ dper na mi zhig mun khrod du song ba ci yang mi mthong ba dang 'dra bar de'i sdig pa'i rnam par smin pa yang de dang 'dra ste/ shin tu mi snang ba'i mun pa mun nag chen po'i sems can dmyal bar ltung ngo / /dper na rgya mtsho'i nang na chu bo dang chu bran thams cad</text></item>
<item><p>174a2</p><section>mdo sde</section><text>'bab pa ltar mi de'i sdig pa'i rnam par smin pa ni de dang 'dra ste nyes pa thams cad de'i lus la 'du'o/ /dper na ri rab lhun po ni bskal pa'i me byung na/ lhag ma ma lus par tshig pa dang 'dra bar de'ang sems can dmyal ba'i mes tshig nas lhag ma ma lus pa yang de dang 'dra'o/ /gzhan</text></item>
<item><p>174a3</p><section>mdo sde</section><text>rab tu byung bar gnang ngam gal te bdag rab tu byung na/ de'i bsod nams ni rab tu che'o/ /rab tu byung ba ni mdo sde'i chu yongs su dag pas kun nas nyon mongs pa'i dri ma thams cad bkrus te/ 'khor ba'i sdug bsngal yongs su bsal nas/ mya ngan las 'das pa'i rgyur 'gyur ro/ /</text></item>
<item><p>174a4</p><section>mdo sde</section><text>'dul ba'i rkang pas tshul khrims yongs su dag pa'i sa la 'chag cing / chos mngon pa'i mig gis 'jig rten gyi dge ba dang / sdig pa blta zhing yid bzhin du 'phags pa'i lam yan lag brgyad la 'gro ste/ mya ngan las 'das pa'i grong khyer du phyin par byed do/ /de bas na rgan po'am/</text></item>
<item><p>174a5</p><section>mdo sde</section><text>gzhon nu rab tu byung ngam/ rab tu byung bar gnang ngam/ bdag rab tu byung na/ de'i bsod nams mchog tu che'o/ /de'i tshe bcom ldan 'das rgyal po'i khab bya ka lan da ka gnas pa 'od ma'i tshal na bzhugs so/ /de'i tshe rgyal po'i khab na khyim bdag dpal skyes zhes bya ba lo brgya lon</text></item>
<item><p>174a6</p><section>mdo sde</section><text>pa zhig gis rab tu byung ba'i yon tan 'di ltar tshad med do zhes thos nas/ 'di snyam du bdag ci'i phyir sangs rgyas kyi bstan pa la rab tu byung snyam bsams nas/ chung ma dang / bu dang / bran khol la nga ni rab tu byung ngo zhes byas so/ /mi de rgas 'khogs pas khyim gang gi mi thams cad</text></item>
<item><p>174a7</p><section>mdo sde</section><text>skyo ste/ dgos pa med do snyam nas rab tu byung ngo zhes zer ba thos pa dang / de dag dga' ste myur du 'gro ba'i rigs kyi dus la bab bo zhes smras so/ /de nas khyim bdag de khyim nas byung ste 'od ma'i tshal du bcom ldan 'das la rab tu byung bar gsol du song nas/ 'od ma'i tshal du phyin pa dang /</text></item>
<item><p>174b1</p><section>mdo sde</section><text>dge slong rnams la sangs rgyas bcom ldan 'das thugs rje chen po lha dang mi la phan pa'i don rgyas par mdzad pa gang na bzhugs zhes dris so/ /dge slong rnams kyis sangs rgyas bcom ldan 'das ni 'gro ba mang po la phan pa'i don du rgyu zhing gzhan du gshegs zhes smras so/ /khyim bdag</text></item>
<item><p>174b2</p><section>mdo sde</section><text>des kyang dge slong rnams la sangs rgyas ston pa chen po'i 'khor mkhas pa dang shes rab tu ldan pa'i mchog su yin zhes dris pa dang / dge slong rnams kyis btsun pa shA ri'i bu yin no zhes bstan to/ /rgan po de 'khar ba la brten te/ shA ri'i bu gang na ba der song ste phyin pa dang / 'khar</text></item>
<item><p>174b3</p><section>mdo sde</section><text>ba bor nas phyag 'tshal te/ 'di skad ces gsol to/ /btsun pa bdag rab tu byung bar gnong shig /btsun pa shA ri'i bus brtags na khyim bdag 'di rgas pas slob pa dang / bsam gtan dang / dge 'dun gyi las bya ba rnam gsum las nyams te mi nus so snyam bsams nas/</text></item>
<item><p>174b4</p><section>mdo sde</section><text>'di skad ces smras so/ /khyod phyir song shig /khyod ni rgas 'khogs te dus las yol gyis/ rab tu byung du mi rung ngo zhes bsgo'o/ /de nas mthar gyis 'od srung chen po dang / u pA li dang / ma 'gags pa la sogs te dgra bcom pa de dag kun gyi drung du song nas gsol ba btab pa las/</text></item>
<item><p>174b5</p><section>mdo sde</section><text>de dag kun gyis khyod sngar su la yang gsol ba ma btab bam zhes dris na bdag gis sngar btsun pa shA ri'i bu la gsol ba btab bo/ /'o na ci skad zer/ des ni khyod rgas 'khogs te dus las yol bas rab tu byung du mi rung ngo zhes mchi'o/ /de nas dge slong de dag gis smras pa/ shA</text></item>
<item><p>174b6</p><section>mdo sde</section><text>ri'i bu lta bu mkhas pa shes rab dang ldan pa'i mchog des kyang / ma gnang na/ bdag cag kyang de dang 'dra ste gnang ba med do/ /dper na sman pa mkhas pa sman dpyad la mkhas pas nad pa brtags te/ sman dpyad mi byed par spong na/ sman pa chung ngu gzhan de dag gso bar mi byed</text></item>
<item><p>174b7</p><section>mdo sde</section><text>de/ de la nges par 'chi ba'i mtshan ma yod par rtogs pa'i phyir ro/ /shA ri'i bu blo dang ldan pas kyang ma gnang na/ dge slong gzhan yang de dang 'dra ste gnang ba med do zhes bsgo'o/ /khyim bdag de dge slong rnams kyis rab tu byung bar ma gnang bas/ 'od ma'i tshal nas phyir byung ste/</text></item>
<item><p>175a1</p><section>mdo sde</section><text>sgo'i them pa la 'dug nas skad chen po phyung ste smre sngags 'don cing 'dug go/ /bdag thog ma skyes nas nyes pa chen po ni ma byas na/ ci'i phyir bdag rab tu byung bar mi gnang / u pA li lta bu 'breg mkhan las byung ba lta bu phyag dar ba ngan skyugs 'dor ba dang /</text></item>
<item><p>175a2</p><section>mdo sde</section><text>sor 'phreng can lta bu mi grangs med par bsad pa dang / a si ka lta bu mi rgod ma rungs pa de dag la sogs pa yang rab tu byung na/ bdag la nyes pa ci zhig yod de rab tu byung du ma gnang zhes smras pa dang / bcom ldan 'das de'i drung du gshegs te/ sku mngon par bstan na 'od zer</text></item>
<item><p>175a3</p><section>mdo sde</section><text>gyis lhang nge lham mer gsal te/ mtshan dang dpe byad kyis brgyan nas brgya byin lha'i dbang po'i rin po che sna bdun gyi rgyal mtshan ltar mngon du gshegs te/ khyim bdag dpal skyes la khyod ci'i phyir ngu zhes bka' stsal to/ /de'i tshe na khyim bdag des sangs rgyas kyi gsung tshangs</text></item>
<item><p>175a4</p><section>mdo sde</section><text>pa'i dbyangs lta bu thos nas/ rab tu dga' mgu rangs pa ni/ bus ma mthong ba tsam du dga' ste/ lus smad lnga sa la gtugs nas/ sangs rgyas la phyag 'tshal te 'di skad ces gsol to/ /sems can gyi nang na mi gsod pa dang / mi rgod bgyid pa dang / du smra ba dang /</text></item>
<item><p>175a5</p><section>mdo sde</section><text>skur klang 'debs pa'i ma rabs kyang rab tu byung na/ bdag 'ba' zhig dngos sdig ci mchis na/ sangs rgyas kyi bstan pa la rab tu byung bar ma gnang / bdag gi khyim gang gi mi yang rgas 'khogs pas skyo bar gyur te dgos pa med do zhes mchi bas gal te/ sangs rgyas</text></item>
<item><p>175a6</p><section>mdo sde</section><text>kyi bstan la rab tu byung ba ma gnang na/ slar khyim du mchis kyang gdon mi 'tshal bar bdag khyim du 'jug tu mi ster bas gang du yang mchi ba'i gnas ma mchis te/ deng 'di nyid du nges par srog dang bral bar 'gyur ro/ /de nas bcom ldan 'das kyis khyim bdag dpal skyes la</text></item>
<item><p>175a7</p><section>mdo sde</section><text>bka' stsal pa/ nam mkha' la lag pa bteg pa la 'di ni rab tu 'byung ngo / /'di ni rab tu mi 'byung ngo zhes nges par su zhig smra/ khyim bdag gis gsol pa/ bcom ldan 'das chos kyi 'khor los sgyur ba'i rgyal po'i 'khor mkhas pa'i mchog /sangs rgyas kyi 'og tu</text></item>
<item><p>175b1</p><section>mdo sde</section><text>che ba 'jig rten gyi ded dpon shA ri'i bus/ bdag bstan pa la rab tu byung bar ma gnang ngo / /de nas bcom ldan 'das kyis thugs rje chen pos ji ltar bu sri zhu che ba la pha mas tshig snyan pa smra ba bzhin du khyim bdag dpal skyes de la spro ba bskyed nas 'di skad ces bka' stsal to/ /khyod mya</text></item>
<item><p>175b2</p><section>mdo sde</section><text>ngan ma byed cig ngas khyod rab tu dbyung ngo / /shA ri'i bus ni bskal pa grangs med pa gsum gyi bar du brtson 'grus dka' ba spyod cing / bskal pa brgyar bsod nams byas pa ni ma yin/ shA ri'i bus kyang skye ba thams cad du shin tu spyod dka' ba/ mgo bcad pa dang / mig phyung ba</text></item>
<item><p>175b3</p><section>mdo sde</section><text>dang / rus pa dang / rkang dang / sha dang / khrag dang / pags pa dang / rkang pa dang / lag pa dang / rna ba dang / sna bcad de sbyin pa byin pa ma yin/ shA ri'i bus ni stag mo la lus byin pa dang / me dong du mchongs pa dang / lcags gzer stong lus la btab pa dang /</text></item>
<item><p>175b4</p><section>mdo sde</section><text>lus la mar me stong btsugs pa ma yin no/ /shA ri'i bus ni yul dang / grong khyer dang / chung ma dang / bu dang / bran pho dang / bran mo dang / glang po che dang / rta dang / rin po che sna bdun gyi sbyin pa'i las byas pa ma yin/ shA ri'i bus ni bskal pa grangs med pa thog ma la/</text></item>
<item><p>175b5</p><section>mdo sde</section><text>sangs rgyas brgyad khri brgyad stong la bsnyen bkur byas pa dang / bskal pa bar ma grangs med pa la sangs rgyas dgu khri dgu stong la bsnyen bkur byas pa dang / bskal pa tha ma grangs med pa la sangs rgyas khri phrag bcu la bsnyen bkur byas shing rab tu byung nas tshul khrims kyi pha rol tu phyin</text></item>
<item><p>175b6</p><section>mdo sde</section><text>pa yongs su rdzogs par byas pa ma yin/ shA ri'i bus ni chos la dbang du gyur pa ma yin na/ ci'i phyir 'di ni rab tu 'byung ba'i mi rigs so zhes smra/ nga 'ba' zhig ni chos la dbang mdzad de/ pha rol tu phyin pa drug gis bteg cing bzod pa'i go cha bgos te/ byang chub kyi shing drung du</text></item>
<item><p>175b7</p><section>mdo sde</section><text>rdo rje'i gdan la bzhugs nas/ bdud kyi sde rnams btul te/ mngon par sangs rgyas pas nga dang mnyam pa med do/ /de bas na khyod nga'i phyi bzhin shog shig rab tu dbyung ngo zhes de ltar bcom ldan 'das kyis thabs rnam pa sna tshogs kyis spro ba bskyed pas/ mya ngan kun zhi nas</text></item>
<item><p>176a1</p><section>mdo sde</section><text>rab tu dga' ba'i sems skyes te/ sangs rgyas kyi phyi bzhin du gtsug lag khang du song ngo / /de nas bcom ldan 'das kyis maud gal ya na chen po la khyim bdag 'di rab tu phyung shig ces bka' stsal to/ /de ci'i phyir zhe na/ sems can ni las gang dang 'thun</text></item>
<item><p>176a2</p><section>mdo sde</section><text>pa des 'dul bar 'gyur te/ sangs rgyas dang 'thun pa las ni gzhan gyis 'dul bar mi 'gyur ro/ /gang gzhan dang las 'thun pa de la yang sangs rgyas kyis 'dul bar mi 'gyur te/ gang zhig shA ri'i bu dang las 'thun pa ni/ maud gal dang / 'od srung dang / ma 'gags</text></item>
<item><p>176a3</p><section>mdo sde</section><text>pa dang / na bun la sogs pa nye gnas gzhan thams cad kyis 'dul bar mi 'gyur/ de bzhin du gang dang gang las 'thun pas/ de la gzhan gyis 'dul bar mi 'gyur ro/ /de'i tshe maud gal ya nas kyang khyim bdag 'di rgas 'khogs te/ kha ton slob pa dang / bsam gtan</text></item>
<item><p>176a4</p><section>mdo sde</section><text>dang / dge 'dun gyi las byed mi nus te/ las bya ba gsum las nyams so snyam bsams kyang / chos kyi rgyal po bcom ldan 'das kyis rab tu phyung shig ces bka' stsal pas/ tshul gyis bzlog tu mi rung ngo snyam bsams nas/ rab tu phyung ste bsnyen par rdzogs so/ /</text></item>
<item><p>176a5</p><section>mdo sde</section><text>mi 'dis tshe rabs snga ma la thar bar 'gyur ba'i rgyu yang bskyed/ chos kyi lcags kyus zin pa ni ci ltar nya mchil pa thogs nas gdon mi za bar phyir 'byung ba ltar/ thar pa'i rgyu yang bskyed/ dge ba'i tshogs kyang bsags pas nyin mtshan du brtson 'grus bskyed de/ klog pa dang /</text></item>
<item><p>176a6</p><section>mdo sde</section><text>'don pa la goms shing / mdo sde dang / 'dul ba dang / chos mngon pa rgyas par khong du chud cing rtogs par gyur na/ rgas 'khogs pas tshul bzhin du rim gro dang / bsti stang dang / bsu skyel dang / bla ma la gsong por smra ba dang / phyag 'tshal ba ni mi nus so/ /</text></item>
<item><p>176a7</p><section>mdo sde</section><text>de la dge slong gzhon nu sngar rab tu byung ba gral mtho ba dag 'di skad du dge slong rgan po 'don pa dang / klog pa dang / slob pa la bsnyems te/ bdag cag la bkur sti yang mi byed snyam nas rtag tu 'tshe bar gyur to/ /de nas dge slong rgan po des 'di snyam du bsams so/ /</text></item>
<item><p>176b1</p><section>mdo sde</section><text>bdag khyim na 'dug pa'i tshe chung ma dang bus gtses/ da rab tu byung nas 'di lta bu'i bag med par 'gyur snyam nas/ da yang dge slong gzhon nu 'di dag gis gtses na/ sngon nyes pa ci zhig byas na 'di 'dra ba'i sdug bsngal gyis gdungs pas/ bdag da shi yang rung snyam bsams nas/</text></item>
<item><p>176b2</p><section>mdo sde</section><text>tshal de'i 'gram na chu chen po zhig 'bab pa'i 'gram du song nas/ chos gos phud de shing gi yal ga la bkal nas/ pus mo sa la btsugs te/ mchi ma blags nas 'di snyam du yi dam bcas so/ /bdag ni sangs rgyas dang / chos dang / dge 'dun yongs su spong ba ma yin gyi/</text></item>
<item><p>176b3</p><section>mdo sde</section><text>lus 'di 'ba' zhig btang ngo / /bdag gis sbyin pa bgyis pa dang / tshul khrims bsrungs pa dang / brtson 'grus brtsams pa dang / mdo sde kha ton byas pa'i bsod nams kyis bdag lus 'di dang bral nas/ btsan zhing phyug la longs spyod dang ldan pa/ 'khor 'dum pa'i</text></item>
<item><p>176b4</p><section>mdo sde</section><text>rigs su skyes te/ bdag dge ba'i chos la 'jug pa'i bgegs mi byed pa dang / rtag tu dkon mchog gsum dang phrad pa dang / rab tu byung zhing chos la nan tan byed pa dang / slob dpon mkhas pa dang phrad de mya ngan las 'da' ba yang ston par shog shig ces dam bcas so/ /gang</text></item>
<item><p>176b5</p><section>mdo sde</section><text>na chu drag po 'bab cing / zab pa/ klong 'khyil pa dang / dpa' rgod par mchongs par gzas so/ /de'i tshe maud gal gyi bus/ lha'i mig gis bdag gi nye gnas rgan po de/ da ltar ci zhig byed snyam bltas na/ bdag gi nye gnas de chur mchongs pa mthong nas/</text></item>
<item><p>176b6</p><section>mdo sde</section><text>chur ma phyin par rdzu 'phrul gyi mthus blangs nas/ chu'i 'gram du bzhag ste/ chos kyi sras khyod ci zhig byed ces dris pa dang / rgad po da ngo tsha zhing skyengs nas/ ji skad du lan gdab snyam bsams nas/ gal te bdag gis byas te slob dpon bslus na/ slob dpon</text></item>
<item><p>176b7</p><section>mdo sde</section><text>bslus pas skye ba thams cad du lce'i dbang po med pa'i kha na ma tho ba dang bcas par 'gyur ro/ /ci ste bdag gis du smras na yang / slob dpon mngon par shes pa mnga' bas rtogs par 'gyur ro/ /gang 'jig rten na mkhas pa'i shes rab dang yang ldan la rang bzhin gyis drang zhing</text></item>
<item><p>177a1</p><section>mdo sde</section><text>g.yo sgyu med na lha rnams kyis bkur bar 'gyur ro/ /mkhas pa'i shes rab dang ldan la g.yo sgyu zhig yod na gzhan gyi slob dpon du mi rung ste/ mis bkur bar 'gyur ro/ /gal te shes pa med kyang g.yo sgyu yang med de drang na/ gzhan gyi don byed mi nus kyang bdag</text></item>
<item><p>177a2</p><section>mdo sde</section><text>gi don byed par 'gyur ro/ /gal te glen pa gti mug can yang yin la g.yo sgyu yod na/ thams cad kyi dgra ma rungs pa yin te/ ci skad smras kyang 'di ni du smra ba yin te/ bslus pa yin no zhes zer ro/ /gal te tshig bden pa zhig smras na yang / kun gyis yid mi ches</text></item>
<item><p>177a3</p><section>mdo sde</section><text>te/ de bas na bdag gis slob dpon la du smras te/ bslus na mi rigs mi bsha' bas gang bden pa smra'o snyam bsams nas/ slob dpon la 'di skad ces smras so/ /bdag khyim gyis skyo ste khyim ma yin par rab tu byung nas bden pa zhu ba 'tshal na/ da yang mi bde</text></item>
<item><p>177a4</p><section>mdo sde</section><text>bar gyur nas bdag 'gum snyam mo/ /maud gal gyi bus de smras pa thos nas/ 'di la ni skye ba dang shi ba'i 'jigs pa zhig gis bdag gis ma bsdigs na/ rab tu byung ba'i don med par 'gyur ro snyam bsams nas/ de la nga'i chos gos kyi mtha' ma 'di la dam</text></item>
<item><p>177a5</p><section>mdo sde</section><text>du bzung la ma btang shig ces smras nas/ steng gi nam mkha' la 'phags pa ni/ rlung gis spur ma bus pa ltar rdzu 'phrul gyis lag na spu nyag ma gcig tsam khyer ba dang 'dra bar 'di bzhin du phyin to/ /gzhan yang bya khras bye'u phrug khyer ba ltar maud gal gyi bu'i</text></item>
<item><p>177a6</p><section>mdo sde</section><text>rdzu 'phrul gyis nam mkha' la 'phags nas/ skyes bus lag pa brkyang ba las bskum pa dang / bskum pa las brkyang ba tsam gyis rgya mtsho'i 'gram du phyin to/ /rgya mtsho'i 'gram de na bud med tshe 'phos ma thag pa'i ro shin tu mdzes pa bzang ba/ mnga' byad legs pa/</text></item>
<item><p>177a7</p><section>mdo sde</section><text>mtshan dang ldan pa la sbrul zhig kha'i nang du zhugs nas sna'i nang du byung / mig gi nang nas zhugs nas rna ba'i nang du byung ba maud gal gyi bus rab tu brtags so/ /de nas dge slong dpal skyes kyis bud med 'di lta bu mtshan dang ldan pa su zhig zhes zhus na/ nam dus la bab</text></item>
<item><p>177b1</p><section>mdo sde</section><text>na bstan to zhes smras te/ yang song ba dang / bud med gcig zangs chen po zhig btsugs te/ zangs kyi nang du chu blugs nas 'og tu me bo che bus te chu khol ba dang / gos phud de nang du zhugs te de ma thag tu skra dang spu kun byi nas sha yang tshos te/ rus pa yang byi nas/ chu</text></item>
<item><p>177b2</p><section>mdo sde</section><text>lud pas rus pa rnams phyir phyung ngo / /rus pa de dag slar rlung gis bus pas de ma thag tu mi zhig tu gyur nas/ zangs kyi nang nas sha phyung ste za ba zhig mthong ngo / /dge slong dpal skyes skrag ste ba spu yang langs nas/ slob dpon rang gi sha za ba 'di su yin zhes zhus na/ maud gal</text></item>
<item><p>177b3</p><section>mdo sde</section><text>gyis dus la bab na bstan to zhes smras pa dang / yang song song ba las shing chen po zhig lo ma dang yal ga'i bar du khab kyi rtse mo tsam gzug pa'i sa stong ba yang med par srin bu mang pos za ba la skad chen por ngu zhing 'bod pa'i sgra kun tu grags pa sems can dmyal ba'i sgra 'dra ba zhig</text></item>
<item><p>177b4</p><section>mdo sde</section><text>thos nas/ 'di lta bu'i sgra mi snyan pa su lags zhes zhus na/ maud gal gyis dus la bab na bstan to zhes smras so/ /de nas yang mi'i lus la gcan gzan gyi mgo can du 'dug pa'i mang pos mi zhig la 'khor bar bskor te/ lag na mda' gzhu thogs shing</text></item>
<item><p>177b5</p><section>mdo sde</section><text>mda' la me 'bar ba bzhin du kun gyis mi de la mda' 'phangs nas gcig tu 'bar bar mthong ste/ 'di lta bu'i sdug bsngal mi bzad pa myong yang 'bros pa'i gnas med pa 'di su lags zhes zhus na/ slob dpon gyis re zhig sdod cig dus la bab na bstan to zhes bsgo'o/ /</text></item>
<item><p>177b6</p><section>mdo sde</section><text>de nas yang song song ba las ring zhig lon pa dang / ri chen po zhig gi drung nas ral gri dang mtshon rnon po so gyen du bstan te/ btsugs pa las mi zhig ri'i rtse mo nas thur du rgyugs te ral gri dang / mtshon gyis zug cing ral nas phyin yang / ral gri dang mtshon</text></item>
<item><p>177b7</p><section>mdo sde</section><text>sa la btsugs te/ de bzhin du mi dal bar rgyugs pa mthong nas/ 'di lta bu su lags zhes zhus na/ slob dpon gyis dus la bab na bstan to zhes bsgo'o/ /de nas yang song ba las/ rus pa'i ri bo che mtho khyad dpag tshad bdun brgya pa nyi ma yang</text></item>
<item><p>178a1</p><section>mdo sde</section><text>bsgrib cing / rgya mtsho yang grib mas mun par gyur pa de la maud gal 'dzegs te/ rtsib rus gcig gi steng nas phan tshun du 'gro ba'i phyi bzhin du/ bdag kyang song ba mthong nas 'di snyam du bsams so/ /bdag ni slob dpon dang de'u re</text></item>
<item><p>178a2</p><section>mdo sde</section><text>bral gyis/ sngar mthong ba'i dngos po de dag zhu'o snyam bsams nas/ slob dpon bdag gis sngar mthong ba'i dngos po de dag bstan du gsol zhes zhus pa dang / maud gal gyis kyang da dus la bab kyis khyod la bstan par bya'o/ /sngar mthong ba'i bud med de shes par 'dod na de ni</text></item>
<item><p>178a3</p><section>mdo sde</section><text>rgyal po'i khab na sar phag chen po zhes bya ba'i chung ma yin te/ byad bzhin bzang bas khyim thab kyang lhag par byams so/ /de'i tshe sar phag de rgya mtsho chen por 'jug pa las chung ma gtong ma phod pas/ chung ma yang khrid de tshong pa lnga brgya tsam dang / rgya mtshor zhugs nas de'i tshe de'i</text></item>
<item><p>178a4</p><section>mdo sde</section><text>chung ma yang rtag tu shing gsum mgo bsdus te mdung khyim ltar byas te de la me long bzhag ste/ me long la bltas na bdag byad bzhin bzang bar mthong nas/ shin tu chags pa skyes so/ /de'i tshe rgya mtsho'i nang nas rus sbal chen po zhig gis gru brdzis te/ gru zhig nas tshong pa lnga brgya</text></item>
<item><p>178a5</p><section>mdo sde</section><text>tsam thams cad tshe'i dus byas so/ /rgya mtsho'i chos nyid kyis ro zhag lon par mi gnas par chus phul nas rgya mtsho'i 'gram du phyin to/ /sems can de dag tshe'i dus byas pa na ci la chags pa der skye bar 'gyur ro/ /'o na su zhig sems can dmyal bar skye bar dga' na sems can</text></item>
<item><p>178a6</p><section>mdo sde</section><text>dmyal bar mang du skye bar 'gyur/ smras pa/ sems can gang dkon mchog gsum gyi nor brkus sam/ pha ma'i longs spyod brkus sam/ mi'i srog gcod pa'i kha na ma tho ba chen po byas na/ shin tu 'bar ba'i sems can dmyal ba chen por ltung bar 'gyur ro/ /mi de rlung ngam</text></item>
<item><p>178a7</p><section>mdo sde</section><text>grang nad kyis zin pas yid la me 'dod par bsams so/ /me'i nang du 'gro bar bsams ma thag tu tshe'i dus byas nas shin tu 'bar ba'i sems can dmyal bar 'gro'o/ /de la gang sangs rgyas la phul ba'i mar me'am rin po che brkus sam/ dge 'dun gyi sgron ma'am shing brkus sam/</text></item>
<item><p>178b1</p><section>mdo sde</section><text>dge 'dun gyi gnas khang bshig gam/ chos 'chad pa'i 'dun khang bshig gam/ dgun grang ba'i dus na pha rol po'i gos phrogs sam/ mthu yod pas lhags pa'i nang du bran pho'am/ bran mo'am mi gzhan gyi gos phrogs te chu blugs sam/ gzhan gyi gos bshus shing</text></item>
<item><p>178b2</p><section>mdo sde</section><text>phrogs na kha na ma tho ba'i sdig pa 'dis chab brom gyi sems can dmyal bar lhung ste/ mi de tsha ba'i nad kyis gzir bas rtag tu bsil zhing grang ba'i gnas sems te/ grang bar 'dod pas tshe'i dus byas ma thag tu sems can dmyal ba der skyes te/ ud pa la dang /</text></item>
<item><p>178b3</p><section>mdo sde</section><text>pad ma dang / ku mu da dang / pun da rI ka'i sems can dmyal ba yang de dang 'dra'o/ /grang ba'i sems can dmyal ba na sdug bsngal myong ba na lus kyi sha kham tshad du yos rngo ba ltar/ chad cing gas nas mgo dang rus pa yang dum bu brgya stong du chad cing gas par 'gyur</text></item>
<item><p>178b4</p><section>mdo sde</section><text>ro/ /sems can gang ser sna byed cing gzhan gyi 'tsho ba bcad de ltogs su bor ba dang / kha zas dus bzhin du mi ster na kyi khams su lhung ste/ mi de kha zas mi chud cing skyug bro ba'i nad kyis btab nas/ nad g.yog gam bshes gnyen dag gis kha</text></item>
<item><p>178b5</p><section>mdo sde</section><text>zas rnam pa mang po sbyar te/ 'di ni mngar ro/ /'di ni skyur ro/ /'di ni bsod pa'o/ /'di ni 'ju sla'o/ /zhes nan tan gyis bstan na/ nad pa de skyug bro ste bdag kha zas 'di mig gis mi mthong ba'i dus yod dam snyam bsams pa de'i tshe'i dus byas ma thag tu su</text></item>
<item><p>178b6</p><section>mdo sde</section><text>lhung ngo / /sems can gang glen pa gti mug can/ dkon mchog gsum la ma dad pa/ 'phags pa la skur pa 'debs pa ni/ dud 'gro'i skye gnas su skye ste/ de yang nad kyis gzir ba na 'gus te/ nyal mi shes te 'phral du nyal mi shes la dge ba'i phyogs gtam snyan mi</text></item>
<item><p>178b7</p><section>mdo sde</section><text>'dod na/ nad g.yog gis kyang gdon mi za bar tshe 'phos par shes pas na/ nad g.yog gis khyod chos nyon cig /tshul khrims kyang nos shig /sku gzugs dang dge 'dun dag kyang mthong bar byas la de la sbyin pa yang byos shig ces bskul na/ de la ma dad mi dga' ste nan gyis</text></item>
<item><p>179a1</p><section>mdo sde</section><text>bskul ma btab pa dang / de khros nas bdag dkon mchog gsum dang / dge ba'i ming yang mi thos pa zhig tu song na ci ma rung zhes smras na/ tshe 'phos ma thag tu dud 'gro'i skye gnas su skye'o/ /de la gang lha dang mi'i rgyur gyur pa'i dge ba'i phyogs la brtson pa de ni nad</text></item>
<item><p>179a2</p><section>mdo sde</section><text>kyis kyang shin tu gdung bar mi 'gyur te/ tshe'i dus byas pa na sems kyang mi 'khrugs kyi nad g.yog dang bshes gnyen dag gis 'chi bar rtogs nas/ khyod dam pa'i chos thos par 'dod dam/ sku gzugs mthong bar 'dod dam/ dge slong dag las mdo sde'am/ tshigs</text></item>
<item><p>179a3</p><section>mdo sde</section><text>su bcad pa dag mnyan par 'dod dam/ khyod tshul khrims nod par dga' 'am/ sangs rgyas dang dge 'dun la longs spyod 'bul bar dad dam zhes bskul na/ de dag kun la dad ces zer na/ gzhan yang sangs rgyas kyi sku gzugs la yon phul na 'tshang rgya bar 'gyur ro/ /</text></item>
<item><p>179a4</p><section>mdo sde</section><text>chos la mchod cing longs spyod phul na gang nas gang du skyes pa'i gnas thams cad du shes pa dang ldan te/ chos kyi mtshan nyid khong du chud cing rtogs par 'gyur ro/ /dge 'dun la longs spyod kyi sbyin pa byas na/ gang nas gang du skyes kyang rin po che dang longs spyod chen po yid</text></item>
<item><p>179a5</p><section>mdo sde</section><text>bzhin du ldan par 'gyur ro zhes nad pa la gtam byas nas/ nad pa rab tu dga' mgu rangs te/ bdag skye ba thams cad du dkon mchog gsum dang phrad cing chos thos pa dang / thos nas kyang khong du chud cing rtogs par gyur cig ces smon lam btab na/ tshe'i dus byed de mi'i</text></item>
<item><p>179a6</p><section>mdo sde</section><text>nang du skye'o/ /gang zhig lhar skye ba'i rgyur 'gyur ba'i dge ba'i phyogs rgya che bar bskyed pa sbyin pa dang / tshul khrims rnam par dag pa/ chos nyan par dga' ba/ dge ba bcu la spyod pa'i gang zag de ni tshe'i dus byas pa na bde bar nyal bzhin du sangs rgyas kyi sku gzugs</text></item>
<item><p>179a7</p><section>mdo sde</section><text>dang / lha'i pho brang dang / lha'i bu mo dag mthong zhing lha'i rol mo dag thos te/ mdangs kyang shin tu bzang ba dang / lag pa gyen du 'degs pa dang / de'i tshe'i dus byas nas lha'i gnas su skye'o/ /khyim bdag sar phag gi chung ma de rang gi lus la chags pas/ de'i tshe'i dus</text></item>
<item><p>179b1</p><section>mdo sde</section><text>byas ma thag tu phyir yang bud med kyi lus de la sbrul du skyes te/ sbrul de las tshe'i dus byas nas sems can dmyal ba chen po'i sdug bsngal dpag tu med pa myong bar 'gyur ro/ /dge slong des slob dpon la yang gsol pa/ bdag gi sha la za ba'i bud med de su lags/ maud gal gyi bus</text></item>
<item><p>179b2</p><section>mdo sde</section><text>smras pa/ mnyan du yod pa na dge bsnyen ma zhig la bran mo zhig yod do/ /dge bsnyen ma des tshul khrims rnam par dag pa'i dge slong zhig /dbyar zla ba gsum mchod pa 'bul bar spyan drangs te/ phyogs gcig tu gnas khang byas te bzhag nas/ nyin gcig bzhin du kha zas ro brgya</text></item>
<item><p>179b3</p><section>mdo sde</section><text>dang ldan pa dri bsung du ldan pa sna tshogs sbyar te/ dro khar dus su bran mo de skyel du btang ngo / /bran mo des dben par phyin pa dang / zas zhim po rnams zos nas lhag ma dge slong de la phul lo/ /phyis dge bsnyen mas bran mo de mdog bzang shing sha skyes pa mthong nas/ bran mo la khyod</text></item>
<item><p>179b4</p><section>mdo sde</section><text>kyis dge slong la phul ba'i kha zas lhag mar ma byas sam zhes dris na/ jo mo bdag la yang dad pa'i sems cung zad kyang mchis te/ ngan par lta ba ni ma lags na ci'i slad du dge slong la 'bul ba'i kha zas lhag mar bgyid/ dge slong gis ma yogs pa'i lhag ma 'tshal to/ /ci ste</text></item>
<item><p>179b5</p><section>mdo sde</section><text>bdag gis 'tshal bar gyur na bdag gar skyes kyang bdag gi sha la bdag za bar shog shig ces smras pas/ de'i rgyu de'i rkyen gyis sngar rnam par smin pa mi bzad pa 'di myong nas/ sems can dmyal ba chen por dpag tu med pa'i sdug bsngal gdod myong bar 'gyur ro/ /dge slong des</text></item>
<item><p>179b6</p><section>mdo sde</section><text>gsol pa/ shing chen po la srin bu mang pos za zhing mi snyan pa'i sgra chen po grags pa de su zhig lags/ smras pa/ li ta zhes bya ba'i dge 'dun gyi las byed pa'i dge slong de yin te/ dge 'dun gyi dkor la spyod cing me tog dang / 'bras bu za ba dang / btung ba dag khyim pa'i</text></item>
<item><p>179b7</p><section>mdo sde</section><text>phyogs su byin pas/ rnam par smin pa mi bzad pa 'di myong nas tshe'i dus byas ma thag tu sems can dmyal ba chen por skyes te/ shing la za ba'i srin bu de dag ni dge slong gis byin pa thob pa'i mi rnams yin no/ /dge slong des yang gsol pa/ mi zhig la mi mang pos bskor te/</text></item>
<item><p>180a1</p><section>mdo sde</section><text>mdas btsugs nas lus gcig tu 'bar ba de su lags/ maud gal gyis smras pa/ mi zhig gis rngon pa byed cing mang du bsad pas sdug bsngal 'di lta bu nyams su myong bar gyur te/ de nas tshe 'phos nas sems can dmyal ba chen por skyes te/ de las thar ba'i</text></item>
<item><p>180a2</p><section>mdo sde</section><text>dus ni shin tu dka'o/ /dge slong gis yang gsol pa/ ri chen po la ral gri dang mtshon khar rgyugs te mchi ba de su lags/ maud gal gyis smras pa/ rgyal po'i blon po shin tu dpa' ba yin te re zhig mtshon rnon po dang ral gri dang mdung dang / shag ti'i khar rgyugs te/ de</text></item>
<item><p>180a3</p><section>mdo sde</section><text>nas tshe 'phos nas sems can dmyal ba chen por sdug bsngal yun ring por myong bar 'gyur ro/ /dge slong des yang gsol pa/ rus pa'i ri chen po de su'i lags/ maud gal gyis smras pa/ khyod shes par 'dod na de ni khyod kyi lus snga ma'i rus pa yin no/ /dge slong gis de skad</text></item>
<item><p>180a4</p><section>mdo sde</section><text>ces thos nas shin tu skrag ste/ ba spu kun langs nas rngul yang byung ste/ slob dpon la smras pa/ bdag gi snying ma gas par sngon gyi las kyi rgyu dang rkyen bstan du gsol/ maud gal gyis smras pa/ skye shi 'khor ba'i mtha' dang mu med de/ dge sdig las kyang zhig cing med</text></item>
<item><p>180a5</p><section>mdo sde</section><text>par mi 'gyur bas/ las ci dang ci byas pa'i rnam par smin pa yang de dang de dag gdon mi za bar myong bar 'gyur ro/ /sngon 'das pa'i dus na 'dzam bu'i gling 'dir rgyal po chos kyi 'phags pa zhes bya ba zhig yod de/ sbyin pa dang / tshul khrims la dga' ba/ chos nyan par</text></item>
<item><p>180a6</p><section>mdo sde</section><text>mos pa/ shin tu snying rje ba'i sems dang ldan pa/ rang bzhin gyis mi gtum pa/ sems can gyi srog mi gcod pa dang / rgyal po'i mtshan dang ldan pa dam pa'i chos kyi srid 'tsho ba/ lo nyi shu tsam lon pa dang / de la re zhig gi skabs su mi dang mig rtse ba las/</text></item>
<item><p>180a7</p><section>mdo sde</section><text>mi zhig la nyes pa chen po byung nas blon po rnams kyis mi zhig khrims las 'gal ba'i nyes pa chen po bgyis na/ ci ltar bgyi zhes gsol pa dang / rgyal po mig la yengs pas/ rgyal pos khrims bzhin du gyis shig ces bsgo nas/ blon po rnams kyis khrims dang</text></item>
<item><p>180b1</p><section>mdo sde</section><text>sbyar nas bsad pa la thug pas mi de bsad do/ /rgyal po mig rtse ba zin pas blon po la nyes pa byed pa'i mi de ga re zhal ce gcod do zhes byas na/ blon po rnams kyis bdag cag gis khrims dang sbyar te bkum lags so zhes smras so/ /rgyal pos de skad ces smras pa thos nas/</text></item>
<item><p>180b2</p><section>mdo sde</section><text>'khams te sa la 'gyel ba dang / blon po rnams kyis chus btab nas phyir langs te/ mchi ma blags nas 'di skad ces smras so/ /pho brang gi slas dang / glang po che dang / rta dang rin po che sna bdun la sogs pa thams cad ni 'dir lus kyi/ nga 'ba' zhig sems can dmyal</text></item>
<item><p>180b3</p><section>mdo sde</section><text>bar sdug bsngal rnams myong bar 'ong ba lta/ bdag rgyal po ma byas pa'i tshe na yang pho brang 'di na rgyal po'i srid 'tsho zhing bzhugs/ bdag ring por mi thogs par shi na yang de bzhin du rgyal po'i srid 'tsho bar 'gyur te/ bdag ni mi bsad pas na rigs ngan gyi rgyal po yin te/ skye ba</text></item>
<item><p>180b4</p><section>mdo sde</section><text>thams cad du bdag gar 'gro bar 'gyur/ da ni rgyal po yang mi 'dod do zhes smras nas/ rgyal po'i thabs btang ste ri la bdag srung zhing rgyal po de 'dug pa las/ rgyal po de tshe'i dus byas nas/ rgya mtsho chen por chu srin zhig tu skyes te/ lus che khyad dpag tshad bdun brgya yod</text></item>
<item><p>180b5</p><section>mdo sde</section><text>do/ /rgyal po'am blon po'ang rung mthu rtsal skyes te/ sems can gyi srog gcod dam/ 'dod pa dang bral ba'i las byas sam/ sems can la 'tshe ba'i las byas na/ shi ma thag tu phal cher chu srin du skyes te de'i lus la srin bu mang po gnas so/ /de'i lus g.ya'</text></item>
<item><p>180b6</p><section>mdo sde</section><text>bas shel gyi ri la snyogs shing drud pa dang / srin bu mang po shi ba'i khrag gis rgya mtsho yang rgyang grags brgya tsam dmar por byas so/ /sdig pa'i las des de dag tshe 'phos nas sems can dmyal ba chen por ltung bar 'gyur ro/ /chu srin de lan cig gnyid kyis log na lo brgya na</text></item>
<item><p>180b7</p><section>mdo sde</section><text>lan cig sangs te/ bkres pa dang skom pas nyen nas kha gdangs pa dang / rgya mtsho'i chu khar 'gro ba ni chu chen po rgya mtshor 'bab pa dang 'dra'o/ /de'i tshe na tshong pa lnga brgya tsam zhig rgya mtshor zhugs te/ rin po che len du song ba las chu srin kha gdangs pa dang phrad nas/</text></item>
<item><p>181a1</p><section>mdo sde</section><text>gru yang shin tu mgyogs par chu srin gyis za 'dod pa'i khar song ngo / /tshong pa rnams skad chen po phyung ste ngus nas gcig la gcig 'di skad ces smras so/ /bdag cag ni gdon mi za bar 'chi bar 'gyur gyi so so nas ji ltar brten pa dran par gyis shig ces smras pa dang / de</text></item>
<item><p>181a2</p><section>mdo sde</section><text>dag la las ni sangs rgyas dang / chos dang / dge 'dun gyi mtshan nas brjod/ kha cig gis ni 'jig rten gyi lha dang / ri gtsang po dang / lha ma yin dang / pha ma dang / chung ma dang / bu dang / bu mo dang / phu nu dang / gnyen po'i ming bos nas bdag cag gis ni deng mthong ba</text></item>
<item><p>181a3</p><section>mdo sde</section><text>tha ma 'di las 'dzam bu'i gling gtan du mi mthong ngo zhes smras so/ /de'i tshe de dag chu srin gyi khar song la khad pa dang / thams cad kyis dus gcig tu sangs rgyas la phyag 'tshal lo zhes brjod pa dang / chu srin gyis sangs rgyas la phyag 'tshal lo zhes brjod pa'i sgra thos ma thag tu kha</text></item>
<item><p>181a4</p><section>mdo sde</section><text>btsums te/ chu 'bab pa yang chad par gyur nas/ tshong pa de dag shi ba las sos par gyur to/ /chu srin de ltogs nas de nyid du tshe 'phos te/ rgyal po'i khab tu srin bu zhig tu skyes te/ chu srin gyi ro rgya mtsho'i ngogs su phyir byung nas/ nyi mas gdungs/ char</text></item>
<item><p>181a5</p><section>mdo sde</section><text>pas brlan nas/ sha zad par gyur pa'i rus pa de ni ri 'di yin no/ /dpal skyes 'di ltar rig par gyis shig /de'i tshe de'i dus na/ rgyal po chos kyi 'phags pa ni khyod yin no/ /mi bsad pa'i rkyen gyis rgya mtsho chen por chu srin du skyes so/ /khyod kyi da yang</text></item>
<item><p>181a6</p><section>mdo sde</section><text>phyir mi'i lus thob pa 'dis/ 'khor ba la rgyab kyis ma phyogs na/ 'di nas tshe 'phos ma thag tu/ sems can dmyal bar 'gro ste thar bar shin tu dka'o/ /dge slong dpal skyes des bdag gi lus rnying pa yang mthong / de skad ces bstan pa yang thos nas/</text></item>
<item><p>181a7</p><section>mdo sde</section><text>'khor bas shin tu skrag ste/ gang la nan tan byed byed pa'i chos de la mthar gyis yid la byas nas/ sems rtse gcig pa la gnas te/ lus rnying pa mthong bas mi rtag pa'i chos khong du chud de/ 'khor ba la rgyab kyis phyogs par rtogs nas/ kun nas nyon</text></item>
<item><p>181b1</p><section>mdo sde</section><text>mongs pa'i zag pa thams cad zad de/ dgra bcom par gyur to/ /maud gal yang shin tu dga' nas smras pa/ chos kyi sras khyod kyis ni/ bya ba thams cad yid la byas kyis/ sngar 'dis 'ongs pa ni nga'i mthus 'ongs so/ /da ni phyir khyod bdag gi mthus 'dong ngo zhes</text></item>
<item><p>181b2</p><section>mdo sde</section><text>smras nas/ de'i tshe maud gal steng gi nam mkha' la 'phags pa dang / dge slong dpal skyes kyang / slob dpon gyi phyi bzhin du 'ongs pa/ bya pha'i phyi bzhin du phrug gu 'brang ba dang 'dra bar 'od ma'i tshal gang na ba der 'ongs so/ /de'i tshe dge slong gzhon nu dag gis dgra bcom</text></item>
<item><p>181b3</p><section>mdo sde</section><text>par mi shes pas/ sngon bzhin du dpal skyes la tho btsam yang spyod lam ma nyams te cang mi smra'o/ /bcom ldan 'das kyis de lta bur gyur pa mkhyen nas/ dge slong gzhon nu rnams kyis 'di las mi 'byung ba dang / dge slong rgan po'i yon tan grags par bya ba'i phyir/</text></item>
<item><p>181b4</p><section>mdo sde</section><text>'khor mang po'i nang du/ dge slong dpal skyes la tshur shog ces bka' stsal nas/ khyod rgya mtsho'i ngogs su phyin tam zhes bka' stsal to/ /dpal skyes kyis gsol pa/ rgya mtsho'i ngogs su mchis so/ /rgya mtsho'i ngogs na ci mthong smros shig ces bka' stsal pa</text></item>
<item><p>181b5</p><section>mdo sde</section><text>dang / dge slong gis ci dang ci mthong ba rgyas par gsol pa dang / bcom ldan 'das kyis legs so legs so zhes bya ba gnang nas/ dpal skyes khyod kyis de dag mthong ba bden no/ /khyod kyis da ni 'khor ba'i sdug bsngal yongs su spangs te/ mya ngan las 'das pa'i</text></item>
<item><p>181b6</p><section>mdo sde</section><text>bde ba thob pas/ lha dang mir bcas pa'i 'jig rten gyi mchod pa'i gnas su gyur to/ /dge slong khyod kyis bya ba thams cad yongs su rdzogs so zhes bka' stsal nas/ dge slong gzhon nu de dag gis/ bcom ldan 'das kyis de skad ces bka' stsal pa thos nas/</text></item>
<item><p>181b7</p><section>mdo sde</section><text>shin tu 'gyod cing mi dga' ba skyes te/ 'di lta bu mkhas pa shes rab can/ 'phags pa la bdag cag shes rab med pas/ 'tshe ba dang / tho btsam par bgyis so/ /bdag cag kha na ma tho ba'i rnam par smin pa 'byung bar 'gyur ro zhes smras nas/ dge slong</text></item>
<item><p>182a1</p><section>mdo sde</section><text>gzhon nu dag /dge slong dpal skyes gang na ba der song ste phyin pa dang / lus smad lnga sa la gtugs te phyag 'tshal nas/ 'di skad ces smras so/ /skyes bu dam pa dag ni snying rje dang lhan cig skyes te/ btsun pa khyod skyes pa yang</text></item>
<item><p>182a2</p><section>mdo sde</section><text>snying rje chen po dang lhan cig tu skyes pa lags na/ bdag cag la thugs brtse ba'i slad du/ bdag cag khyod la mthol tshangs bgyi'o zhes smras pa dang / dge slong des kyang bdag gi lus la yang mi dga' ba'i bsam pa med kyi/ tshangs par gyur cig ces smras</text></item>
<item><p>182a3</p><section>mdo sde</section><text>so/ /de nas dge slong dpal skyes kyis dge slong gzhon nu de rnams shin tu 'gyod cing gnang bkur ba'i sems dang ldan par rtogs nas/ dge slong de dag la dam pa'i chos bstan to/ /de dag gis 'khor ba la rgyab kyis phyogs pa'i chos thos nas/ brtson pa dang 'bad</text></item>
<item><p>182a4</p><section>mdo sde</section><text>pas nan tan byas te/ kun nas nyon mongs pa'i zag pa kun zad nas/ dgra bcom par gyur to/ /de nas khyim bdag dpal skyes kyang / rgyal po'i khab tu shin tu grags par gyur te/ kun gyis ngo mtshar ya mtshan du gyur nas/ khyim bdag rgad po ci yang mi</text></item>
<item><p>182a5</p><section>mdo sde</section><text>shes pa yang / sangs rgyas kyi bstan pa la rab tu byung nas/ dgra bcom par gyur te/ de lta bu'i dam pa'i chos kyang ston to zhes brjod do/ /de'i tshe na rgyal po'i khab de na gnas pa'i mi dag phal cher bsam pa dag pa'i sems skyes nas/ kha cig ni bu</text></item>
<item><p>182a6</p><section>mdo sde</section><text>dang / bu mo dang / bran pho dang / bran mo la sogs pa rab tu byung bar gnang ngo / /kha cig ni bdag nyid rab tu byung bar gsol nas/ thams cad rab tu dga' ste/ rjes su yi rang bar gyur to/ /de bas na rab tu byung ba'i yon tan ni tshad med/ grangs</text></item>
<item><p>182a7</p><section>mdo sde</section><text>med de/ dpal skyes lta bu lo brgya lon nas rab tu byung nas/ de lta bu'i yon tan chen po dang ldan par gyur na/ gzhon nu dar la bab pa rab tu byung na/ 'bras bu chen po mchog dam pa rnyed pa lta ci smos/ chos la brtson pa dag ni rab tu byung bar bya'o/ /rab</text></item>
<item><p>182b1</p><section>mdo sde</section><text>tu byung ba'i yon tan bsngags pa'i le'u ste lnga pa'o// //bam po lnga pa/ tshul khrims bsrung ba dag ni lus dang / srog stor yang bla'i/ nam du yang tshul khrims nyams par mi byed do/ /de ci'i phyir zhe na/ tshul khrims ni byang chub tu</text></item>
<item><p>182b2</p><section>mdo sde</section><text>'jug pa'i rtsa ba zag pa med pa'i mchog /mya ngan las 'das par bde bar 'gro ba'i lam mo/ /tshul khrims dag par bsrungs pa'i bsod nams ni tshad med dpag tu med do/ /dper na rgya mtsho chen po ni tshad med mtha' med do/ /tshul khrims bsrungs pa'i bsod nams kyang /</text></item>
<item><p>182b3</p><section>mdo sde</section><text>tshad med mtha' med do/ /dper na rgya mtsho ni lha ma yin dang / rus sbal dang / chu srin dang / chu'i ris su gtogs pa'i sems can chen po'i gnas su gyur pa ltar/ tshul khrims kyang de dang 'dra ste/ theg pa gsum la gnas pa'i skye bo chen po mang du gnas so/ /dper</text></item>
<item><p>182b4</p><section>mdo sde</section><text>na rgya mtsho chen po'i nang na/ gser dang / dngul dang / bai dUr+ya la sogs pa rin po che mang po yod pa bzhin du/ tshul khrims kyi rgya mtsho yang de dang 'dra ste/ mi rtag pa'i gzhi dang / byang chub kyi phyogs kyi chos sum cu rtsa bdun dang / bsam gtan dang /</text></item>
<item><p>182b5</p><section>mdo sde</section><text>ting nge 'dzin la sogs pa'i rin po che mang po yod do/ /dper na rgya mtsho chen po'i gting yang rdo rje yin la/ tha ma yang rdo rje'i ris bskor te/ chu bo bzhi 'bab kyang / mi 'grib mi ldud pa ltar/ tshul khrims kyi rgya mtsho yang de dang 'dra ste/ 'dul ba rdo rje lta bus</text></item>
<item><p>182b6</p><section>mdo sde</section><text>ni gting byas/ chos mngon pa'i ris ni mtha' bskor/ mdo sde bzhi chu bo lta bur 'bab kyang / 'phel ba yang med/ 'grib pa yang med do/ /rgya mtsho ci'i phyir mi ldud ce na/ mtshams med pa'i sems can dmyal ba pa'i mes rgya mtsho bskams pas na/ de'i</text></item>
<item><p>182b7</p><section>mdo sde</section><text>phyir rgya mtsho'i chu mi ldud do/ /chu bo rtag tu 'bab pas mi 'grib bo/ /tshul khrims kyi rgya mtsho yang / bag yod pas mi skye ste/ yon tan dang ldan pas mi 'grib bo/ /de bas na gang tshul khrims srung ba de'i yon tan ni rab tu mang bar rig par bya'o/ /bcom</text></item>
<item><p>183a1</p><section>mdo sde</section><text>ldan 'das mya ngan las 'das nas/ yul an ta zhes bya ba na/ dge slong bsod snyoms pa dgon pa la gnas par dga' ba/ spyod lam dang ldan pa zhig yod do/ /dge slong bsod snyoms pa ni sangs rgyas kun gyis bsngags kyis/ phal gyi</text></item>
<item><p>183a2</p><section>mdo sde</section><text>nang na gnas pa ma yin no/ /de ci'i phyir zhe na/ dge slong bsod snyoms pa ni 'dod pa nyung zhing chog shes pa ste/ ci yang mi sogs shing / za cig pa/ bla gab med pa/ chos gos gsum pa la sogs spyod do/ /btsun pa'o/ /gtso bo'o/ /dge 'dun</text></item>
<item><p>183a3</p><section>mdo sde</section><text>gyi nang na gnas pa'i dge slong ni/ 'dod pa mang ba/ chog mi shes pa/ ser sna byed pa/ ci la yang chags pas grags pa chen po thob par mi 'gyur ro/ /dge slong bsod snyoms pa de yon tan spyod par ldan te/ dge slong gi 'bras bu thob nas/ mngon par</text></item>
<item><p>183a4</p><section>mdo sde</section><text>shes pa drug dang / rig pa gsum dang / rnam par thar pa brgyad la gnas te/ spyod lam kun mdzes pas kun tu grags par gyur to/ /de'i tshe yul an ta zhes bya ba na/ dge bsnyen dkon mchog gsum la shin tu dad pa/ srog mi gcod pa/ ma byin par</text></item>
<item><p>183a5</p><section>mdo sde</section><text>mi len pa/ 'dod pas log par mi g.yem pa/ du mi smra ba/ smyo ba'i khu ba chang mi 'thung ba'i khrims lnga bsrung ba/ yon tan dang ldan pa zhig yul de na 'dug pa las/ dge bsnyen des dge slong bsod snyoms pa de/ tshe gcig gi bar du 'tsho ba</text></item>
<item><p>183a6</p><section>mdo sde</section><text>sbyar ba'i bsod nams ni myong bar 'gyur ro snyam nas/ gal te bdag gis khyim du spyan drangs te/ lam du grang ba dang tsha bas nyon mongs te/ bsgom pa'i bar chad du yang 'gyur la/ phyis rnam par smin pa myong ba na yang / bdag gis bsams shing don du gnyer</text></item>
<item><p>183a7</p><section>mdo sde</section><text>dgos pa thob par 'gyur ro/ /gal te 'tsho ba gnas su bskyal na/ phyis rnam par smin pa yang don du gnyer mi dgos par thob par 'gyur ro snyam bsams nas/ dge bsnyen de dad pa'i sems kyis zhal zas ro brgya dang ldan pa'i dri bsung dang / kha dog tu ldan</text></item>
<item><p>183b1</p><section>mdo sde</section><text>pa sna tshogs bshams te/ nyin gcig bzhin du skyel to/ /dge slong la bzang ngan rnam pa bzhis brtag dka' ba ni/ ji ltar a mra'i 'bras bu smin nam ma smin brtag dka' ba bzhin no/ /dge slong kha cig spyod lam shin tu mdzes shing gom pa dal gyis 'gro</text></item>
<item><p>183b2</p><section>mdo sde</section><text>ba gnya' shing gang las mi lta yang / nang 'dod chags dang / zhe sdang dang / gti mug tu bcas la chos ma yin pa spyod cing tshul khrims nyams pa yang yod de/ de ni a mra'i 'bras bu phyi rol smin la/ nang ma smin pa dang 'dra'o/ /dge slong kha cig ni phyi rol</text></item>
<item><p>183b3</p><section>mdo sde</section><text>gyi spyod lam rtsing la spyod lam dang mi ldan na yang / nang dge sbyong gi spyod pa dang yon tan du ldan te/ bsam gtan dang / ting nge 'dzin dang / shes rab tu ldan pa yod de/ de ni a mra'i 'bras bu nang smin la/ phyi rol ma smin pa dang 'dra'o/ /dge slong</text></item>
<item><p>183b4</p><section>mdo sde</section><text>kha cig ni spyod lam rtsing la nyes pa byed cing / tshul khrims kyang nyams la/ nang yang 'dod chags dang / zhe sdang dang / gti mug dang / ser sna dang / phrag dog dang bcas pa yod de/ de ni a mra'i 'bras bu phyi rol yang ma smin la/ nang yang ma smin pa dang</text></item>
<item><p>183b5</p><section>mdo sde</section><text>'dra'o/ /dge slong kha cig ni spyod lam mdzes shing tshul khrims dang yang ldan la/ nang yang dge sbyong gi yon tan tshul khrims dang / ting nge 'dzin dang / shes rab tu ldan pa yang yod de/ de ni a mra'i 'bras bu phyi nang gnyi ga smin pa dang 'dra'o/ /bsod snyoms pa'i</text></item>
<item><p>183b6</p><section>mdo sde</section><text>dge slong de phyi nang gnyi ga dang ldan pa yang de dang 'dra ste/ yon tan dang spyod pa yongs su rdzogs pas thams cad kyis rim gro dang / bkur sti byed do/ /de'i tshe yul de na khyim bdag cig /dkon mchog gsum la shin tu dad pa zhig la bu khye'u zhig yod de/ des</text></item>
<item><p>183b7</p><section>mdo sde</section><text>'di snyam du bsams so/ /bdag gi bu 'di rab tu byung gi /ston pa mkhas pa zhig btsal lo/ /de ci'i phyir zhe na/ dge ba'i bshes gnyen la bsten pa ni/ dge ba yang 'phel bar 'gyur ro/ /sdig pa'i grogs po la bsten pa ni/ sdig pa'i chos</text></item>
<item><p>184a1</p><section>mdo sde</section><text>skye bar 'gyur te/ dper na rlung gi rang bzhin ni mi ldog mod kyi/ tsan dan gyi tshal lam/ tsam pa ka'i tshal nas 'ongs na/ rlung de las dri bsung zhim pa bro'o/ /gal te mnam zhing btsog pa'i rlung ro sum pa'i phyogs nas 'ongs na/ rlung de yang</text></item>
<item><p>184a2</p><section>mdo sde</section><text>mnam mo/ /dper na gos gsar pa yang / spos kyi snod du bcug na gos de la yang spos bro'o/ /gal te mnam pa sum pa'i nang du bcug na gos de yang mnam mo/ /dge ba'i bshes gnyen la bsten na/ dge ba yang phyir zhing 'phel gyis/ sdig pa'i grogs</text></item>
<item><p>184a3</p><section>mdo sde</section><text>po la bsten na/ sdig pa skye zhing 'phel bar 'gyur gyis/ de bas na bdag gi bu 'di yang / dge slong btsun pa 'di la 'bul te/ rab tu byung ngo snyam bsams nas/ dge slong de gang na ba der song ste 'di skad ces smras so/ /bdag gi bu 'di rab tu byung ba</text></item>
<item><p>184a4</p><section>mdo sde</section><text>dad kyis/ btsun pas thugs brtse bar dgongs te rab tu byung bar gsol/ gal te mi gnang na slar yang khyim du khrid de mchi'o/ /de nas dge slong gis rdzu 'phrul gyi spyan gyis brtags na/ khye'u 'di rab tu byung na tshul khrims dag par srung zhing /</text></item>
<item><p>184a5</p><section>mdo sde</section><text>sangs rgyas kyi chos 'phel bar rtogs nas rab tu byung ste/ dge tshul du byas so/ /de'i tshe na 'tsho ba sbyor ba'i dge bsnyen de la khyim bdag mdza' bo zhig yod de/ khyim bdag des dus kyi ston mo zhig sbyar nas/ dge bsnyen dang / de'i chung ma dang / bu</text></item>
<item><p>184a6</p><section>mdo sde</section><text>dang / bu mo dang / bran pho dang / bran mo dang / khyim gang gi mi kun bos so/ /phyi nyin mgron du 'gro ba las/ dge bsnyen de 'di snyam du bsams so/ /bdag cag kun mgron du 'gro na khyim 'di sus bsrung / gal te nan gyis 'ga' zhig</text></item>
<item><p>184a7</p><section>mdo sde</section><text>bzhag na/ de'i sgor phab ste skal ba chad par 'gyur gyis/ de la su zhig 'dug par dga' na/ mgron las slar log ma thag tu drin gzo zhing lan bya'o zhes smras pa dang / dge bsnyen de'i bu mo zhig yod pa des/ pha ma la 'di skad ces smras so/ /khyim</text></item>
<item><p>184b1</p><section>mdo sde</section><text>mi 'di dag thams cad mgron du mchi bar bgyis te/ bdag gis khyim bsrung ngo zhes smras nas/ phas kyang shin tu legs so legs so/ /khyod kyis khyim bsrung na/ khyod kyi ma dang mi 'dra ba med de stor ba'am/ nyes pa byung gis mi dogs so zhes smras</text></item>
<item><p>184b2</p><section>mdo sde</section><text>nas/ khyim gang gi mi kun mgron du 'dong ngo / /bu mos kyang sgo rnams dam du bcad de/ gcig pu khyim du 'dug go/ /de'i nyin par dge bsnyen de brel bas bsod snyoms bskyal ba brjed nas/ de'i tshe dge slong de 'di snyam du/ nyi ma yang yol la khad pa</text></item>
<item><p>184b3</p><section>mdo sde</section><text>dang / khyim pa la don mang bas brjed pa lta srid dam/ zan mi za ba'i mi rigs kyi len du btang ngo snyam bsams nas/ dge tshul de bsod snyoms len du btang ngo / /dge tshul de la slob dpon gyis bsgo ba/ khyod spyod lam shin tu bsdams te/ bcom ldan</text></item>
<item><p>184b4</p><section>mdo sde</section><text>'das kyis gsungs pa ltar grong nas bsod snyoms longs shig /ci ltar bung ba rnams me tog gi kha dog dang dri bsung la mi gnod pa bzhin/ chags par ma byed par khyim nas bsod snyoms longs shig /gzugs dang / sgra dang / dri dang / ro dang /</text></item>
<item><p>184b5</p><section>mdo sde</section><text>reg bya la ma chags par dbang po rnams srungs shig /gal te tshul khrims bsrungs na/ gdon mi za bar 'bras bu thob par 'gyur gyis/ lha sbyin lta bu mdo sde mang po kha ton shes kyang / nyes par byas te tshul khrims nyams te/ mtshams med pa'i</text></item>
<item><p>184b6</p><section>mdo sde</section><text>sems can dmyal bar skyes so/ /ko ka li ka lta bur skur ba 'debs shing tshul khrims nyams pas/ de yang sems can dmyal bar skyes so/ /tsu'u pan ta lta bu tshigs su bcad pa gcig las mi shes mod kyis/ tshul khrims bsrungs pas dgra</text></item>
<item><p>184b7</p><section>mdo sde</section><text>bcom par gyur to/ /tshul khrims ni mya ngan las 'da' ba'i sgor 'jug cing / shin tu bde ba'i rgyur 'gyur te/ dper na bram ze'i chos kyi zla ba gsum mam/ zla ba bzhi'i bar du chos ston byed de/ de yang bram ze mkhas pa/ rig pa dang ldan pa/ tshul</text></item>
<item><p>185a1</p><section>mdo sde</section><text>khrims bsrungs pa/ tshangs par spyod pa dag 'bod kyis thams cad ni ma yin no/ /gang ston mo la 'ongs pa lag pa'i mkhrig ma la ke'u le'i rgyas 'debs so/ /bram ze gcig cig yon tan dang ldan yang rang bzhin gyis sred pa can zhig yin pas/ sbrang rtsi dang mngar</text></item>
<item><p>185a2</p><section>mdo sde</section><text>ba la chags pas mkhrig ma la rgyas btab pa bldags te mi snang bar byas so/ /phyi nyin ston mo la 'dus nas sgo bas rgya bltas na/ kun tu rgyu de la rgya med par gyur nas/ sgo bas kyang nang du ma btang bas/ khyod kyi rgya ga re zhes dris na/ mngar bas bldags te med</text></item>
<item><p>185a3</p><section>mdo sde</section><text>par byas so zhes smras so/ /de ltar kun du rgyu de mngar ba cung zad tsam la chags pas/ zla ba bzhi'i ston mo kha zas kha dog dang dri bsung dang ldan zhing / dri zhim po rnam pa sna tshogs dang / yon tan rin po che mang po yang shor gyis/ khyod kyang de lta bu'i cung zad tsam</text></item>
<item><p>185a4</p><section>mdo sde</section><text>la chags pa'i phyir/ tshul khrims kyi phyag rgya nyams par ma byed cig /lha dang mi'i 'dod pa lnga'i ro zhim po dang / zag pa med pa dang / byang chub kyi phyogs kyi chos sum cu rtsa bdun dang / mya ngan las 'das pa'i bde ba dang / chos rin po che tshad med pa dag</text></item>
<item><p>185a5</p><section>mdo sde</section><text>stor bar gyur ta re/ dus gsum gyi sangs rgyas kyi tshul khrims nyams shing / dkon mchog gsum dang / slob dpon dang / dge 'dun gyi rigs sun par ma byed cig ces bsgo ba dang / slob dpon gyi rkang pa la mgo bos phyag 'tshal te/ de'i khyim du song</text></item>
<item><p>185a6</p><section>mdo sde</section><text>ngo / /der phyin pa dang / sgo brdungs nas bu mos su yin zhes bos so/ /dge tshul gyis bdag slob dpon gyi bsod snyoms len du 'ongs so zhes smras pa dang / bu mo de rab tu dga' nas da ni re ba rnyed do snyam nas sgo phyes te/ dge tshul nang du 'ongs pa dang / bu mo</text></item>
<item><p>185a7</p><section>mdo sde</section><text>yang lo bcu drug las ma lon te/ mnga' byad legs pa dang / blta na sdug pa/ mdzes pa bzang ba zhig ste/ 'dod chags kyis bslu'o snyam ste/ dge tshul de'i mdun du bslu ba rnam pa mang po byas te/ shin tu 'dod pas dge tshul de la btegs so/ /dge tshul</text></item>
<item><p>185b1</p><section>mdo sde</section><text>des 'di snyam du bu mo 'di rlung nad langs sam/ smyos sam/ 'on te bu mo 'di 'dod chags kyis gdungs te/ 'dod chags kyi mes nga'i tshul khrims tshig par byed dam snyam bsams nas/ spyod lam shin tu bsdams te/ mdangs kyang ma gyur par 'dug go/ /bu</text></item>
<item><p>185b2</p><section>mdo sde</section><text>mo des lus smad lnga sa la gtugs nas phyag byas te/ dge tshul la 'di skad ces smras so/ /bdag rtag tu re ba yang deng gi dus grub bo/ /bdag khyod la smra ba zhig yod de/ rtag tu dran pa la skabs ma rnyed do/ /khyod kyang rtag tu bdag la dgongs pa 'dra na/ bdag</text></item>
<item><p>185b3</p><section>mdo sde</section><text>gi re ba bskang du gsol/ khyim 'di'i nang na rin po che dang / gser dang / dngul dang / bang mdzod mang po ni rnam thos kyi bu'i gter dang 'dra bar yod kyang bdag po med kyis/ khyod khyim dang bcas pa'i bdag po mdzad du gsol/ bdag khyod kyi khol mo bgyis te/ bkur</text></item>
<item><p>185b4</p><section>mdo sde</section><text>sti dang rim gro bgyis/ 'di las mi 'gal zhing bdag gi re ba bskang du gsol/ dge tshul gyis bsams pa/ bdag gi sdig pa'i las ci zhig byas na/ 'di lta bu'i rkyen dang phrad par gyur/ bdag lus dang srog yal ba yang bla'i/ dus gsum gyi sangs</text></item>
<item><p>185b5</p><section>mdo sde</section><text>rgyas kyis bcas pa'i tshul khrims nyams par mi bya'o/ /sngon dge slong dag smad 'tshong ma'i nang du phyin kyang me'i dong du mchongs kyang bla'i/ tshul khrims nyams par mi byed do/ /gzhan yang dge slong dag ni mi rgod kyis bcom nas/ rtswa la btags te rlung gis</text></item>
<item><p>185b6</p><section>mdo sde</section><text>bshud cing / nyi mas bsregs pa dang / srin bu mang pos za yang tshul khrims bsrung ba'i phyir rtswa gcod cing mi 'gro'o/ /bya gag gis nor bu med par dge slong gis mthong yang / tshul khrims bsrung ba'i phyir/ sdug bsngal myong bar byed kyang gtam mi zer ro/ /</text></item>
<item><p>185b7</p><section>mdo sde</section><text>gru zhig pa las dge slong gis shing leb la 'jus kyang / tshul khrims bsrung ba'i phyir shing leb de dag dge slong grogs po gral mtho ba la phul nas/ rgya mtshor shi ba la sogs pa de dag 'ba' zhig sangs rgyas kyi nye gnas su tshul khrims bsrungs pa yin gyis/ bdag cag</text></item>
<item><p>186a1</p><section>mdo sde</section><text>gis bsrungs pa ma yin nam/ de bzhin gshegs pa yang de 'ba' zhig gi ston pa yin gyi/ bdag cag gi ston pa ma yin nam/ dper na tsam pa ka'i me tog zar ma dang lhan cig tu btsir na/ tsam pa ka'i dri zhim po zar ma'i mar la bro bar</text></item>
<item><p>186a2</p><section>mdo sde</section><text>'gyur te/ bdag kyang de lta ma yin nam/ dge ba'i bshes gnyen gyis yongs su zin na/ ci'i phyir deng 'dir sdig pa mi dge ba'i chos byed par 'gyur/ lus dang srog yal yang bla'i/ nam du yang tshul khrims nyams shing / sangs rgyas dang / chos dang /</text></item>
<item><p>186a3</p><section>mdo sde</section><text>dge 'dun dang / pha ma dang / slob dpon dang / bla ma'i rigs sun par mi bya'o/ /yang bsams pa/ gal te bdag bros na ni bu mo de 'dod chags kyis gdungs pas khrel dang ngo tsha yang med de/ pha rol tu bdag zin nas/ bdag la skur ba 'debs par 'gyur</text></item>
<item><p>186a4</p><section>mdo sde</section><text>te/ grong mi dag gis mthong na sun 'byin par 'gyur gyis/ bdag ni nges par khang pa 'di nyid du tshe 'phos par bya'o snyam bsams nas/ bu mo de la 'di skad ces smras so/ /sgo dag dam du chod cig /bdag ni khang pa cig gi nang du bya ba cung zad yod pa de byas nas</text></item>
<item><p>186a5</p><section>mdo sde</section><text>khyod dang phrad par bya'o/ /zhes bsgo nas/ bu mo phyir sgo gcod du song ba'i 'og tu dge tshul khang pa cig gi nang du zhugs nas sgo gtan dam du bcug ste/ nang nas spu gri rnyed pas rab tu dga' ste/ lus la gyon pa'i gos rnams phud nas gdang bu la gzar te/</text></item>
<item><p>186a6</p><section>mdo sde</section><text>thal mo sbyar nas grong khyer ku sha gang na bar sangs rgyas mya ngan las 'das pa'i gnas logs su pus mo sa la btsugs nas/ 'di skad ces yi dam bcas so/ /bdag gis ni sangs rgyas dang / chos dang / dge 'dun spong ba ma lags/ mkhan po</text></item>
<item><p>186a7</p><section>mdo sde</section><text>dang / slob dpon spong ba ma lags/ tshul khrims spong ba ma lags kyis/ tshul khrims bsrung ba'i slad du lus 'di spong ngo / /bdag gar skyes kyang sangs rgyas kyi bstan pa la rab tu byung ba dang / tshangs par spyod pa rnam par dag pa dang / zag pa zad</text></item>
<item><p>186b1</p><section>mdo sde</section><text>pa dang / 'bras bu grub par gyur cig ces smon lam btab nas/ rang gi mgul ba bcad nas tshe 'phos so/ /khrag gis g.yogs nas lus kyang khrag gis dmar por gyur te/ de'i tshe na bu mos bsams pa/ ring bar thogs snyam nas sgo'i drung du song ste bos na</text></item>
<item><p>186b2</p><section>mdo sde</section><text>cang mi zer ro/ /bu mos sgo phyes te bltas na tshe 'phos zin pa mthong nas/ bsam pa bzhin du ma gyur pas/ 'dod pa'i sems kyang zhi ste/ bu mo shin tu mi dga' bas gdungs pas skra yang bshig /gdong yang sen mos brad de/ sa la 'gre zhing ngu'o/ /bu</text></item>
<item><p>186b3</p><section>mdo sde</section><text>mo'i pha ma ston mo las phyir log nas sgo brdungs te bos na bu mos cang mi smra bas/ mi zhig nang du btang ste sgo 'byed du bcug na/ bu mo de lta bur gyur pa mthong ba dang / bu mo la smras pa/ khyod ci nyes/ gcig gis kyal ka byas te/ khyod kyi rigs sun par byas sam</text></item>
<item><p>186b4</p><section>mdo sde</section><text>zhes dris na/ bu mo cang mi smra bar 'di snyam du bsams so/ /bdag gi drang por smras na ni rab tu ngo tsha ba zhig na/ gal te dge tshul gyis bdag la kyal ka byas zhes smras na ni/ 'phags pa la skur pa 'debs pas sems can dmyal bar ltung ste/ sdug bsngal</text></item>
<item><p>186b5</p><section>mdo sde</section><text>mang po myong bar 'gyur gyis/ mi slu bar drang por smra'o snyam du bsams nas/ bdag gcig pu khang pa bsrung zhing mchis pa las/ dge tshul de slob dpon gyi bsod snyoms len du 'ongs nas/ bdag gi 'dod chags kyi mes tshig pas dge tshul btegs te/ tshul</text></item>
<item><p>186b6</p><section>mdo sde</section><text>khrims bsrungs pa zhig pas/ sems 'gyur du ma btub ste/ dge tshul des thabs byas nas/ khang ba'i nang du zhugs te tshe 'phos par gyur to/ /bdag gi lus btsog pa 'dis snod yongs su dag pa ma rungs par byas pa'i steng du kha na ma tho ba'i nyes pa bgyis</text></item>
<item><p>186b7</p><section>mdo sde</section><text>pas bdag mi dga'o/ /de skad ces smras pa/ bu mo'i pha mas thos nas ngo mtshar du gyur to/ /de ci'i phyir zhe na/ kun nas nyon mongs pa'i chos nyid kyis de dang 'dra bar rtogs pa'i phyir ro/ /bu mo la smras pa/ chos thams cad ni mi rtag pa yin gyis/ mya ngan ma byed cig</text></item>
<item><p>187a1</p><section>mdo sde</section><text>ces bsgo nas khang par zhugs te bltas na/ dge tshul gyi rus bu tsan dan dmar po ltar khrag gis bsgos pa mthong nas/ phyag byas te/ sangs rgyas kyi tshul khrims bsrung ba'i phyir/ lus dang srog la yang mi blta ba legs so/ /zhes bsngags</text></item>
<item><p>187a2</p><section>mdo sde</section><text>so/ /de'i tshe rgyal po'i yul khrims kyis dge slong dag khyim pa'i khyim du tshe 'phos na/ gser gyi dong tse stong blar 'bul lo/ /de'i tshe dge bsnyen de yang gser gyi dong tse stong khyer nas pho brang du song ste/ rgyal po chen po bdag la nyes pa byung gi dong tse 'di dag bzhes shig ces</text></item>
<item><p>187a3</p><section>mdo sde</section><text>gsol pa dang / rgyal pos de la bka' stsal pa/ khyod ni nga'i yul phyogs na dkon mchog gsum la dad cing / dam pa'i chos la mos pas rang bzhin gyis drang la/ spyod pa nyams 'og tu chud pa ni khyod gcig pur zad na/ khyod la nyes pa ci zhig byung / dge bsnyen</text></item>
<item><p>187a4</p><section>mdo sde</section><text>gyis bdag gi bu mo 'di ni smad de/ dge tshul gyis ji ltar tshul khrims bsrungs pa'i yon tan ni bsngags nas/ ji ltar gyur pa rgyas par gsol to/ /rgyal pos bka' stsal pa/ dge tshul tshul khrims bsrung ba'i phyir/ lus dang srog la ma bltas par zad kyis/</text></item>
<item><p>187a5</p><section>mdo sde</section><text>khyod la nyes pa med kyis/ dong tse khyer la phyir khyim du song shig /nga yang khyod kyi khyim du dge tshul de la mchod pa zhig byed du 'ong ngo zhes bka' stsal nas/ gser gyi rnga brdungs te 'khor thams cad 'dus la zhabs 'bring du chos shig /dge bsnyen de'i khyim du dong ngo</text></item>
<item><p>187a6</p><section>mdo sde</section><text>zhes bkar btags so/ /de nas rgyal po de'i khyim du gshegs te/ dge tshul gyi rus bu tsan dan dmar po ltar khrag gis bsgos pa gzigs nas phyag 'tshal te/ yon tan bsngags nas/ rin po che sna tshogs kyis brgyan pa'i shing rta la rus bu bzhag nas/</text></item>
<item><p>187a7</p><section>mdo sde</section><text>gang na thang bde ba kun gyis mthong ba'i gnas su song ste/ spos kyi shing gis bsregs nas mchod pa byas so/ /bu mo de yang 'jig rten na dkon par shin tu bzang mo zhig ste/ bu mo de yang gnas mtho ba kun gyis mthong bar bzhag ste/ 'khor mang po thams</text></item>
<item><p>187b1</p><section>mdo sde</section><text>cad kyis legs par mthong bar byas te/ mi mang po la 'di skad ces bka' stsal to/ /bu mo 'di ltar gzugs byad legs shing shin tu bzang ba mdzes pa 'di la 'dod chags dang ma bral ba su zhig chags par mi 'gyur na/ dge tshul 'di 'bras bu yang ma thob ste/ skye</text></item>
<item><p>187b2</p><section>mdo sde</section><text>ba dang / 'jig par bcas pa'i lus can 'dis kyang / tshul khrims kyi phyir/ lus dang srog btang phod pa ni ngo mtshar che'o/ /zhes bsgrags nas/ de'i slob dpon yang spyan drangs te/ 'khor mang po la dam pa'i chos ston du bcug nas/ 'khor</text></item>
<item><p>187b3</p><section>mdo sde</section><text>de'i nang du 'dus pa thams cad kyis chos bstan pa thos nas/ kha cig ni rab tu byung zhing tshul khrims bsrung bar gsol to/ /kha cig ni bla na med pa'i byang chub tu sems bskyed de/ thams cad rjes su yi rangs nas mngon par dga'o/ /dge tshul gyis tshul khrims</text></item>
<item><p>187b4</p><section>mdo sde</section><text>bsrungs pa'i le'u ste bcu drug pa'o// //de'i tshe bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na/ dge slong chen po'i dge 'dun dang / thabs cig tu bzhugs te/ chos ston to/ /</text></item>
<item><p>187b5</p><section>mdo sde</section><text>de'i tshe na yul de na khyim bdag chen po/ phyug pa/ nor mang ba/ gser dang / dngul dang / rin po che sna bdun dang / glang po che dang / rta dang / ba lang dang / lug dang / bran pho dang / bran mo dang / las byed pa'i mi rab tu mang ba/ bang mdzod</text></item>
<item><p>187b6</p><section>mdo sde</section><text>rab tu mang ba zhig la/ bu khye'u ni med kyis/ bu mo ni lnga yod de/ de yang mnga' byad mdzes pa shes pa'i blo dang ldan pa sha stag go/ /de'i tshe khyim bdag de'i chung ma sbrum ma las/ khyim bdag de tshe 'phos par gyur to/ /de'i tshe rgyal po'i yul chos kyis/</text></item>
<item><p>187b7</p><section>mdo sde</section><text>bu pho med na longs spyod ci bdog pa thams cad rgyal pos bzhes te/ rgyal pos kyang blon po cig /de'i nor phyugs dang / longs spyod ci yod pa thams cad brtsis nas/ blar bzhes par bka' stsal pa dang / bu mo de dag gis bsams pa/ bdag</text></item>
<item><p>188a1</p><section>mdo sde</section><text>cag gi ma'i rum mi bde ba pho'am/ mo'am/ gtol med de/ bu mo zhig btsas na ni nor phyugs kyang rgyal pos bzhes par zad na/ gal te khye'u zhig byung na/ nor bdag dngos yin no snyam bsams nas/ rgyal po la 'di skad</text></item>
<item><p>188a2</p><section>mdo sde</section><text>ces gsol to/ /bdag cag gi pha gum pas bu ma mchis pa'i slad du nor phyugs rgyal pos bzhes pa 'di/ da ltar bdag cag gi ma'i rum mi bde ba/ bye brag ma bye ba'i bar du bzhag cing / gal te bu mo zhig lags na bzhes pa yang sla ste/ gal te khye'u zhig</text></item>
<item><p>188a3</p><section>mdo sde</section><text>lags na nor bdag dngos yin no/ /rgyal po rab gsal rgyal de yang drang zhing chos kyis srid 'tsho bas/ bu mo de dag gis gsol pa bzhin byas so/ /de nas ring po ma lon par zla ba dgu tshang nas bu pho zhig byung ste/ de rna ba yang med/ mig kyang med/ sna yang</text></item>
<item><p>188a4</p><section>mdo sde</section><text>med/ lce yang med/ rkang lag kyang med de/ pho mtshan 'ba' zhig yod pa'i sha gong gong po zhig byung bas/ de'i ming yang ma 'ji byi la zhes bya bar btags so/ /de nas bu mo de dag gis khye'u zhig byung ngo zhes gsol pa dang / rgyal pos bsams pa/ mig</text></item>
<item><p>188a5</p><section>mdo sde</section><text>dang / rna ba dang / sna dang / lce dang / rkang lag la sogs pa yod pas ni nor bdag tu mi 'gyur gyis/ gang pho mtshan dang ldan pa de nor bdag tu 'gyur te/ bu 'di yang pho mtshan yod pas pha'i nor bdag tu 'gyur ro snyam bsams nas/ bu mo de dag la</text></item>
<item><p>188a6</p><section>mdo sde</section><text>nor phyugs dang / longs spyod ci bdog pa thams cad khyod kyi ming po dbang ste mi bzhes so zhes bka' stsal to/ /de'i tshe bu mo chen mo cho rigs 'thun pa la bag mar btang ste/ bu mo des khyim thab la bkur sti bskyed nas/ stan bting ba dang / mal byed</text></item>
<item><p>188a7</p><section>mdo sde</section><text>pa dang / phyag dar dor ba dang / kha zas sbyar ba dang / bsu ba dang / bskyel ba dang / phyag 'tshal ba dang / gsong por smra ba la sogs te/ las su bya ba thams cad la ji ltar bran mo dag rje mo'i las byed pa bzhin du/ bu mo de yang khyim</text></item>
<item><p>188b1</p><section>mdo sde</section><text>thab de'i bkur sti byed pas/ khyim thab kyis chung ma la 'di skad ces smras so/ /khyo shug ces bya ba bdag cag tu ma zad de/ kun la yang srid na/ khyod 'ba' zhig ci'i phyir 'di ltar byed ces smras so/ /chung mas smras pa/ bdag gi pha la nor phyugs grangs med pa zhig</text></item>
<item><p>188b2</p><section>mdo sde</section><text>yod de/ gum pa'i 'og tu bu mo lnga yod kyang nor thams cad rgyal pos bzhes par chad pa las ma'i rum mi bde bar zla ba tshang nas ming po btsas na/ mig kyang med/ rna ba dang / sna dang / lce dang / rkang pa dang / lag pa yang med de/ skyes pa'i mtshan 'ba'</text></item>
<item><p>188b3</p><section>mdo sde</section><text>zhig yod pas nor ba dag tu gyur to/ /de bas na dbang po ci yod kyang skyes pa'i mtshan ma gcig tsam mi phod de/ bdag khyod la bkur sti byed pa yin no/ /khyim bdag des chung mas smras pa thos nas/ ngo mtshar du gyur te/ chung ma dang 'grogs nas bcom</text></item>
<item><p>188b4</p><section>mdo sde</section><text>ldan 'das gang na ba der song ste phyin pa dang / bcom ldan 'das la 'di skad ces gsol to/ /bcom ldan 'das ci'i slad du khyim bdag gi bu de/ mig dang / rna ba dang / sna dang / lce dang / lag pa dang / rkang pa yang ma mchis te/ btsas ma thag tu</text></item>
<item><p>188b5</p><section>mdo sde</section><text>shin tu phyug po'i khyim du nor gyi bdag por gyur/ bcom ldan 'das kyis khyim bdag la bka' stsal pa/ khyod kyis 'di dag zhus pa legs kyis/ shin tu legs par nyon la yid la zung shig dang / khyod la bstan to zhes bka' stsal nas/ khyim bdag gis de</text></item>
<item><p>188b6</p><section>mdo sde</section><text>bzhin du 'tshal lo zhes gsol to/ /bcom ldan 'das kyis bka' stsal pa/ sngon 'das pa'i dus na/ khyim bdag cig la khye'u spun gnyis shig yod de/ gcig ni sbyin pa zhes bya/ gcig ni tshul khrims zhes bya ste/ khye'u spun gnyis chung ngu nas</text></item>
<item><p>188b7</p><section>mdo sde</section><text>chu gang dang khrel ltas che la tshig bden par smra ba/ rtag tu sbyin pa la dga' ba/ dbul phongs pa la mgon byed do/ /de ltar dad pa che zhing dge bas yul mis kyang bsngags te/ rgyal pos kyang zhal ce bar bcug nas/ nyes pa dang ma nyes pa dpyod do/ /de'i</text></item>
<item><p>189a1</p><section>mdo sde</section><text>tshe na rgyal po'i yul khrims kyis/ yul mi dag la gcig cig bskyis kyang zhal ce ba'i drung du lhags nas/ dpang 'dzugs kyis gtan tshigs gzhan mi byed do/ /de'i tshe tshong pa zhig rgya mtshor 'gro ba las/ de'i nu bo tshul khrims zhes bya ba la</text></item>
<item><p>189a2</p><section>mdo sde</section><text>nor dbyig mang po zhig bskyis te ci dgos par spyod do/ /de'i tshe na tshul khrims de la bu gcig pu zhig yod pa yang gzhon la chung bas/ tshul khrims kyis bu de yang khrid cing sbyin par byas pa'i nor rdzas kyang khyer nas pho bo'i gan du song nas/ 'di skad du tshong pa 'dis bdag la</text></item>
<item><p>189a3</p><section>mdo sde</section><text>nor 'di snyed cig snga skyin du 'tshal te/ rgya mtsho las nam slar 'khor na stsal bar bgyis pas/ gal te bdag gum na yang bu la stsal bar bgyis kyis gcen mkhyen par mdzod cig /phu bos kyang de bzhin du bya'o zhes smras so/ /de nas ring por ma lon par khyim</text></item>
<item><p>189a4</p><section>mdo sde</section><text>bdag tshul khrims ni tshe'i dus byas so/ /tshong pa de yang rgya mtsho'i nang du gru zhig ste/ tshong pa de 'ba' zhig shing leb cig la 'jus nas/ phyir yul du phyin pa dang / de'i tshe khyim bdag gis tshong pa de gru zhig nas nor ni 'khyams te gcig pur 'khor te/ bdag</text></item>
<item><p>189a5</p><section>mdo sde</section><text>gi nor rdzas 'di snyed cig chags mod kyis/ bdar med do snyam bsams so/ /de nas yang tshong pa des gzhan la bskyi gnya' byas nas/ phyir rgya mtshor zhugs pa dang / nor bu rin po che mang du rnyed de/ bde bar phyir khyim du 'khor nas 'di snyam du sems so/ /</text></item>
<item><p>189a6</p><section>mdo sde</section><text>khyim bdag gi bu 'dis sngar yang bdag la bu lon mi ded pas na/ mi 'di chung ches bas gal te brjed de mi dran nam/ 'on te bdag la ci yang mi bdog pas bu lon mi ded pa/ bdag bgam mo snyam bsams nas/ rta bzang po zhig zhon nas/ gos rin po che</text></item>
<item><p>189a7</p><section>mdo sde</section><text>chen po gyon nas tshong dus su song ngo / /khyim bdag gi bu des kyang tshong pa des gos bzang po gyon zhing rta bzang po zhon pa mthong nas bsams pa/ 'di ni longs spyod dang ldan par gyur pa la/ bu lon bda'o snyam bsams nas/ mi zhig la bu lon chags pa rnams da phyir mi</text></item>
<item><p>189b1</p><section>mdo sde</section><text>sbyin nam zhes spring na/ des kyang de bzhin du bya'o zhes smras so/ /de nas tshong pa des bsams pa/ khyim bdag 'di la nor dbyig mang du bskyis pas bdag la longs spyod ci bdog pa thams cad gtugs kyang mi 'khor te/ bdag gis thabs shig bya'o snyam bsams nas/ tshong pa des</text></item>
<item><p>189b2</p><section>mdo sde</section><text>nor bu rin po che cig thogs te/ zhal ce ba de'i chung ma'i gan du song nas 'di skad ces gsol to/ /btsun mo mkhyen par mdzod cig bdag gis sngon khyim bdag tshul khrims las nor cung zad cig bskyis te/ da khyim bdag gi bu bdag la bu lon ded na/ nor bu rin po che srang khri ri ba</text></item>
<item><p>189b3</p><section>mdo sde</section><text>'di bzhes te/ zhal ce ba la bdag cag gnyis 'drir 'ongs na ma mthong ngo zhes gsol par gyis shig ces gsol to/ /chung mas smras pa/ bdag gi khyim thab 'di ni shin tu drang ste mi zer bas na mi btub tu nges na/ 'on kyang gsol bar bya'o zhes nor bu blangs te/ khyim</text></item>
<item><p>189b4</p><section>mdo sde</section><text>thab nub mo slar 'khor ba dang / tshong pas gsol pa bzhin du rgyas par smras so/ /khyim thab kyis smras pa/ bdag gi chu gang dang khrel ltas kyis 'tsho ste/ mi smra bas rgyal pos kyang zhal ce par bcug go/ /gal te bdag gis smras na/ da ni rigs</text></item>
<item><p>189b5</p><section>mdo sde</section><text>gsha' ma ma yin no zhes smras so/ /phyi nyin yang tshong pa 'ongs nas/ chung mas kyang de bzhin du gtam rgyas par smras te/ nor bu phyir byin pa las/ tshong pa des nor bu rin po che srang stong phrag nyi shu ri ba cig yang phul te/ 'di skad du don cung zad kyi phyir tshig gcig smras</text></item>
<item><p>189b6</p><section>mdo sde</section><text>pas srang stong phrag sum cu rnyed par 'gyur ro/ /pha rol po ni mi tsam po yin te rgyal por gyur na yang dong tse gcig tsam yang thob par mi 'gyur ro zhes smras nas/ 'di ni rigs pa yin no snyam ste/ nor bu rin po che la chags pas tshong pas bcol ba la bsgrub par khas blangs te/</text></item>
<item><p>189b7</p><section>mdo sde</section><text>dgongs su khyim thab phyir 'khor ba dang / khar rtsang bdag gis gsol pa de rung ba 'dra na de bzhin du mdzad du gsol/ khyim thab kyis smras pa/ de ni rigs pa ma yin te/ bdag ni mi zer bas zhal ce bar bcug go/ /gal te zhig smras na yang / tshe 'di</text></item>
<item><p>190a1</p><section>mdo sde</section><text>la 'jig rten pa kun gyis yid ches par mi 'gyur/ tshe phyi ma la yang bskal pa grangs med pa'i bar du sdug bsngal myong bar 'gyur ro zhes bsgo'o/ /de'i tshe de na khyim bdag de la khye'u 'gro mi nus pa gog pa tsam zhig yod de/ khyim bdag gi chung mas khyim</text></item>
<item><p>190a2</p><section>mdo sde</section><text>bdag la 'di skad ces smras so/ /bdag khyod dang khyo shug tu gyur pas srog la bab pa zhig smras na yang phyir bzlog tu mi re na/ 'di lta bu'i don chung ngu zhig la yang tshig brtul te ngo bzlog na bdag gson te yang mi rung / bdag gis gsol pa bzhin du ma gyur na/ bu</text></item>
<item><p>190a3</p><section>mdo sde</section><text>yang bsad la de'i 'og tu bdag kyang 'chi'o/ /khyim thab kyis de skad smras pa thos nas/ dper na mi brnangs pa skyug tu med la mid du med pa ltar/ bdag la bu gcig pur zad de/ gal te shi bar gyur na nor gyi bdag po yang med par 'gyur/ gal te bud med kyi smras</text></item>
<item><p>190a4</p><section>mdo sde</section><text>pa bzhin du byas na yang / 'jig rten pa kun gyis smra bas yid mi ches te/ ma 'ongs pa'i dus su yang sdug bsngal mang po myong bar 'gyur ro snyam bsams nas/ ma rangs bzhin du chung mas smras pa bzhin du byas pas/ chung ma yang rab tu dga' nas/ tshong pa la</text></item>
<item><p>190a5</p><section>mdo sde</section><text>smras pa/ kho mo'i khyim thab kyis kyang gnang gi /de bzhin du gyis shig ces bsgo'o/ /tshong pa yang rab tu dga' nas/ phyir khyim du song ste/ glang po che chen po gcig rin po che sna tshogs kyis brgyan nas gos rin po che gyon te/ glang po che la zhon te tshong dus su 'ongs so/ /</text></item>
<item><p>190a6</p><section>mdo sde</section><text>khyim bdag gi bu des de lta bu mthong nas dga' ste/ yid la da ni mi 'di longs spyod mang po dang ldan gyis bdag gis bda'o snyam bsams nas/ drung du song ste sar 'phags pa 'di skad ces smras so/ /khyim bdag la mkhyen tam bdag gi bu lon chags pa rnams stsol cig ces smras na/</text></item>
<item><p>190a7</p><section>mdo sde</section><text>khyim bdag de dngangs pa skad byed de/ khyod kyi bu lon chags pa mi dran no/ /bu lon ci zhig chags su mthong zhes smras so/ /khyim bdag gi bus smras pa/ lo dang / zla ba'i ngo che ge mo zhig la bdag gi pha las nor bskyis te bdag gi lag nas nor khyer ba zhal ce ba yang shes na/</text></item>
<item><p>190b1</p><section>mdo sde</section><text>ci'i phyir bsnyon zhes smras so/ /tshong pas smras pa/ bdag gis ni khyod kyi nor bskyis par mi dran no/ /mthong ba zhig yod na mthong ba'i thad du gtug tu 'dong ngo zhes smras nas/ zhal ce ba'i thad du phyin te/ mi 'dis sngon bdag gi pha las nor 'di snyed cig bskyis te/ khu bos kyang</text></item>
<item><p>190b2</p><section>mdo sde</section><text>mthong na mi 'di bdag gi pha las nor ma 'tshal tam zhes dris na/ khu bos bdag la gtol med ces smras so/ /tsha bo dngangs nas de'i tshe bdag gi nor ci bskyis pa/ khu bos lag pas bsngos te mi 'di la byin par mi dran nam/ khu bos smras pa de lta bu med do zhes smras so/ /</text></item>
<item><p>190b3</p><section>mdo sde</section><text>de nas khye'u de khu bo la khros nas khyod drang ba'i phyir/ kun gyi zhal ce bar rgyal pos bcug ste/ yul mi thams cad kyis drang po zhes byas nas/ bdag tsha bo la yang 'di ltar byed na/ gzhan dag thog tu mi bab cing gtams las bcad pa lta ci smos te/ 'di bden nam te/ de'u re</text></item>
<item><p>190b4</p><section>mdo sde</section><text>mngon no zhes smras so/ /bcom ldan 'das kyis khyim bdag la bka' stsal pa/ de'i tshe zhal ce ba de shes par 'dod na/ gzhan yin no snyam du ma sems shig /de ni ma 'ji byi la dbang po rnams ma tshang ba 'di yin no/ /de'i tshe cig byas pas sems can dmyal ba chen</text></item>
<item><p>190b5</p><section>mdo sde</section><text>por skyes nas/ sdug bsngal sna tshogs myong bar gyur te/ dmyal ba las thar nas skye ba lnga brgya'i bar du dbang po ci yang med pa'i sha gong gong por skyes so/ /de'i tshe sbyin pa la dga' ba'i dbang gis rtag tu phyug po'i khyim du skyes nas/ nor gyi dbang du skyes so/ /dge</text></item>
<item><p>190b6</p><section>mdo sde</section><text>ba'i las dang / sdig pa'i las ni yun ring du lon kyang med cing zhig par mi 'gyur ro/ /de bas na khyod rnams brtson 'grus lus dang / ngag dang / yid bsdams te sdig pa mi bya'o/ /de'i tshe 'khor mang po rnams kyis bcom ldan 'das kyis gsungs pa</text></item>
<item><p>190b7</p><section>mdo sde</section><text>thos nas/ la la ni 'bras bu dang po nas 'bras bu bzhi pa'i bar thob par gyur/ la la ni bla na med pa'i byang chub tu sems bskyed de/ rjes su yi rangs nas mngon par dga'o/ /khyim bdag dbang po med pa'i le'u ste bcu bdun pa'o// //</text></item>
<item><p>191a1</p><section>mdo sde</section><text>de'i tshe na bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun la chos ston cing bzhugs so/ /de'i tshe yul de na khyim bdag gi chung ma zhig la bu mo zhig btsas nas/ bu mo gzhan pas 'phags</text></item>
<item><p>191a2</p><section>mdo sde</section><text>pa bzhin bzang ba blta na sdug pa mdzes pa zhig ste/ thog ma btsas nas ras dkar po 'jam pos dkris te byung ngo / /de la pha ma ya mtshan du gyur te/ mtshan mkhan la bstan nas/ mtshan mkhan gyis bltas nas bsod nams chen po dang ldan par rtogs nas ming yang</text></item>
<item><p>191a3</p><section>mdo sde</section><text>dkar mor btags so/ /bu mo dkar mo ci tsam du skyes pa bzhin du ras kyang lus kyi tshad du skyes so/ /bu mo de phyis cher skyes nas/ yul mi las mang du chung mar slong ba dang / pha mas kyang bu mo bag mar btang ba'i rgyan rnams brdung snyam nas mgar ba gnyer te gser dngul</text></item>
<item><p>191a4</p><section>mdo sde</section><text>bcal lo/ /bu mos gser dngul bcal ba mthong nas 'di ci zhig bya zhes pha ma la dris pa dang / 'di ni khyod bag mar btang ba'i rgyan rnams brdung ngo / /zhes smras so/ /bu mos smras pa/ bdag ni rab tu byung bar dad kyi/ bag mar mchis par mi dga'o/ /</text></item>
<item><p>191a5</p><section>mdo sde</section><text>pha mas kyang bu mo'i yid dang sbyar nas de ma thag tu ras phyung ste/ chos gos drub par bshams pa las/ bu mos ras 'dis ci zhig bya zhes dris pa dang / khyod kyi chos gos drub bo zhes smras so/ /bu mos smras pa/ bdag la chos gos gyon pa yod kyi drub mi dgos</text></item>
<item><p>191a6</p><section>mdo sde</section><text>so/ /bcom ldan 'das gang na bzhugs par khrid de 'dong ngo zhes smras pa dang / pha mas kyang bcom ldan 'das gang na bzhugs par khrid de dong ngo zhes smras nas/ bcom ldan 'das kyi spyan sngar khrid de sangs rgyas gang na ba der phyin pa dang / bcom ldan 'das la mgo</text></item>
<item><p>191a7</p><section>mdo sde</section><text>bos phyag 'tshal te/ rab tu byung bar gsol lo/ /bcom ldan 'das kyis legs par 'ongs so/ /zhes bka' stsal pas/ skra dang / kha spu rang byi ste lus la gyon pa'i ras dkar po yang chos gos smad lngar gyur nas/ dge slong ma skye dgu'i bdag mo la gtad do/ /</text></item>
<item><p>191b1</p><section>mdo sde</section><text>dge slong ma des brtson 'grus brtsams pas ring por ma lon par dgra bcom par gyur te/ kun dga' bos bcom ldan 'das la gsol pa/ dge slong ma dkar mos sngon bsod nams ci zhig bsags pas khyim bdag gi khyim du skyes te/ lus la ras kyang mchis la</text></item>
<item><p>191b2</p><section>mdo sde</section><text>rab tu phyung nas ring por ma lon par dgra bcom par gyur lags/ bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas bsod skyabs 'jig rten du gshegs te/ nye gnas dang bcas su sems can gyi don la gshegs pa las</text></item>
<item><p>191b3</p><section>mdo sde</section><text>yul mi thams cad kyis mchod pa rgyas par byas so/ /de'i tshe dge slong gcig cig 'gro ba mang po'i don du yul mi thams cad sangs rgyas la chos nyan pa dang / sbyin pa byed par bskul lo/ /de'i tshe bud med 'di ni ke zhes bya ba rab tu dbul phongs pa zhig ste/ khyo shug</text></item>
<item><p>191b4</p><section>mdo sde</section><text>gnyis la gos su ras yug gcig las mi bdog ste/ khyo don gnyer du 'gro na ras khyos gyon te/ chung ma sgren mor rtswa'i nang du 'dug go/ /chung ma don gnyer na ras chung mas gyon te/ khyo rtswa phung gi nang na sgren mor 'dug go/ /phyis kun gyi don byed pa'i dge slong de de'i sgor</text></item>
<item><p>191b5</p><section>mdo sde</section><text>'ongs nas bud med de dang phrad de/ khyod sangs rgyas la phyag 'tshal du song shig /yon phul cig ces sbyin pa'i yon tan bsngags so/ /ser sna byed pa'i rnam par smin pa bstan nas/ sangs rgyas 'jig rten du 'byung bar dka' ba dang / chos thos par dka' ba dang /</text></item>
<item><p>191b6</p><section>mdo sde</section><text>mi'i lus thob par dka' ba'i gtam rgyas par byas nas/ chos nyan du song shig /ces bskul ba dang / bud med des smras pa/ btsun pa cung tsam gzhes shig /bdag slar mchi'o zhes smras nas/ khang pa'i nang du song ste khyo la 'di skad ces smras so/ /sgo na</text></item>
<item><p>191b7</p><section>mdo sde</section><text>dge slong cig khyod sangs rgyas la phyag 'tshal du song shig /chos nyon cig sbyin pa gyis shig ces bsgo'o/ /bdag cag tshe snga ma la sbyin pa ma byas pas 'di ltar dbul phongs par gyur te/ da yang ci zhig gi tshe phyi ma'i tshogs su 'gyur bar bya/ khyos smras pa 'di la sbyin</text></item>
<item><p>192a1</p><section>mdo sde</section><text>par 'os na/ bdag cag dbul phongs te ci yang med na ci zhig sbyin par bya/ chung mas smras pa/ tshe snga ma yang sbyin pa ma byas pas 'di ltar dbul bar gyur na/ da yang sbyin pa ma byas na tshe phyi ma la gar 'gro ste/ bdag ni sbyin pa zhig byed kyis/ khyod</text></item>
<item><p>192a2</p><section>mdo sde</section><text>kyis gnong shig /khyos bsams pa/ 'di la ni nor khud pa zhig yod pa gda' ste/ sbyin pa gyis shig ces smras pa dang / chung mas bdag gis ras 'di sbyin par dga' zhes smras so/ /khyos smras pa bdag cag khyo shug gnyis la ras 'di las med de/ 'dis</text></item>
<item><p>192a3</p><section>mdo sde</section><text>don gnyer zhing 'tsho bar zad nad sbyin par byas na gnyis ka sdod dam ci/ chung mas smras pa/ mi zhig skyes pa la tshe 'phos pa yod pas 'dis ma sbyin yang tshe 'phos la/ byin pa yang tshe 'phos pas mnyes na sbyin pa byas te tshe 'phos na tshe phyi ma la re ba yod pas/ sbyin pa byas nas</text></item>
<item><p>192a4</p><section>mdo sde</section><text>tshe 'phos kyang bla'o/ /khyod kyang dga' ba bzhin du sbyin pa gyis shig ces bsgos nas/ chung ma phyi rol tu song ste/ dge slong de la 'di skad ces smras so/ /btsun pa cung zad ma gzigs shig /bdag sbyin pa bgyi'o/ /zhes smras pa dang / dge slong gis khyod sbyin</text></item>
<item><p>192a5</p><section>mdo sde</section><text>pa byed na/ mngon sum du lag gis byin cig /sbyin pa'i tshigs bcad bya'o zhes bsgo'o/ /bud med des smras pa/ lus la ras 'di las med de/ 'gro na gos gzhan med de bud med kyi lus la btsog pa dri ma mnam po 'di gzigs par mi 'os kyis/ nang nas 'bul lo</text></item>
<item><p>192a6</p><section>mdo sde</section><text>zhes smras pa dang / nang rol nas ras phud de dge slong de la phul lo/ /dge slong des sbyin pa'i tshigs bcad byas nas/ ras de thogs te sangs rgyas gang na ba der song ste phyin pa dang / bcom ldan 'das kyis dge slong de la bud med kyis phul ba'i ras de 'on cig ces bka' stsal</text></item>
<item><p>192a7</p><section>mdo sde</section><text>to/ /dge slong des kyang ras de sangs rgyas la phul nas/ bcom ldan 'das kyis phyag gis bzhes so/ /ras rnying zhing dri mas gos pas rgyal po'i 'khor rnams ras dri ma can phyag tu bzhes pa la 'phya'o/ /bcom ldan 'das kyis 'khor mang po'i bsams pa</text></item>
<item><p>192b1</p><section>mdo sde</section><text>mkhyen nas/ 'di skad ces bka' stsal to/ /ngas bltas na 'khor 'di'i nang na sbyin pa rnam par dag pa ni 'di las 'da' ba med do/ /zhes bka' stsal to/ /'khor mang po rnams ngo mtshar du gyur to/ /de nas rgyal po'i btsun mo rab tu dga' ste/ lus la gyon pa'i gos dang /</text></item>
<item><p>192b2</p><section>mdo sde</section><text>rgyan rnams phud pas bud med la bskyal lo/ /rgyal pos kyang gos dang rgyan phud nas de'i khyim thab la bskyal te/ khyo shug gnyis 'khor gyi nang du shog shig ces bsgo'o/ /sangs rgyas bsod skyabs kyis 'khor mang po la chos bshad pas phal cher rnam par grol bar gyur</text></item>
<item><p>192b3</p><section>mdo sde</section><text>to/ /bcom ldan 'das kyis kun dga' bo la bka' stsal pa/ de'i tshe de'i dus na bud med dbul mo de ni dge slong ma dkar mo 'di yin no/ /de'i tshe bsam pa thag pas ras byin pa'i dbang gis bskal pa dgu bcu rtsa gcig gi bar gang nas gang du skyes kyang rtag tu ras dang bcas</text></item>
<item><p>192b4</p><section>mdo sde</section><text>su skyes te/ brel phongs med cing yid bzhin du 'byor par gyur to/ /sangs rgyas de la dam pa'i chos thos nas rnam par grol bar smon lam btab pas/ 'dir nga dang phrad de dgra bcom par gyur to/ /de bas na khyod kyang chos nyan pa dang / sbyin pa byed pa la brtson</text></item>
<item><p>192b5</p><section>mdo sde</section><text>'grus gyis shig /ces bka' stsal nas/ 'khor mang po bcom ldan 'das kyis de skad ces gsungs pa la rjes su yi rangs nas mngon par dga'o/ /dbul mos ras phul ba'i le'u ste bco brgyad pa'o// //de'i tshe btsun pa kA t+yA ya na chen po</text></item>
<item><p>192b6</p><section>mdo sde</section><text>yul a pa de na 'dug pa las/ yul de na khyim bdag longs spyod dang ldan pa ser sna can snying rje med pa zhig la bran mo rgan mo zhig yod de/ bran mo de ngan las thams cad byed kyang gos ni lus la mi g.yogs/ zas ni khar mi myong ste/ rtag tu brdung btsogs pas</text></item>
<item><p>192b7</p><section>mdo sde</section><text>rgan mos ma bzod nas/ srog 'dor du 'gro'o snyam nas bum pa thogs te chu 'chur song ba dang / chu 'gram du skad chen po phyung ste ngus so/ /kA t+yA ya na der 'ongs te/ rgan mo ci'i phyir 'di ltar mi dga' zhes dris pa dang / 'phags pa bdag rgas pa'i steng du las ni</text></item>
<item><p>193a1</p><section>mdo sde</section><text>che/ bgo ba dang bza' ba ni med/ dbul phongs pas ci'i phyir mi 'gum snyam bsams mi dga' ste ngu'o/ /kA t+yA ya nas smras pa/ rgan mo khyod dbul po btsong na ci nyes/ rgan mos smras pa/ dbul ji ltar btsong su zhig dbul nyo zhes smras pa dang /</text></item>
<item><p>193a2</p><section>mdo sde</section><text>kA t+yA ya nas dbul btsong du rung ngo / /zhes lan gsum gyi bar du bsgo ba dang / dbul 'di ji ltar btsong dri'o snyam nas/ dbul ji ltar btsong du rung zhes dris pa dang / kA t+yA ya nas smras pa/ ji ste dbul btsong yang dag na ngas bstan pa bzhin du gyis shig /ces bsgo</text></item>
<item><p>193a3</p><section>mdo sde</section><text>ba dang / 'phags pa de bzhin du bgyi'o zhes gsol to/ /kA t+yA ya nas smras pa/ khyod sngar khrus gyis shig bkrus pa'i 'og tu sbyin pa gyis shig /rgan mos smras pa/ bdag la lhan pa tsam gyi rgyu yang med na ci zhig sbyin par bya bum pa 'di ni jo mo'i yin te/ dbang</text></item>
<item><p>193a4</p><section>mdo sde</section><text>ma mchis so/ /kA t+yA ya nas smras pa/ khyod lhung bzed kyi nang na chu gtsang mas khong la nga la phul shig /ngas sbyin pa'i tshigs su bcad pa bya'o/ /kA t+yA ya nas chu blangs te sbyin pa'i tshigs bcad kyang byas bslab tshigs kyang byin/ sangs rgyas kyi mtshan brjod du bcug</text></item>
<item><p>193a5</p><section>mdo sde</section><text>ste/ yon tan rnam pa sna tshogs bsngags nas rgan mo khyod la 'dug pa'i gnas yod dam/ rgan mos smras pa/ bdag la 'dug pa'i gnas ma mchis te/ 'thag pa dang gtun brdungs pa dang / las byed pa'i gnas nyid la nyal lo/ /bar 'ga' ni lud phung gi</text></item>
<item><p>193a6</p><section>mdo sde</section><text>steng du yang nyal lo/ /kA t+yA ya nas smras pa/ khyod ngan las byed pa la 'gyod pa dang / mi dga' bar ma byed par brtson 'grus su las byos la/ jo mo bsnyal ba'i 'og tu dal gyis jo mo'i sgo phye ste/ sgo'i phag gam grab gtsang zhig tu rtswa gtsang ma bting ba la 'dug</text></item>
<item><p>193a7</p><section>mdo sde</section><text>nas gzhan ma sems par sangs rgyas yid la byos la dran par gyis shig /de nas rgan mos kyang bstan pa bzhin du byas nas ring po ma lon par mtshan mo 'dug bzhin du/ tshe 'phos nas sum cu rtsa gsum gyi lhar skyes nas/ de'i jo mo nang par sngar langs nas/</text></item>
<item><p>193b1</p><section>mdo sde</section><text>khyim gyi nang na bran mo tshe 'phos pa mthong nas/ khros te rgan mo 'di khyim gyi nang du ma btang na ci'i phyir 'dir tshe 'phos/ zhes gshe nas rkang pa la rtswa thag gis btags te bshal nas dur khrod du bskyal lo/ /de'i tshe na lha'i sras po zhig la lha'i bu mo lnga brgyas bskor te rtse bar</text></item>
<item><p>193b2</p><section>mdo sde</section><text>dga' ba las tshe 'das nas rgan mo de lha'i sras mo de'i gnas su skyes so/ /lhar skyes pa dag dbang po rnon pos ni bdag ci'i rkyen gyis lhar skyes pa shes so/ /dbang po rtul po de dag gis mi shes te/ rgan mo des ci'i phyir lhar skyes pa mi shes kyi bde ba 'ba' zhig la chags</text></item>
<item><p>193b3</p><section>mdo sde</section><text>so/ /de'i tshe shA ri'i bu sum cu rtsa gsum na 'dug pa des khyod ci'i rkyen gyis lhar skyes pa shes sam zhes dris pa dang / bdag gis mi shes so zhes smras nas/ shA ri'i bus lha'i mig gis bltas te/ ji ltar lhar gyur pa mthong bar byas so/ /de nas lha'i sras mo lnga</text></item>
<item><p>193b4</p><section>mdo sde</section><text>brgya tsam dang / dur khrod du lhags te/ rus bu la lha'i me tog gis gtor/ spos kyi mchod pa byas so/ /lha'i 'od kyis grong khyer de dag snang ba chen pos snang bar gyur nas/ de'i jo mo la sogs pa ya mtshan du gyur te/ mi mang po yang bltar dong ba las/</text></item>
<item><p>193b5</p><section>mdo sde</section><text>lha mang po rgan mo'i rus bu la mchod pa byed par mthong nas lha rnams la khyod ci'i phyir khyod rus bu 'di la mchod pa byed/ 'di ni gson po'i tshe na yang btsog pas kun gyis mi 'dod na/ da tshe 'phos pa'i rus bu lta ci smos zhes smras so/ /de'i tshe na lha'i sras mo rnams</text></item>
<item><p>193b6</p><section>mdo sde</section><text>kyis ji ltar lhar skyes pa'i gtam rgyas par byas nas/ kA t+yA ya na gang na ba der song ngo / /kA t+yA ya nas lha'i sras mo de dag la sbyin pa dang / tshul khrims dang / mtho ris su skyes pa la sogs te/ dam pa'i chos kyi gtam rgyas par byas nas/ mi gtsang ba'i chos</text></item>
<item><p>193b7</p><section>mdo sde</section><text>dang 'byung ba'i chos bstan pas/ lha'i sras mo de dag rdul dang bral/ dri ma dang bral te chos la chos kyi mig rnam par dag par gyur nas phyir lha'i gnas su dong ngo / /'khor mang po rnams kyang chos bstan pa thos nas so so nas 'bras bu dang po nas 'bras bu bzhi pa'i bar du</text></item>
<item><p>194a1</p><section>mdo sde</section><text>thob par gyur nas/ rjes su yi rangs nas mngon par dga'o/ /bran mo dbul mos kA t+yA ya na la dbul btsongs pa'i le'u ste bcu dgu pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal</text></item>
<item><p>194a2</p><section>mdo sde</section><text>byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na khyim bdag rab tu phyug pa/ longs spyod che ba/ nor bu rin po ches bang mdzod gang ba zhig yod de/ rigs mnyam pa las chung ma blangs nas/ de'i chung ma la bu khye'u gser gyi mdog</text></item>
<item><p>194a3</p><section>mdo sde</section><text>lta bu zhig btsas te/ mtshan mkhan gyis bltas te/ de'i ming gser lha zhes btags so/ /khye'u de btsas pa na khye'u de'i khyim du khron pa chu zheng gab pa/ chu zheng khru brgyad pa gting zab khyad kyang khru brgyad pa cig rang byung ste/ khron pa de nas chu bcus na mi'i yid</text></item>
<item><p>194a4</p><section>mdo sde</section><text>bzhin du 'byung ste/ gang gos 'dod pa la gos 'byung / bza' ba dang btung ba 'dod pa la bza' ba dang btung ba 'byung / gser dang / dngul dang / nor bu rin po che 'dod pa la/ gser dang / dngul dang / nor bu rin po che 'byung ste/ ci dang ci 'dod pa de dag thams</text></item>
<item><p>194a5</p><section>mdo sde</section><text>cad yid bzhin du 'byung ngo / /khye'u de gsos bskyed de cher skyes pa dang / rig pa'i gnas kyang lobs nas khyim bdag de rab tu dga' ste/ khye'u de'i chung ma btsal lo snyam bsams nas/ khye'u de'i chung ma yang khye'u de dang 'dra bar gser gyi mdog can bzang ba mdzes pa/</text></item>
<item><p>194a6</p><section>mdo sde</section><text>phal bas lhag pa cig btsal bar sems te/ yul kun tu mna' ma btsal lo/ /de'i tshe na yul tsam pa na khyim bdag rab tu phyug pa zhig la bu mo gser gyi 'od ces bya ba zhig yod de/ bu mo de yang gser gyi mdog can shin tu 'tsher ba/ pags pa shin tu srab pa/</text></item>
<item><p>194a7</p><section>mdo sde</section><text>rus pa shin tu phra ba zhig ste/ thog ma btsas pa'i tshe yang khyim nas khron pa chu zheng dang / gting 'dra bar khru brgyad pa cig rang byung ste/ khron pa de las kyang rin po che sna tshogs dang / gos dang / bza' ba dang / btung ba la sogs pa ci dang ci 'dod pa de dag rang</text></item>
<item><p>194b1</p><section>mdo sde</section><text>byung ngo / /khyim bdag de yang 'di snyam du bdag gi bu mo bzang mo 'di ni/ bu pho 'di dang 'dra bar lus gser gyi mdog can shin tu 'tsher ba/ bzang ba/ mdzes pa zhig la btang ngo snyam mo bsam pa zhig dang phrad de/ bu mo'i gtam yang khye'us thos khye'u'i gtam yang bu</text></item>
<item><p>194b2</p><section>mdo sde</section><text>mos thos nas khyim bdag gnyis gnyen bya bar thams so/ /ston mo bya bar thams nas bu mo mnyan yod du khrid de/ mnyan yod du gser lha'i khyim du phyin nas/ gser lhas sangs rgyas dang dge 'dun rnams spyan drangs te/ bcom ldan 'das kyang dge 'dun dang</text></item>
<item><p>194b3</p><section>mdo sde</section><text>bcas te/ bshos la gshegs nas/ gser lha khyo shug gnyis la dam pa'i chos rgyas par bstan nas/ gser lha khyo shug dang / khyim bdag khyo shug gnyis kyis/ bcom ldan 'das las chos thos nas bskal pa khri phrag nyi shu'i sdig pa mi dge ba shin tu</text></item>
<item><p>194b4</p><section>mdo sde</section><text>'bar ba kun zhi nas/ sems rnam par dag pas chos rtogs te/ rgyun du zhugs pa'i 'bras bu thob par gyur to/ /de nas bcom ldan 'das slar gtsug lag khang du gshegs pa dang / gser lha dang / gser 'od khyo shug gnyis kyang pha ma la rab tu byung bar</text></item>
<item><p>194b5</p><section>mdo sde</section><text>gsol nas/ pha mas kyang gnang ste/ gnyi ga sangs rgyas gang na ba der song ste phyin pa dang / sangs rgyas kyi zhabs la spyi bos phyag 'tshal te/ bdag cag gnyis rab tu byung ngo / /zhes gsol pa dang / bcom ldan 'das kyis legs par 'ongs so/ /</text></item>
<item><p>194b6</p><section>mdo sde</section><text>zhes bka' stsal nas/ skra dang kha spu rang byi ste/ gos ngur smrig gyon pa'i dge slong du gyur to/ /gser lha ni dge slong gi dge 'dun gyi nang du song ngo / /gser 'od ni skye dgu'i bdag mo la gtad de/ gnyi ga ring por ma lon par dgra bcom par gyur nas/ rig pa</text></item>
<item><p>194b7</p><section>mdo sde</section><text>gsum dang / mngon par shes pa drug dang / rnam par thar pa brgyad la sogs te/ yon tan thams cad dang ldan par gyur to/ /de nas dge slong de dag the tsom du gyur nas tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das</text></item>
<item><p>195a1</p><section>mdo sde</section><text>dge slong gser lha dang / gser 'od gnyis sngon las ci bgyis na/ thog ma btsas pa na/ 'di ltar nor bu rin po che dang longs spyod chen po dang ldan te/ khron pa las kyang thams cad kyi re ba yongs su gang bar gyur/ bcom ldan 'das kyis bka'</text></item>
<item><p>195a2</p><section>mdo sde</section><text>stsal pa/ sngon 'das pa'i bskal pa dgu bcu rtsa gcig gi pha rol na/ sangs rgyas rnam par gzigs zhes bya ba 'jig rten du gshegs nas/ de mya ngan las 'das pa'i 'og tu de'i bstan pa la zhugs pa'i dge slong dag grong khyer dang / ljongs rgyu zhing sems can gyi don</text></item>
<item><p>195a3</p><section>mdo sde</section><text>byed de/ de dag la khyim bdag rigs che zhing mtho ba kun gyis chos gos dang / bsod snyoms mi brel bar byed do/ /de'i tshe khyim bdag dbul po khyo shug gnyis 'di snyam du bsams so/ /bdag cag gnyis pha ma yod pa'i tshe/ nor bu rin po che dang / longs spyod</text></item>
<item><p>195a4</p><section>mdo sde</section><text>dang ldan te/ bang mdzod yongs su gang yang 'phags pa'i dge 'dun dang ma phrad/ da 'di ltar phongs brel te ci yang mi bdog nas/ rtswa phung gi steng na nyal zhing bre gang / phul gang yang mi bdog pa'i tshe/ 'phags pa'i dge 'dun gshegs nas/ khyim bdag</text></item>
<item><p>195a5</p><section>mdo sde</section><text>phyug po de kun chos gos dang / bsod snyoms 'bul na/ bdag cag ni ci yang dbul du med do/ /snyam bsams te/ rab tu mi dga' nas ngus ngus so/ /khyim thab ngus pa'i mchi ma chung ma'i lag par lhung nas/ chung mas khyo la ci'i phyir ngu zhes smras pa dang /</text></item>
<item><p>195a6</p><section>mdo sde</section><text>khyod mi shes sam/ grong khyer 'di na 'phags pa'i dge 'dun gshegs te/ khyim bdag phyug po kun/ de dag la mchod pa byed na/ bdag cag 'ba' zhig ci yang dbul du med do/ /da 'dir ma phul na skye ba phyi ma la gar 'gro snyam ste mi dga'o/ /chung mas smras</text></item>
<item><p>195a7</p><section>mdo sde</section><text>pa/ khyod song la bdag cag gi mdzod khang rnying du tshol cig dang / ci yang lus pa cung zad yod kyang srid kyis/ gal te sna 'ga' zhig rnyed na 'bul lo/ /zhes smras nas/ mdzod khang rnying du btsal na gser gyi dong tse lus pa gcig rnyed do/ /chung ma la yang me</text></item>
<item><p>195b1</p><section>mdo sde</section><text>long gcig cig yod de khyo shug gnyis kyis bum pa gsar pa gcig cig kyang nyos nas bum pa'i nang du chu gtsang mas bkang ste/ gser gyi dong tse gcig nang du bcug ste/ me long gis kha bcad nas chu'i bum pa thogs te dge 'dun la phul lo/ /dge 'dun gyis</text></item>
<item><p>195b2</p><section>mdo sde</section><text>kyang bzhes nas/ chu de la kha cig gis ni 'thung / kha cig gis ni kha lag bkrus/ kha cig gis ni lhung bzed bkrus te/ khyim bdag khyo shug gnyis kyis de ltar dge 'dun gyis spyad pa mthong nas rab tu dga' mgu rangs nas phyir khyim du song ngo / /de nas ring por</text></item>
<item><p>195b3</p><section>mdo sde</section><text>ma lon par nad kyis btab nas khyo shug gnyi ga tshe 'phos te sum cu rtsa gsum gyi lhar skyes so/ /kun dga' bo de'i tshe de'i dus na dbul po khyo shug gnyis chu'i bum pa 'bul ba de ni gser lha khyo shug gnyis yin no/ /sngon chu bum pa gang dang / gser gyi dong tse gcig dang / me</text></item>
<item><p>195b4</p><section>mdo sde</section><text>long gcig phul bas skye ba thams cad du bzang zhing mdzes pa dang / mdog gser gyi kha dog tu rtag tu 'tsher bar gyur to/ /'di ltar bskal pa dgu bcu rtsa gcig gi bar du de dang 'dra bar gyur te/ de'i tshe na shin tu dang ba'i sems kyis phul bas/ da 'dir 'khor ba'i mthar</text></item>
<item><p>195b5</p><section>mdo sde</section><text>phyin te dgra bcom par gyur to/ /kun dga' bo de bas na bsod nams kyi phyogs su gyur pa'i las ni gang yang mi byar mi rung ngo / /dbul po des sbyin pa cung zad byas pa'i/ bsod nams kyi phung po dpag tu med pa 'di lta bu thob par gyur to/ /de'i tshe bcom ldan 'das kyis de</text></item>
<item><p>195b6</p><section>mdo sde</section><text>skad ces bka' stsal nas/ kun dga' bo dang / 'khor mang po rnams sbyin pa'i bsod nams kyi tshogs bsags pa'i sems skyes te/ rjes su yi rangs nas/ mngon par dga'o/ /gser lha'i le'u ste nyi shu pa'o// //'di skad bdag gis thos pa'i dus</text></item>
<item><p>195b7</p><section>mdo sde</section><text>gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na yul de na khyim bdag phyug po zhig rigs mnyam pa las chung ma blangs nas/ bu med pas shin tu mi dga' ste/ lha kun</text></item>
<item><p>196a1</p><section>mdo sde</section><text>la gsol ba btab pa las/ phyi zhig na chung ma sems can dang ldan par gyur te/ zla ba tshang nas khye'u zhig btsas nas/ khye'u de yang shin tu mdzes shing sdug pa zhig ste/ pha ma dang gnyen bshes kun dga' nas btsas ston byas pas/ chu bo zhig gi 'gram</text></item>
<item><p>196a2</p><section>mdo sde</section><text>na 'dus te btsas ston zos so/ /chu 'gram na btsas ston za ba'i tshe kun gyis khye'u blta ba'i phyir/ gcig gis pang par blangs nas/ yang gcig gis pang par byin no/ /de bzhin du gcig nas gcig tu brgyud pa'i tshe gcig gis le lo byas nas khye'u shor te chur lhung nas chus</text></item>
<item><p>196a3</p><section>mdo sde</section><text>khyer ro/ /khye'u'i bsod nams kyi mthus/ las ma zad pas tshe ma 'phos par nya zhig gis mid nas/ nya'i lto ba na gson por 'dug go/ /chu bo de'i mjug na yang grong zhig yod de/ grong der yang khyim bdag phyug po bu med pa zhig yod do/ /khyim bdag de'i bran</text></item>
<item><p>196a4</p><section>mdo sde</section><text>zhig chu de'i 'gram na nya bshor ba las/ nya bu yod pa de zin nas lto bkas pa dang / lto ba nas khye'u zhig byung nas bran des khyer te jo mo la phul lo/ /khyim bdag gi chung mas khye'u blangs te bltas na khye'u mtshan dang ldan pa bzang po zhig nas/ rab tu dga' ste bdag cag gis</text></item>
<item><p>196a5</p><section>mdo sde</section><text>lha kun la gsol ba btab pa'i rtags ni 'di yin no/ /snyam nas ma ma la gtad de gsos so/ /de'i tshe grong ltag ma'i khyim bdag gis grong 'og ma'i khyim bdag gis nya'i khong nas bu zhig rnyed do/ /zhes thos nas de gdon mi za bar bdag gi bu chur lhung ba yin</text></item>
<item><p>196a6</p><section>mdo sde</section><text>no snyam ste/ de'i thad du song nas 'di ni nga'i bu yin gyis phyir byin cig ces smras so/ /des smras pa 'di ni khyod kyi bu ma yin te/ bdag la bu med pas lha kun la gsol ba btab nas/ lhas byin pa'i bu yin te/ nya'i lto ba nas rnyed do zhes smras so/ /khyim</text></item>
<item><p>196a7</p><section>mdo sde</section><text>bdag de gnyis rtsod nas rgyal po zhal che bar gsol te/ de la khye'u'i phas ni bdag gi bu yin te/ chu 'gram na chur lhung ba 'di yin no zhes smras so/ /khyim bdag gcig gis ni khye'u bdag gis nya zin pa'i lto ba nas rnyed de/ khyod kyi bu ma yin no zhes smras nas/</text></item>
<item><p>196b1</p><section>mdo sde</section><text>rgyal pos de gnyis kyi tshul dang sbyar nas/ khye'u 'di gnyi gas thun mong du gsos la/ cher skyes nas khyod gnyis kyi bu'i chung ma re re long shig /chung ma gnyis las bu gang las byung ba so sor khyer cig ces bcad do/ /de nas khyim bdag gnyis kyis kyang</text></item>
<item><p>196b2</p><section>mdo sde</section><text>rgyal pos zhal che bar bcad pa bzhin du khye'u thun mong du gsos nas cis kyang mi brel bar byas so/ /de nas khye'u cher skyes nas pha ma gnyis la 'di skad ces gsol to/ /bdag btsas ma thag tu chur lhung ba dang / nyas mid pa la sogs pa sdug bsngal sna tshogs myong</text></item>
<item><p>196b3</p><section>mdo sde</section><text>yang / bdag cag ma gum pas bdag ni rab tu byung bar dad kyi gnong shig ces smras so/ /khye'u de'i pha ma gnyis kyang bu sdug ches pas ngo ma chod nas/ rab tu byung bar gnang ba dang / khye'u des sangs rgyas gang na ba der song nas der phyin pa dang / bcom ldan 'das</text></item>
<item><p>196b4</p><section>mdo sde</section><text>kyi zhabs la mgo bos phyag 'tshal te/ bdag sangs rgyas kyi bstan pa la rab tu byung ngo zhes gsol te/ de la bcom ldan 'das kyis legs par 'ongs so/ /zhes bka' stsal nas skra dang kha spu rang byi ste/ dge slong du gyur to/ /ming yang rigs gnyis pa zhes</text></item>
<item><p>196b5</p><section>mdo sde</section><text>bya bar btags te/ dge slong rigs gnyis pa la bcom ldan 'das kyis dam pa'i chos gsungs pas/ sdug bsngal gyi mthar phyin te/ de nyid du dgra bcom par gyur to/ /de la dge slong dag the tsom skyes te tshe dang ldan pa kun dga' bos bcom ldan 'das la 'di skad ces</text></item>
<item><p>196b6</p><section>mdo sde</section><text>gsol to/ /dge slong rigs gnyis pa 'di sngon dge ba'i rtsa ba ci bsags pa na chur lhung ste nya'i lto bar mchis kyang gum par ma gyur/ bcom ldan 'das kyis kun dga' bo la bka' stsal pa/ khyod rtag par nyon cig /sngon sangs rgyas rnam par gzigs</text></item>
<item><p>196b7</p><section>mdo sde</section><text>zhes bya ba 'jig rten du gshegs te/ skye bo mang po la chos ston to/ /de'i tshe khyim bdag cig kyang 'khor der 'ongs te/ bcom ldan 'das kyis sbyin pa byin pa'i bsod nams dang / tshul khrims bsrungs pa'i yon tan la sogs pa rgya cher bstan pa thos</text></item>
<item><p>197a1</p><section>mdo sde</section><text>nas shin tu dga' mgu rangs te/ bsam pa dag pa'i dad pa skyes nas/ sangs rgyas de la srog gcod pa la sogs pa'i bslab pa'i tshigs gsum mnos nas dong tse gcig phul lo/ /de'i dbang gis gang nas gang du skyes kyang longs spyod dang</text></item>
<item><p>197a2</p><section>mdo sde</section><text>rin po cher ldan te/ phongs pa med par gyur to/ /kun dga' bo de'i tshe de'i dus na khyim bdag de ni dge slong rigs gnyis pa 'di yin te/ sangs rgyas la dong tse gcig phul bas bskal pa dgu bcu rtsa gcig gi bar du longs spyod chen po dang ldan par gyur/ /da ltar</text></item>
<item><p>197a3</p><section>mdo sde</section><text>gyi tshe 'di la yang pha ma gnyis kyi khyim na longs spyod bdog pa dang ldan par gyur to/ /srog mi gcod pa'i bslab tshigs mnos nas chur lhung ste nya'i ltor song ste yang ma shi'o/ /dkon mchog gsum la skyabs su song bas nga dang phrad nas dgra bcom par gyur to/ /de'i tshe</text></item>
<item><p>197a4</p><section>mdo sde</section><text>kun dga' bo dang / 'khor mang po rnams/ bcom ldan 'das kyis bstan pa la yi rangs te mngon par dga'o/ /rigs gnyis pa'i le'u ste nyi shu gcig pa'o// //bam po drug pa/ 'di skad bdag gis thos pa'i dus gcig na/ bcom</text></item>
<item><p>197a5</p><section>mdo sde</section><text>ldan 'das yangs pa can na/ a mra'i tshal na bzhugs so/ /de'i tshe bcom ldan 'das kyis tshe dang ldan pa kun dga' bo la 'di skad ces bka' stsal to/ /rdzu 'phrul gyi rkang pa bzhi thob nas bskal pa gcig gi bar du 'jig rten na gnas par 'gyur ro/ /ngas kyang rdzu 'phrul</text></item>
<item><p>197a6</p><section>mdo sde</section><text>gyi rkang pa bzhi shin tu bsgoms pas/ da de bzhin gshegs pa 'jig rten na sku tshe ji srid kyi bar du bzhugs pa'i rigs zhes lan gsum gyi bar du smras na/ de'i tshe kun dga' bo bdud kyis bslus pas/ bcom ldan 'das kyi bka' thos bzhin du cang mi smra bar</text></item>
<item><p>197a7</p><section>mdo sde</section><text>'dug go/ /yang bcom ldan 'das kyis kun dga' bo la dben par song ste/ shin tu soms shig ces bka' stsal nas/ kun dga' bos 'dug pa las langs te tshal zhig tu song ngo / /kun dga' bo song ba'i 'og tu bdud kyi rgyal po sdig to can 'ongs nas/</text></item>
<item><p>197b1</p><section>mdo sde</section><text>bcom ldan 'das la 'di skad ces gsol to/ /bcom ldan 'das yun ring por 'jig rten na bzhugs te/ gdul ba'i rigs pa yang gang gA'i klung gi bye ma snyed btul nas/ 'khor ba las yongs su bzlog pa'i don kyang mdzad pa lags/ da sku nas kyang bgres</text></item>
<item><p>197b2</p><section>mdo sde</section><text>kyis mya ngan las 'da' bar gshegs pa'i rigs so zhes gsol to/ /de nas bcom ldan 'das kyis sa nyung zad cig blangs te/ phyag gi sen mo'i steng du bzhag nas/ bdud sdig can la sa chen po'i sa mang ngam/ sen mo'i steng gi sa mang zhes bka' stsal</text></item>
<item><p>197b3</p><section>mdo sde</section><text>nas/ bdud sdig can gyis gsol pa/ sa chen po'i sa ni rab tu mang gi sen mo'i steng gi sa ni mang ba ma lags so/ /bcom ldan 'das kyis bka' stsal pa/ ngas btul ba'i sems can ni sen mo'i steng gi sa dang 'dra'o/ /gang ma btul ba ni sa chen po dang</text></item>
<item><p>197b4</p><section>mdo sde</section><text>'dra'o/ /bcom ldan 'das kyis bdud sdig to can la bka' stsal pa/ da ste zla ba gsum nang yongs su mya ngan las 'da'o zhes bka' stsal pa/ bdud sdig to can gyis thos nas rab tu dga' mgu rangs te phyir dong ngo / /de'i tshe kun dga' bo tshal gyi nang na gnyid log nas rmi</text></item>
<item><p>197b5</p><section>mdo sde</section><text>lam du shing chen po nam mkha'i khams kun g.yogs pa la yal ga dang / lo ma dang / me tog dang / 'bras bu shin tu rgyas pa/ 'gro ba thams cad la phan pa'i don du 'gyur ba/ shing de la yon tan brjod kyis mi lang ba rnam pa sna tshogs dang ldan pa zhig rmis te/ ring</text></item>
<item><p>197b6</p><section>mdo sde</section><text>po ma lon par rlung chen po langs te/ yal ga dang lo ma kun grugs nas/ rdul bzhin du 'thor nas kyang stobs chen po'i gnas su med par gyur te/ 'gro ba thams cad shin tu mya ngan byed pa snyam rmis nas/ sad pa dang mi bde zhing skrag par gyur nas 'di snyam du</text></item>
<item><p>197b7</p><section>mdo sde</section><text>sems so/ /bdag gis lha dang mi thams cad la phan pa'i don du 'gyur ba'i shing chen po yon tan thams cad dang ldan pa zhig rmis nas/ ring por ma lon par rlung chen pos gtor te med par byas pa 'di/ bcom ldan 'das ni shing chen po dang 'dra bar thams cad kyi skyabs</text></item>
<item><p>198a1</p><section>mdo sde</section><text>su gyur na/ bcom ldan 'das mya ngan las 'da' bar mi dgongs sam snyam bsams nas shin tu skrag ste/ bcom ldan 'das gang na ba der 'ongs nas/ zhabs la spyi bos phyag 'tshal te/ bcom ldan 'das la 'di skad ces gsol to/ /bdag tshal</text></item>
<item><p>198a2</p><section>mdo sde</section><text>na mchis pa las rmi lam 'di lta bu zhig rmi na/ ji bcom ldan 'das mya ngan las 'da' bar mi dgongs lags sam/ bcom ldan 'das kyis kun dga' bo la bka' stsal pa de de bzhin no/ /khyod kyis smras pa bzhin te/ nga da ste zla ba gsum na mya ngan las 'da'o/ /gang</text></item>
<item><p>198a3</p><section>mdo sde</section><text>rdzu 'phrul gyi rkang pa bzhi thob pa ni bskal pa gcig gi bar du gnas te/ nga yang rdzu 'phrul gyi rkang pa bzhi shin tu bsgoms nas da de bzhin gshegs pa'i sku tshe ji srid kyi bar du bzhugs pa'i rigs zhes khyod la dris na/ lan gsum gyi bar du dris kyang khyod smrar ma btub ste/</text></item>
<item><p>198a4</p><section>mdo sde</section><text>khyod song ba'i 'og tu bdud kyi rgyal po sdig to can 'ongs nas/ mya ngan las 'da' bar gsol ba btab pa las kyang de bzhin du gnang ngo / /kun dga' bos de skad ces bka' stsal pa thos nas/ rab tu mi dga' zhing mya ngan gyis gdungs te/ lus mi bzod par gyur</text></item>
<item><p>198a5</p><section>mdo sde</section><text>to/ /nye gnas rnams gcig la gcig skran te/ thams cad mya ngan gyis gdungs nas/ bcom ldan 'das gang na ba der song ngo / /de la bcom ldan 'das kyis kun dga' bo dang / nye gnas rnams la bka' stsal pa/ rtag ces bya ba su yin/ thams cad la</text></item>
<item><p>198a6</p><section>mdo sde</section><text>rtag pa med de/ khyod kyi phyir bya ba kun mdzad de/ bstan pa yang bstan zin pas/ khyed rnams mya ngan ma byed par brtson 'grus su nan tan gyis shig ces bka' stsal nas/ de'i tshe tshe dang ldan pa shA ri'i bus de skad du bcom ldan 'das mya ngan las 'da'o/ /zhes thos</text></item>
<item><p>198a7</p><section>mdo sde</section><text>pa dang / mya ngan du gyur te de bzhin gshegs pa mya ngan las 'da' ba ni ha cang yang myur ches so/ /lha dang bcas pa'i 'jig rten thams cad mdongs shing mgon med par gyur to zhes smras te/ bcom ldan 'das la 'di skad ces gsol to/ /bdag ni bcom ldan</text></item>
<item><p>198b1</p><section>mdo sde</section><text>'das mya ngan las 'das pa mthong bar mi bzod de ci nas kyang bdag sngar mya ngan las 'da'o zhes lan gsum gyi bar du gsol to/ /bcom ldan 'das kyis bka' stsal pa/ de ste khyod dus la bab par shes na/ 'phags pa thams cad ni zhi bas mya ngan las 'da'o/ /</text></item>
<item><p>198b2</p><section>mdo sde</section><text>zhes bka' stsal to/ /shA ri'i bus kyang bcom ldan 'das kyis gnang ba'i lung thob nas gos tshags bgos te/ bcom ldan 'das la lan brgya tsam bskor te/ tshigs su bcad pa rnam pa mang pos bstod nas/ sangs rgyas kyi zhabs dang phyag nas bzung ste lan gsum</text></item>
<item><p>198b3</p><section>mdo sde</section><text>gyi bar du spyi bo sa la gtugs nas/ thal mo sbyar te 'di skad du bdag gis nang gi tha mar yang / bcom ldan 'das mthong ngo zhes smras nas bsti stang dang bcas pas mchi phyag 'tshal te/ nye gnas dge tshul kyun te dang / rgyal po'i khab sngon skye ba'i gnas gang na ba der</text></item>
<item><p>198b4</p><section>mdo sde</section><text>song ngo / /der phyin pa dang / dge tshul kyun te de la bsgo ba khyod song la grong khyer dang / grong rdal dang / rgyal po'i pho brang dang / blon po'i gnas dang / yon bdag bshes pa'i gnas kun tu song la de dag la nga mchi phyag 'tshal lo bsgo shig /de nas dge tshul kyun</text></item>
<item><p>198b5</p><section>mdo sde</section><text>te slob dpon gyis bsgo ba bzhin du kun tu song nas/ 'di skad du bdag gi mkhan po shA ri'i bu 'dir gshegs te/ mya ngan las 'da' bar gshegs kyis khyod kyis mthong bar 'dod na kun gshegs shig ces bsgo'o/ /de'i tshe rgyal po ma skyes dgra dang / khyim bdag rigs</text></item>
<item><p>198b6</p><section>mdo sde</section><text>che zhing mtho ba dang / yon bdag rnams dge tshul gyis bsgo ba thos nas thams cad mi dga' zhing mya ngan gyis gdungs par gyur te/ thams cad tshig 'thun par 'di skad ces smras so/ /btsun pa shA ri'i bu chos kyi gtso bo chen po 'gro ba mang po'i bshes gnyen du gyur pa/</text></item>
<item><p>198b7</p><section>mdo sde</section><text>da mya ngan las 'da' ba ni ha cang yang snga ches so zhes smras nas de dag myur bar shA ri'i bu gang na ba der lhags te/ phyag byas nas 'di skad ces smras so/ /btsun pa shA ri'i bu chos kyi gtso bo chen po/ 'gro ba mang po'i bshes gnyen sku tshe yongs su gtong ste/ mya ngan</text></item>
<item><p>199a1</p><section>mdo sde</section><text>las 'da'o zhes bdag cag la sogs pa 'gro ba mang po'i mgon dang dpung gnyen med par 'gyur ro/ /de nas shA ri'i bus 'khor mang po la smras pa/ thams cad ni mi rtag pa ste/ skye ba yang mthar 'chi la/ 'dus pa yang mthar 'bral bas/ khams gsum</text></item>
<item><p>199a2</p><section>mdo sde</section><text>ni sdug bsngal ba dang bcas pas na/ gang zhig bde bar 'gyur/ khyod ni sngon dge ba'i rtsa bas sangs rgyas 'jig rten du gshegs pa dang yang phrad mod kyis/ mdo sde dang chos thos pa shin tu dka'/ mi'i lus thob pa yang shin tu dka' ba yin gyis/ bsod nams kyi tshogs su</text></item>
<item><p>199a3</p><section>mdo sde</section><text>'gyur zhing 'khor ba las grol ba'i las la brtson par gyis shig ces/ thabs mkhas pa rnam pa sna tshogs kyis 'khor mang po la ji ltar nad pa la sman gtong ba bzhin du rgya cher bstan te/ 'khor mang po la chos bstan nas kha cig ni 'bras bu dang po nas 'bras bu gsum pa'i</text></item>
<item><p>199a4</p><section>mdo sde</section><text>bar du thob par gyur/ kha cig ni rab tu byung nas dgra bcom par gyur/ kha cig ni rang sangs rgyas su grub par yi dam bcas te chos bstan pa thos nas/ phyag 'tshal nas so sor dong ngo / /de nas shA ri'i bu de'i nub mo nam gyi cha smad la/ lus dang sems drang por</text></item>
<item><p>199a5</p><section>mdo sde</section><text>bzhag ste/ sems rtse gcig tu bsam gtan dang po la zhugs so/ /bsam gtan dang po las byung nas/ bsam gtan gnyis pa la zhugs/ bsam gtan gnyis pa las byung nas/ bsam gtan gsum pa la zhugs/ bsam gtan gsum pa las byung nas/</text></item>
<item><p>199a6</p><section>mdo sde</section><text>bsam gtan bzhi pa la zhugs/ bsam gtan bzhi pa las byung nas nam mkha' mtha' yas skye mched kyi ting nge 'dzin la zhugs/ nam mkha' mtha' yas skye mched kyi ting nge 'dzin las byung nas/ rnam shes mtha' yas skye mched kyi ting nge 'dzin la zhugs/ rnam shes mtha'</text></item>
<item><p>199a7</p><section>mdo sde</section><text>yas skye mched kyi ting nge 'dzin las byung nas/ cung zad med pa'i skye mched kyi ting nge 'dzin la zhugs/ cung zad med pa'i skye mched kyi ting nge 'dzin las byung nas/ 'du shes med 'du shes med min skye mched kyi ting nge 'dzin la zhugs/ 'du shes med 'du shes med min gyi skye</text></item>
<item><p>199b1</p><section>mdo sde</section><text>mched kyi ting nge 'dzin las byung nas/ 'gog pa'i ting nge 'dzin la zhugs/ 'gog pa'i ting nge 'dzin las byung nas/ mya ngan las 'da' bar zhugs so/ /de'i tshe na brgya byin lha'i dbang pos shA ri'i bu mya ngan las 'da' bar shes nas/ lha'i 'khor brgya stong mang po dang so so</text></item>
<item><p>199b2</p><section>mdo sde</section><text>nas me tog dang / spos la sogs pa mchod pa'i yo byad thogs te/ phyogs der lhags nas/ steng gi nam mkha' la bar mtshams med par 'khod de/ mchi ma char bzhin du blags nas/ me tog gis pus mo nub pa tsam du gtor nas/ 'di skad du btsun pa shA ri'i bu'i shes</text></item>
<item><p>199b3</p><section>mdo sde</section><text>rab ni zab khyad rgya mtsho tsam ste/ ji ltar rigs pa'i blo dang ldan pa gsung gi spobs pa ni chu mig dang 'dra ste/ tshul khrims dang ting nge 'dzin dang / shes rab dang ldan/ chos kyi gtso bo chen po de bzhin gshegs pa'i rjes su chos kyi 'khor lo rgyas par bskor ba/ deng</text></item>
<item><p>199b4</p><section>mdo sde</section><text>mya ngan las 'da' ba ni shin tu snga ches so/ /grong khyer de'i nang dang phyi rol na 'dug pa'i mi thams cad kyis/ shA ri'i bu mya ngan las 'das so zhes thos nas/ thams cad kyi mar dang 'bru mar bsung can spos dang / me tog dang / mchod pa'i yo byad thogs te/</text></item>
<item><p>199b5</p><section>mdo sde</section><text>thams cad lhags nas lus kyis mi bzod par mya ngan gyis gdungs te/ so so nas thogs pa'i yo byad kyis mchod pa byas so/ /de nas brgya byin lha'i dbang pos/ bi shwa karma la bsgo ba khyod kyis rin po che mang pos brgyan pa'i shing rta sbyor cig /shA ri'i bu'i pur bzhag par</text></item>
<item><p>199b6</p><section>mdo sde</section><text>bya'o zhes bsgo'o/ /de nas lha dang / klu dang / gnod sbyin dang / rgyal po dang / blon po dang / yul mi thams cad kyis cho nges btab ste gang na thang bde bar bskyal lo/ /brgya byin lha'i dbang pos gnod sbyin rnams la khyod kyis rgya mtsho'i ngogs nas glang mgo tsan dan</text></item>
<item><p>199b7</p><section>mdo sde</section><text>long shig ces bsgo nas/ gnod sbyin rnams kyis rgya mtsho'i ngogs nas tsan dan blangs te/ spungs nas/ de'i steng du pur bzhag ste mar dang 'bru mar gyis gtor nas me gtong ngo / /'khor de dag kun gyis phyag 'tshal te phyir dong ngo / /me shi ba'i 'og tu dge tshul kyun</text></item>
<item><p>200a1</p><section>mdo sde</section><text>tes slob dpon gyi ring bsrel dang / lhung bzed dang chos gos gsum thogs te/ sangs rgyas gang na ba der song ste zhabs la mgo bos phyag 'tshal te/ pus mo'i lha nga sa la btsugs nas/ bdag gi slob dpon ni mya ngan las 'das te/ ring bsrel dang /</text></item>
<item><p>200a2</p><section>mdo sde</section><text>chos gos dang / lhung bzed ni 'di dag lags so zhes gsol to/ /de'i tshe kun dga' bos dge tshul gyis smras pa thos nas/ mya ngan gyis shin tu gdungs te/ bcom ldan 'das la 'di skad ces gsol to/ /shA ri'i bu chos kyi bdag po gtso bo chen po yang mya ngan las</text></item>
<item><p>200a3</p><section>mdo sde</section><text>'das na bdag cag gis su la gnas bca' zhing skyabs su mchi bar bgyi/ bcom ldan 'das kyis bka' stsal pa/ shA ri'i bu mya ngan las 'das kyang tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes gzigs pa</text></item>
<item><p>200a4</p><section>mdo sde</section><text>dang / chos kyi sku ni mya ngan las ma 'das so/ /shA ri'i bu ni nga da ltar 'ba' zhig mya ngan las 'da' bar mthong bar mi bzod de/ sngar mya ngan las 'das pa 'dir ma zad kyi/ sngon 'das pa'i dus na nga tshe 'pho ba la mi bzod nas sngar tshe 'phos so/ /kun dga' bos</text></item>
<item><p>200a5</p><section>mdo sde</section><text>thal mo sbyar te/ bcom ldan 'das la gsol pa/ sngon bcom ldan 'das sku tshe'i snga ma la yang sngar gum nas/ phyis gshegs pa'i dngos po rgyas par bstan du gsol/ bcom ldan 'das kyis kun dga' bo la 'di skad ces bka' stsal pa/ sngon 'das pa'i bskal pa tshad</text></item>
<item><p>200a6</p><section>mdo sde</section><text>med grangs med bsam gyis mi khyab pa 'das pa'i sngon rol du/ 'dzam bu'i gling 'dir yul che ge mo zhig na rgyal po zla 'od ces bya ba 'dzam bu'i gling la dbang ba rgyal phran brgyad khri bzhi stong dang / ljongs stong phrag drug cu'i nang na grong khyer khri phrag brgyad cu la dbang byed pa zhig byung</text></item>
<item><p>200a7</p><section>mdo sde</section><text>ngo / /rgyal po de la btsun mo stong phrag nyi shu yod de/ /btsun mo che ba ni me tog sbyin pa zhes bya/ btsun mo 'bring po ni spyan chen po zhes bya ste/ rgyal po de la rgyal bu lnga brgya tsam rnyed do/ /rgyal po'i bu thu bo rgyal tshab ni tshul khrims bzang po zhes bya/ rgyal po bzhugs</text></item>
<item><p>200b1</p><section>mdo sde</section><text>pa'i pho brang ni 'tsho ba bzang po zhes bya ste/ pho brang de'i chu zheng gab par dpag tshad bzhi brgya yod de/ gser dang / dngul dang / bai dUr+ya dang / shel las byas so/ /skyed mos tshal gyi nang na gser dang / dngul dang / bai dUr+ya dang / shel gyi shing tshar bzhi yod do/ /kha cig</text></item>
<item><p>200b2</p><section>mdo sde</section><text>gi yal ga ni gser/ lo ma ni dngul/ kha cig gi yal ga ni dngul/ lo ma ni gser/ kha cig gi yal ga ni baidUr+ya/ lo ma ni shel/ kha cig gi yal ga ni shel/ lo ma ni bai dUr+ya ste/ rin po che'i rdzing rnams kyang gser dang / dngul dang / bai dUr+ya dang / shel las</text></item>
<item><p>200b3</p><section>mdo sde</section><text>byas pa/ rdzing gi zhabs kyang rin po che sna bzhi'i bye mas bdal ba/ rgyal po'i pho brang nyi tshe kho ra khor yug tu dpag tshad bzhi bcu'i bar du gser dang / dngul dang / bai dUr+ya dang / shel gyis chal par bkang ngo / /yul de na gnas pa'i mi rnams bde zhing skyid pa lo legs pa longs spyod</text></item>
<item><p>200b4</p><section>mdo sde</section><text>'byor pa/ rin po che dam pa grangs med pa bdog par gyur to/ /de'i tshe rgyal po'i pho brang na 'dug pa las rtag tu 'di snyam du bsam pa skyes so/ /'jig rten na gnas pa dag btsan zhing che ba la thams cad kyis bkur sti byed par 'gyur ro snyam du bsams ma thag tu 'dod pa lnga'i longs</text></item>
<item><p>200b5</p><section>mdo sde</section><text>spyod dam pa yid bzhin du grub ste/ 'di ltar 'bras bu mchog thob pa yang sngon bsod nams kyi tshogs bskyed pa las gyur te/ dper na zhing pa dag kyang dpyid sa bon mang du btab na/ ston mang du bsdur yod do snyam re ba yod do/ /bdag kyang de dang 'dra ste/ sngon bsod nams</text></item>
<item><p>200b6</p><section>mdo sde</section><text>kyi tshogs bskyed pas da ltar 'di lta bu grub par gyur to/ /da ltar gyi dus su sa bon ma bskyed na phyis re ba med do snyam bsams nas/ blon po rnams la da ni bdag gi rin po che dang / longs spyod kun sbyin pa'i phyir grong khyer gyi sgo dang tshong dus kyi mdor spungs te/ sems can la</text></item>
<item><p>200b7</p><section>mdo sde</section><text>yid bzhin du ci bdog pa sbyin par bya'o/ /gzhan yang rgyal phran brgyad khri bzhi stong yod pa las/ bang mdzod ci yod pa thams cad 'gro ba mang po la sbyin par bkar btags so zhes bsgo nas gser gyi rgyal mtshan bsgrengs te/ gser gyi rnga brdungs nas phyogs su rgyas par</text></item>
<item><p>201a1</p><section>mdo sde</section><text>kun gyis thos shing shes par shin tu bsgrags so/ /de'i tshe yul de na 'khod pa'i dge sbyong dang bram ze dang / dbul phongs pa dang / mgon med pa dang / rgan pa dang / longs spyod kyis brel ba thams cad sprin bzhin du 'dus te/ gang gos 'dod</text></item>
<item><p>201a2</p><section>mdo sde</section><text>pa la gos dang / zas 'dod pa la zas/ gser dngul dang nor bu rin po che 'dod pa la ni gser dngul dang nor bu rin po che/ nad pa rnams la ni nad kyi rkyen sman la sogs pa ci 'dod pa yid bzhin du sbyin no/ /de'i tshe na 'dzam bu'i gling na 'khod pa'i 'gro ba thams cad rgyal po'i bka'</text></item>
<item><p>201a3</p><section>mdo sde</section><text>drin gyis thams cad bde zhing skyid pa'i glu len bro brdung / tshigs su bcad pas bstod do/ /rgyal po'i ming snyan pa mtha' 'og kun tu bsgrags nas bka' mi nyan pa med do/ /de'i tshe yul gyi mtha' 'khob na rgyal po chung ngu byi ma se na zhes bya ba zhig rgyal po zla 'od la phrag</text></item>
<item><p>201a4</p><section>mdo sde</section><text>dog skyes te/ bde bar nyal du med do/ /gnyid kyang mi bro bas 'di snyam du bsams so/ /rgyal po zla 'od med par ma byas kyi bar du bdag gi ming grags par mi 'gyur gyis bdag gis yul phyogs na 'khod pa'i kun tu rgyu dag bos la/ kun tu bsgrub tu gzhug pa'i thabs</text></item>
<item><p>201a5</p><section>mdo sde</section><text>bya'o snyam bsams nas/ bdag gi yul na 'khod pa'i kun tu rgyu bos nas/ kha zas ro brgya dang ldan pa rnam pa sna tshogs sbyar te/ bsti stang dang bcas pas zla ba gsum gyi bar du mchod pa byas nas/ kun tu rgyu rnams la 'di skad ces smras so/ /nga ni mya ngan gyis</text></item>
<item><p>201a6</p><section>mdo sde</section><text>non te/ nyin mtshan du mi bde na khyod ni chos spyod pa yin te/ mchod pa'i gnas yin na/ nga'i mya ngan med par bya ba'i thabs soms shig /bram ze rnams kyis smras pa/ rgyal po ci'i slad du thugs ngan mdzad pa bdag cag la gsungs shig /ci nus kyis</text></item>
<item><p>201a7</p><section>mdo sde</section><text>rgyal po'i thugs ngan ma mchis par bgyi'o/ /rgyal pos smras pa/ rgyal po zla 'od de yon tan kun tu grags pas de thams cad kyis bsnyen bkur byed na/ nga 'ba' zhig yon tan ma grags te/ rgyal po de med par byas pa dga' na/ khyod la thabs ci yod pa</text></item>
<item><p>201b1</p><section>mdo sde</section><text>smros shig /bram ze rnams kyis de skad ces bsgo ba thos nas/ so so nas gcig la gcig 'di skad ces smras so/ /rgyal po zla 'od 'di ni snying rje dang ldan te/ 'gro ba thams cad la drin gyis khyab cing dbul phongs pa la yang pha ma lta bur gyur pas/ bdag cag ni tshe 'phos la</text></item>
<item><p>201b2</p><section>mdo sde</section><text>thug kyang de la su zhig gnod pa byed mi nus so/ /zhes smras so/ /'tsho ba la yang ma bltas te so sor gyes so/ /rgyal po byi ma se na de skad ces smras pa thos nas/ lhag par mi dga' ste 'di skad ces bkar btags so/ /gang su la yang rung nga'i phyir rgyal po zla 'od kyi</text></item>
<item><p>201b3</p><section>mdo sde</section><text>mgo bcad de 'ongs na rgyal srid phyed phyed kyang sbyin zhing bu mo yang chung mar sbyin zhes bkar btags pa dang / de'i tshe ri brags kyi gong na bram ze le'u te tsa zhes bya bas thos te/ rgyal po de gang na ba der 'ongs nas rab tu dga' ste/ de skad du bdag gis ni rgyal po'i dgongs pa bzhin du</text></item>
<item><p>201b4</p><section>mdo sde</section><text>bsgrub nus so zhes gsol to/ /rgyal pos smras pa/ de ltar bsgrub na nyi ma gang la 'gro bar bya/ bram zes smras pa/ bdag gi lam rgyags stsol cig dang / da slan cad zhag bdun na mchi'i zhes gsol pa dang / bram ze de zhag bdun gyi bar du bdag gi lus</text></item>
<item><p>201b5</p><section>mdo sde</section><text>bsrung ba'i sngags byas nas rgyal po la mchi phyag byas te/ lam du zhugs nas song ngo / /de'i tshe rgyal po zla 'od kyi yul na ltas ngan rnam pa sna tshogs byung ste/ sa kun gas pa dang / glog 'gyu ba dang / skar ma lhung ba dang / nyin mtshan du/ yul rmugs dang /</text></item>
<item><p>201b6</p><section>mdo sde</section><text>'brug grag pa dang / ser ba dang / gnam lcags dang / bya mang pos nam mkha' la snying rje rje'i skad zer zhing nam mkha' la rang lhung ba dang / stag dang / gzig dang / spyang ki dang / gcan gzan dang / la sogs pa rgyugs mchongs shing</text></item>
<item><p>201b7</p><section>mdo sde</section><text>skad mi snyan pa zer ba dang / rgyal phran brgyad khri bzhi stong gi rmi lam du rgyal po chen po'i gser gyi rgyal mtshan chag pa dang / gser gyi rnga ral bar rmis so/ /blon po zla ba chen po zhes bya ba'i rmi lam du/ zhig gis rgyal po'i gser gyi cod pan phrogs pa</text></item>
<item><p>202a1</p><section>mdo sde</section><text>rmis te/ thams cad kyang lus kyis mi bzod pa tsam du mya ngan gyis non par gyur to/ /de'i tshe na grong khyer gyi sgo srung ba'i lhas/ bram ze des rgyal po'i mgo slong du 'ong bar rtogs nas/ de myos shing slad par byas te/ grong khyer gyi sgo nas ma btang bas bram ze</text></item>
<item><p>202a2</p><section>mdo sde</section><text>des grong khyer la lan mang du bskor kyang nang du ma chud do/ /de nas gnas gtsang ma'i ris kyi lhas kyang rgyal po zla 'od mgo sbyin pa byas na/ sbyin pa'i pha rol tu phyin pa yongs su rdzogs par bya bar shes nas rmi lam du rgyal po la sbran nas/ rgyal po chen po thams cad kyi yid dang</text></item>
<item><p>202a3</p><section>mdo sde</section><text>mi 'gal bar sbyin pa sbyin no zhes yi dam bcas na/ da ltar slong ba grong khyer gyi sgor 'ongs te nang du 'ong ba'i dbang med do/ /zhes sbran no/ /sad nas ngo mtshar du gyur te/ blon po zla ba chen po la khyod song la/ grong khyer gyi sgo nas su 'ong yang rung / ma dgag par nang du thong shig</text></item>
<item><p>202a4</p><section>mdo sde</section><text>ces bsgo'o/ /zla ba chen po grong khyer gyi sgor 'ongs pa dang / grong khyer gyi sgo srung ba'i lhas lus mngon par bstan te/ zla ba chen po la 'di skad ces smras so/ /bram ze zhig yul gzhan nas 'ong ste/ sdig pa'i sems kyis rgyal po la mgo slong du 'ongs pas nang du ma btang ba</text></item>
<item><p>202a5</p><section>mdo sde</section><text>yin no/ /blon pos smras pa/ gal te de ltar bden na gnod pa'i ltas chen po yin te/ 'on kyang rgyal po'i bka' bcag tu mi rung zhes bsgo'o/ /de nas grong khyer srung ba'i lhas kyang bram ze nang du btang ba dang / blon po zla ba chen pos 'di snyam du bsams so/ /bram ze 'di ni</text></item>
<item><p>202a6</p><section>mdo sde</section><text>gdon mi za bar rgyal po'i mgo slong bar 'gyur gyis/ rin po che sna bdun las sna gcig kyang / mgo lnga brgya lnga brgya zhig byas te/ mgo 'di dag gis rgyal po'i mgo blu'o snyam bsams nas sbyor du bcug go/ /de nas bram ze de rgyal po'i pho brang du 'ongs te skad chen por</text></item>
<item><p>202a7</p><section>mdo sde</section><text>'di skad ces smras so/ /bdag ni yul gyi mtha' 'khob nas mchis te/ rgyang ma nas rgyal po chen po ni thams cad yongs su gtong la/ pha rol po'i yid dang mi 'gal bar mdzad do zhes yon tan chen po thos nas/ lam ring po nas dgos pa 'dod pa'i slad du 'dir mchis</text></item>
<item><p>202b1</p><section>mdo sde</section><text>so/ /rgyal pos de skad smras pa thos nas rab tu dga' mgu rangs te/ phyag 'tshal nas/ ngal bar ma gyur tam zhes dris te/ nor ci 'dod pa dang / yul lam/ rgyal srid dam/ grong khyer ram/ chung ma'am/ bu pho'am/ bu mo'am/ rin po che'am/ theg</text></item>
<item><p>202b2</p><section>mdo sde</section><text>pa'am/ glang po che'am/ rta'am/ rin po che sna bdun nam/ pho brang ngam/ bran pho'am/ bran mo'am/ las byed pa'i mi'am/ ci 'dod pa thams cad sbyin no zhes smras so/ /bram zes smras pa/ phyi rol gyi longs spyod kyi sbyin pa ni sbyin pa'i bsod nams mang du</text></item>
<item><p>202b3</p><section>mdo sde</section><text>'gyur mod kyi sbyin pa chen por mi 'gyur te/ gal te lus kyi sha khrag sbyin pa bsod nams kyi mchog yin pas/ bdag ni rgyal po'i dbu 'tshal ba'i slad du lam ring po 'dir mchis kyis/ yid dang mi 'gal bar mdzad na sbyin par mdzod cig /ces gsol pa dang /</text></item>
<item><p>202b4</p><section>mdo sde</section><text>rgyal pos de skad smras pa thos nas dpe med par dga' bar gyur to/ /bram zes smras pa bdag la dbu stsal na/ nam stsal bar bka' stsal du gsol/ rgyal pos smras pa/ da ste zhag bdun na khyod la mgo sbyin no zhes bsgo'o/ /de nas blon po zla ba chen pos rin po che sna bdun</text></item>
<item><p>202b5</p><section>mdo sde</section><text>las byas pa'i mgo rnams khyer te 'ongs nas/ bram ze'i mdun du lto ba sa la phab ste 'di skad ces smras so/ /rgyal po'i dbu ni sha dang / khrag dang / rus pa ste/ mi gtsang ba yin te ci zhig bya/ rin po che sna bdun gyi mgo 'di dag gis mgo 'di brje'o/ /rin po che sna bdun</text></item>
<item><p>202b6</p><section>mdo sde</section><text>gyi mgo 'di dag gis khyod tshe gcig tu phyug par 'gyur ro/ /bram zes smras pa/ bdag la 'di dag mi dgos kyis/ rgyal po'i dbu dgos kyis bdag gi re ba skongs shig /zla ba chen pos thabs rnam pa sna tshogs kyis gsol ba btab kyang ma btub pas/ mya ngan gyis non te</text></item>
<item><p>202b7</p><section>mdo sde</section><text>'khams nas snying bdun du gas te tshe 'phos so/ /de'i tshe na rgyal po des blon po zhig glang po che dpag tshad brgya stong du 'gro ba la bskyon nas rgyal phran thams cad la sbran te/ da ste zhag bdun na rgyal po zla 'od bram ze la dbu sbyin pa mdzad kyis mthong bar 'dod pa thams cad myur du shog</text></item>
<item><p>203a1</p><section>mdo sde</section><text>shig /de'i tshe rgyal phran brgyad khri snyed po de thams cad de ma thag tu lhags te/ rgyal po'i spyan sngar 'ongs nas/ lto ba sa la phab ste 'di skad ces gsol to/ /'dzam bu'i gling gi sems can thams cad rgyal po'i bka' drin gyis thams cad bde skyid de/ gnod</text></item>
<item><p>203a2</p><section>mdo sde</section><text>pa ma mchis na mi gcig gi slad du 'gro ba thams cad yongs su spong ba mi rigs kyi/ bdag cag la thugs brtse ba'i slad du dbu'i sbyin pa mi mdzad par gsol/ blon po stong phrag bcus kyang lus sa la phab ste/ bdag cag la thugs brtse ba'i slad du dbu'i sbyin pa mi mdzad par gsol</text></item>
<item><p>203a3</p><section>mdo sde</section><text>to/ /btsun mo stong phrag nyi shus kyang lus sa la phab nas/ rgyal po la 'di skad ces gsol to/ /bdag la thugs brtse bar dgongs te/ dbu sbyin par mi mdzad par gsol zhes smras so/ /rgyal bu lnga brgya po rnams kyang ngus nas bdag cag la mgon dang skyabs ma mchis na/</text></item>
<item><p>203a4</p><section>mdo sde</section><text>thugs brtse bar dgongs te/ dbu'i sbyin pa ma mdzad cig /bdag cag kyang mi'i rjes su bslabs par dgongs zhes smras so/ /de nas rgyal po chen po des blon po chen po dang / btsun mo dang / sras rnams la 'di skad ces bka' stsal to/ /thog ma med pa nas</text></item>
<item><p>203a5</p><section>mdo sde</section><text>lus 'di 'khor ba na 'khor zhing / yun ring por sems can dmyal ba na 'dug pa'i tshe nyi ma gcig la yang lan du ma zhig tshe 'phos nas lus 'di chud zos te/ thal chu dang / lcags kyi khri dang / chu tshan khol ma dang / ngan skyugs dang / me'i shing rta dang / me dong la</text></item>
<item><p>203a6</p><section>mdo sde</section><text>sogs pa'i sems can dmyal bar yun ring por sdug bsngal myong ste/ btso ba dang bsregs pa la sogs pa lus 'di grangs med par chud zos kyang / bsod nams 'ga' tsam yang med do/ /gal te dud 'gro'i skye gnas su skyes pa na/ gcig la gcig za zhing 'cha'</text></item>
<item><p>203a7</p><section>mdo sde</section><text>ba dang / gzhan gyis bsad de kun gyis zos pa dang / tshe 'phos nas rul cing myags pa yang grangs med de/ da ltar lus 'di chud zos kyang bsod nams su gyur pa med do/ /kyi khams su skyes pa na/ lus la me 'bar te/ 'khor los mgo bcad ma</text></item>
<item><p>203b1</p><section>mdo sde</section><text>thag tu phyir yang sos pa grangs med pa zhig myong ste/ de ltar lus chud zos kyang bsod nams su gyur pa med do/ /gal te mir skyes na yang nor dang bud med kyi phyir khros rngams pas mig bgrad de/ gcig la gcig 'tshe zhing gsod pa dang / g.yul ngor lhags nas gcig la</text></item>
<item><p>203b2</p><section>mdo sde</section><text>gcig gsod de/ de ltar lus chud zos pa dang / 'dod chags dang / zhe sdang dang / gti mug gis lus grangs med pa zhig bor yang bsod nams su ma gyur te/ bdag gis lus 'di yongs su gtang bar bya'o/ /bdag gi lus 'di mi gtsang ba rnam pa sna tshogs kyi phung po</text></item>
<item><p>203b3</p><section>mdo sde</section><text>ste/ ring por mi thogs par 'jig cing bral bar 'gyur bas mi rtag zhing btsog pa'i mgo 'dis phan pa'i don 'thun par gyur na ci'i phyir sbyin par mi bya/ nga'i mgo 'di bram ze de la byin te/ bsod nams des bla na med pa'i byang chub bsgrub bo/ /nam mngon par sangs</text></item>
<item><p>203b4</p><section>mdo sde</section><text>rgyas na/ yon tan phun sum tshogs par 'gyur te/ thabs la mkhas pas khyed kyang sdug bsngal las bzla'o/ /ngas sbyin pa byas pa 'dis mngon par 'tshang rgya'i/ bla na med pa'i byang chub kyi sems la khyed bar chad dang bgegs ma byed cig /rgyal phran dang / blon</text></item>
<item><p>203b5</p><section>mdo sde</section><text>po dang / btsun mo dang / sras rnams de skad ces bka' stsal pa thos nas cang mi smra bar 'khod do/ /de nas rgyal po chen po des bram ze la smras pa/ da mgo blangs pa'i dus la bab kyis longs shig ces smras so/ /bram zes gsol pa da ltar rgyal po dang / blon po</text></item>
<item><p>203b6</p><section>mdo sde</section><text>la sogs pa 'khor mang pos bskor te/ bdag gcig pus rgyal po'i dbu bcad pa'i mthu ma mchis kyi/ thugs mi thub bo/ /bdag la stsal bar 'tshal na/ rgyab kyi skyed mos tshal du gshegs so zhes gsol to/ /de nas rgyal pos rgyal phran dang / rgyal bu rnams</text></item>
<item><p>203b7</p><section>mdo sde</section><text>la bsgo ba/ khyod nga la bsnyen bkur byed na/ bram ze 'di la gnod pa'i kyal ka ma byed cig ces bsgo nas/ bram ze dang 'grogs te/ rgyal po skyed mos tshal du song ngo / /de nas rgyal po de la bram zes gsol pa/ rgyal po ni sku gzhon te/ ring yang gyad dang mnyam</text></item>
<item><p>204a1</p><section>mdo sde</section><text>pas na/ tsha ba mi bzod de/ phyir yang 'gyod kyang srid kyi rgyal po'i dbu shing la btags te/ gdod dgum par 'tshal lo/ /de nas rgyal pos shing gi yal ga brtan zhing / lo mas kun tu khebs pa zhig la mgo btags nas/ pus mo sa la btsugs te/ bram</text></item>
<item><p>204a2</p><section>mdo sde</section><text>ze la 'di skad ces smras so/ /khyod kyis nga'i mgo chod la phyir yang nga'i lag tu bzhag nas nga'i lag nas longs shig /ngas khyod la mgo sbyin pa'i bsod nams 'dis ni bdud dam/ tshangs pa 'dod pa ma yin te/ brgya byin nam/ 'khor los sgyur ba'i rgyal po'am/ khams</text></item>
<item><p>204a3</p><section>mdo sde</section><text>gsum gyi bde ba'i longs spyod 'dod pa'i phyir ma yin/ bla na med pa yang dag par rdzogs pa'i byang chub 'dod do/ /'gro ba mang po skyob cing mya ngan las 'das pa'i bde ba la bkod pa'i phyir ro/ /de'i tshe bram zes ral gri phyar te gdab ces byas pa dang / shing gi lha de rab tu mi</text></item>
<item><p>204a4</p><section>mdo sde</section><text>dga' bar gyur nas/ ci'i phyir mi 'di gsod pa'i las byas snyam nas/ bram ze de'i rna drung du thal mo gcig bsnun pas/ rkang lag ma tshugs te sa la 'gyel to/ /de nas rgyal po des yar shing gi lha la bltas te smras pa/ sngon 'das pa'i dus na ngas shing 'di la mgo dgu</text></item>
<item><p>204a5</p><section>mdo sde</section><text>brgya dgu bcu rtsa dgu snyed kyis sbyin pa byas te/ da mgo 'dis sbyin pa stong du tshang ste/ sbyin pa'i pha rol tu phyin pa yang yongs su rdzogs kyis/ nga'i bla na med pa'i byang chub kyi sems kyi bar chod ma byed cig /de'i tshe na shing gi lha des rgyal pos smras pa thos nas/ bram ze de phyir</text></item>
<item><p>204a6</p><section>mdo sde</section><text>sor chud par byas te/ bram zes langs nas/ ral gri thogs te/ rgyal po'i mgo bcad do/ /mgo lag tu lhung nas/ sa chen po yang rnam pa drug tu g.yos/ lha'i pho brang yang 'gul zhig ldeg ste/ mi bde bar gyur nas/ ngo mtshar ya mtshan du gyur te/ kun</text></item>
<item><p>204a7</p><section>mdo sde</section><text>gyis byang chub sems dpas 'gro ba thams cad kyi phyir/ mgo'i sbyin pa byas par mthong nas thams cad 'dus shing 'tshogs te ngo mtshar to/ /zhes mchi ma char bzhin du 'bab ste ngus nas 'di skad ces smras so/ /rgyal po zla 'od kyis mgo'i sbyin pa byas pas/ sbyin</text></item>
<item><p>204b1</p><section>mdo sde</section><text>pa'i pha rol tu phyin pa yang yongs su rdzogs par gyur to zhes kun tu grags par gyur nas/ rgyal po byi ma se nas thos nas mi dga' ste 'khams nas snying gas te tshe 'phos so/ /de'i tshe na bram zes rgyal po'i mgo khyer te song ba'i tshe rgyal phran dang blon po dang btsun mo dang / rgyal bu</text></item>
<item><p>204b2</p><section>mdo sde</section><text>rnams kyis lus sa la brdabs te cho nges btab nas/ la la khrag tu skyugs nas tshe 'phos so/ /kha cig ni ci yang mi dran par myos so/ /kha cig ni rang gi skra kun bal lo/ /la la ni rang gi gos kun dral lo/ /kha cig ni rang gi lag pa gnyis kyis gdong kun brad brad nas cho nges</text></item>
<item><p>204b3</p><section>mdo sde</section><text>btab cing sa la 'gre'o/ /de'i tshe na bram ze des rgyal po'i dbu mi sdug cing mnam mo zhes mi 'dod nas sa la bor te song ba dang / de la bram ze kha cig gis khyod shin tu gdug pa can yin pa lta thog ma nas dgos pa med na/ bslangs te ci bya zhes spyos so/ /bram ze de lam du</text></item>
<item><p>204b4</p><section>mdo sde</section><text>zhugs nas phrad pa thams cad kyis spyos nas/ kha zas mi ster bas shin tu nyam thag par gyur la/ lam nas byi ma se na yang tshe 'phos par gtam thos pas thog mar re ba'i sems ltar ma gyur nas mya ngan gyis yi mug ste snying tshal pa bdun du gas nas/ khrag skyugs</text></item>
<item><p>204b5</p><section>mdo sde</section><text>nas tshe 'phos so/ /rgyal po byi ma se na dang / bram ze gnyis tshe 'phos nas mtshams med pa'i sems can dmyal bar skyes so/ /rgyal po zla 'od kyi mya ngan gyis gdungs te tshe 'phos pa rnams ni mtho ris kyi lhar skyes so/ /kun dga' bo de'i tshe de'i dus na rgyal po zla 'od</text></item>
<item><p>204b6</p><section>mdo sde</section><text>de ni da ltar nga yin no/ /rgyal po byi ma se na de ni bdud sdig to can yin no/ /de'i dus na bram ze de ni da ltar lha sbyin yin no/ /de'i tshe na shing gi lha mo de ni da ltar maud gal gyi bu yin no/ /de'i tshe na blon po zla ba chen po de ni shA ri'i bu yin no/ /de'i tshe yang nga tshe 'phos par mthong</text></item>
<item><p>204b7</p><section>mdo sde</section><text>bar mi bzod pas sngar tshe 'phos so/ /deng gi dus 'dir yang nga mya ngan las 'da' bar mthong bar mi bzod nas/ sngar mya ngan las 'das pa yin no/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / 'khor gzhan dag</text></item>
<item><p>205a1</p><section>mdo sde</section><text>skad 'thun par de bzhin gshegs pa'i yon tan ni ngo mtshar rmad do zhes bsngags nas/ bsgom pa la nan tan byas pas kha cig gis ni dge sbyong gi 'bras bu thob par gyur to/ /kha cig ni bla na med pa yang dag par rdzogs pa'i byang chub thob par gyur te/ bcom</text></item>
<item><p>205a2</p><section>mdo sde</section><text>ldan 'das kyis gsungs pa la rjes su yi rangs nas mngon par dga'o/ /rgyal po zla 'od kyis mgo sbyin pa'i le'u ste nyi shu gnyis pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas</text></item>
<item><p>205a3</p><section>mdo sde</section><text>sbyin gyi kun dga' ra ba na bzhugs so/ /de'i tshe rgyal po gsal thub la blon po zhes bya ba yod de/ /rab tu phyug pa longs spyod che ba/ de la bu pho bdun yod do/ /bu pho drug gi ni chung ma lon te/ nang gi bu tha gcig chung ma ma lon nas phas 'di snyam du bsams</text></item>
<item><p>205a4</p><section>mdo sde</section><text>so/ /bdag ni rgas 'khogs te/ bu gcig gi chung ma ma lon pa 'di la bzang mo mchog zhig btsal lo snyam bsams nas/ de'i tshe na khyim bdag de la bram ze mdza' zhing bshes pa zhig yod de/ de dang phrad nas gtam du glengs pa/ bdag gi bu nang gi tha 'di</text></item>
<item><p>205a5</p><section>mdo sde</section><text>da dung chung ma ma lon te/ su la bslang yang mi shes na/ khyod ni yul kun tu phyin na bu mo bzang zhing mdzes pa/ blo dang ldan pa/ tshe dang dbang thang yod pa lta ci mthong / bdag gi bu 'di'i yid du 'ong ba zhig khyod kyis btsal dgos so zhes smras pa dang / bram ze des kyang</text></item>
<item><p>205a6</p><section>mdo sde</section><text>de bzhin du bya'o smras nas/ kun tu rgyu zhing tshol ba las/ yul shi ri ti ta zhes bya ba na bu mo lnga brgya zhig 'grogs te/ rtse ba las me tog bzang po btus te/ sangs rgyas la mchod pa'i phreng ba byed pa mthong ngo / /bram ze des kyang bu mo de dag gar song ba'i phyi bzhin du bltas</text></item>
<item><p>205a7</p><section>mdo sde</section><text>na bu mo de dag chu chung ngu zhig 'bog pa las/ gzhan thams cad ni lham phud kyi bu mo gcig lham ma phud par chu brgal to/ /de nas yang song song ba las chu chen po zhig brgal nas/ bu mo gzhan ni gos phud nas chur zhugs/ bu mo de 'ba' zhig gos kyang ma phud par chu brgal</text></item>
<item><p>205b1</p><section>mdo sde</section><text>to/ /de nas tshal zhig gi nang du phyin nas bu mo gzhan ni shing khar 'dzeg cing me tog 'thogs na/ bu mo de 'ba' zhig gis sa la btus kyang / gzhan pas mang du rnyed do/ /de nas bram ze de bu mo'i drung du song ste/ khyod la the tsom zhig dri na/ khyod kyis lan legs par thob shig</text></item>
<item><p>205b2</p><section>mdo sde</section><text>ces smras so/ /bu mos kyang the tsom yod na dris shig ces smras pa dang / bram zes dris pa/ bu mo khyod chu rgal ba dang bu mo gzhan gyis lham phud nas chu rgal/ bu mo khyod 'ba' zhig lham yang ma phud par chu rgal na khyod la bsams pa gzhan ci yod/ bu mos smras pa/</text></item>
<item><p>205b3</p><section>mdo sde</section><text>khyod kyi the tsom ni ngo mtshar che ba yang ma yin no/ /bdag sa skam po la 'gro ba'i tshe/ rkang pa'i 'og tu ci 'gro mig gis bltar yod pas tsher ma'am/ rdo'am gyo mo'am/ mi bde ba'i bag snang na yang 'byol nas 'gro/ chu'i gting na ci yod pa mig gis bltar med de/ gal te</text></item>
<item><p>205b4</p><section>mdo sde</section><text>tsher ma'am/ sbrul lam srin bu gdug pa can dag la brdzis na rkang pa la gnod par 'gyur gyi dogs pas lham ma phud pa yin no/ /bram zes smras pa/ 'o na ci'i phyir gos dang bcas su chu la 'bog /bu mos smras pa/ bud med kyi lus la mtshan ma bzang po dang /</text></item>
<item><p>205b5</p><section>mdo sde</section><text>ngan pa yod pas gos brjes te chur zhugs na gzhan gyis mthong ste/ mtshan ma bzang na ci yang mi zer gyis/ mtshan ngan na 'phya bar 'gyur bas bdag gis gos ma brdzes pa yin no/ /bram zes smras pa/ 'o na khyod ci'i phyir gcig pu shing khar mi 'dzeg /bu mos smras pa/</text></item>
<item><p>205b6</p><section>mdo sde</section><text>gal te shing khar 'dzegs na shing gi yal ga chag gam lhung na lus la gnod par 'gyur bas/ shing khar ma 'dzegs pa yin no/ /bu mo 'di ni rgyal po rab gsal rgyal gyi gcung stobs grogs po zhes bya ba'i bu mo yin te/ rgyal po'i gcung de sngon nyes pa zhig byas pas yul de</text></item>
<item><p>205b7</p><section>mdo sde</section><text>nas bskrad de yul 'dir 'ongs nas/ lha mtshams ma chung mar blang ba las btsas pa'i bu mo yin no/ /bram zes smras pa/ bu mo khyod ni shin tu yang mkhas shing mdzangs pa zhig na/ khyod la pha ma yod dam/ bu mos smras pa yod do/ /'o na 'grogs te khyod kyi khyim du</text></item>
<item><p>206a1</p><section>mdo sde</section><text>'dong ngo zhes smras nas/ de'i sgor phyin pa dang / bu mo nang du song ste/ pha ma la smras pa/ sgo na bram ze zhig yab dang mjal 'tshal lo zhes mchi'o/ /bu mo de'i pha sgor byung nas gcig la gcig bde'am zhes dris nas da gzod kyi bu mo de khyod kyi bu mo yin</text></item>
<item><p>206a2</p><section>mdo sde</section><text>nam zhes dris so/ /smras pa bdag gi bu mo yin no/ /'o na bdag po yod dam/ smras pa bdag po med do/ /bram zes smras pa/ mnyan du yod pa na/ blon po zhes bya ba khyod kyis shes sam/ smras pa bdag dang bshes so/ /bram ze des smras pa/ blon</text></item>
<item><p>206a3</p><section>mdo sde</section><text>po de'i bu nang gi chung ngu / byad gzugs legs shing yid gzhungs pa zhig yod de/ khyod kyi bu mo chung mar slong ngo / /des smras pa de ni rigs che zhing mtho ba yin te/ gal te bu mo 'dod na lta khyod kyi bsam pa ltar bya'o/ /zhes smras nas/ bram ze des kyang grogs po phyir 'gro ba la</text></item>
<item><p>206a4</p><section>mdo sde</section><text>mnyan du yod par bram ze'i thog tu yi ge spring ngo / /bram ze'i thog tu yi ge 'ongs nas bag ma bsu ba'i rta dang shing rta la sogs pa bshams te/ de nas yul shi ri ti ta rar chas so/ /der phyin du nye ba dang / sngar mi gcig sbron du btang nas/ des kyang bu mo bag mar btang</text></item>
<item><p>206a5</p><section>mdo sde</section><text>ba'i ston mo bshams te/ bu mo bag mar btang ngo / /de dag gis bu mo thob nas/ mnyan yod du 'gro ba na/ bu mo de'i mas mi mang po'i nang du bu mo la 'di skad du/ khyod deng phyin cad rtag tu gos bzang po gyon zhing kha zas zhim po zo shig /nyin gcig bzhin du rgyun mi</text></item>
<item><p>206a6</p><section>mdo sde</section><text>chad par me long la ltos shig ces bsgo nas/ bu mos kyang de bzhin du bya'o zhes smras pa dang / gyos po de yi tam rangs te/ 'di snyam du bsams so/ /mi gcig skyes pa la skyid sdug kyang mi rtag la/ gos bzang po dang / kha zas zhim po rtag tu ga la rnyed/ rtag tu me</text></item>
<item><p>206a7</p><section>mdo sde</section><text>long la ltos shig pa yang rigs pa ma yin snyam bsams nas/ so sor 'phyi phyag 'tshal nas gyes so/ /de dag thams cad 'grogs te lam du zhugs nas phyir yul du dong ba las/ bar na khang pa bzang po bsil ba zhig yod de/ de dag las sngar dong ba dag khang pa</text></item>
<item><p>206b1</p><section>mdo sde</section><text>de na bsti zhing 'khod do/ /bag ma sar pa yang phyis der 'ongs nas gyos po la 'di'i 'og tu bzhugs su mi rung gis/ myur du thang la bzhud do zhes gsol nas/ bag mas smras pa bzhin du thang la byung ngo / /g.yog kha cig 'gror ma btub ste/ khang pa'i 'og tu 'dug 'dug</text></item>
<item><p>206b2</p><section>mdo sde</section><text>pa las ring por ma lon par ba lang dang / rta cig der 'ongs nas/ ka ba la rnyogs pa dang / khang pa rdib nas khang pa'i 'og na 'dug pa dag kha dag go /gyos pos sems pa bdag srog dang bral ba las thar bar byas pa ni/ mna' ma 'di yin no snyam nas/ mna' ma</text></item>
<item><p>206b3</p><section>mdo sde</section><text>la lhag par byams pa'i sems skyes so/ /de nas yang song song ba las chu gshong cig tu rtswa dang chur ldan pa zhig tu 'dug pa las/ mna' ma phyis 'ongs nas/ chu gshong 'dir bzhugs su mi rung gis myur du 'phos shig ces gsol pa dang / logs shig tu 'phos</text></item>
<item><p>206b4</p><section>mdo sde</section><text>ma thag tu gru char drag po bab nas sngar btab pa'i chu gshong du gsha' chen po byung ngo / /gyos pos bsams pa/ bdag lan gnyis su srog dang bral ba las mna' mas thar bar byas so snyam nas/ chas te song ba las yul du phyin to/ /de nas gnyen rnams</text></item>
<item><p>206b5</p><section>mdo sde</section><text>lhags te/ dga' ba'i gtam byas nas ston mo chen po byas te/ nyi ma gcig gi bar du dga' ba'i rtsed mo byas so/ /'gron kun gyes pa'i 'og tu mna' ma rnams bkug ste/ 'di skad ces bsgo'o/ /kho bo ni na so rgas te/ las rnams kyis skyo nas mna' ma khyed</text></item>
<item><p>206b6</p><section>mdo sde</section><text>rnams la khyim gyi nor rdzas gtang dgos na khyod gang gis bang mdzod kyi lde mig bcang zhes dris na/ mna' ma chen mo drug char gyis mi nus so/ /zhes gsol na/ nang gi chung ngus ni bdag gis nus so zhes gsol to/ /de nas khyim bdag gis kyang bang mdzod kyi lde mig thams</text></item>
<item><p>206b7</p><section>mdo sde</section><text>cad gtad de mna' mas kyang de bzhin du nyams su blangs nas nangs par ni sngar langs shing khang pa'i nang kun phyag dar byas nas chag chag btab bo/ /de nas kha zas kyi g.yos byas nas sngar gyos sgyug la sogs te/ che rims kyis zan byin no/ /de'i 'og tu bran khol dang /</text></item>
<item><p>207a1</p><section>mdo sde</section><text>las byed pa rnams la zan byin no/ /so sor las la btsud nas/ gdod bdag zas bza'o/ /rtag tu de 'dra bar byed pas gyos pos kyang bdag gi mna' ma 'di ni gzhan dang mi 'dra ste/ tha mal pa ni ma yin no/ /de ci'i phyir bu mo bdag gi mas bsgo ba</text></item>
<item><p>207a2</p><section>mdo sde</section><text>ltar mi byed snyam bsams nas 'di skad ces smras so/ /khyod khyim nas chas pa'i tshe khyod kyi mas rtag tu gos bzang po gyon la kha zas zhim po zo shig /rtag tu me long la ltos shig ces byung ba 'di ci'i tha tshig ces dris nas/ mna' mas pus mo gnyis sa la btsugs te</text></item>
<item><p>207a3</p><section>mdo sde</section><text>'di skad ces gsol to/ /bdag gi mas gos bzang po gyon cig ces bsgo ba ni/ steng du gyon pa'i bzhag gos lta bu la rtag tu bag bya zhing ma rnyings par gyis shig /'gron nam/ phyi mi dag 'ongs na gos ma ngan cig ces mchi'o/ /rtag tu kha zas zhim po zo shig</text></item>
<item><p>207a4</p><section>mdo sde</section><text>ces pa ni kha zas zhim po dang bsod pa la bgyi ba ma lags kyi/ su bas kyang phyis zos na bkres pas kha zas kun zhim mo zhes mchi'o/ /rtag tu me long la ltos shig zer ba ni 'khar ba'am/ lcags kyi me long la lta ba ma lags kyi/ sngar langs la phyi nang gi phyag</text></item>
<item><p>207a5</p><section>mdo sde</section><text>dar dang / chag chag btab pa dang / khri stan bting ba la sogs pa las su bgyi ba rnams legs par gyis shig ces mchi ste/ bdag gi mas bsgo ba ni 'di lta bu lags so zhes gsol pa dang / mna' ma de la lhag par yang byams te/ khyim gyi las thams cad</text></item>
<item><p>207a6</p><section>mdo sde</section><text>gtad nas thams cad bde zhing skyid par gyur to/ /de'i tshe bya dag cig rgya mtsho'i gling na 'bras za za ba las 'bras kyi snye ma khyer te 'phur nas/ rgyal po'i pho brang gi thad kar phyin pa dang / 'bras kyi snye ma dag cig shor te/ pho brang gi thad kar lhung ngo / /'bras kyi</text></item>
<item><p>207a7</p><section>mdo sde</section><text>snye ma de gcig gis rgyal po la phul lo/ /rgyal pos kyang 'bras bzang po 'di lta bu dag ni sman du rung nges kyis sa bon du bya'o snyam nas/ blon po kun la shas shas su bgos te/ rmos shig ces bsgo'o/ /de'i tshe khyim bdag des kyang nyung ngu zhig thob nas/ phyir khyim</text></item>
<item><p>207b1</p><section>mdo sde</section><text>du 'ongs te mna' ma la 'bras 'di rmos shig ces bsgo'o/ /mna' ma des kyang bsgo ba de bzhin du bran khol gzhan btang nas/ zhing gang gshin par rmos nas/ de bzhin du legs par skyes te 'bras mang zhig byung ngo / /gzhan gyis rmos pa la ni las su legs par ma byas</text></item>
<item><p>207b2</p><section>mdo sde</section><text>pas gcig kyang ma skyes so/ /de'i tshe na rgyal po'i btsun mo nad kyis btab pa las sman pas dpyad byas nas/ na ba 'di las rgya mtsho'i gling gi 'bras byin na 'tsho'o zhes dpyad byas so/ /rgyal pos kyang rgya mtsho'i gling gi 'bras zhig so so nas rmed du bcug par dran nas/</text></item>
<item><p>207b3</p><section>mdo sde</section><text>rgya mtsho'i gling gi 'bras zhig rmed du bcug pa yod dam med ces dris na/ blon po kha cig gis ni 'bras rmos pa ma skyes so zhes mchi'o/ /kha cig gis ni 'bras kun byi bas 'tshal te ma mchis so zhes mchi'o/ /de'i tshe na khyim bdag de yang phyir khyim du song nas mna' ma de la</text></item>
<item><p>207b4</p><section>mdo sde</section><text>sngon 'bras shig rmor bcug pa skyes sam ma skyes/ rgyal po'i btsun mo nad kyis btab ste sman du dgos so/ /mna' mas gsol pa/ 'bras rmos pa de rab tu legs te/ mi gcig gi sman du ma bas kyis/ yul gcig gi mi yang sos pa tsam mchis so/ /khyim</text></item>
<item><p>207b5</p><section>mdo sde</section><text>bdag des 'bras de las shas cig rgyal po la phul nas/ rgyal pos kyang 'bras des btsun mo'i sman dpyad byas nas/ btsun mo yang sos te/ rgyal po rab tu dga' nas bya dga' mang du byin no/ /de'i tshe na shi ri ti ta'i rgyal po dang / yul mnyan du yod pa'i rgyal po</text></item>
<item><p>207b6</p><section>mdo sde</section><text>gnyis gcig la gcig mi dga' bas rtag tu mi 'dum mo/ /de'i tshe na shi ri ti ta'i rgyal pos mnyan yod kyi rgyal po de la blon po mdzangs pa mkhas zhing blo dang ldan pa yod dam med pa bgam mo snyam nas/ pho nya cig yul mnyan yod du btang nas/ pho nya de la rgod ma ma</text></item>
<item><p>207b7</p><section>mdo sde</section><text>smad gnyis ma dang bu 'dra bar spu mdog gcig pa/ bye brag mi phyed pa/ rgod smad gnyis bsgrigs te/ ma ni gang yin bu ni gang yin bye brag phyes shig ces spring ngo / /rgyal po dang blon po rnams kyis bltas na gcig gis kyang bye brag ma phyed do/ /de nas khyim bdag de khyim</text></item>
<item><p>208a1</p><section>mdo sde</section><text>du 'ongs nas/ mna' mas gtam ci gsan zhes zhus na/ gtam 'di lta bu dag grag go zhes mna' ma la rgyas par gtam byas so/ /mna' mas gsol pa/ 'di ni shin tu rig par yang sla'o/ /rgod ma ma smad gnyis thogs la lhan cig tu rtswa bzang</text></item>
<item><p>208a2</p><section>mdo sde</section><text>po zhig byin cig dang / ma gang yin pa de ni rtswa mchus phul te bu la stobs so/ /khyim bdag gis mna' mas smras pa bzhin du rgyal po la gsol nas/ rgyal pos kyang rtswa byin te bltas na de bzhin du gyur te/ ma dang bu yang rtogs nas/ pho nya de la ma ni 'di'o/ /</text></item>
<item><p>208a3</p><section>mdo sde</section><text>bu ni 'di'o zhes smras pas/ de bzhin du smras pa bzhin te/ ma nor to zhes smras so/ /de nas pho nya de rang yul du song nas/ rgyal po de la de bzhin du rgyas par gsol to/ /de nas yang pho nya cig btang ste/ sbrul sbom phra dang / ring thung mnyam la 'dra ba gnyis shig</text></item>
<item><p>208a4</p><section>mdo sde</section><text>bskur nas/ sbrul 'di gnyis la pho ni gang / mo ni gang yin pa bye brag phyes shig ces bsgo'o/ /rgyal po rab gsal rgyal dang blon po rnams 'dus te dpyad na gcig gis kyang ma rtogs so/ /de nas khyim bdag des khyim du mna' ma la dris nas/ mna' mas bstan</text></item>
<item><p>208a5</p><section>mdo sde</section><text>pa ras 'jam mo zhig thing la sbrul de'i steng du zhog cig dang / gang mo yin pa de ni cang mi 'gul bar nyal lo/ /gang pho yin pa de ni mi bzod de 'dug tu mi btub pa'i rigs so/ /cis mngon zhe na/ gang mor gyur pa de ni 'jam zhing yang ba la chags so/ /gang phor gyur</text></item>
<item><p>208a6</p><section>mdo sde</section><text>pa de ni rang bzhin gyis khros pas 'jam po la mi bzod de/ nyal du mi btub pas des rtogs par 'gyur ro/ /khyim bdag des rgyal po la de bzhin du gsol te/ mna' mas smras pa bzhin du byas na/ pho gang yin pa dang mo gang yin pa bye brag legs par phyed do/ /</text></item>
<item><p>208a7</p><section>mdo sde</section><text>pho nya de la 'di ni pho yin no/ /'di ni mo yin no zhes bsgo nas/ de bzhin du ma nor to zhes mchi'o/ /de nas rgyal po de shin tu dga' nas/ de la nor bu rin po che mang du bya dgar byin no/ /de nas yang shing 'dom do do ba/ sbom phra mnyam pa/ khyad par med pa/</text></item>
<item><p>208b1</p><section>mdo sde</section><text>'dzer pa dang / sta re dang ste'u'i rjes med pa zhig bskur te/ shing 'di'i mgo mjug gang yin pa bye brag phyes shig ces bsgo'o/ /rgyal po dang blon po rnams 'dus te dpyad na/ gcig gis kyang ma shes te/ khyim bdag des yang mna' ma la dris pa 'di ni shin tu sla ste/</text></item>
<item><p>208b2</p><section>mdo sde</section><text>shing 'di'i mgo mjug rtogs par 'dod na chu'i nang du zhog shig dang / rtsa ba ni thur du nub kyi mgo ni phyir 'byung ba'i rigs so/ /khyim bdag des kyang rgyal po la de bzhin du gsol te/ mna' mas smras pa bzhin du byas nas/ mgo mjug rtogs par gyur te/</text></item>
<item><p>208b3</p><section>mdo sde</section><text>'di ni mgo'o 'di ni rtsa ba'o zhes bsgo'o/ /pho nyas kyang de bzhin te bden no zhes smras so/ /de nas rgyal po rab tu dga' nas/ de la bya dga' mang du byin no/ /pho nya de phyir yul du phyin nas rgyal po de la rgyas par gsol pa dang / rgyal po des pho nya la rin po che mang</text></item>
<item><p>208b4</p><section>mdo sde</section><text>du bskur te/ rgyal po chen po de la blon po mdzangs pa/ blo dang ldan pa yod kyis/ 'di dag phul la phyin cad 'dum par bya'o zhes smras na/ rgyal po rab gsal rgyal gyis de lta bur gyur pa la rab tu dga' ste/ khyim bdag de la khyod kyis de dag ci ltar rtogs shing shes</text></item>
<item><p>208b5</p><section>mdo sde</section><text>zhes bka' stsal to/ /khyim bdag gis gsol pa/ 'di ni bdag gis rtogs pa ma lags kyi/ bdag gi mna' ma blo dang ldan pa zhig mchis pa des rtogs so/ /rgyal pos de skad ces gsol pa gsan nas rab tu dga' ste/ khyim bdag gi mna' ma de</text></item>
<item><p>208b6</p><section>mdo sde</section><text>da phyin cad nga dang ming sring du bya'o zhes bka' stsal to/ /khyim bdag gi mna' ma de phyis sems can dang ldan par gyur te/ zla ba dgu tshang nas sgo nga sum cu rtsa gnyis byung ste/ sgo nga re re'i nang nas bu khye'u mnga' byad legs pa blta na sdug pa re re byung ngo / /bu de dag</text></item>
<item><p>208b7</p><section>mdo sde</section><text>cher skyes nas dpa' khyad ni zla med de/ gcig gis kyang mi stong thub par gyur to/ /bu de'i pha ma yang bu de dag la rab tu sdug par sems te/ yul mi thams cad kyang de dag la bag byed do/ /phyis yul de na rigs 'thun pa che zhing mtho ba las chung ma yang blangs so/ /</text></item>
<item><p>209a1</p><section>mdo sde</section><text>de'i tshe na lha mtshams ma dad pa'i sems dang ldan pas sangs rgyas dang dge 'dun spyan drangs te/ bcom ldan 'das kyis chos bstan pas khyim gang gi mi thams cad kyis rgyun du zhugs pa'i 'bras bu thob par gyur na/ khye'u nang gi tha 'ba' zhig</text></item>
<item><p>209a2</p><section>mdo sde</section><text>gis 'bras bu ma thob bo/ /khye'u de glang po che la zhon nas grong khyer phyi rol tu rtser song ba las/ grong khyer de'i phyi rol tu chu chen po zhig 'bab pa la zam pa zhig yod de/ khye'u de zam pa'i steng du phyin pa dang / blon po chen po'i bu zhig kyang shing rta'i nang na 'dug ste phyi rol</text></item>
<item><p>209a3</p><section>mdo sde</section><text>nas nang du 'ongs pa dang / zam pa'i steng du phrad pa las gnyi ga cho rigs kyis bsnyems nas/ gcig gis gcig la ma byol lo/ /lha mtshams ma'i bu khros nas/ glang po che la zhon bzhin du blon po chen po'i bu shing rta dang bcas pa zam pa'i 'og tu bor ro/ /blon</text></item>
<item><p>209a4</p><section>mdo sde</section><text>po'i bu de lus dang rkang lag smas nas ngus te khyim du 'ongs nas/ pha ma la 'di skad du lha mtshams ma'i bus bdag ma nongs par 'di ltar gnod pa bgyis nas lus kun gnad do/ /zhes gsol to/ /blon po chen po de shin tu mi dga' bar gyur nas/ bu de dag ni shin</text></item>
<item><p>209a5</p><section>mdo sde</section><text>tu yang stobs che ba'i steng du rgyal po dang mo nye bas rtsod par dka' na/ 'on kyang de la ni rku lto zhig bya'o/ /snyam nas rin po che sna bdun las byas pa'i 'khar ba sum cu rtsa gnyis zhig byas te/ 'khar ba'i nang du ral gri so rnon po re re bcug nas khye'u sum cu rtsa gnyis po de</text></item>
<item><p>209a6</p><section>mdo sde</section><text>la re re byin nas 'di skad ces bsgo'o/ /khyod ni gzhon dar la bab pas rtse ba'i dus la bab ste/ khyod kyi phyir rtse ba'i rkyen du 'khar ba 'di dag byas kyis/ khyod rnams thogs la rtses shig ces bsgo'o/ /khye'u de dag kyang shin tu dga' nas 'khar ba de dag blangs nas re re thogs</text></item>
<item><p>209a7</p><section>mdo sde</section><text>so/ /rgyal po'i khrims kyis rgyal po dang phrad pa na mtshon thogs su mi gnang ngo / /de dag 'khar ba thogs te rgyal po'i zhabs 'bring la 'khod pa las blon po des rgyal po la 'di skad du phra ma gsol to/ /lha mtshams ma'i bu sum cu rtsa gnyis po de ni gzhon zhing</text></item>
<item><p>209b1</p><section>mdo sde</section><text>dar la bab ste/ stobs kyis ni mi gcig gis kyang mi stong thub pa de dag ni rgyal po la gnod pa zhig bgyid par sems so zhes gsol to/ /'on kyang rgyal po de dag la thugs ma ches pa med pa las/ blon pos yang gsol pa/ bdag gis sngar gsol ba 'di bden te/</text></item>
<item><p>209b2</p><section>mdo sde</section><text>rdzun ma lags par rtag tu gda'o/ /khye'u 'di dag gi lag na thogs pa'i 'khar ba 'di dag gi nang na ral gri re re mchis pas gnod par bgyid du mngon no/ /blon pos gsol pa bzhin du khye'u de dag gi 'khar ba bltas na mtshon yod par gyur nas/ gcig nas kyang</text></item>
<item><p>209b3</p><section>mdo sde</section><text>gcig bos te gyad kyis bzung nas kun bsad do/ /khye'u de dag gi mgo bcad nas khye'u de dag gi mgo sum cu rtsa gnyis sgrom cig gi nang du bcug nas/ kha legs par bcad de/ sring mo'i steng du bskur ro/ /de'i tshe na khye'u de dag gi mas sangs rgyas dang / dge</text></item>
<item><p>209b4</p><section>mdo sde</section><text>'dun spyan drangs pa las/ rgyal pos sgrom bu bskur te 'ongs nas/ de'i nang nas mchod pa byed pa'i mthud ma zhig yod yang dag snyam nas sgrom kha phyes pa las/ bcom ldan 'das kyis re zhig sgrom kha ma 'byed par zhal zas gsol lags nas phyes shig ces</text></item>
<item><p>209b5</p><section>mdo sde</section><text>bka' stsal to/ /de nas zhal zas gsol nas/ bcom ldan 'das kyis khye'u'i ma la chos bstan pa/ lus 'di ni mi rtag pa ste/ sdug bsngal ba stong pa bdag med pa/ snying po med pa/ ring por mi thogs pa/ kun nas nyon mongs pas bcings shing</text></item>
<item><p>209b6</p><section>mdo sde</section><text>glags pa/ sdug bsngal gyis gzir ba ste/ 'dod pa dang bye bral ba'i mya ngan gyis lus 'di chud zos te phan pa med de/ gang mkhas pa shes rab can gyis ni don 'di rtogs par 'gyur ro/ /zhes bka' stsal to/ /lha mtshams mas kyang don rtogs nas lan</text></item>
<item><p>209b7</p><section>mdo sde</section><text>cig phyir mi ldog pa'i 'bras bu thob par gyur te/ rab tu dga' mgu rangs nas thal mo sbyar te bcom ldan 'das la 'di skad ces gsol to/ /bcom ldan 'das bdag la thugs brtse ba'i slad du bdag gis gsol ba 'di bzhi zhig gnang bar mdzad du gsol/ bdag</text></item>
<item><p>210a1</p><section>mdo sde</section><text>gis gsol ba bzhi la gcig ni dge slong nad pa rnams la nad kyi rkyen sman dang / bza' ba dang / btung ba yid bzhin du stsal ba dang / gnyis ni dge slong nad pa'i g.yog bgyid pa'i bza' ba dang / btung ba yid bzhin du sbyar ba dang / gsum</text></item>
<item><p>210a2</p><section>mdo sde</section><text>pa ni dge slong 'gron po'i yo byad sbyor ba dang / bzhi ni dge slong 'gron du 'gro ba'i rgyags dang yo byad sbyar bar 'tshal lo/ /de ci'i slad du zhe na/ dge slong nad pa dag ni nad kyi rkyen sman dang / bza' ba dang / btung ba dang / mi ldan pa nad 'tsho dka' ste/ gal te</text></item>
<item><p>210a3</p><section>mdo sde</section><text>na yang tshe'i bar chad du yang 'gyur ro/ /dge slong nad g.yog kyang kha zas med pa'i rkyen gyis bsod snyoms bgyid do/ /bsod snyoms la dus ma mchis te/ gal te 'phyis sam 'dod pa ma rnyed na/ nad pa zhe sdang skyes te/ nad 'tsho dka' bas/ de la yang kha zas</text></item>
<item><p>210a4</p><section>mdo sde</section><text>'bul bar 'tshal lo/ /shul ring po nas mchis pa'i dge slong yul ma 'dris te/ bshes ma mchis pas bsod snyoms bgyid do/ /bsod snyoms bgyid pa na khyi'am ma rungs pas gtses na zhe sdang skyes te/ bzod pa nyams par 'gyur bas de la yang kha zas 'bul</text></item>
<item><p>210a5</p><section>mdo sde</section><text>bar 'tshal lo/ /dge slong 'gron du mchi ba grogs dang ldan pa yang rgyags ma mchis pas grogs po dang bral na/ shul du gcan gzan mang po'am/ mi rgod ma rungs pa mchis te/ gcig pu song na de yang lus kyi bar chad du 'gyur bas/ de'i dgos pa yang sbyar</text></item>
<item><p>210a6</p><section>mdo sde</section><text>bar 'tshal lo/ /de'i tshe bcom ldan 'das kyis lha mtshams mas gsol pa bzhi gsan nas/ shin tu legs so zhes bsngags te/ khyod kyis gsol pa/ bzhi po 'di'i bsod nams rgya chen po ni sangs rgyas la mchod pa byas pa dang / tha mi dad do zhes bka'</text></item>
<item><p>210a7</p><section>mdo sde</section><text>stsal nas/ dge 'dun dang bcas te/ slar rgyal bu rgyal byed kyi tshal du gshegs so/ /bcom ldan 'das gshegs pa'i 'og tu sgrom bu phyes te bltas na/ bu'i mgo sum cu rtsa gnyis yod par mthong nas/ 'dod pa dang bral ba'i phyir mi dga' bar ni ma gyur to/ /</text></item>
<item><p>210b1</p><section>mdo sde</section><text>'di skad du kye ma mi cig skyes pa la tshe zad pa yang yod de de ring por ma thogs so/ /da yang rgyud lnga gang du sdug bsngal myong bar gyur ces smras so/ /khye'u sum cu rtsa gnyis kyi ma'i rigs su nye ba rnams de lta bur gyur pa thos nas shin tu mi dga' ste zhe sdang skyes nas/ 'di</text></item>
<item><p>210b2</p><section>mdo sde</section><text>skad du rgyal po chen po ni 'di ltar mnyes pa thams cad kun bsad kyis dmag pa sogs la dgra bya bar 'dong ngo zhes smras nas/ dmag gi dpung bsags te rgyal po'i pho brang bskor to/ /de'i tshe na rgyal po de skrag nas sangs rgyas gang na ba der bros so/ /de dag gis</text></item>
<item><p>210b3</p><section>mdo sde</section><text>de skad thos nas dmag gi dpung gis rgyal bu rgyal byed kyi tshal yang bskor to/ /de'i tshe kun dga' bos rgyal po rab gsal rgyal gyis lha mtshams ma'i bu sum cu rtsa gnyis bsad de/ ma'i rigs su gtogs pa rnams kyis sha gnyer du 'ongs so/ /zhes thos</text></item>
<item><p>210b4</p><section>mdo sde</section><text>nas pus mo sa la btsugs te/ thal mo sbyar nas bcom ldan 'das la 'di skad ces gsol to/ /bcom ldan 'das ci'i rgyu ci'i rkyen gyis mi sum cu rtsa gnyis rgyal pos cig char du bkum par gyur/ bcom ldan 'das kyis kun dga' bo la bka' stsal pa/ lha mtshams</text></item>
<item><p>210b5</p><section>mdo sde</section><text>ma'i bu sum cu rtsa gnyis po de da lta 'ba' zhig tu rgyal pos cig char du bsad par ma zad do/ /mi sum cu rtsa gnyis po ci'i phyir cig char tshe 'phos pa khyod la rgyas par bstan gyis legs par nyon la yid la zung shig ces bka' stsal nas/ kun dga' bos kyang de bzhin du bgyi'o</text></item>
<item><p>210b6</p><section>mdo sde</section><text>thos par 'tshal lo zhes gsol to/ /bcom ldan 'das kyis kun dga' bo la bka' stsal pa/ sngon 'das pa'i dus na mi sum cu rtsa gnyis po 'di gcig la gcig dga' zhing bshes pa dang / yid gcugs par gyur nas/ de dag gros 'thun par pha rol gzhan gyi</text></item>
<item><p>210b7</p><section>mdo sde</section><text>ba lang cig brkus so/ /de'i tshe yul de na rgan mo dbul mo bu tsa yang med pa zhig yod de/ ba lang brkus pa rnams rgan mo de'i khyim du khrid de 'ongs nas bsad par byas pa dang / rgan mo yang dga' rangs nas shing la sogs te/ sha 'tshod pa'i yo byad sbyar ro/ /mi de dag</text></item>
<item><p>211a1</p><section>mdo sde</section><text>gis der ba lang gsod pa na/ ba lang de yang gsod par shes nas 'dun par bzung ste khyod kyis da lta nga bsad pas na/ ma 'ongs pa'i dus su yang ci ste 'bras bu thob na yang mi btang ste/ gsod par shog shig ces dam bcas ma thag tu ba lang yang mi rnams kyis</text></item>
<item><p>211a2</p><section>mdo sde</section><text>bsad kyis kha cig gis ni btsos/ kha cig gis ni bsregs te zos nas/ rgan mo yang ba lang gi shas 'grangs nas rab tu dga' ste/ sngon cad kyang de lta ba'i 'gron cig 'ongs nas/ deng las phan thogs pa ni med do zhes smras so/ /de'i tshe de'i dus na ba lang</text></item>
<item><p>211a3</p><section>mdo sde</section><text>de ni rgyal po rab gsal rgyal yin no/ /de'i tshe de'i dus na ba lang brku ba rnams ni lha mtshams ma'i bu sum cu rtsa gnyis po 'di yin no/ /de'i tshe na rgan mo khyim bdag mo de ni de dag gi ma yin te/ rnam par smin pa'i 'bras bu des tshe rabs lnga brgya'i bar du rtag tu bsad</text></item>
<item><p>211a4</p><section>mdo sde</section><text>par gyur to/ /de'i dus na rgan mo de rjes su yi rangs zhing dga' ba tsam gyis rtag tu de dag gi ma byas nas/ de tsam gyi mya ngan gyis rab tu gdungs par gyur te/ da 'di ni nga dang phrad nas 'bras bu thob par gyur to/ /kun dga' bos yang thal mo sbyar te/ bcom ldan</text></item>
<item><p>211a5</p><section>mdo sde</section><text>'das la gsol pa/ de dag gis ni bsod nams ci zhig bgyis nas/ rigs che zhing mtho ba dang / longs spyod dang ldan pa dang dpa' zhing nyams rtsal dang ldan par gyur/ bcom ldan 'das kyis bka' stsal pa/ sngon 'das pa'i dus na sangs rgyas 'od srung</text></item>
<item><p>211a6</p><section>mdo sde</section><text>'jig rten na gshegs pa'i tshe/ rgan mo dkon mchog gsum la shin tu dad pa zhig yod de/ spos mang du nyos nas mar dang sbyar te rtag tu mchod rten la skud do/ /lam kha zhig na mchod rten skud pa las/ mi sum cu rtsa gnyis zhig der lhags nas/ rgan mo</text></item>
<item><p>211a7</p><section>mdo sde</section><text>mchod rten la skud pa'i grogs byas te/ rgan mo des kyang mi sum cu rtsa gnyis po de la khyod kyis kho mo mchod rten skud pa la bstangs pa'i bsod nams kyis gang dang gang du skyes kyang mnga' byad legs pa dang / mthu rtsal dang ldan par gyur cig ces smras nas/ de dag kyang rab</text></item>
<item><p>211b1</p><section>mdo sde</section><text>tu dga' bzhin du mchod rten skud pa'i las byas nas 'di skad ces smras so/ /bdag cag ni rgan mo 'di'i dbang gis bsod nams kyi las rnams skyes par gyur to/ /gang dang gang du skyes kyang cho rigs mtho zhing btsan phyug pa dang / longs spyod dang ldan pa dang / rgan mo</text></item>
<item><p>211b2</p><section>mdo sde</section><text>'di yang rtag tu bdag cag gi mar gyur te/ bdag cag kyang 'di'i bur gyur pa dang / rtag tu sangs rgyas dang / chos thos pa dang mi bral te 'bras bu yang myur du thob par shog shig ces smon lam btab bo/ /rgan mos kyang de bzhin du gyur cig ces smras pas/ tshe rabs lnga</text></item>
<item><p>211b3</p><section>mdo sde</section><text>brgya'i bar du cho rigs mtho zhing btsan par gyur to/ /de'i tshe de'i dus na rgan mo de ni da ltar khye'u de dag gi ma yin no/ /de'i tshe de'i dus na mi sum cu rtsa gnyis po de ni khye'u 'di rnams yin no/ /de'i tshe na dmag gi dpung rnams ni sangs rgyas kyis gsungs pa thos nas zhe sdang</text></item>
<item><p>211b4</p><section>mdo sde</section><text>gi sems kun zhi ste/ 'di skad du rgyal po chen pos kyang mnyes kyis/ mi 'di dag gi sngon gyi 'bras bu rnam par smin pa ste/ ba lang cig bsad pa tsam gyis 'di lta bur gyur to/ /rgyal po rab gsal rgyal 'di ni bdag cag gi rje bo yin no/ /ci'i phyir 'di la 'khu</text></item>
<item><p>211b5</p><section>mdo sde</section><text>zhing gnod pa byed par sems zhes smras nas mtshon cha bor te rgyal po la babs nas nyes pa bshags pas rgyal pos kyang gyod ma rmas par btang ngo / /de'i tshe bcom ldan 'das kyis sngon byung ba'i gleng gzhi 'di 'khor bzhi po dag la/ dam pa'i chos rgyas par bstan</text></item>
<item><p>211b6</p><section>mdo sde</section><text>to/ /dge ba'i las ni brtson 'grus bya ba'i rigs pa dang mi dge ba'i las ni bya bar mi rigs par yang bstan/ 'phags pa'i bden pa bzhi yang rgyas par bstan pas 'khor mang po rnams kyis thos nas thams cad kyis 'bras bu thob par gyur te/ bcom ldan 'das</text></item>
<item><p>211b7</p><section>mdo sde</section><text>kyis gsungs pa la yi rangs nas mngon par dga'o/ /blon po kyi bu bdun gyi le'u ste nyi shu gsum pa'o// //bam po bdun pa/ 'di skad bdag gis thos pa'i dus gcig na/ bcom ldan 'das mnyan yod na/ rgyal bu</text></item>
<item><p>212a1</p><section>mdo sde</section><text>rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na yul de'i rgyal po gsal rgyal zhes bya'o/ /de'i lho phyogs na yul gser gyi sa la zhes bya ba zhig yod de/ rgyal po ni ka pyi na zhes bya'o/ /rgyal po de'i sras ni ka pyi na</text></item>
<item><p>212a2</p><section>mdo sde</section><text>chen po zhes bya'o/ /rgyal po de'i yab nongs nas sras rgyal tshab rgyal sar gshegs te/ de yang rang bzhin gyis yid gzhungs la blo gsal te/ dpa' zhing mthu rtsal chen po dang ldan no/ /de la dmag gi tshogs stong phrag sum cu rtsa drug yod de/ dmag de</text></item>
<item><p>212a3</p><section>mdo sde</section><text>dag gar bab kyang rlung chen po dang 'dra bar phas rgol mi thub pa med do/ /yul dbus kyi rgyal po dang ni ma 'drul to/ /phyis tshong pa dag cig yul gser sar phyin nas ras 'jam po bzang po yug bzhi zhig rgyal po de la phul lo/ /rgyal pos kyang bzhes nas tshong</text></item>
<item><p>212a4</p><section>mdo sde</section><text>pa de la 'di lta bu nor bzang po gang las 'ongs zhes dris pa dang / tshong pas kyang 'di ni yul dbus nas mchis so zhes gsol to/ /rgyal po des smras pa/ yul gyi dbus zhes bya ba ni gang / yul gyi dbus kyi ming ni ci zhes bya/ tshong pas gsol pa/</text></item>
<item><p>212a5</p><section>mdo sde</section><text>yul gyi dbus kyi ming ni rgyal po'i khab ces kyang bya/ mnyan yod ces kyang bya ste/ de la sogs pa yul gyi ming gzhan yang mang du mchis so/ /rgyal pos smras pa/ rgyal po de dag ci'i phyir nga la phyag 'tshal zhing dpya dbul du mi 'ong / tshong pas gsol pa/</text></item>
<item><p>212a6</p><section>mdo sde</section><text>rgyal po de dag kyang so so'i rgyal srid 'dzin cing yul gyi tshis bgyid pas 'dir mi mchi'o/ /rgyal po des bsams pa nga'i mthu dang byin gyis gnam mtha' 'og thams cad kyang thul na/ ci'i phyir rgyal po 'di dag nga la phyag 'tshal zhing dpya dbul du mi 'ong / da ni nga'i</text></item>
<item><p>212a7</p><section>mdo sde</section><text>mthu dang byin gyis de dag dbab bo snyam nas/ tshong pa de la smras pa/ yul gyi dbus kyi rgyal po'i nang na rgyal po gang che/ tshong pas smras pa/ mnyan yod kyi rgyal po nang na che'o/ /de nas rgyal po des mnyan yod du pho nya btang ste/ rgyal po gsal</text></item>
<item><p>212b1</p><section>mdo sde</section><text>rgyal la 'di skad ces spring ngo / /nga'i mthu dang byin gyis 'dzam bu'i gling na gtogs pa kun la dbang na/ khyod ci'i phyir pho nya yang 'drul bar mi byed/ da yang khyod kyi steng du pho nya btang ba yin gyis/ khyod nyal ba'i tshe nga'i ming thos na 'dug pa'i rigs so/ /'dug</text></item>
<item><p>212b2</p><section>mdo sde</section><text>pa'i tshe thos na ldang ba'i rigs so/ /zas za ba'i tshe thos na mid mi khom par phyir dor ba'i rigs so/ /khrus byed pa'i 'phro la thos na skra yang phyir mdud pa'i rigs so/ /sdod pa'i tshe thos na rgyugs pa'i rigs kyis/ da ste zhag bdun na 'dir nga dang phrad du shog shig /de ltar</text></item>
<item><p>212b3</p><section>mdo sde</section><text>ma byas na/ dmag drangs nas khyod kyi yul med par bya'o zhes spring ngo / /rgyal po gsal rgyal gyis de skad ces spring ba thos nas/ mi dga' zhing dngangs te/ bcom ldan 'das gang na bar song nas de bzhin du rgyas par gsol to/ /bcom ldan 'das kyis bka'</text></item>
<item><p>212b4</p><section>mdo sde</section><text>stsal pa/ rgyal pos kyang pho nya de la rgyal po'i nang na nga mi che ste/ nga bas rgyal po che ba yod do zhes gyis shig /rgyal po gsal rgyal gyis kyang bcom ldan 'das kyi bka' bzhin du 'jig rten na 'phrul gyi rgyal po zhig 'di nas mi ring ba zhig na bzhugs kyis khyod nyid</text></item>
<item><p>212b5</p><section>mdo sde</section><text>der song la khyod kyi rgyal pos spring ba bzhin du gyis shig ces bsgo nas/ pho nya de rgyal bu rgyal byed kyi tshal nas song ngo / /de'i tshe na bcom ldan 'das 'khor los sgyur ba'i rgyal por sprul te/ blon po chen por maud gal sprul nas rin po che sna bdun dang ldan par bzhugs so/ /</text></item>
<item><p>212b6</p><section>mdo sde</section><text>kun dga' ra ba yang rin po cher bsgyur nas/ ra ba'i phyi rol na rin po che'i 'obs rim pa bdun pa dang / 'obs kyi bar na rin po che sna bdun gyi shing dkrigs te/ kha dog rnam pa sna tshogs kyi pad ma grangs med pa lham me lhan ne lhang nger 'tsher ba dang / ra ba'i nang na</text></item>
<item><p>212b7</p><section>mdo sde</section><text>rin po che sna tshogs las byas pa'i pho brang na/ rgyal po shin tu byin che bar bzhugs par sprul to/ /pho nya de sprul pa'i pho brang du 'ongs nas/ rgyal po chen po mthong ba tsam gyis 'jigs skrag par gyur te/ 'di skad du bdag gi rgyal po'i byin dang bsod nams kyis ni</text></item>
<item><p>213a1</p><section>mdo sde</section><text>'di la mi thub na/ 'on kyang spring ba'i yi ge 'bul lo snyam nas yi ge phul lo/ /'phrul gyi rgyal pos yi ge blangs nas rdog pa'i zhabs su bcug ste/ pho nya la 'di skad ces bka' stsal to/ /nga ni rgyal po chen po ste gling bzhi la dbang ba yin na/</text></item>
<item><p>213a2</p><section>mdo sde</section><text>khyod kyi rgyal po glen pa de'i ci'i phyir bka' nyan/ khyod myur du phyir song la ngas 'di skad ces bka' stsal to zhes gyis shig /khyod kyi pho nya phyir 'ongs nas nga'i bka' thos pa tsam gyis/ nyal ba las thos na ldang ba'i rigs so/ /'dug pa las thos na 'greng ba'i rigs</text></item>
<item><p>213a3</p><section>mdo sde</section><text>so/ /'gro ba las thos na rgyug pa'i rigs kyis/ da ste zhag bdun na 'dir phyag 'tshal du ma 'ongs te bka' bcag par gyur na/ khrims dang sbyar ro zhes gyis shig /pho nya des bka' stsal pa bzhin du phyir song nas/ bdag gi yul du phyin pa dang / gser sa la'i</text></item>
<item><p>213a4</p><section>mdo sde</section><text>rgyal po la ci mthong ba dang / ci spring ba rgyas par gsol to/ /rgyal pos de skad spring ba thos nas 'gyod par gyur te/ ci dbang ba'i rgyal phran rnams dang bcas te/ rgyal po chen po'i thad du dong ngo snyam ste/ 'on kyang thal byung du 'gro bar mi rigs kyis/ da dung yang lan</text></item>
<item><p>213a5</p><section>mdo sde</section><text>cig bgam mo snyam nas/ sngar pho nya zhig btang nas/ rgyal po chen po la bdag phyag 'tshal du mchi na/ bdag dbang ba'i rgyal phran khri phrag sum cu rtsa drug mchis na/ de dag ril gyis mchi'am/ phyed tsam mchi ba bka' stsol cig ces mchi'o/ /rgyal po chen</text></item>
<item><p>213a6</p><section>mdo sde</section><text>pos phyir de la rgyal phran phyed dang chos te shog shig ces bsgo ba dang / gser sa la'i rgyal po rgyal phran khri brgyad stong dang bcas te/ mnyan yod du rgyal po sprul pa'i spyan sngar lhags nas phyag 'tshal te/ 'di snyam du bsams so/ /rgyal po chen po 'di'i byad gzugs ni</text></item>
<item><p>213a7</p><section>mdo sde</section><text>bdag bas lhag kyang / mthu stobs ni bdag tsam mi phod do snyam du bsams pa dang / 'phrul gyi rgyal pos blon po rin po che la khyod kyi gzhu gser sa la'i rgyal po la byin cig ces bka' stsal to/ /rgyal po des kyang blangs zhes byas na ma theg go/ /de nas 'phrul gyi</text></item>
<item><p>213b1</p><section>mdo sde</section><text>rgyal pos blangs te/ mthe'u chung gis gzhu bdungs te/ gser sa la'i rgyal po la gzhu 'di khong shig ces bka' stsal na/ gser sa la'i rgyal pos blangs na gzhu rgyud kyang ma sgul to/ /de nas 'phrul gyi rgyal pos blangs te drangs na/ gzhu rgyud springs pa tsam gyis</text></item>
<item><p>213b2</p><section>mdo sde</section><text>stong chen po'i 'jig rten gyi khams kyang 'gul zhing g.yos so/ /de nas mda' blangs te mda' cig 'phangs na/ 'phangs ma thag tu mda' lngar gyur te/ mda' de dag gi rtse mo las 'od zer grangs med pa byung nas/ pad ma shing rta'i 'phang lo tsam yang re re yod par</text></item>
<item><p>213b3</p><section>mdo sde</section><text>gyur te/ pad ma re re la yang 'khor los sgyur ba'i rgyal po rin po che sna bdun dang ldan pa re re yod par gyur to/ /'od zer de dag gis stong gsum gyi stong chen po'i 'jig rten gyi khams kyang snang bar byas nas/ lam rgyud lnga'i sems can thams cad la phan</text></item>
<item><p>213b4</p><section>mdo sde</section><text>pa'i don du ma gyur pa med do/ /lha rnams kyi gnas su 'od zer de mthong zhing chos ston pa'i gsung yang grag par gyur nas/ de dag gi lus dang sems yongs su dag ste/ kha cig ni rgyun du zhugs pa nas dgra bcom pa'i bar du thob par gyur to/ /kha cig ni bla na</text></item>
<item><p>213b5</p><section>mdo sde</section><text>med pa yang dag par rdzogs pa'i byang chub tu sems bskyed do/ /kha cig ni phyir mi ldog pa'i sa la gnas par gyur to/ /mi'i rgyud du gtogs pa'i sems can sangs rgyas kyis 'od zer mthong zhing chos bstan pa thos pa rnams rab tu dga' mgu rangs te/ kha</text></item>
<item><p>213b6</p><section>mdo sde</section><text>cig ni rgyun du zhugs pa nas lan cig phyir mi ldog pa dang / rab tu byung zhing dgra bcom pa'i 'bras bu thob par gyur to/ /sems can grangs med pa ni bla na med pa yang dag par rdzogs pa'i byang chub tu sems bskyed de/ /phyir mi ldog pa'i sa la gnas par gyur to/ /</text></item>
<item><p>213b7</p><section>mdo sde</section><text>kyi rgyud du gtogs pa dag ni sangs rgyas kyi 'od zer gyis reg cing chos thos pas thams cad kha zas kyis 'grangs te/ lus dang sems la gdung ba med cing tshim par gyur nas/ thams cad snying rje ba'i sems dang ldan pa skyes te/ sangs rgyas la bsnyen</text></item>
<item><p>214a1</p><section>mdo sde</section><text>bkur byas te/ las rnam par grol nas lha dang mir skyes so/ /dud 'gro'i skye gnas su gtogs pa'i sems can rnams ni sangs rgyas kyi 'od zer mthong bas 'dod chags dang zhe sdang gi sems kun zhi ste/ gti mug gis mdongs pa</text></item>
<item><p>214a2</p><section>mdo sde</section><text>yang sad par gyur nas/ thams cad sangs rgyas la dga' zhing dad pas/ dud 'gro las rnam par grol te/ lha dang mir skyes so/ /sems can dmyal ba'i sems can la sangs rgyas kyi 'od zer gyis reg pas grang ba ni dro bar gyur/ tsha ba ni bsil bar gyur/ /</text></item>
<item><p>214a3</p><section>mdo sde</section><text>sdug bsngal gyis gdungs pa yang rgyun chad par gyur te/ lus dang sems rab tu dga' bas/ sangs rgyas la dad par gyur te/ sems can dmyal ba las thar nas lha dang mir skyes so/ /de'i tshe rgyal po ka pyi na chen po dang / gser sa la'i rgyal phran rnams kyis rdzu</text></item>
<item><p>214a4</p><section>mdo sde</section><text>'phrul 'di lta bu dag mthong nas/ shin tu dad pa'i sems 'ba' zhig dad pas rdul dang bral/ dri ma dang bral te/ chos la chos kyi mig rnam par dag par gyur te/ rgyal phran khri brgyad stong gi sems tshim par gyur to/ /de ma thag tu sangs rgyas kyi rdzu 'phrul bsdus</text></item>
<item><p>214a5</p><section>mdo sde</section><text>te/ phyir sangs rgyas kyi skur dge slong gi dge 'dun gyis mdun dang rgyab tu bskor te/ bzhugs par bstan to/ /de nas gser sa la'i rgyal po de yang bcom ldan 'das la rab tu byung bar gsol pa dang / bcom ldan 'das kyis legs par 'ongs so/ /zhes bka'</text></item>
<item><p>214a6</p><section>mdo sde</section><text>stsal pas/ skra dang / kha spu rang byi ste/ ngur smrig gyon pa'i dge slong du gyur nas/ chos yid la byas pas zag pa zad de dgra bcom par gyur to/ /de nas kun dga' bos bcom ldan 'das la gsol pa/ gser sa la'i rgyal po 'dis sngon bsod nams ci zhig bgyis na</text></item>
<item><p>214a7</p><section>mdo sde</section><text>'di ltar rigs che zhing mtho la/ yon tan 'phags par che zhing / sangs rgyas bcom ldan 'das dang phrad pas/ de ma thag tu zag pa zad par gyur/ bcom ldan 'das kyis kun dga' bo la bka' stsal pa/ sems can 'di dag gi spyod pa bzhin du las kyi 'bras bu</text></item>
<item><p>214b1</p><section>mdo sde</section><text>rnam par smin par 'gyur ro/ /sngon 'das pa'i dus na sangs rgyas 'od srung 'jig rten na gshegs te/ sangs rgyas de mya ngan las 'das nas/ khyim bdag cig gis mchod rten brtsigs te/ dge 'dun gyi gnas khang byas nas/ 'tsho ba'i yo byad rnam pa bzhi</text></item>
<item><p>214b2</p><section>mdo sde</section><text>yang sbyar te yun ring zhig lon pa dang / mchod rten de yang zhig /'tsho ba'i yo byad khri stan dang / gos dang / zas kyang rgyun chad par gyur to/ /de nas khyim bdag de la bu dge slong zhig yod pa des mi mang po la chos bshad de phyir yang mchod rten gsos nas/ gos dang /</text></item>
<item><p>214b3</p><section>mdo sde</section><text>mal cha dang / bza' ba dang / btung ba dang / khri stan la sogs pa'i yo byad sbyar te/ mi de dag dang sems yid 'thun par 'tsho ba'i yo byad sbyar te/ 'di skad du smon lam btab bo/ /bdag cag ma 'ongs pa'i dus su btsan zhing phyug pa dang / tshe ring ba dang / sangs</text></item>
<item><p>214b4</p><section>mdo sde</section><text>rgyas 'jig rten du gshegs pa dang phrad de/ chos thos nas 'bras bu yang tha mal par ma gyur cig ces smon lam btab bo/ /kun dga' bo de'i tshe de'i dus na/ khyim bdag gi bu dge slong de ni/ yul gser sa la'i rgyal po ka pyi na chen po yin no/ /des chos bstan te/ mchod</text></item>
<item><p>214b5</p><section>mdo sde</section><text>rten gsos pa dang / 'tsho ba'i yo byad bstabs pa ni rgyal phran khri brgyad stong snyed yin no/ /bcom ldan 'das kyis de skad ces bka' stsal nas/ 'khor mang po rnams phyir mi ldog pa'i sems bskyed de/ yi rangs nas mngon par dga'o/ /ka pyi na chen po'i le'u ste nyi shu</text></item>
<item><p>214b6</p><section>mdo sde</section><text>bzhi pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /rgyal po gsal rgyal ni nongs/ rgyal tshab bai dUr+ya rgyal sar gshegs</text></item>
<item><p>214b7</p><section>mdo sde</section><text>te/ /rgyal po'i nang na chos bzhin du rgyal po byed pa ma yin pas/ glang po che'i rmig pas mi brdzis te/ bsad pa yang grangs med do/ /de'i tshe na rigs che zhing btsun pa'i bud med dag cig gis de lta bu dag mthong nas/ khyim la mi dga' bar gyur te/ thams cad</text></item>
<item><p>215a1</p><section>mdo sde</section><text>rab tu byung nas dge slong mar gyur to/ /rab tu byung ba de dag la la ni shAkya'i rigs/ la la ni rgyal rigs yin te/ dpe med par mnga' byad legs par blta na sdug pa/ rigs che ba lnga brgya snyed bdog pa yongs su spangs te/ rab tu byung bas yul mi</text></item>
<item><p>215a2</p><section>mdo sde</section><text>thams cad kyang / de la dga' ste 'tsho ba sbyor ro/ /dge slong ma de dag gcig la gcig 'di skad du bdag cag ni rab tu byung yang chos kyi bdud rtsi'i ro ma myong ste/ 'dod chags dang / zhe sdang dang / gti mug zhi bar ma byas na mi rung gis/ drug sde ma bsnyen dga' mo'i</text></item>
<item><p>215a3</p><section>mdo sde</section><text>thad du chos nyan du 'dong ngo zhes smras nas/ de dag gang na bar song ste phyin pa dang / phyag 'tshal nas 'di skad du bdag cag ni rab tu byung na yang / chos kyi bdud rtsi'i ro ma myong na/ bdag cag la bstan du gsol zhes smras pa dang / drug sde mos bsams pa bdag gis</text></item>
<item><p>215a4</p><section>mdo sde</section><text>'di dag chos dang tshul khrims las phyir zlog ste/ 'di dag gi chos gos dang / lhung bzed thob par gyur na/ re legs snyam nas/ 'di skad ces smras so/ /khyed rnams ni rigs che zhing mtho ba ste/ rin po che sna bdun dang / glang po che dang / rta dang /</text></item>
<item><p>215a5</p><section>mdo sde</section><text>bran pho dang / bran mo dang / las byed pa'i mi dang / zhing dang / 'tsho ba'i yo byad cis mi brel na ci'i phyir de dag yongs su spangs te/ dge slong mar zhugs nas 'di ltar nyon mongs shing sdug bsngal dang bsdos te/ sangs rgyas kyi bslab pa la 'jug par byed/ nyes na</text></item>
<item><p>215a6</p><section>mdo sde</section><text>phyir song ste khyim thab dang / bu dang bu mor ldan pas lhan cig tu yid bzhin du dga' ste/ rtse zhing tshe 'di la yang dga' skyid pa myong bar byas la/ sbyin pa dang yid bzhin du byas na legs so/ /zhes bsgo'o/ /dge slong ma de rnams de skad ces bsgo ba thos nas mi dga'</text></item>
<item><p>215a7</p><section>mdo sde</section><text>ste dus nas phyir dong ngo / /de nas dge slong ma de dag dge slong ma ud pa la'i mdog gang na bar song nas der phyin pa dang / ud pa la'i mdog la phyag 'tshal te/ chos bzhin du snyun gsol nas 'di skad ces so/ /bdag cag khyim na mchis pa na khyim gyi las kyis</text></item>
<item><p>215b1</p><section>mdo sde</section><text>bslus/ da rab tu byung yang 'dod pa'i dbang du gyur nas/ nyon mongs pa las thar bar mi nus na/ bdag cag la thugs brtse ba'i slad du dam pa'i chos bstan du gsol/ ud pa las smras pa/ khyod ci dang ci 'dod pa 'das pa'am/ ma 'ongs pa'am/ da ltar gyi</text></item>
<item><p>215b2</p><section>mdo sde</section><text>dngos po gang yang rung ba dris shig dang ngas bstan par bya'o/ /dge slong ma rnams kyis gsol pa/ 'das pa dang / ma 'ongs pa re zhig zhog la da ltar gyi bstan te/ bdag cag gi the tsom dgrol du gsol/ ud pa las smras pa/ 'dod chags ni me dang 'dra ste/ ri lung</text></item>
<item><p>215b3</p><section>mdo sde</section><text>tshig par byed do/ /rtswa khri dang 'dra ste mched par 'gyur ro/ /'dod chags kyi dbang gis gcig la gcig 'tshe zhing gnod par byed do/ /de la yun ring nas ngan song gsum du lhung ste thar ba'i dus med do/ /khyim na gnas pa ni sdug pa la chags te/ 'dod pa dang bye bral</text></item>
<item><p>215b4</p><section>mdo sde</section><text>pa dang / skye ba dang / rga ba dang / na ba dang / 'chi ba dang / rgyal po'i khrims kyis gtse ba'i sdug bsngal rgyun mi chad par myong ste/ tshe 'phos nas phyir yang sos pa tsam du lus dang sems gdungs te/ khyim gyis glags shing / bcings pa ni btson ra bas kyang dam</text></item>
<item><p>215b5</p><section>mdo sde</section><text>mo/ /bdag kyang kun tu rgyu ba'i rigs su skyes te/ kho mo'i pha ma yang rigs che zhing btsun pas kho mo yang kun tu rgyu ba'i rigs che ba mang du thos pa/ mkhas pa'i rig byed dang ldan pa zhig la bag mar btang nas/ de'i chung ma byed de/ de'i bu yang yod par gyur to/ /</text></item>
<item><p>215b6</p><section>mdo sde</section><text>phyis gyos sgyug tshe 'phos pa'i 'og tu kho mo la sems can yod par gyur nas/ khyim thab la 'di skad ces smras so/ /kho mo la sems can yod de/ zla ba yang tshang du nye bas gal te 'dir bu btsas na btsog cing mi sdug gis/ kho mo'i pha ma'i khyim du btsar 'gro'o zhes byas na/</text></item>
<item><p>215b7</p><section>mdo sde</section><text>kho mo la legs so zhes zer te/ khyo shug gnyis 'grogs nas bu zhig kyang khrid de pha ma 'dod par song ba las/ lam phyed tsam du phyin pa dang mngal mi bde bar gyur nas shing cig gi drung du nam phyed tsam na bu btsas so/ /kho mo'i khyim thab kyang / logs shig tu nyal ba</text></item>
<item><p>216a1</p><section>mdo sde</section><text>las mtshan mo sbrul gyis zin to/ /mtshan mo bos na cang mi grag nas/ nam nangs nas bltas na khyim thab kyang sbrul gdug pas zin pas tshe 'phos nas/ lus kyang zhig par gyur to/ /de'i tshe na kho mo 'khams te sa la 'gyel ba dang / bu che ba yang pha sbrul gyis</text></item>
<item><p>216a2</p><section>mdo sde</section><text>bsad pa mthong nas/ skad phyung ste ngus pas bu ngus pa'i skad kyis kho mo yang phyir sangs nas/ bu che ba ni khur du thogs/ bu chung ba ni pang par khyer te ngu zhing song ba las lam yang dben pa zhig ste/ mi 'ga' yang ma 'drul bas grogs kyang ma rnyed do/ /bar na chu chen po zhig</text></item>
<item><p>216a3</p><section>mdo sde</section><text>yod de/ chu de kha tshon yang che la zab pas bu gnyi ga ma theg nas/ bu che ba ni/ chu'i tshu rol du bzhag /bu chung ngu khyer te pha rol tu bskyal nas/ phyir bu che ba bsur 'ong ba dang / bu yang ma 'ongs pa mthong nas/ chu'i nang du zhugs te chus khyer ba las/ kho mos bsnyags</text></item>
<item><p>216a4</p><section>mdo sde</section><text>pa las stobs chung bas ma zin te chus khyer ro/ /de nas phyir pha rol na phyin tsam na bu chung ba yang spyang kis zos te/ khrag cung zad tsam sa la snang ngo / /der yang 'khams nas/ ring shig lon te phyir sangs pa dang / lam du zhugs te song song ba las kun tu rgyu kho mo'i pha</text></item>
<item><p>216a5</p><section>mdo sde</section><text>ma dang nye zhing / bshes pa zhig dang phrad do/ /kun tu rgyu des khyod ci nyes na 'di ltar nyon mongs par gyur ces dris na/ kho mos kyang ci ltar gyur pa'i gtam rgyas par byas pa dang / kun tu rgyu de yang ngus nas kho mo'i pha ma'i gtam dris na/ khyod kyi pha ma'i khyim du de bar me</text></item>
<item><p>216a6</p><section>mdo sde</section><text>shor nas pha ma dang / khyim gang gi mi thams cad mes tshig go zhes zer ro/ /de skad ces smras pa thos nas/ kho mo 'khams te sa la 'gyel to/ /de nas kun tu rgyu des bslang ste/ khyim du khrid de kho mo la bu bzhin du byams shing gdungs pa las/ yang kun tu rgyu</text></item>
<item><p>216a7</p><section>mdo sde</section><text>cig gis chung mar blangs te/ de dang lhan cig rtse dga' yongs su spyod pa las sems can dang ldan par gyur te/ zla ba tshang nas bu byung du nye ba na khyim thab gzhan gyis khyim du chang la bos na de'i 'og tu bu btsas te/ sgo dam du bcad nas bu btsir ba las/ khyim thab chang gis myos</text></item>
<item><p>216b1</p><section>mdo sde</section><text>te/ sgo brdungs pa dang / sgo 'byed pa med pas/ khros te sgo bcag nas/ nang du 'ongs pa dang / kho mo yang brdegs so/ /bdag gis bu btsas so zhes byas na bu yang bsad de mar gyi nang du brngos nas kho mo la zar bcug go/ /bu'i sha za ma phod nas ma zos pas yang brdegs te/</text></item>
<item><p>216b2</p><section>mdo sde</section><text>nan gyis zar bcug go/ /zos pa'i 'og tu khyim thab kyang sad nas bdag gis bsams pa/ bdag bsod nams med cing las ngan no snyam bsams nas/ khyim thab bor te/ yul bA rA Na sIr bros so/ /yul bA rA Na sI'i phyi rol na shing cig gi drung na 'dug pa las/ grong</text></item>
<item><p>216b3</p><section>mdo sde</section><text>de'i khyim bdag gzhon nu zhig gsar du chung ma tshe 'phos nas grong khyer gyi phyi rol tu chung ma'i rus bu sbas nas/ khyim bdag de chung ma de la chags pas rus bu'i drung na ngu zhig 'dug pa las/ bdag gi drung du 'ongs te kho mo la khyod gcig pu 'di ni ci byed ces dris so/ /kho mos</text></item>
<item><p>216b4</p><section>mdo sde</section><text>kyang de bzhin du gtam byas pa las khyim bdag des skyed mos tshal du khrid de chung ma bya'o zhes smras nas/ kho mos de bzhin du rung ngo zhes smras so/ /khyo shug 'dus nas ring por ma lon par khyim thab nad kyis btab nas tshe 'phos so/ /de'i tshe na yul chos kyis gson pa'i tshe</text></item>
<item><p>216b5</p><section>mdo sde</section><text>khyo shug mdza' ba rnams/ khyo'i tshe 'phos na chung ma yang gson por khyo dang lhan cig tu dur du 'dzud do/ /kho mo yang der dur du bcug nas nub mo dur rkun 'ongs te dur brus pa dang / dur rkun gyi dpon pos kho mo bzang bar mthong bas des kyang chung mar byas so/ /ring po ma lon</text></item>
<item><p>216b6</p><section>mdo sde</section><text>par dur rkun song song ba las rgyal pos bsad nas/ rkun zla rnams kyis rus bu bskur te/ kho mo dang lhan cig tu yang dur du bcug go/ /dur na zhag gsum 'dug pa las spyang kis dur brus nas/ kho mo yang dur nas phyung ste/ 'di snyam du bsams so/ /kho mos</text></item>
<item><p>216b7</p><section>mdo sde</section><text>sngon sdig pa ci zhig byas nas 'di 'dra bar lan du ma shi ba las phyir sos par gyur/ sngon na thos na shAkya'i rigs kyi sras zhig mngon par byang chub nas/ mtshan yang sangs rgyas zhes bya ste/ 'das pa dang / ma 'ongs pa kun mkhyen to zhes grags na da ni de la skyabs su</text></item>
<item><p>217a1</p><section>mdo sde</section><text>'gro'o snyam nas rgyal bu rgyal byed kyi tshal gang na ba de logs su song ba dang / rgyang ma nas de bzhin gshegs pa me tog gi sdong po rgyas pa lta bu'am/ skar ma'i nang na zla ba lta bur mthong ngo / /de'i tshe bcom ldan 'das kyis thogs pa med pa'i ye shes kyis bdag 'dul</text></item>
<item><p>217a2</p><section>mdo sde</section><text>ba'i dus la bab par shes nas/ bzhengs te kho mo bsu'o/ /kho mo sgren mor 'dug pas ngo tsha ste/ lag pas nu ma bkab nas sa la 'dug go/ /de nas bcom ldan 'das kyis kun dga' bo la bka' stsal pa/ bud med 'di la gos bskon cig ces bka' stsal pa dang / kho</text></item>
<item><p>217a3</p><section>mdo sde</section><text>mos gos gyon nas/ bcom ldan 'das kyi zhabs la mgo bos phyag 'tshal te/ bdag la thugs brtse bar dgongs nas/ bdag rab tu byung bar gnong shig ces gsol pa dang / bcom ldan 'das kyis kun dga' bo la bka' stsal te/ bud med 'di skye dgu'i</text></item>
<item><p>217a4</p><section>mdo sde</section><text>bdag mo la gtad de/ rab tu phyung shig ces bka' stsal to/ /de nas skye dgu'i bdag mos kho mo rab tu phyung nas/ kho mo la bden pa bzhi'i chos bstan te/ kho mos thos ma thag tu brtson 'grus nan tan byas nas/ dgra bcom pa'i 'bras bu thob ste/ 'das</text></item>
<item><p>217a5</p><section>mdo sde</section><text>pa dang / ma 'ongs pa dang / da ltar gyi bya ba kun rtogs par gyur to/ /dge slong ma de rnams kyis smras pa/ sngon sdig pa'i las ci bgyis na/ de lta bu'i rnam par smin pa myong ba ston cig ces smras pa dang / dge slong ma ud pa las khyod rtag par nyon cig /</text></item>
<item><p>217a6</p><section>mdo sde</section><text>khyod la bstan par bya'o/ /sngon 'das pa'i dus yun ring po zhig na/ khyim bdag shin tu phyug pa zhig la bu med pa las/ chung ma zhig blangs te/ chung ma de la shin tu byams pas/ ring po ma lon par chung ma de sems can dang ldan par gyur te/ zla ba tshang nas khye'u</text></item>
<item><p>217a7</p><section>mdo sde</section><text>zhig btsas te/ khyo shug gnyis de bu la byams shing sdug par 'dzin to/ /de nas chen mas 'di snyam du bsams so/ /kho mo ni rigs che zhing btsun mod kyi bu med pas rigs 'tshob pa med do/ /gal te khye'u 'di cher skyes nas rigs 'tshob cing / nor dang longs spyod</text></item>
<item><p>217b1</p><section>mdo sde</section><text>kyi bdag por 'gyur te/ bdag la mi ster cing / bdag sdug par 'gyur ro snyam du phrag dog skyes te/ bsad par bsams nas bu khye'u'i mtshog mar khab kyis btsugs te/ rma yang mi snang bar byas so/ /khye'u de yang ring por ma lon par tshe 'das pa dang / chun ma 'khams</text></item>
<item><p>217b2</p><section>mdo sde</section><text>nas chen ma la/ khyod kyis nga'i bu bsad do zhes brgal to/ /chen mas bsnyon nas 'di skad ces mna' bor ro/ /kho mos khyod kyi bu bsad par gyur na/ kho mo skye ba thams cad du/ kho mo'i khyo sbrul gdug pas bsad par shog shig bu zhig yod na yang chus khyer ba dang /</text></item>
<item><p>217b3</p><section>mdo sde</section><text>spyang kis za bar shog shig /kho mo'i lus yang nas yang du gson por dur du bcug cing / bu'i sha za bar shog shig /pha ma'i khyim du me shor nas thams cad tshig par shog /ces smras so/ /de'i tshe na de skad ces mna' bor ba'i chen ma de ni kho mo yin te/ de</text></item>
<item><p>217b4</p><section>mdo sde</section><text>dag thams cad lus kyis myong bar gyur to/ /dge slong ma de dag gis smras pa/ bsod nams ci zhig byas te/ sangs rgyas mthong zhing sangs rgyas kyis bsu nas rab tu phyung ste/ 'khor ba'i mthar phyin par gyur/ ud pa las smras pa/ sngon bA rA Na sI 'dir ri drang srong</text></item>
<item><p>217b5</p><section>mdo sde</section><text>lhags zhes bya ba na/ rang sangs rgyas dang / nyan thos dang / mu stegs can mngon par shes pa lnga dang ldan pa mang du gnas so/ /de'i tshe na rang sangs rgyas dag cig bsod snyoms la grong du gshegs pa dang / khyim bdag gi chung ma zhig gis mthong nas rab tu dga'</text></item>
<item><p>217b6</p><section>mdo sde</section><text>ste/ bsod snyoms phul nas/ mchod pa byas so/ /de nas rang sangs rgyas de nam mkha' la 'phags te lus la me 'bar ba dang / chu 'bab pa dang / 'gro ba dang / nyal ba dang / 'dug pa'i rdzu 'phrul bstan nas/ khyim bdag gi chung ma des kho mo yang ma 'ongs pa'i dus su</text></item>
<item><p>217b7</p><section>mdo sde</section><text>'di 'dra ba thob par gyur cig ces smon lam btab bo/ /de'i tshe na smon lam btab pa'i khyim bdag gi chung ma de ni kho mo yin no/ /de'i phyir de bzhin gshegs pa dang phrad nas sems rnam par grol te/ dgra bcom pa'i 'bras bu thob bo/ /'di ltar dgra bcom pa thob mod kyis</text></item>
<item><p>218a1</p><section>mdo sde</section><text>lcags tsha ba'i thur ma spyi bo nas zug nas rkang mthil du byung ste/ rtag tu 'di lta bu'i gnod pa byung ngo / /de'i tshe rigs che zhing mtho ba'i dge slong ma lnga brgya snyed kyis de skad ces thos nas/ lus dang sems skyi g.ya' ste/ 'dod pa la me mur gyi phung po ltar rtogs</text></item>
<item><p>218a2</p><section>mdo sde</section><text>nas/ 'dod chags kyi sems yongs su zad de khyim gyi sdug bsngal la btson ra bas kyang lhag par rtogs te/ dri ma kun zad nas dus gcig tu ting nge 'dzin du zhugs te/ dgra bcom par gyur to/ /dge slong ma de dag gis tshig 'thun par dge slong ma ud pa la la bdag cag ni/</text></item>
<item><p>218a3</p><section>mdo sde</section><text>'dod chags kyis kun nas bcom zhing glags pa las/ khyod kyis chos bstan pas 'khor ba'i mthar phyin par gyur to zhes smras so/ /de la bcom ldan 'das kyis dge slong ma ud pa las ni legs par bstan to/ /gang chos ston pa ni gcig gis gcig bstan pa'o/ /</text></item>
<item><p>218a4</p><section>mdo sde</section><text>'bras bu thob nas sangs rgyas kyi sras yang dag pa'o zhes bsngags so/ /de skad ces gsungs pa la 'khor mang po rjes su yi rangs nas mngon par dga'o/ /dge slong ma ud pa la'i le'u zhes bya ste nyi shu lnga pa'o// //'di skad bdag gis thos pa'i dus gcig na/</text></item>
<item><p>218a5</p><section>mdo sde</section><text>bcom ldan 'das rgyal po'i khab bya ka lan da ka gnas pa 'od ma'i tshal na bzhugs so/ /de'i tshe tshe dang ldan pa kun dga' bo 'dug pa las langs te/ gos tshags bcos te pus mo sa la btsugs nas thal mo sbyar te/ bcom ldan 'das la 'di skad ces gsol to/ /kauN+Di n+ya</text></item>
<item><p>218a6</p><section>mdo sde</section><text>la sogs pa dge slong lnga po 'di ci'i rgyu/ ci'i rkyen gyis bcom ldan 'das kyis 'jig rten du chos kyi 'khor lo bskor ma thag tu chos kyi bdud rtsi sngar myong ba bstan du gsol/ bcom ldan 'das kyis kun dga' bo la bka' stsal pa/ dge slong lnga po 'di dag sngon yang nga'i sha</text></item>
<item><p>218a7</p><section>mdo sde</section><text>sngar zos te bde bar gyur pas 'dir yang chos kyi ro thog mar myong ste/ rnam par grol bar gyur to/ /kun dga' bos bcom ldan 'das la gsol pa/ dge slong 'di lnga pos sngon ci bgyis pa bstan du gsol/ bcom ldan 'das kyis kun dga' bo la bka' stsal pa/ sngon</text></item>
<item><p>218b1</p><section>mdo sde</section><text>'das pa'i bskal pa tshad med/ grangs med/ bsam gyis mi khyab pa 'das pa'i sngon rol tu/ 'dzam bu'i gling 'dir rgyal po shud do lag gar ni zhes bya ba byung ste/ 'dzam bu'i gling gi rgyal phran brgyad khri bzhi stong snyed la dbang byed do/ /de'i tshe yul de na lo bcu gnyis kyi bar du</text></item>
<item><p>218b2</p><section>mdo sde</section><text>char mi 'bab bo zhes ltas mkhan gyis lung bstan nas/ rgyal pos de skad ces thos pa dang / rab tu mya ngan gyis yi mug par gyur te/ 'di ltar mu ge chen po byung na/ mi mang po 'di dag la lo de snyed kyi kha zas ci ltar snyed snyam nas/ rgyal phran dang blon po kun bsdus te/ bgros</text></item>
<item><p>218b3</p><section>mdo sde</section><text>nas bang ba na 'bru ji snyed yod pa dang / da ltar mi ci snyed yod pa rtsis su sbyar nas/ lo bcu gnyis kyi bar du mi re la phul re re'i thad du rtsis na yang lo bcu gnyis su mi thub bo zhes dril bsgrags so/ /de nas yang phyi phyir mu ge che ste tshe 'phos pa yang mang nas/ rgyal po des ji</text></item>
<item><p>218b4</p><section>mdo sde</section><text>ltar byas na mi mang du 'tsho bar 'gyur snyam bsams te/ btsun mo dang pho brang slas su bcas te/ skyed mos tshal du 'chag tu song ba las/ bsti ba'i gnas zhig tu phyin nas/ btsun mo dang / mi mang po kun gnyid kyis log pa'i 'og tu nyal ba las langs te/ phyogs</text></item>
<item><p>218b5</p><section>mdo sde</section><text>bzhir phyag 'tshal te/ 'di lta bu'i yi dam bcas so/ /yul 'dir mu ge byung ste/ thams cad bza' ba med par gyur te/ ltogs kyis bdag gis lus 'di btang ste/ tshe 'phos pa'i 'og tu nya chen po zhig tu skyes nas/ thams cad bdag gi sha za zhing 'grangs par shog</text></item>
<item><p>218b6</p><section>mdo sde</section><text>shig ces smon lam btab nas shing zhig la 'dzeg ste/ shing kha nas lus g.yang du btang ngo / /der tshe 'phos nas chu chen por brdzus te skyes pa'i nya chen po dpag tshad lnga brgya zhig tu gyur to/ /de'i tshe yul de na shing mkhan mi lnga zhig chu 'gram du shing thur dong ba las nya chen po de</text></item>
<item><p>218b7</p><section>mdo sde</section><text>mthong nas/ nya des mi'i skad du 'di skad ces smras so/ /khyod bkres na nga'i sha la chod la ci 'dod pa zo shig /'grangs nas kyang ci theg pa khyim du khyer cig /khyed kyis sngar nga'i sha zos te 'grangs pas na/ phyis mngon par sangs rgyas nas kyang / thog mar khyod chos kyi zas</text></item>
<item><p>219a1</p><section>mdo sde</section><text>myang bar bya'o/ /yul mi dag la gang bkres pa thams cad kyis ci dga' bar nga'i sha la long shig ces bsgo shig /de'i tshe na mi lnga pos sha bcad de zos nas yul mi la sbran te/ de nas gcig gis gcig sbran pas/ 'dzam bu'i gling gi mi thams cad 'dus te/</text></item>
<item><p>219a2</p><section>mdo sde</section><text>de'i sha bcad nas zos so/ /rtsib logs ngos gcig zad tsam na/ rtsib logs ngos gcig rang bsgyur te/ steng ma zad tsam na 'og ma yang de bzhin du skye'o/ /de bzhin du ltag 'og bsgyur cing lo bcu gnyis kyi bar du thams cad kyis sha bcad de zos nas/ thams cad de la snying</text></item>
<item><p>219a3</p><section>mdo sde</section><text>rje ba'i sems skyes pas/ de'i sha zos pa de dag thams cad tshe'i dus byas pa yang mtho ris kyi lhar skyes so/ /kun dga' bo de'i tshe de'i dus na/ rgyal po nyar gyur pa de ni da ltar nga yin no/ /shing mkhan lnga po thog mar nga'i sha bcad de zos pa de ni/ dge slong kauN+Di n+ya la sogs pa</text></item>
<item><p>219a4</p><section>mdo sde</section><text>lnga po yin no/ /skye bo mang po phyis nga'i sha zos pa de ni/ lha'i sras po brgyad khri dang nga'i nye gnas rnam par grol ba rnams yin no/ /de'i tshe sngar mi lnga po la byin te/ 'tsho ba'i srog skyabs pas 'dir yang sngar chos bstan te/ chos kyi sku'i yan lag gis/ dug gsum gyi me</text></item>
<item><p>219a5</p><section>mdo sde</section><text>zhi bar byas so/ /kun dga' bo dang / 'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /shud do lag gar ni'i le'u ste nyi shu drug pa'o// //'di skad bdag gis thos pa'i dus gcig na/ bcom ldan 'das</text></item>
<item><p>219a6</p><section>mdo sde</section><text>rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na bcom ldan 'das kun dga' bo dang bsod snyoms la gshegs pa las/ lam kha na byis pa dag cig sa la khang bu dang / bang mdzod dang / rin po cher bsngos nas rtse zhing 'khod do/ /</text></item>
<item><p>219a7</p><section>mdo sde</section><text>de la khye'u gcig cig gis/ sangs rgyas rgyang ma nas gshegs pa mthong nas rab tu dga' ste/ sbyin pa bya bar bsams nas/ bang bar bsngos pa'i sa las snyim pa gang blangs te/ sangs rgyas la 'bul bar gzas pa na/ khye'u chung ches pas ma slebs nas/ grogs</text></item>
<item><p>219b1</p><section>mdo sde</section><text>khye'u cig la khyod sa la rgu shig /kho bo khyod kyi steng du 'greng ste lhung bzed du blugs so zhes smras nas/ grogs pos kyang de bzhin du bya'o zhes smras te/ khye'u de grogs po'i phrag pa la 'dzegs nas/ sa snyim pa gang sangs rgyas la phul lo/ /sangs rgyas kyis kyang lhung bzed</text></item>
<item><p>219b2</p><section>mdo sde</section><text>smad nas sa phul ba bzhes so/ /bzhes nas kun dga' bo la gtad do/ /sa 'di 'jim pa gyis la gtsug lag khang la skus shig ces bka' stsal to/ /kun dga' bo byis pa chung ngus dga' ba'i sems kyis da ltar nga las phul ba bzhes nas/ lha khang la bskus pas/ de'i</text></item>
<item><p>219b3</p><section>mdo sde</section><text>bsod nams kyis nga mya ngan las 'das te lo brgya lon pa'i 'og tu rgyal po a sho ka zhes bya bar 'gyur ro/ /khye'u cig shos ni de'i blon por 'gyur te/ 'dzam bu'i gling la dbang byed cing dkon mchog gsum gyi yon tan yang / yul thams cad du bsgrags nas ring bsrel la yang rgyas par</text></item>
<item><p>219b4</p><section>mdo sde</section><text>mchod pa byed do/ /'dzam bu'i gling du mchod rten brgyad khri bzhi stong cig char byed par 'gyur ro/ /kun dga' bo dga' mgu rangs nas bcom ldan 'das la 'di skad ces gsol to/ /de bzhin gshegs pas sngon bsod nams ci zhig mdzad pas ring bsrel la yang mchod rten de snyed</text></item>
<item><p>219b5</p><section>mdo sde</section><text>cig bgyid par 'gyur/ bcom ldan 'das kyis bka' stsal pa/ rtag par nyon la shin tu yid la zung shig dang / khyod la bstan par bya'o/ /sngon bskal pa grangs med pa 'das pa na/ 'dzam bu'i gling 'dir rgyal po gsal thub ces bya ba rgyal phran brgyad khri bzhi stong snyed la dbang</text></item>
<item><p>219b6</p><section>mdo sde</section><text>byed pa zhig byung ngo / /de'i tshe sangs rgyas pur sha zhes bya ba zhig 'jig rten du byung ste/ rgyal po des blon po dang bcas su yo byad rnam pa bzhi sbyar te/ sangs rgyas dang dge slong gi dge 'dun la phul lo/ /de'i tshe na rgyal po dang yul mi rnams ni/ rtag tu sangs rgyas dang phrad de/</text></item>
<item><p>219b7</p><section>mdo sde</section><text>phyag 'tshal ba dang / bsnyen bkur byed de/ rgyal phran gzhan dag ni bsod nams kyang mi byed par/ mtha' 'khob kyi rgyal phran dang / yul mi dag bsod nams byed du gzhug pa'i phyir/ sangs rgyas kyi sku gzugs bris la/ rgyal phran rnams la sbyin no snyam bsams nas/</text></item>
<item><p>220a1</p><section>mdo sde</section><text>ri mo mkhan mang po bsdus te/ sangs rgyas kyi sku gzugs ri mor bris shig ces bsgo ba dang / ri mo mkhan dag sangs rgyas kyi spyan sngar song ste/ sangs rgyas kyi mtshan bltas nas ri mo bris pa las/ mtshan gcig bris na gcig mi 'dra bar gyur te/ ri mo mkhan</text></item>
<item><p>220a2</p><section>mdo sde</section><text>gyis ri mo bri bar mi nus so/ /sangs rgyas nyid kyis tshon rtsi sbyar te/ sku gzugs bris nas/ de'i ri mo mkhan de la bstan te/ sku gzugs mtshan dang ldan pa brgyad khri bzhi stong bris nas/ rgyal phran re re la sku gzugs re re bskur te/ sku gzugs de la rgyal po dang / yul</text></item>
<item><p>220a3</p><section>mdo sde</section><text>mi thams cad kyis me tog dang / spos dang yo byad thams cad kyis mchod cing phyag 'tshol cig ces bsgo'o/ /rgyal phran de dag dang yul mi de dag gis/ de bzhin gshegs pa'i sku gzugs mthong nas rab tu dga' mgu yi rangs nas/ bsnyen bkur byas so/ /de'i tshe rgyal po</text></item>
<item><p>220a4</p><section>mdo sde</section><text>gsal thub de ni da ltar nga yin te/ de ltar de bzhin gshegs pa'i sku gzugs brgyad khri bzhi stong bris te/ rgyal phran dang yul mi kun la spel ba'i bsod nams kyis/ gang dang gang du skyes kyang mtho ris su brgya byin lha'i dbang por skyes te/ byad gzugs bzang ba dang /</text></item>
<item><p>220a5</p><section>mdo sde</section><text>mtshan sum cu rtsa gnyis dang dpe byad bzang po brgyad cu thob ste mngon par sangs rgyas so/ /mya ngan las 'das nas kyang ring bsrel la mchod rten brgyad khri bzhi stong snyed byed par 'gyur ro/ /bcom ldan 'das kyis de skad gsungs pa la kun dga' bo dang 'khor mang po rnams mngon par</text></item>
<item><p>220a6</p><section>mdo sde</section><text>dga' nas rjes su yi rang ngo / /rgyal po a sho ka'i le'u ste nyi shu bdun pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na dge slong</text></item>
<item><p>220a7</p><section>mdo sde</section><text>dag dbyar so so'i tshul du zhugs nas/ tshul nas byung ba dang bcom ldan 'das gang na ba der lhags so/ /bcom ldan 'das dge slong de dag dang yun ring du ma phrad pas de dag la thugs brtse bar dgongs te/ 'khor lo rtsibs stong dang ldan pa'i phyag bteg ste/ dge slong de dag la bsti</text></item>
<item><p>220b1</p><section>mdo sde</section><text>stang dang bcas pas khyed na bar ma gyur tam/ bsod snyoms kyis ma brel tam zhes bka' stsal pa dang / de bzhin gshegs pa yon tan chen po dang ldan pa de dge slong rnams la bsti stang mdzad par dge slong kun dga' bos mthong nas ngo mtshar du gyur te/ bcom ldan 'das la 'di skad ces</text></item>
<item><p>220b2</p><section>mdo sde</section><text>gsol to/ /bcom ldan 'das ni 'jig rten gyi gtso bo yon tan dpag tu ma mchis pa/ ye shes bsam gyis mi khyab pa lags na/ ci'i slad du thugs smad de dge slong rnams la bsti stang mdzad ces gsol pa dang / bcom ldan 'das kyis kun dga' bo la 'di skad ces bka' stsal</text></item>
<item><p>220b3</p><section>mdo sde</section><text>to/ /sngon bskal pa grangs med tshad med bsam gyis mi khyab pa 'das pa na/ 'dzam bu'i gling 'dir yul bA rA Na sI na khyim bdag so tshis la mkhas pa zhig yod de/ nor ci snyed kyang gser du bsgyur nas/ gser gyi bum pa gcig byas nas/ sa'i 'og tu sbas so/ /de bzhin du</text></item>
<item><p>220b4</p><section>mdo sde</section><text>nor ci snyed kyang longs mi spyod de gser du bsgyur nas phyis ring zhig lon pa dang / gser gyi bum pa snga phyir bsags pa bdun du gyur nas thams cad sa 'og tu sbas so/ /khyim bdag de phyis nad kyis btab nas tshe'i dus byas pa dang / gser gyi bum pa la chags pas sbrul gdug pa zhig</text></item>
<item><p>220b5</p><section>mdo sde</section><text>tu skyes te gser de la bsrung ngo / /phyis yun ring zhig lon pa dang grong khyer de yang zhi gnas su yang mi gnas te/ grong khyer de stongs par gyur to/ /sbrul de yang lo grangs mang du lon nas tshe'i dus byas pas phyir yang de nyid kyi lus su skyes te/ gser gyi bum pa la 'khri zhing nyal lo/ /</text></item>
<item><p>220b6</p><section>mdo sde</section><text>de bzhin du lo khri phrag du ma lon pa dang / nang gi skye ba tha ma la lus des skyo ste 'di snyam du bsams so/ /bdag ni gser 'di la chags pas 'di 'dra ba'i lus mi sdug pa myong bar gyur gyis da ni bsod nams kyi zhing du phul na snyam nas lam dang nye bar song ste/ rtswa 'khor du lus sbas la mi dag</text></item>
<item><p>220b7</p><section>mdo sde</section><text>'ong na 'bod do snyam ste/ de'i tshe sbrul gdug pa des mi gcig lam nas 'ong ba mthong nas/ sbrul gyis mi de la bos pa dang mi des bos pa'i sgra thos nas phan tshun du bltas na ci yang mi snang nas lam du zhugs te song song ba las sbrul gyis yang 'bod de/ kye kho bo'i drung du yang bsnyen cig ces smras</text></item>
<item><p>221a1</p><section>mdo sde</section><text>pa dang / /mi des smras pa/ khyod kyis kho bo bos te ci zhig bya/ khyod ni shin tu gdug pa can yin pas kho bo bsad du 'ong ngo / /sbrul gyis smras pa/ kho bos gnod pa bya na khyod drung du ma 'ongs kyang gnod pa bya nus so/ /zhes smras pa dang / mi de skrag nas</text></item>
<item><p>221a2</p><section>mdo sde</section><text>sbrul gyi drung du bsnyen to/ /sbrul gyis smras pa/ kho bo la 'di na gser gyi bum pa zhig yod kyis/ khyod la bsod nams shig bya bar bcol bar nus sam/ ci ste ma byas na khyod la gnod par bya'o/ /mi des kho bos nus so zhes smras pa dang / sbrul gyis mi de gser gyi bum</text></item>
<item><p>221a3</p><section>mdo sde</section><text>pa'i drung du khrid de/ gser gyi bum pa gcig bskur te/ 'di skad ces smras so/ /khyod gser 'di khyer la dge 'dun rnams la mchod ston gsol cig /mchod ston gsol ba'i nyin par kho bo yang 'ong gis bsus shig ces bsgo'o/ /de nas mi des gser khur te dge 'dun</text></item>
<item><p>221a4</p><section>mdo sde</section><text>gyi nang du song nas/ dge slong gi gtsang sbyor la gser phul te/ 'di ni sbrul gdug pa zhig gi gser lags kyis gser 'dis dge 'dun la mchod ston gsol cig ces mchi'o/ /gser 'dis mchod ston sbyar te/ de nas mchod ston nam gsol ba zhag dus brtsis nas/</text></item>
<item><p>221a5</p><section>mdo sde</section><text>de'i nyin par mi de gzeb zhig thogs te/ /sbrul gdug pa de gang na 'dug pa der song ngo / /sbrul gdug pa des kyang mi de 'ong ba mthong nas rab tu dga' bar gyur to/ /mi des sbrul de gzeb kyi nang du bcug nas khyer te song ba las lam du mi cig dang phrad de/ mi des khyod gang nas</text></item>
<item><p>221a6</p><section>mdo sde</section><text>'ongs zhes lan gsum gyi bar du dris kyang sbrul thogs pa des cang ma smras pas/ sbrul khros nas gdug pa phyung ba las yang 'di snyam bsams so/ /mi 'di ci zhig nyes na/ pha rol pos lan gsum gyi bar du dris na gtam gyi lan yang mi ster snyam ste/ phyir yang khros nas gdug pa</text></item>
<item><p>221a7</p><section>mdo sde</section><text>byung ba las phyir dgag ste/ yang 'di snyam du bsams so/ /mi 'di bdag gi phyir bsod nams byed na/ byas pa gzo ba'i drin yang dran pa byas par gdug pa mi 'byung ngo snyam bsams te/ mi 'dis bdag la phan pa'i don byed kyi nyes pa zhig byas na yang bzod par bya'o/ /zhes sa</text></item>
<item><p>221b1</p><section>mdo sde</section><text>dben par phyin pa dang / re zhig sa la zhog shig ces smras nas sbrul des mi de la sems smad de/ da bdag gi nyes pa 'gyod cing bshags so zhes smras na/ phyir yang khur te/ /dge 'dun gyi gnas su phyin pa dang / dge 'dun dag kyang gdugs tshod kyi dus la bab pas/ mi des</text></item>
<item><p>221b2</p><section>mdo sde</section><text>dge 'dun la me tog brims te/ sbrul de dad pa'i sems kyis me tog 'grim pa la lta'o/ /de nas dge 'dun dag zas kyi bya ba byas nas kha lag bkrus nas sbrul de la chos bshad do/ /sbrul de rab tu dga' nas/ gser gyi bum pa drug kyang dge 'dun la phul te/ bsod nams</text></item>
<item><p>221b3</p><section>mdo sde</section><text>kyi las byas nas de nas tshe 'phos so/ /tshe'i dus byas nas de'i bsod nams kyis sum cu rtsa gsum gyi lhar skyes so/ /kun dga' bo de'i tshe na sbrul gdug pa khur du khyer ba'i mi de ni nga yin no/ /sbrul gdug pa de ni shA ri'i bu yin no/ /'das pa'i dus na yang khur du sbrul</text></item>
<item><p>221b4</p><section>mdo sde</section><text>khyer ba las sbrul gyis spyos te/ de la yang sems smad pas da yang dge slong rnams la sems smad pa yin no/ /kun dga' bo la sogs pa sangs rgyas kyis gsungs pa la yi rangs nas mngon par dga'o/ /gser gyi bum pa'i le'u ste nyi shu brgyad pa'o// //</text></item>
<item><p>221b5</p><section>mdo sde</section><text>'di skad bdag gis thos pa'i dus gcig na/ bcom ldan 'das rgyal po'i khab bya ka lan da ka gnas pa 'od ma'i tshal na dge slong grangs med pa dang thabs cig tu bzhugs so/ /de'i tshe yul de na bram ze shin tu dbul zhing phongs pa ci yang mi bdog pa zhig yod de/ bram ze phongs</text></item>
<item><p>221b6</p><section>mdo sde</section><text>ches nas kun la ci ltar byas na tshe 'di la longs spyod dang ldan par 'gyur zhes dris so/ /de la mi zhig gis smras pa/ ci khyod mi shes sam/ sangs rgyas bcom ldan 'das zhes bya ba da ltar 'jig rten du gshegs te/ sems can thams cad la phan pa'i don mdzad do/ /de'i</text></item>
<item><p>221b7</p><section>mdo sde</section><text>nye gnas 'od srung chen po dang maud gal ya na dang shA ri'i bu dang / ma 'gags pa la sogs pa 'phags pa bzhi yang rtag tu dbul phongs pa la phan pa'i don byed kyis/ gal te khyod dad pa'i sems kyis 'phags pa de dag la zhal zas kyis mchod na/ 'phags pa de dag gis tshe</text></item>
<item><p>222a1</p><section>mdo sde</section><text>'di nyid la ci dang ci 'dod pa de dang de dag dang ldan par mdzad do zhes smras so/ /de'i tshe na bram zes mi des smras pa thos nas/ rab tu dga' ste kun tu rgyu zhing slong mo dang / gla zos nas nor cung zad cig snyed de phyir khyim du 'ongs nas zhal zas sbyar te/ 'phags pa'i</text></item>
<item><p>222a2</p><section>mdo sde</section><text>dge 'dun rnams spyan drangs nas/ bshos gsol te 'jig rten 'di nyid la phan par re'o/ /de'i tshe na bram ze de'i chung ma bde ba zhes bya ba des dge 'dun la bshos gsol nas nyin zhag gcig pa'i bslab tshigs mnos so/ /de'i tshe na rgyal po gsal rgyal 'chag tu song ba las/</text></item>
<item><p>222a3</p><section>mdo sde</section><text>phyir 'ong ba'i lam du nyes pa byas pa'i btson zhig lam kha na shing la bcings shing 'dug pa mthong ngo / /btson des rgyal po gshegs pa mthong nas/ ngus te kha zas zhig bslangs pa dang / rgyal pos kyang sbyin no zhes byas nas/ phyir pho brang du gshegs pa dang / brjed pa las</text></item>
<item><p>222a4</p><section>mdo sde</section><text>de'i nub mo nam phyed tsam na btson la kha zas sbyin pa dran te/ kha zas bskyal bar byas nas/ pho brang nang gi mi ni gcig kyang 'gro phod pa med de/ nam phyed tsam na kha zas bskur du lam na 'dre gdon dang srin po'i 'jigs pas srog dang bsdos te 'gro nus pa med do/ /de'i tshe na rgyal</text></item>
<item><p>222a5</p><section>mdo sde</section><text>pos mi de'i sdug bsngal ba dang bkres pas nyen pa dran nas/ de la shin tu snying brtse nas/ nga'i yul 'di nas su zhig btson de la kha zas bskyal du nus na/ gser srang stong sbyin no/ /zhes bsgrags kyang 'gro nus pa ma byung ngo / /de'i tshe na bram ze de'i chung ma bde ba des gtam</text></item>
<item><p>222a6</p><section>mdo sde</section><text>du thos na/ 'jig rten pa su yang rung ste nyin zhag gcig pa'i bslab tshigs brgyad mnos nas 'dre gdon la sogs pas mi brdzi ste/ gdon thams cad kyis gnod pa byed mi nus so zhes thos kyis/ bdag ni rgyal pos gar btang bar kho mo 'gro snyam bsams nas mchis so/ /de nas rgyal</text></item>
<item><p>222a7</p><section>mdo sde</section><text>pos bde ba la khyod kha zas 'di dag khyer la che ge mo zhig na btson 'dug pa de la byin cig dang / gser srang stong sbyin no zhes dam bcas so de nas bde ba rgyal po'i bka' bzhin du kha zas thogs te/ tshul khrims dran par byas nas/ lam du zhugs te song song ba las/ grong khyer gyi phyi rol</text></item>
<item><p>222b1</p><section>mdo sde</section><text>tu srin mo lam pa dang phrad do/ /de'i tshe na srin mo de'i bu lnga brgya gsar du btsas pas bkres skom gyis nyen te/ bde ba 'ong ba mthong nas/ bza' bar gzas te/ de'i tshe na dge bsnyen ma tshul khrims ma nyams pas srin mos mthong nas skrag ste/ dge bsnyen ma khyod khyer ba'i kha zas las cung</text></item>
<item><p>222b2</p><section>mdo sde</section><text>zad cig bslang ngo zhes smras pa dang / dge bsnyen mas kyang nyung ngu zhig byin te byin pa nyung mod kyi dge bsnyen ma'i mthus mang du sprul pas srin mo ma smad shin tu 'grangs par gyur to/ /de nas srin mos dge bsnyen ma la khyod ci ming zhes dris pa dang / kho mo ni bde ba'o zhes smras so/ /</text></item>
<item><p>222b3</p><section>mdo sde</section><text>'o na kho mo ma smad kyang ltogs pa las khyod kyis gsos kyis/ kho mo 'dug pa 'di na gser bum pa gang yod kyis phyir log pa'i lam du khyer cig /khyod phar 'gro na kho mo'i nu mo a lam pa yang lam kha na 'dug ste/ khyod dang phrad kyis kho mo'i 'phrin du khyod bde'am/ kho</text></item>
<item><p>222b4</p><section>mdo sde</section><text>mo yang bu lnga brgya bde bar btsas so zhes gyis shig /de nas dge bsnyen ma lam du zhugs te/ song song ba las ring por ma lon par a lam pa dang phrad do/ /a lam pa la phu mo'i 'phrin spring ba dang / bu lnga brgya bde bar btsas so zhes gtam byas nas/ a lam pa</text></item>
<item><p>222b5</p><section>mdo sde</section><text>dga' ste dge bsnyen ma khyod kho mo'i phu mo'i 'phrin dang gtam snyan pa byas pa legs kyis/ kho mo 'dug pa'i gnas 'di na gser bum pa gang yod kyis phyir log pa'i lam du khyer cig /kho mo cag gi ming po cig kyang lam kha na 'dug gi /de dang phrad na kho mo cag spun gnyis</text></item>
<item><p>222b6</p><section>mdo sde</section><text>kyi 'phrin dang / bu lnga brgya btsas pa'i gtam yang gyis shig ces bsgo nas song ngo / /de nas yun ring por ma phyin par sring mo gnyis kyi ming po dang phrad de/ de la bu mo gnyis kyi 'phrin dang / bu lnga brgya bde bar btsas pa'i gtam byas nas de yang rab tu dga' ste/ khyod</text></item>
<item><p>222b7</p><section>mdo sde</section><text>kho bo'i sring mo gnyis kyi gtam dang phrin byas pa legs kyis/ kho bo 'dug pa'i gnas 'dir/ gser bum pa gang yod kyis phyir log pa'i lam du khyer shig ces bsgo'o/ /de nas dge bsnyen ma chas te song song ba las btson de'i drung du phyin te/ kha zas bsnyod nas</text></item>
<item><p>223a1</p><section>mdo sde</section><text>phyir log pa'i lam du gser bum pa gsum rnyed do/ /rgyal pos kyang gser srang stong bya dgar byin pas/ bram ze dbul po khyo shug gnyis yul de na shin tu phyug cing nor mang bar gyur pas/ lhag par bsod nams byed cing rin po che mang bar gyur to/ /</text></item>
<item><p>223a2</p><section>mdo sde</section><text>rgyal pos kyang de bsod nams las gyur par shes nas blon por bcug ste shin tu phyug par gyur te/ lhag par bsod nams byed pa la dad pa'i sems bskyed de/ sangs rgyas dang dge 'dun spyan drangs te/ mchod pa chen po byas so/ /de la bcom ldan 'das kyis chos bstan</text></item>
<item><p>223a3</p><section>mdo sde</section><text>pas sems rnam par grol te/ rgyun du zhugs pa'i 'bras bu thob bo/ /'khor mang po de rnams dang kun dga' bo la sogs pa sangs rgyas kyis gsungs pa la rjes su yi rangs nas mngon par dga'o/ /bram ze mo bde ba'i le'u ste nyi shu dgu pa'o// //bam po</text></item>
<item><p>223a4</p><section>mdo sde</section><text>brgyad pa/ 'di skad bdag gis thos pa'i dus gcig na/ bcom ldan 'das rgyal po'i khab bya rgod phung po'i ri la dge slong chen po'i dge 'dun brgya phrag phyed dang bcu gsum dang thabs cig tu bzhugs so/ /de'i tshe na bcom ldan 'das kyis tshe dang ldan pa kun shes kauN+Di n+ya la</text></item>
<item><p>223a5</p><section>mdo sde</section><text>bsnyen bkur byed pa'i g.yog gcig dgos so/ /zhes bka' stsal pa dang / de nas kun shes kauN+Di n+ya stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar te/ phyag 'tshal te bcom ldan 'das bdag gis</text></item>
<item><p>223a6</p><section>mdo sde</section><text>bsnyen bkur yid bzhin du bgyi zhing chos gos dang lhung bzed bzung ngo zhes gsol ba dang / bcom ldan 'das kyis kauN+Di n+ya la khyod kyang rgas 'khogs te/ khyod nyid la yang bsnyen bkur byed pa yang dgos kyis/ kauN+Di n+ya khyod stan la 'dug shig ces bka' stsal to/ /de bzhin</text></item>
<item><p>223a7</p><section>mdo sde</section><text>du 'od srung dang / shA ri'i bu dang / maud gal ya na chen po la sogs te nye gnas lnga brgya snyed kun gyis bcom ldan 'das la bsnyen bkur bgyi'o/ /zhes gsol na yang gcig kyang ma gnang ngo / /de nas tshe dang ldan pa ma 'gags pas bcom ldan 'das kyi bsnyen bkur bya</text></item>
<item><p>223b1</p><section>mdo sde</section><text>ba'i dge slong gang la bgyi snyam brtags nas bcom ldan 'das kyi thugs kun dga' bo la dgyes pa ni 'di lta ste/ khang bu brtsegs pa'i shar phyogs kyi skar khung nas nyi ma'i 'od zer byung ba na/ nub phyogs kyi rtsig ngos la shar cing lhan pa bzhin du bcom ldan 'das kyi thugs kun dga' bo</text></item>
<item><p>223b2</p><section>mdo sde</section><text>la dgongs shing dgyes par nye gnas kun gyis rtogs nas/ tshe dang ldan pa shA ri'i bu dang / maud gal gyi bu chen po gnyis kun dga' bo gang na ba der song ste drung du phyin pa dang / kun dga' bo dang lhan cig tu yid mgu zhing dga' ba'i gtam rnam pa du ma byas nas/ phyogs gcig</text></item>
<item><p>223b3</p><section>mdo sde</section><text>tu 'khod do/ /phyogs gcig tu 'khod nas shA ri'i bu dang / maud gal ya nas tshe dang ldan pa kun dga' bo la 'di skad ces smras so/ /tshe dang ldan pa kun dga' bo bcom ldan 'das la bsnyen bkur bya bar dad dam/ bcom ldan 'das kyang khyod kyis bsnyen bkur bya bar</text></item>
<item><p>223b4</p><section>mdo sde</section><text>dgyes te/ de bzhin gshegs pa la bsnyen bkur byas na khyod la phan pa'i don cher 'gyur ro/ /btsun pa shA ri'i bu bdag ni bcom ldan 'das la bsnyen bkur bya bar mi dad do/ /de ci'i phyir zhe na/ sangs rgyas bcom ldan 'das ni bsgrub par dka' bzod par dka'o/ /'di</text></item>
<item><p>223b5</p><section>mdo sde</section><text>lta ste me 'bar ba ni bsgrub par yang dka'/ bzod par yang dka' ba yin te de ltar de bzhin du sangs rgyas bcom ldan 'das bsgrub par dka' bas na/ bdag bcom ldan 'das la bsnyen bkur bgyis par mi dad do/ /de nas tshe dang ldan pa maud gal ya na'i bu chen pos kun</text></item>
<item><p>223b6</p><section>mdo sde</section><text>dga' bo la 'di skad ces smras so/ /kun dga' bo khyod la bcom ldan 'das dgongs shing dgyes pa ni 'di lta ste/ khang bu brtsegs pa'i shar phyogs kyi skar khung nas nyi ma'i 'od zer byung nas nub phyogs kyi rtsig ngos na shar cing lhan pa bzhin du bcom ldan 'das kyi thugs</text></item>
<item><p>223b7</p><section>mdo sde</section><text>kyang kun dga' bo khyod kyis bsnyen bkur bya bar dgyes kyi dad par gyis shig /de bzhin gshegs pa la bsnyen bkur byas na/ khyod la phan pa'i don cher 'gyur ro zhes smras so/ /btsun pa maud gal ya na chen po ci ste bdag la bcom ldan 'das kyis 'dod pa 'di gsum</text></item>
<item><p>224a1</p><section>mdo sde</section><text>gnang na bcom ldan 'das la bsnyen bkur bya bar 'dod do/ /'di lta ste bcom ldan 'das mi gsol ba'i na bza' bdag la 'tshal du mi stsal ba dang / bcom ldan 'das kyis mi gsol ba'i bshos kyi lhag ma bdag mi 'tshal ba dang / bdag dus ma mchis</text></item>
<item><p>224a2</p><section>mdo sde</section><text>par bcom ldan 'das kyi spyan sngar mchir gnang bar bgyis na ni/ bcom ldan 'das la bsnyen bkur bgyid par dad do/ /de nas tshe dang ldan pa shA ri'i bu dang maud gal ya na chen pos tshe dang ldan pa kun dga' bo bsnyen bkur byed par 'dod par byas nas/ bcom ldan 'das gang na</text></item>
<item><p>224a3</p><section>mdo sde</section><text>ba der song ste phyin pa dang / bcom ldan 'das la 'di skad ces gsol to/ /bdag cag gis bcom ldan 'das la bsnyen bkur bgyi bar tshe dang ldan pa kun dga' bo dad par bgyis na/ bcom ldan 'das bdag la 'dod pa 'di gsum gnang na/ gdod bdag gis bcom</text></item>
<item><p>224a4</p><section>mdo sde</section><text>ldan 'das la bsnyen bkur bgyid par dad do zhes mchi'o/ /bcom ldan 'das kyis bka' stsal pa legs so/ /maud gal ya na'i bu dge slong kun dga' bo de ni mkhas pa can te/ tshangs pa mtshungs par spyod pa rnams smad pa'i tshig dang rjes su smad pa'i tshig gis chos</text></item>
<item><p>224a5</p><section>mdo sde</section><text>kyi phyir byung bar mthong bas na/ bdag la tshangs pa mtshungs par spyod pa rnams 'di skad du dge slong kun dga' bo ni gos dang zas kyi phyir ston pa la bsnyen bkur byed do zhes smra bar mi 'gyur ba'i phyir/ /maud gal gyi bu de ni dge slong kun dga' bo ngo mtshar rmad du byung ba'i</text></item>
<item><p>224a6</p><section>mdo sde</section><text>chos so/ /dge slong kun dga' bo de ni mkhas pa can te/ dus shes shing dus rig pa lags te/ dus shes par 'gyur ba ni bcom ldan 'das la 'khor rnam bzhi lta bar 'gro ba'i dus la bab pa dang / dus la ma bab pa dang / gzhan yang mu stegs can kun tu rgyu rnams</text></item>
<item><p>224a7</p><section>mdo sde</section><text>bcom ldan 'das kyi spyan sngar 'gro ba'i dus la bab pa dang / dus la ma bab pa dang / gzhan yang mu stegs can kun tu rgyu 'di dag ni bcom ldan 'das kyis gsungs pa la lan ldon par spobs so/ /'di dag ni lan ldon par mi spobs so/ /bca' ba dang bza' ba 'di ni</text></item>
<item><p>224b1</p><section>mdo sde</section><text>bcom ldan 'das la bde zhing bsod par 'gyur/ 'di ni bde zhing bsod par mi 'gyur bar shes pa'i phyir maud gal gyi bu dge slong kun dga' bo 'di ni ngo mtshar rmad du byung ba'i chos so/ /de nas shA ri'i bu dang / maud gal gyi bu gnyis kyis tshe dang ldan pa kun dga' bo bcom ldan</text></item>
<item><p>224b2</p><section>mdo sde</section><text>'das la bsnyen bkur byed par byas nas dad par byas pa dang / bcom ldan 'das kyis kyang kun dga' bo ni mkhas pa can te/ dus shes shing dus rig go zhes bsngags pas dge slong rnams the tsom skyes nas/ bcom ldan 'das la 'di skad ces gsol to/ /dge slong kun</text></item>
<item><p>224b3</p><section>mdo sde</section><text>dga' bo 'di ci'i rgyu ci'i rkyen gyis/ dus tshod la mkhas par gyur/ bcom ldan 'das kyis shA ri'i bu la bka' stsal pa/ sngon 'das pa'i bskal pa tshad med grangs med pa'i pha rol tu rgyal po chen po 'dzam bu'i gling gi rgyal phran brgyad khri bzhi stong snyed la dbang byed pa zhig byung ngo / /de'i</text></item>
<item><p>224b4</p><section>mdo sde</section><text>tshe grong khyer ba ru te zhes bya ba na bram ze n+ya gro d+ha ces bya ba zhig yod de/ mkhas pa rig pa dang ldan pa dang sman dang gtsug lag dang / skar ma la mkhas pa zhig pas/ rgyal po de'i ston pa byed de rgyal phran brgyad khri bzhi stong snyed kyang de la rgyal po chen po dang 'dra bar bsnyen bkur byed de bsgo ba'i</text></item>
<item><p>224b5</p><section>mdo sde</section><text>tshig kyang nyan to/ /bram ze de phyug khyad kyang rnam thos kyi bu dang 'gran te/ de la bu med pas rtag tu mi dga' ste/ sems khongs su chud cing 'dug pa las ji ltar byas na bu yod par 'gyur zhes tshangs pa dang / brgya byin dang / dbang phyug dang / nyi zla dang / skar ma dang /</text></item>
<item><p>224b6</p><section>mdo sde</section><text>ri dang / chu dang / nags kyi lha kun la mchod cing brjod do/ /lo bcu gnyis lon nas chung ma chen mo sems can dang ldan par gyur to/ /bud med mkhas pa dag ni sems can dang ldan ma thag tu bu khye'u 'am bu mo yin par nges par rtogs pas/ de yang khye'u yin par shes</text></item>
<item><p>224b7</p><section>mdo sde</section><text>pas bram ze la gtam smras so/ /bram zes de skad smras pa thos nas rab tu dga' mgu rangs te chung ma'i rim gro lhag par ches bskyed do/ /de nas zla ba dgu tshang nas bu khye'u zhig btsas nas/ gser gyi mdog can skra mthon mthing du 'dug pa bzang ba/ mdzes pa/ mtshan</text></item>
<item><p>225a1</p><section>mdo sde</section><text>dang ldan pa zhig go/ /de nas btsas ston byas nas mtshan mkhan bkug ste mtshan la bltas nas ming sbyin pa chen po zhes bya bar btags so/ /khye'u de ni rim gyis cher skyes nas dbyar dgun dang / ston dpyid kyi gnas kyang so sor byas te/ longs spyod</text></item>
<item><p>225a2</p><section>mdo sde</section><text>byed du bcug go/ /khye'u de yang yid gzhungs shing mkhas pa'i blo dang ldan pa zhig pas rig byed dang gtsug lag rnam pa brgyad la sogs te/ sgyu rtsal gang yang mi shes pa med do/ /phyis sbyin pa chen pos pha ma la gsol pa/ bdag phyi rol tu 'chag cing ltad mo bltar</text></item>
<item><p>225a3</p><section>mdo sde</section><text>'gro'o zhes byas pa dang / de'i pha mas kyang bu 'chag tu 'gro'o/ /zhes lam srang phyag dar byed du bcug ste/ rgyal mtshan dang ba dan bsgreng nas me tog gis gtor te/ bdug spos kyi bdug pa la sogs pa yo byad mang po bshams nas/ sbyin pa chen po glang po che rin po che</text></item>
<item><p>225a4</p><section>mdo sde</section><text>sna bdun gyis brgyan pa la bskyon te/ dril bsgrags/ rnga brdungs/ rol mo dang sil snyan dkrol te/ 'khor brgya stong snyed kyis bskor nas/ grong khyer gyi phyi rol tu dong ngo / /yul mi thams cad kyis lam gyi g.yas g.yon du khang bu brtsegs pa'i steng nas/ mig mi</text></item>
<item><p>225a5</p><section>mdo sde</section><text>'dzums par blta zhing 'di'i byin dang gzi brjid ni tshangs pa dang 'dra'o zhes bsgrags so/ /de nas song song ba las mu lto ba dag gos hrul po gyon zhing snod chag pa dag thogs te cung zad bslang ngo zhes 'bod pa sbyin pa chen pos thos nas/ de dag la khyod ci'i phyir 'di ltar nyon mongs</text></item>
<item><p>225a6</p><section>mdo sde</section><text>shing sdug ces dris so/ /de la kha cig ni 'di skad du bdag cag la pha ma dang / phu nu dang bu smad dang gnyen bshes ma mchis pas sdug go zhes zer ro/ /de la kha cig ni bdag yun ring du nad kyis btab pas mi sos te sdug zhes zer ro/ /de la kha cig ni bdag bag ma byas pas</text></item>
<item><p>225a7</p><section>mdo sde</section><text>chom pos bcom ste/ ci yang mi bdog pas slong mo byed do zhes zer ro/ /sbyin pa chen pos de skad smras pa thos nas mchi ma dkrugs te song ngo / /de nas yang pha zad cig na shan pa dag srog chags bsad nas pags pa bshu ba dang / dmyal gtub pa dag mthong ngo / /sbyin</text></item>
<item><p>225b1</p><section>mdo sde</section><text>pa chen pos e ma ho 'di dag ci byed dris na/ bdag cag ni pha mes rgyud kyi 'di 'dra ba'i gsod pa'i las byed de/ 'di ma byas na mi 'tsho'o zhes zer ro/ /de la sbyin pa chen po ngo mtshar du gyur nas/ lta mi phod par song ngo / /de nas pha zad du phyin pa dang / zhing pa dag cig</text></item>
<item><p>225b2</p><section>mdo sde</section><text>zhing rmos te/ zhing rmos pa'i shul du srin bu mang du byung ba las bya mang pos 'bu dag thu zhing za ba mthong ba dang de dag la ci byed ces dris na bdag cag ni zhing rmos te sa rlogs pa'i shul du sa bon btab nas phyis mang du skyes te/ des mang du 'tsho zhing rgyal po'i phyir yang 'bul lo zhes zer ro/ /</text></item>
<item><p>225b3</p><section>mdo sde</section><text>sbyin pa chen pos de la yang ngo mtshar du gyur nas/ pha zad song ba dang / rngon pa dag bya rgya bres pa dang / rnyi btsugs nas/ bya rnams bshor ba dang sems can dag bya rgya dang rnyis zin nas lus brdabs shing 'then kyang ma shor te snying rje'i skad phyung ste shin tu 'jigs skrag pa dag</text></item>
<item><p>225b4</p><section>mdo sde</section><text>mthong nas/ khyod ci byed ces dris na bdag cag kyang rgyud kyi 'di 'dra ba gsod pa'i las byed pas 'tsho'o zhes zer ro/ /sbyin pa chen pos de skad smras pa thos nas/ shin tu yi mug ste/ yang pha zad song ba dang / nya pa dag nya rgya btsugs pa dang mang du zin te/ thang la phung</text></item>
<item><p>225b5</p><section>mdo sde</section><text>por spungs nas da dung yang 'gul ba dag mthong nas/ 'di dag ci byed ces dris na/ bdag cag rgyud kyis las gzhan med do/ /'di ltar nya bshor zhing 'tsho'o zhes zer ro/ /sbyin pa chen pos 'di lta bu dag mthong nas 'di snyam du bsams so/ /sems can 'di dag ni</text></item>
<item><p>225b6</p><section>mdo sde</section><text>dbul zhing phongs pas bgo ba dang / bza' ba'i phyir 'di lta bu'i kha na ma tho ba'i las gsod pa la sogs pa byed de/ 'di dag ni tshe 'phos ma thag tu ngan song gsum du lhung ste mun pa nas mun par 'gro zhing thar pa'i dus med do snyam bsams nas/ phyir khyim du 'ongs te</text></item>
<item><p>225b7</p><section>mdo sde</section><text>nyin mtshan du de sems shing mi dga' nas pha'i drung du song ste/ pha la bdag gsol pa zhig mchis kyis gnong shig ces smras so/ /phas kyang bu khyod ci zer smras pa bzhin du bya'o zhes smras so/ /yab bdag sngon phyi rol tu 'chag tu mchi mchi ba las/ mi mang pos gos dang zas</text></item>
<item><p>226a1</p><section>mdo sde</section><text>kyi phyir thams cad nyon mongs te/ gcig la gcig gsod pa dang / dang dbang za ba dang mi dge ba'i las rnam pa sna tshogs bgyid pa mthong nas de dag la sbyin pa bgyid par bsams kyis/ yab kyi bang mdzod chen po las phongs pa dag gi phyir yid bzhin</text></item>
<item><p>226a2</p><section>mdo sde</section><text>du sbyor du gnong shig /phas smras pa bang mdzod dang rin po che mang du bsags pa thams cad khyod kyi phyir byas par zad na ci'i phyir khyod zer ba ni mi nyan zhes smras so/ /de nas sbyin pa chen pos phas gnang ba'i lung thob nas/ yul mi thams cad la sbyin pa chen pos sbyin gtong chen</text></item>
<item><p>226a3</p><section>mdo sde</section><text>po byed kyis thams cad 'dus shing shog shig ces bsgrags so/ /de'i tshe dge sbyong dang bram ze dbul phongs pa mgon med pa dang / nad pa la sogs pa grong khyer gyi phyi rol na lam thog thag gang ngo / /de dag kyang dpag tshad brgya dang / nyis brgya dang / sum brgya dang / bzhi brgya</text></item>
<item><p>226a4</p><section>mdo sde</section><text>dang / lnga brgya dang / dpag tshad stong gi lam nas 'ongs/ kha cig ni dpag tshad nyis stong sum stong bzhi stong lnga stong nas dpag tshad khri'i bar du lhags te/ de dag sprin bzhin du 'dus te thams cad la yid bzhin du sbyin pa ni gos 'dod pa la gos/ zas 'dod pa la</text></item>
<item><p>226a5</p><section>mdo sde</section><text>zas/ rin po che dang / gser dang / dngul dang / bai dUr+ya dang / mu sa ra gal ba dang / bzhon pa dang / theg pa dang / khyogs dang / skyed mos tshal dang / zhing dang / rkang 'gros la sogs te yid bzhin du sbyin pa byas so/ /de ltar sbyin pa sbyin pa la zhugs te/</text></item>
<item><p>226a6</p><section>mdo sde</section><text>yun ring zhig lon pa dang bang mdzod sum cha zhig zad pa dang / bang mdzod srung mis bram ze la 'di skad ces smras so/ /sras kyis bang mdzod nas sbyin pa byas pas/ sum cha gcig ni zad/ sum cha gnyis las ma lus na/ phan tshun du 'drul ba'i skyes dang tshong zong ci</text></item>
<item><p>226a7</p><section>mdo sde</section><text>las bgyid pa dgongs shig ces smras so/ /kho bo ni bu la byams pas ngo mi bzlogs kyis bang mdzod stongs kyang bla'o zhes smras so/ /de nas yang ring zhig lon pa dang / bang mdzod sum gnyis ni zad sum cha tsam lus pa dang / mdzod srung gis yang bram ze la bang mdzod</text></item>
<item><p>226b1</p><section>mdo sde</section><text>sum gnyis ni zad sum cha tsam las ma lus na/ phan tshun skyes bskur ba dang / tshong zong ci las bya zhes smras so/ /bram ze des smras pa/ kho bo'i bu sdug ches pas ngo mi zlogs te smra mi phod do/ khyod bdag gi ci legs su byos la zhing mi khom pa ltar tha snyad thogs shig /bang mdzod</text></item>
<item><p>226b2</p><section>mdo sde</section><text>srung gis bram ze las lung thob nas mdzod sgo bcad de/ don gnyer du song ngo / /de nas slong ba dag sbyin pa chen po'i thad du lhags nas/ bar 'ga' ni mdzod srung mi rnyed de mdzod sgo mi phyed/ gal te mdzod srung 'ong na yang yid bzhin du mi ster bas sbyin pa chen po 'di snyam du</text></item>
<item><p>226b3</p><section>mdo sde</section><text>bsams so/ /'di ltar gyur pas 'di ni bang mdzod srung gis thugs mi thub pas pha mas man ngag 'ong gis yong yang bus pha ma'i bang mdzod stongs par bya ba mi rigs kyis/ bdag gi thabs ci zhig byas na/ rin po che yid bzhin du rnyed de/ skye bo mang po la phan thogs</text></item>
<item><p>226b4</p><section>mdo sde</section><text>par 'gyur bar bsams nas/ mi dag la 'di skad ces dris so/ /'jig rten na las ci byas na rin po che yid bzhin du rnyed de/ nor dbyig mang du rnyed cing zad mi shes par 'gyur zhes dris pa dang / kha cig ni zhing mang po rmos na nor gyi dbyig mang por 'gyur zhes zer ro/ /</text></item>
<item><p>226b5</p><section>mdo sde</section><text>kha cig ni rkang 'gros spel nas spogs byas na nor mang du rnyed do zhes zer ro/ /kha cig ni lam ring po nas tshong spogs byas na nor mang du rnyed do zhes zer ro/ /kha cig ni rgya mtshor zhugs te nor bu rin po che blangs na rin po che mang du 'gyur ro zhes zer ro/ /sbyin pa chen pos de dag</text></item>
<item><p>226b6</p><section>mdo sde</section><text>gis smras pa thos nas zhing rmo ba dang / rkang 'gros spel ba dang / lam ring por tshong spogs la 'gro ba ni nga'i cha ma yin gyis/ rgya mtshor 'jug pa 'ba' zhig nga'i cha yin no zhes smras nas rgya mtshor 'jug snyam bsams te/ pha ma la 'di skad ces smras so/ /bdag</text></item>
<item><p>226b7</p><section>mdo sde</section><text>ni rgya mtsho nas rin po che mang po blangs te/ dbul phongs pa la sbyin pa yid bzhin du bya'o/ /bdag rgya mtshor rin po che len du mchir gnong shig ces smras so/ /de'i pha mas de skad smras pa thos nas 'khams te/ bu la 'di skad ces smras so/ /'jig rten na dbul</text></item>
<item><p>227a1</p><section>mdo sde</section><text>phongs pa ni blo med de/ lus srog dang bsdos nas 'gro bar byed de/ khyod cis phongs na de ltar sems khyod sbyin pa byin 'dod na khyim na yod pa'i nor thams cad sbyin par byos shig /rgya mtshor 'gror mi rung ste/ rgya mtsho'i nang na chu rlabs dba' klong 'khyil ba</text></item>
<item><p>227a2</p><section>mdo sde</section><text>dang / chu srin dang / klu gdug pa dang / srin mo dang / ri chu'i mdog can la sogs te/ shin tu yang ba'i gshed ma mang du yod pas thar bar dka' na/ khyod cis phongs na srog dang bsdo bar byed/ 'di la ni nyan pa med kyis ma sems par 'dug cig ces bsgo'o/ /sbyin</text></item>
<item><p>227a3</p><section>mdo sde</section><text>pa chen pos de skad ces bsgo ba thos nas bsams pa bzhin du ma grub pas yi dam bcas so/ /bsams pa 'di ma grub kyi bar du pha ma'i mdun du sa la kha sbub tu nyal te phyir mi ldang ngo snyam bsams te/ yab yum gyis mkhyen par mdzod cig /bdag ni bsams pa bzhin du ma</text></item>
<item><p>227a4</p><section>mdo sde</section><text>grub kyi bar du kha sbub tu nyal ba 'di las mi ldang ngo zhes smras so/ /de nas pha ma mi dga' ste/ gnyen bshes dang bgros nas rgya mtsho'i nang du gshed ma yang mang du yod pa'i gtam yang byas/ bdag kyang rmongs pa las lo bcu gnyis kyi bar du lha kun la mchod do/ /khyod</text></item>
<item><p>227a5</p><section>mdo sde</section><text>lha zhig /nga'i bur skyes na nged ma bor bar zan zo shig /ces zhag gcig zhag gnyis nas zhag drug gi bar du tshig rnam pa sna tshogs kyi gros btab kyang ma nyan te/ sngar ci skad smras pa las ma zlogs so/ /pha ma skrag nas yang 'di skad ces smras so/ /bdag gi bu 'di thog ma</text></item>
<item><p>227a6</p><section>mdo sde</section><text>btsas nas de tsam gyi bar du brtsam par bya ba mthar ma grub kyi bar du mi gtong bas rgya mtshor btang na brgyal phyir log kyang srid kyi ma btang na zhag bdun lon nas 'phral du bye brag phye ste/ da ni btang dgos so snyam nas bu'i drung du song ste lag pa nas bzung ste/ bu longs la zan zo</text></item>
<item><p>227a7</p><section>mdo sde</section><text>shig yid bzhin du 'gro bar gnang ngo zhes smras pa dang sbyin pa chen po yang langs te bza' ba zos btung ba 'thungs so/ /de nas phyi rol tu byung ste mi mang po la kho bo rgya mtshor rin po len du 'gro'o/ /khyod su 'gro dga' ba rnams kyang 'grogs te 'dong gis ded dpon kyang kho bos byas</text></item>
<item><p>227b1</p><section>mdo sde</section><text>la/ yo byad kyang kho bos sbyar ro zhes bsgrags so/ /de'i tshe na mi lnga brgya tsam yang 'gro bar khas blangs nas so so nas yo byad sbyar te/ nam 'gro ba'i dus kyang byas nas/ dus bzhin du lam du zhugs te chas so/ /lam du 'jug pa'i tshe khye'u'i pha ma dang / rgyal po dang /</text></item>
<item><p>227b2</p><section>mdo sde</section><text>rgyal bu dang / blon po la sogs te yul mi thams cad kyis kyang bskyal nas rdzongs btab bo/ /pha ma yang ngus te phyi phyag byas nas zhag du ma'i lam 'das pa dang / 'brog sa stong du phyin te nub mo'i dgongs lam du mi rgod kyis bcom ste/ nor rdzas kun phrogs so/</text></item>
<item><p>227b3</p><section>mdo sde</section><text>de nas song song ba las grong khyer nga shu par zhes bya bar phyin nas grong khyer de na bram ze ka pyi li zhes bya ba dang phrad de/ bram ze de'i khyim du song nas bram ze de las sbyin pa chen pos gser srang sum stong bslang bar byas so/ /de'i tshe na bram ze de la bu mo gser gyi mdog can skra mthon</text></item>
<item><p>227b4</p><section>mdo sde</section><text>mthing gar 'dug pa/ rgyal phran brgyad khri bzhi stong snyed kyi rgyal bu thams cad kyis bslangs na yang ma ster ba cig yod do/ /de'i tshe na sbyin pa chen po bram ze de'i sgor song ste/ bram ze ka pyi li 'dug gam zhes dris pa'i tshe/ bu mos khyim gyi nang nas sbyin pa chen po'i skad thos</text></item>
<item><p>227b5</p><section>mdo sde</section><text>pa tsam gyis/ phyi sgo na skad grag pa 'di kho mo'i khyim thab yin no/ /zhes pha ma la smras so/ /de nas bram ze sgor byung nas phrad pa dang / khye'u de la 'di ni nges par gzhan pas 'phags so snyam bsams so/ /khye'u des gser bslangs pa dang / bram zes kyang sbyin</text></item>
<item><p>227b6</p><section>mdo sde</section><text>par gnang nas lag pa ya gcig tu gser thogs lag pa ya gcig tu ni bu mo khrid de/ bu mo 'di yang khyed kyi chung mar sbyin gyis long shig ces smras pa dang / sbyin pa chen pos smras pa/ bdag ni rgya mtsho chen por rin po che len du 'gro ste/ rgya mtsho'i nang na bgegs shin tu mang</text></item>
<item><p>227b7</p><section>mdo sde</section><text>bas kho bo 'khor tam mi 'khor gtol med de/ khyed kyi bu mo chung mar len pa'i thugs mi thub bo/ /bram zes smras pa/ khyod bde bar 'khor na bu mo 'di chung mar long shig ces smras pa dang / sbyin pa chen pos kyang 'khor na de bzhin bgyi'o zhes smras so/ /de nas bram</text></item>
<item><p>228a1</p><section>mdo sde</section><text>zes kyang gser srang sum stong dang gzhan yang yo byad ci dgos pa kun sbyar te/ de nas rgya mtsho'i ngogs su phyin to/ /de nas gru bcos te gru'i nang du zhugs nas de nas thag pa bdun gyis brtod de/ gru'i nang nas 'di skad ces smras so/ /rgya mtsho'i nang na bgegs 'di</text></item>
<item><p>228a2</p><section>mdo sde</section><text>dag yod de/ 'di lta ste rlung nag po dang srin po dang / chu'i dba' rlabs 'khyil ba dang / klu gdug pa dang / chu'i mdog lta bu'i ri dang / chu srin la sogs pa'i bgegs kyang ya nga ba mang du yod kyis khyed 'gror mi dad pa zhig yod na 'di nas phyir log shig phyis 'gyod par gyur</text></item>
<item><p>228a3</p><section>mdo sde</section><text>ta re gal te lus dang srog la mi lta ste/ pha ma dang / chung ma dang / phu nu dang / gnyen bshes la ma chags na 'dong ngo / /gal te bde bar phyin na rin po che sna bdun gyis bu tsha rabs bdun tshun cad phyug par 'gyur te/ longs spyod zad mi shes par 'gyur ro/ /zhes</text></item>
<item><p>228a4</p><section>mdo sde</section><text>smras nas thag pa gcig bcad do/ /de bzhin du nyi ma bdun gyi bar du nyin re lan re de skad smras nas/ rtod thag re re bcad de rlung dang sbyar te/ g.yor shing bsgreng bas mgyogs khyad mda' bzhin song ngo / /de nas tshong pa dag rin po che'i gling du phyin nas/ sbyin pa chen pos mang</text></item>
<item><p>228a5</p><section>mdo sde</section><text>du thos pas rin po che brtag pa la shin tu mkhas pas rin po che bzang ngan dang / lci yang dang ci tsam ri ba'i rin thang tshun cad tshong pa rnams la bstan nas/ rin po che kha dog 'di lta bu ni yang mod kyis rin che'o/ /rin po che 'di lta bu ni lci yang rin chung gis ma len shig /</text></item>
<item><p>228a6</p><section>mdo sde</section><text>ha cang mang ches na yang gru lci bas 'bying ngo / /ha cang nyung ches na yang nyon mongs te song song ba'i don med pas 'di tsam ni ran no zhes bya ba la sogs pa'i tshod kyang bstan nas rin po che grur brdzangs te ci la yang ma reg nas da phyir 'dong ngo zhes chas pa dang / sbyin pa chen po gru'i nang</text></item>
<item><p>228a7</p><section>mdo sde</section><text>du zhugs su ma btub nas/ tshong pa rnams la kho bo ni klu'i rgyal po'i pho brang nas yid bzhin gyi nor bu rin po che ma thob kyi bar du phyir mi log go zhes smras so/ /de nas tshong pa rnams ngus nas mya ngan gyis yi mug nas 'di skad ces smras so/ /bdag cag tshong pa rnams ni skyes bu ded dpon</text></item>
<item><p>228b1</p><section>mdo sde</section><text>khyod kyi g.yog tu 'ongs te/ da khyod kyis 'dir bor te mi 'gro na bdag cag kyang phyir khyim du mi phyin te/ thams cad 'khyam par 'gyur ro/ /sbyin pa chen pos smras pa/ tshong pa khyod ma nyes par kho bos yul du phyin pa'i smon lam btab bo zhes pog phor lag tu blangs te/ phyogs</text></item>
<item><p>228b2</p><section>mdo sde</section><text>bzhir mchod nas 'di skad ces smras so/ /bdag ni rin po che blangs te/ sems can phongs pa la phan gdags par ma zad kyis/ de ltar sbyin pa byed pa'i bsod nams des sangs rgyas su 'grub pa'i phyir ro/ /bdag gis smras pa 'di bden te smon lam bzhin du 'grub na tshong pa 'di</text></item>
<item><p>228b3</p><section>mdo sde</section><text>dag rin po che dang bcas su nye zho med par 'dzam bu'i gling du bde bar phyin par shog shig /ces smon lam btab nas thag pa bcad de g.yor shing bsgreng nas phyir 'dzam bu'i gling du bde bar song ngo / /de dag song ba'i 'og tu sbyin pa chen po chur zhugs te song ba las zhag bdun gyi</text></item>
<item><p>228b4</p><section>mdo sde</section><text>bar du pus mo tsam las ma nub bo/ /de nas yang zhag bdun gyi bar du brla drung tsam las ma nub bo/ /de nas yang zhag bdun song ba las rked pa tsam las ma nub bo zhag bdun gyi bar du phrag pa tsam du phyin to de nas zhag bdun gyi bar du ni rkyal lo/ /de nas ri zhig gi drung du</text></item>
<item><p>228b5</p><section>mdo sde</section><text>phyin pa dang / shing la 'jus te ri la 'dzegs nas/ zhag bdun gyis ri'i rtse mor phyin to/ /ri'i rtse mor zhag bdun song song nas yang zhag bdun gyis shod du chu 'gram du phyin to/ /chu 'gram du phyin pa dang / chu'i nang nas pad ma gser gyi mdog can yod pa la sbrul gdug</text></item>
<item><p>228b6</p><section>mdo sde</section><text>pas pad ma'i rtsa ba la dkris shing 'dug par mthong ngo / /de nas byang chub sems dpa' skyil mo krung bcas te 'dug nas sems rtse gcig tu byams pa'i ting nge 'dzin la zhugs te/ sbrul gdug pa 'di dag kyang sngon zhe sdang dang phrag dog byas pa'i rkyen gyis 'di lta bu'i lus mi</text></item>
<item><p>228b7</p><section>mdo sde</section><text>sdug pa myong ngo snyam lhag par de la snying brtse ba'i sems bskyed pas sbrul gdug pa de'i gdug pa kun zhi nas/ byang chub sems dpa' pad ma'i steng nas gom pa bor te song song ba las zhag bdun gyis sbrul gdug pa de dag brtol to/ /de nas yang song song ba las srin</text></item>
<item><p>229a1</p><section>mdo sde</section><text>po dang phrad nas srin po de dag mi'i dri tshor bas kun tu tshol lo/ /de nas byang chub sems dpa' sems rtse gcig tu byams pa'i sems kyis brtags pas srin po de dag 'jam pa'i tshig gis skyes bu khyod gang nas 'ongs/ gang du 'gro zhes dris so/ de</text></item>
<item><p>229a2</p><section>mdo sde</section><text>la sbyin pa chen pos kho bo ni yid bzhin gyi nor bu rin po che tshol du 'ongs ba yin no zhes smras so/ /de nas srin po de dag rab tu dga' ste/ 'di ni bsod nams chen po dang ldan pa zhig go snyam bsams nas/ 'di ni da dung klu'i pho brang las shin tu ring ste/ nam yang mi phyin</text></item>
<item><p>229a3</p><section>mdo sde</section><text>pas nyon mongs par 'gyur gyis mthu zhig gis bstangs te bskyal lo/ /snyam nas nam mkhar khyer te dpag tshad bzhi brgya'i pha rol na phyin pas yang sa la bzhag go/ /sbyin pa chen po de nas song song ba las ring por ma lon par dngul gyi mkhar zhig mthong nas klu'i gnas</text></item>
<item><p>229a4</p><section>mdo sde</section><text>zhig yin snyam ste nye bar song ngo / /mkhar de'i phyi rol 'obs rim pa bdun gyis bskor te/ 'obs kyi nang na sbrul gdug pa 'jigs su rung bas gang ngo / /sbyin pa chen pos de dag mthong nas/ sbrul gdug pa 'di dag ni sngon zhe sdang che ba'i las kyis 'di lta bu'i lus 'jigs</text></item>
<item><p>229a5</p><section>mdo sde</section><text>su rung ba myong bar gyur to snyam ste/ de la bu gcig pa dang 'dra ste/ byams shing snying rje'i sems kyis/ de ltar byams pa'i sems bskyed pas sbrul gyi gdug pa yang zhi bar gyur nas de dag brdzis nas klu'i mkhar du song ngo / /mkhar de la klu gnyis kyis dkris te/ klu'i mgo</text></item>
<item><p>229a6</p><section>mdo sde</section><text>mkhar sgo la brten te/ klu de gnyis kyis sbyin pa chen po de mthong nas mgo bteg ste gdug pa 'byin pa las/ sbyin pa chen pos byams pa'i sems bskyed pas gdug pa yang zhi nas mgo smad pas sa la nyal lo/ /sbyin pa chen pos klu'i mgo la brdzis nas mkhar gyi nang na song</text></item>
<item><p>229a7</p><section>mdo sde</section><text>ba dang / mkhar gyi nang na klu zhig rin po che sna bdun gyi gzhal med khang na 'dug pa mthong ngo / /klu'i rgyal po des byang chub sems dpa' mthong nas/ dngangs te 'di snyam du sems so/ /nga'i gnas 'di 'obs rim pa bdun gyis bskor te/ 'obs kyi nang na sbrul gdug</text></item>
<item><p>229b1</p><section>mdo sde</section><text>pas gang bas klu dang gnod sbyin ma yin pa gzhan gang yang 'dir 'ong ba'i thugs mi thub na/ 'di lta bu su yin snyam ste 'dug pa las langs nas bsu ste/ bsti stang dang bcas pas phyag byas nas rin po che'i khri la bzhag ste/ kha zas rnam pa sna tshogs byin no/ /kha zas zos</text></item>
<item><p>229b2</p><section>mdo sde</section><text>nas khyod 'dir ci la 'ongs ci ltar phyin dris so/ /byang chub sems dpas smras pa/ 'dzam bu'i gling gi mi rnams ni dbul phongs pas nor dang / zas dang / gos kyi phyir gcig gis gcig rnam pa sna tshogs kyis 'tshe zhing gnod pa byed de/ tshe 'phos ma thag tu</text></item>
<item><p>229b3</p><section>mdo sde</section><text>ngan song gsum du lhung ngo / /bdag ni 'di la snying brtse ste/ de dag gi mgon bya ba'i phyir lam ring po nas nyon mongs pa dang bsdos te/ rgyal po chen po khyod la yid bzhin gyi nor bu rin po che slong du 'ongs so/ /yid bzhin gyi nor bu rin po ches sems can thams</text></item>
<item><p>229b4</p><section>mdo sde</section><text>cad la phan gdags pa'i bsod nams kyis mngon par rdzogs par 'tshang rgya bar 'tshal gyis/ bdag gi yid dang mi 'gal bar rin po che stsal du gsol/ /klu'i rgyal pos smras pa/ yid bzhin gyi nor bu rin po che ni shin tu rnyed par dka' ba yin te/ khyod don 'di'i phyir</text></item>
<item><p>229b5</p><section>mdo sde</section><text>'ong na/ 'dir zla ba gcig cig 'dug ste bdag gi mchod pa yang bzhes la bdag la chos bstan na/ yid bzhin gyi nor bu rin po che yang sbyin no zhes byas pa dang / byang chub sems dpas kyang de bzhin du bya'o zhes smras so/ /de nas klu'i rgyal pos nyin gcig bzhin</text></item>
<item><p>229b6</p><section>mdo sde</section><text>du kha zas ro brgya dang ldan pa rnam pa sna tshogs sbyar te phul nas/ rol mos byang chub sems dpa' mchod do/ /byang chub sems dpas kyang de la dran pa nye bar gzhag pa'i chos kyi yan lag zla ba gcig gi bar du bstan nas/ phyir 'gro'o zhes byas pa dang / klu'i rgyal</text></item>
<item><p>229b7</p><section>mdo sde</section><text>po dga' nas spyi bo'i gtsug phud nas yid bzhin gyi nor bu rin po che bkrol te phul lo/ /skyes bu chen po 'gro ba la phan pa'i don du yi dam la shin tu brtan pa khyod gdon mi za bar 'tshang rgya'o/ /nam mngon par sangs rgyas pa na bdag kyang khyod kyi nye gnas mchog tu gyur</text></item>
<item><p>230a1</p><section>mdo sde</section><text>cig ces smras so/ /de nas klu'i rgyal po la nor bu rin po che 'di la mthu stobs ci yod dris na/ smras pa/ nor bu 'di ni dpag tshad nyis stong kho ra khor yug tu dgos pa thams cad char bzhin du 'bebs so/ /byang chub sems dpas bsams pa/ nor</text></item>
<item><p>230a2</p><section>mdo sde</section><text>bu rin po che 'di mthu stobs che mod kyi/ 'on kyang bdag gis bsams pa'i don chen po 'grub nus pa ma yin no/ /snyam bsams nas/ klu'i rgyal po 'khor dang bcas pas bskyal te song ngo / /de nas yang song song ba dang / rgyang ma nas bai dUr+ya sngon po'i mkhar</text></item>
<item><p>230a3</p><section>mdo sde</section><text>cig mthong ngo / /mkhar de'i drung du phyin pa dang / mkhar de yang 'obs rim pa bdun gyis bskor te/ 'obs kyi nang na sbrul gdug pas yongs su gang ngo / /byang chub sems dpas sbrul gdug pa de dag la snying brtse zhing byams pa'i sems bskyed pas/ sbrul gdug</text></item>
<item><p>230a4</p><section>mdo sde</section><text>pa zhi nas sbrul de dag brdzis te song ngo / /mkhar sgor phyin pa dang / klu gnyis shig mkhar sgor nyal ba dang / byang chub sems dpa' snying brtse zhing byams pa'i sems kyis klu'i gdug pa zhi nas mgo la brdzis nas mkhar gyi nang du song ngo / /de'i tshe na mkhar de na klu'i</text></item>
<item><p>230a5</p><section>mdo sde</section><text>rgyal po gcig rin po che sna bdun gyi gzhal med khang na 'dug pas/ rgyang ma nas byang chub sems dpa' mthong nas/ 'di snyam du bdag gi gnas 'di la 'obs rim pa bdun gyis bskor te/ 'obs kyi nang na sbrul gdug pas gang ba klu dang / gnod sbyin min pa gzhan</text></item>
<item><p>230a6</p><section>mdo sde</section><text>'ong ba'i thugs mi thub na mi 'di lta bu su yin/ gang nas 'ongs snyam nas ya mtshan du gyur te/ bsus nas bsti stang dang bcas pas phyag byas te rin po che'i gdan la bzhag go/ /de nas kha zas ro brgya dang ldan pa rnam pa sna tshogs sbyar te phul lo/ /byang chub</text></item>
<item><p>230a7</p><section>mdo sde</section><text>sems dpas kha zas zos pa'i 'og tu khyod 'dir ci la 'ongs/ don ci yod ces dris so/ /byang chub sems dpas smras pa/ bdag ni klu'i rgyal po khyod la yid bzhin gyi nor bu rin po che slong du 'ongs so/ /klus smras pa/ rin po che shin tu rnyed par dka' ste/ khyod</text></item>
<item><p>230b1</p><section>mdo sde</section><text>'dod pa yang dag na kho bos gsol pa bzhin du zla ba gnyis 'dug ste/ bdag cag la byang chub sems dpa'i spyod pa bstan nas/ bdag cag gi mchod pa bzhes na rin po che yang sbyin no zhes byas pa dang / sbyin pa chen pos de bzhin du bya'o zhes smras so/ /de nas klu'i rgyal</text></item>
<item><p>230b2</p><section>mdo sde</section><text>pos zla ba gnyis kyi bar du kha zas ro brgya dang ldan pa rnam pa sna tshogs sbyar te/ phul nas rol mo sna tshogs kyis mchod do/ /byang chub sems dpas kyang de dag la rdzu 'phrul gyi rkang pa bzhi'i chos kyi rnam grangs zla ba gnyis kyi bar du bstan te/ phyir 'gro bar bsams nas klu'i</text></item>
<item><p>230b3</p><section>mdo sde</section><text>rgyal pos yid bzhin gyi nor bu rin po che bkrol te phul nas/ skyes bu chen po yi dam la brtan pa khyod gdon mi za bar 'tshang rgya'o/ /nam mngon par sangs rgyas pa na/ bdag kyang khyod kyi nye gnas bgyi'o zhes smras pa dang / de bzhin du gyur cig smras so/ /nor bu rin po</text></item>
<item><p>230b4</p><section>mdo sde</section><text>che 'di la mthu stobs ci tsam yod ces dris pa na/ nor bu rin po che 'di ni dpag tshad bzhi stong kho ra khor yug tu ci 'dod pa thams cad char bzhin du 'bebs so/ /byang chub sems dpa' yang 'di snyam du rin po che 'di'i mthu stobs che mod kyi/ bdag gi bsam pa grub nus pa</text></item>
<item><p>230b5</p><section>mdo sde</section><text>ma yin no snyam nas/ klu'i rgyal po'i mkhar gyi sgo'i phyi rol tu byang chub sems dpa' bskyal lo/ /de nas yang song song ba las/ rgyang ma nas gser gyi mkhar rab tu 'tsher ba zhig mthong nas/ byang chub sems dpa' de'i drung du song ste phyin pa dang / mkhar de yang</text></item>
<item><p>230b6</p><section>mdo sde</section><text>'obs rim pa bdun gyis bskor te/ 'obs kyi nang na sbrul gdug pas yongs su gang ba mthong ngo / /byang chub sems dpa' yang byams pa'i sems bskyed pas/ sbrul gyi gdug pa zhi nas de la brdzis te song ngo / /mkhar de la yang klu gnyis shig 'khyil te mgo sgo'i phyi</text></item>
<item><p>230b7</p><section>mdo sde</section><text>rol tu bstan te nyal ba dang / byang chub sems dpa' mthong nas mgo bteg ste gdug pa phyung ba las byang chub sems dpas snying rje zhing byams pa'i sems bskyed pas gdug pa zhi nas de'i mgo brdzis te mkhar gyi nang du song ste/ mkhar de'i nang na klu'i rgyal pos rin po che'i</text></item>
<item><p>231a1</p><section>mdo sde</section><text>gzhal med khang nas byang chub sems dpa' rgyang ma nas mthong nas/ 'di snyam du bdag gi gnas 'di ni 'obs rim pa bdun gyis bskor te 'obs kyi nang na sbrul gdug pas gang bas klu dang gnod sbyin ma gtogs par gzhan gang yang 'ong ba'i thugs mi thub na/ mi 'di su yin</text></item>
<item><p>231a2</p><section>mdo sde</section><text>gang nas 'ongs snyam nas ngo mtshar du bzung ste/ rgyang ma nas bsus te bsti stang dang bcas pas phyag 'tshal te/ rin po che'i gdan la 'dug tu bcug go/ /de nas kha zas ro brgya dang ldan pa rnam pa sna tshogs sbyar te/ phul nas kha zas zos pa'i 'og tu khyod su zhig gang nas 'ongs zhes dris</text></item>
<item><p>231a3</p><section>mdo sde</section><text>so/ /de la byang chub sems dpas bdag ni 'dzam bu'i gling nas mchis te/ 'dzam bu'i gling gi sems can bsod nams chung bas nor dang zas skom gyi phyir gcig la gcig rnam pa sna tshogs pas 'tshe zhing gsod do/ /mi dge ba bcu'i las rdzogs par byas pas tshe 'phos ma thag tu ngan</text></item>
<item><p>231a4</p><section>mdo sde</section><text>song gsum du lhung ste/ sdug bsngal mang po myong bar 'gyur bas/ bdag de dag la snying brtse ste mgon bya ba'i phyir rgyal po chen po khyod la yid bzhin gyi nor bu rin po che slong du 'ongs so/ /klu'i rgyal pos smras pa/ yid bzhin gyi nor bu rin po che ni rnyed sla ba ma yin te/ skyes</text></item>
<item><p>231a5</p><section>mdo sde</section><text>bu khyod bdag la re ste 'ongs na bdag gi gnas 'dir zla ba bzhi 'dug ste/ bdag gi mchod pa bzhes na rin po che yang 'bul lo/ /zhes byas pa dang / byang chub sems dpas yang de bzhin du bgyi'o/ /zhes smras nas/ klu'i rgyal pos zla ba bzhi'i bar du kha zas ro</text></item>
<item><p>231a6</p><section>mdo sde</section><text>brgya dang ldan pa rnam pa sna tshogs sbyar te phul nas/ rol mos kyang mchod do/ /de la byang chub sems dpas chos kyi rnam grangs rgya cher phye zhing bstan pas klu'i rgyal po rab tu dga' nas/ klu gzhan dang gnod sbyin gzhan la mi ltos par yo byad thams cad kyang yid bzhin du</text></item>
<item><p>231a7</p><section>mdo sde</section><text>sbyar ro/ /de lta bu'i tshul du zla ba bzhi byas nas/ byang chub sems dpa' 'gro bar chas pa dang / klu'i rgyal pos gtsug gi phud bu nas yid bzhin gyi nor bu rin po che bkrol te/ byang chub sems dpa' la phul nas/ skyes bu chen po yi dam la brtan pa khyod gdon mi za</text></item>
<item><p>231b1</p><section>mdo sde</section><text>bar 'tshang rgya'o/ /nam mngon par sangs rgyas pa na bdag kyang nye gnas mchog tu gyur te/ bsnyen bkur byed par shog shig ces smon lam btab bo/ /byang chub sems dpas kyang de bzhin du gyur cig ces smras so/ /nor bu rin po che 'di la mthu stobs ci tsam zhig yod ces</text></item>
<item><p>231b2</p><section>mdo sde</section><text>dris so/ /klu'i rgyal pos smras pa/ nor bu rin po che 'di dpag tshad brgyad stong kho ra khor yug tu rin po che char bzhin du 'bebs te/ ci 'dod pa thams cad 'bebs so zhes smras pa dang / byang chub sems dpa' gdod dga' nas/ 'di snyam du 'dzam bu'i gling gi khyon ni</text></item>
<item><p>231b3</p><section>mdo sde</section><text>dpag tshad bdun stong las med de/ nor bu rin po che 'dis ni bdag gi re ba skong ngo snyam bsams nas/ snga phyir rnyed pa'i nor bu rin po che gsum char gos kyi mthar phyung ste mkhar gyi sgor phyin pa dang / klu'i rgyal po 'khor dang bcas pas bskyal nas so sor dong ngo / /byang chub</text></item>
<item><p>231b4</p><section>mdo sde</section><text>sems dpa' pha zad zhig tu phyin nas/ nor bu rin po che rnams lag par thogs te/ 'di skad ces smon lam btab bo/ /nor bu 'di yid bzhin gyi nor bu rin po che yin yang dag na/ bdag nam mkha' la 'phur bar gyur cig ces smras so/ /de skad ces smras ma thag tu</text></item>
<item><p>231b5</p><section>mdo sde</section><text>nam mkha' la 'phur te/ rgya mtsho'i bgegs las thar nas/ rgya mtsho'i ngogs su phyin par gyur te/ de na cung zad bsti zhing ngal bsos pa'i lam du gnyid log pa dang de'i tshe na rgya mtsho'i klu phran rnams 'di skad ces bgros so/ /rgya mtsho 'di na nor bu rin po che 'di gsum las</text></item>
<item><p>231b6</p><section>mdo sde</section><text>med de gsum char mi 'dis khyer te nor bu 'di ni yon tan dang ldan na/ bdag cag la yang dgos kyi phyir brku'o zhes bgros nas/ byang chub sems dpa' gnyid kyis log pa'i tshe yid bzhin gyi nor bu rin po che klu rnams kyis phyir brkus so/ /byang chub sems dpa' sad nas bltas na</text></item>
<item><p>231b7</p><section>mdo sde</section><text>nor bu rin po che med pas 'di snyam du bsams so/ /'di ni gdon mi za bar rgya mtsho'i klus brkus kyis bdag gis mthu ci yod pas rgya mtsho'i chu bcus te bskam par bya'o snyam ste/ nor bu phyir ma thob kyi bar du lag pa stong par phyir mi 'gro snyam yi dam bcas so/ /rgya mtsho'i ngogs</text></item>
<item><p>232a1</p><section>mdo sde</section><text>su song ste rus sbal gyi khog pa zhig blangs nas lag pa gnyis kyis rgya mtsho'i chu bcus so/ /de'i tshe na rgya mtsho'i lhas de'i bsam pa shes nas/ de la 'di skad ces smras so/ /rgya mtsho 'di ni gting zab cing yangs te/ dpag tshad stong phrag sum brgya sum cu yod pas</text></item>
<item><p>232a2</p><section>mdo sde</section><text>gal te 'dzam bu'i gling gi mi thams cad log kyang rgya mtsho bskam par bya mi nus na/ khyod gcig pus nus pa lta ci smos te/ don med do/ /byang chub sems dpas smras pa/ mi gcig gis snying nas las byas na ci yang mi 'grub pa med do/ /bdag gi rin po che de rnyed pas 'gro</text></item>
<item><p>232a3</p><section>mdo sde</section><text>ba thams cad la phan pa dang bde bar bya snyam ste/ de'i bsod nams kyis mngon par 'tshang rgya bar 'gyur te/ de la sems ma zhum na ci'i phyir rgya mtsho 'di bskam par mi nus zhes smras so/ /de'i tshe na lha khyab 'jug la sogs pas rgyang ma nas byang chub sems dpa' gcig pus lus</text></item>
<item><p>232a4</p><section>mdo sde</section><text>yid 'thun par rgya mtsho'i chu bcus te/ 'gro ba mang po'i don du dka' ba byed par mthong nas/ de dag kyang byang chub sems dpa' la btang ngo snyam bsams te/ gcig nas gcig tu sbran nas thams cad byang chub sems dpa'i gan du lhags te/ byang chub sems dpa' snod</text></item>
<item><p>232a5</p><section>mdo sde</section><text>kyis chu bcu ba mthong nas/ lha de dag thams cad so so'i lha'i gos phud nas chur smyugs te/ lan cig phyir phyung bas rgya mtsho'i chu dpag tshad bzhi bcu 'grib bo/ /yang lan gnyis smyugs pas dpag tshad brgyad cu 'grib bo/ /lan gsum smyugs pas dpag tshad brgya nyi shu</text></item>
<item><p>232a6</p><section>mdo sde</section><text>'grib pas/ klu de dag 'jigs skrag ste/ byang chub sems dpa'i drung du lhags te/ 'di skad du thong zhig rgya mtsho'i chu skams par ma byed cig ces smras pa dang / byang chub sems dpas btang ngo / /de nas klu rnams kyis byang chub sems dpa' la khyod kyi nor bu rin po che 'di ci</text></item>
<item><p>232a7</p><section>mdo sde</section><text>zhig tu dgos smras pa/ bdag gis sems can la phan pa'i don du dgos so/ /klus smras pa/ sems can la phan pa'i don du dgos na/ rgya mtsho'i nang na yang sems can mang du yod na ci'i phyir bskur zhes smras so/ /smras pa rgya mtsho'i nang na gnas pa yang / sems</text></item>
<item><p>232b1</p><section>mdo sde</section><text>can yin mod kyi/ de la phongs pa'i sdug bsngal med do/ /'dzam bu'i gling gi sems can dag ni nor gyi phyir gcig gis gcig rnam par 'tshe zhing gnod par byed de/ mi dge ba bcu rdzogs par byed pas tshe 'phos nas kun sems can dmyal bar skye ste/ bdag ni de dag la snying</text></item>
<item><p>232b2</p><section>mdo sde</section><text>brtse ba'i phyir rin po che 'di dgos so zhes smras pa dang / klu rnams kyis nor bu rin po che phyung ste slar phul lo/ /rgya mtsho'i lhas byang chub sems dpa' de ltar brtson 'grus brtan pa mthong nas/ 'di gdon mi za bar 'tshang rgya'o snyam bsams te/ nam mngon par sangs rgyas pa na bdag</text></item>
<item><p>232b3</p><section>mdo sde</section><text>kyang nye gnas kyi mchog tu gyur cig ces smon lam btab bo/ /de nas byang chub sems dpas rin po che phyir thob nas steng gi nam mkha' la 'phur te/ gnas su 'ongs nas sngar tshong pa grogs po rnams dong ba yod dam/ bde bar phyin tam zhes dris so/ /tshong pa grogs po</text></item>
<item><p>232b4</p><section>mdo sde</section><text>dag kyang bde bar phyin nas/ de dag gcig la gcig dga' nas/ grogs po rnams kyis ngo mtshar ya mtshan du bzung ngo / /de nas bram ze ka pyi li'i sgor phyin nas/ byang chub sems dpa' rgya mtsho las phyir log go zhes thos nas/ thams cad kyis sgor bsus te rab tu</text></item>
<item><p>232b5</p><section>mdo sde</section><text>dga' nas/ tshong pa grogs po rnams dang bcas pa la dga' ston chen po bgyis so/ /de'i tshe byang chub sems dpas rin po che thogs nas khyim du 'ongs pa dang / bram ze de'i bang mdzod thams cad yongs su gang bar gyur to/ /de nas bram ze ka pyi lis rin po che sna tshogs kyis</text></item>
<item><p>232b6</p><section>mdo sde</section><text>bu mo brgyan nas rin po che'i chu snod bskur te/ byang chub sems dpa'i lus dang rkang pa bkrus nas/ bu mo'i lag pa nas bzung ste byang chub sems dpa' la gtad do/ /byang chub sems dpas kyang bzhes nas/ bram ze rab tu dga' ste/ bu mo'i g.yog bu mo lnga brgya dang</text></item>
<item><p>232b7</p><section>mdo sde</section><text>glang po che lnga brgya yang rin po ches brgyan te/ rol mo byas nas byang chub sems dpa' la brdzangs so/ /de'i tshe na sbyin pa chen po'i pha ma bu dang bral ba'i 'og tu rtag tu ngus pas pha ma gnyi ga'i mig mdongs par gyur te/ bu rgya mtsho nas log nas pha ma dang phrad pas/</text></item>
<item><p>233a1</p><section>mdo sde</section><text>bus pha ma la phyag 'tshal te/ de la lag pa nas 'jus nas bu yin par rtogs so/ /sbyin pa chen po khyod kyis nged bor nas song ba'i 'og tu mig kyang mdongs so/ /khyod rgya mtshor song song na ci rnyed ces dris pa dang / sbyin pa chen pos nor bu rin po che pha'i lag tu byin te/</text></item>
<item><p>233a2</p><section>mdo sde</section><text>bdag gis 'di rnyed do zhes smras nas/ pha mas lag tu blangs te bsnams nas/ 'di lta bu'i rdo ba ni nga'i mdzod na sngar yang mang du yod na/ 'di ltar nyon mongs pa dang bsngo ci dgos zhes smras so/ /de nas byang chub sems dpas nor bu phyir blangs te/ pha ma'i mig phyis</text></item>
<item><p>233a3</p><section>mdo sde</section><text>pa tsam gyis 'di ltar rlung drag pos sprin bus pa bzhin du pha ma gnyi ga'i mig kyang sngar bas gsal bar mthong bar gyur to/ /de nas pha ma gnyi ga dga' ste/ de ni nor bu rin po che yin yang dag par lta ste/ nyon mongs pa'i don sel bar gyur to zhes smras so/ /de nas sbyin</text></item>
<item><p>233a4</p><section>mdo sde</section><text>pa chen pos rin po che thogs te/ khyod yid bzhin gyi nor bu rin po che yin yang dag na/ kho bo'i pha ma'i 'og tu rin po che sna bdun gyi gdan 'byung zhing rin po che'i bla bres steng khebs par shog shig ces smon lam btab ma thag tu de bzhin grub nas/ rgyal po'i bang mdzod thams</text></item>
<item><p>233a5</p><section>mdo sde</section><text>cad kyang gang bar gyur to/ /de nas rgyal pos pho nya gcig glang po che dpag tshad brgya stong du 'gro ba zhig bskyon te/ 'dzam bu'i gling gi mi thams cad la sbyin pa chen pos rgya mtsho nas yid bzhin gyi nor bu rin po che rnyed de/ nor bu yon tan can des da ste zhag bdun na nor bu rin po che la</text></item>
<item><p>233a6</p><section>mdo sde</section><text>sogs te gos dang zas dang dgos pa'i yo byad thams cad char bzhin du 'bebs kyis so so nas ci bde bar long shig ces bsgrags so/ /de ltar kun tu bsgrags nas/ sbyin pa chen pos khrus byas te/ gos gsar pa bgos nas/ ga la'i thang du mnyam por rgyal mtshan</text></item>
<item><p>233a7</p><section>mdo sde</section><text>btsugs te/ yid bzhin gyi nor bu rin po che rgyal mtshan gyi rtse mo la btags nas pog phor lag tu blangs te 'di skad ces smon lam btab bo/ /'dzam bu'i gling gi mi dag ni dbul phongs pa sha stag ste/ de dag la phan gdags dgos kyis yid bzhin gyi nor bu</text></item>
<item><p>233b1</p><section>mdo sde</section><text>rin po che yin te/ mi na so so nas ci dang ci dgos pa tha dad pa de dag thams cad yid bzhin du char ltar phob shig /ces smras ma thag tu phyogs bzhi nas rlung nag po g.yos nas/ de ma thag tu mi gtsang ba'i nyal nyil thams cad phyags te/ char zim bu mi drag pa zhig bab nas/</text></item>
<item><p>233b2</p><section>mdo sde</section><text>rdul mi 'thul bar byas pa'i 'og tu thog mar bza' ba dang / btung ba ro brgya dang ldan pa rnam pa sna tshogs char bzhin du bab bo/ /de nas 'bru rnams char bzhin du bab bo/ /de nas gos char bzhin du bab bo/ /de nas rin po che char bzhin du bab ste/ /'dzam bu'i gling na nor bu</text></item>
<item><p>233b3</p><section>mdo sde</section><text>rin po che'i phung pos yongs su gang nas/ rin po che dag gseg ma dang gyo mo lta bur byas so/ /byang chub sems dpas de ltar kun chog par byas nas/ 'dzam bu'i gling gi mi rnams la 'di skad ces bsgo'o/ /'dzam bu'i gling gi sems can dag ni gos dang / zas dang</text></item>
<item><p>233b4</p><section>mdo sde</section><text>nor gyi phyir gcig gis gcig gsod cing rnam pa sna tshogs kyis gtse bas sdig pa mi dge ba'i las 'ba' zhig byed de/ tshe'i dus byas nas ngan song gsum du lhung ste/ mun pa nas mun par 'gro ste/ bdag ni de dag la snying brtse ba'i phyir rgya mtsho'i bgegs dang / nyon mongs</text></item>
<item><p>233b5</p><section>mdo sde</section><text>pa mang po khyad du bsad de/ khyed rnams bde bar bya ba'i phyir rgya mtsho nas nor bu rin po che dag blangs nas/ da khyed kun cis kyang mi brel te bde bar gyur gyis/ khyed rnams dge ba bcu'i las kyi lam la lus dang ngag dang yid bsdus te/ brtson par gyis shig ces thabs</text></item>
<item><p>233b6</p><section>mdo sde</section><text>rnam pa sna tshogs kyi sgo nas bstan cing bskul lo/ /de ltar bstan cing bskul nas/ dge ba bcu'i las kyi lam la nan tan byed du bcug pas/ 'dzam bu'i gling gi mi de dag tshe 'phos nas/ mtho ris kyi lhar skyes so/ /de'i tshe de'i dus na de'i pha bram ze n+ya gro d+ha ni da ltar nga'i</text></item>
<item><p>233b7</p><section>mdo sde</section><text>yab zas gtsang ma yin no/ /de'i mar gyur pa de ni nga'i yum lha mdzes yin no/ /sbyin pa chen po ni nga yin no/ /dngul gyi mkhar na 'dug pa'i klu de ni shA ri'i bu yin no/ /bai dUr+ya'i mkhar na 'dug pa'i klu de ni maud gal gyi bu yin no/ /gser gyi mkhar na 'dug pa'i klu de ni kun</text></item>
<item><p>234a1</p><section>mdo sde</section><text>dga' bo yin no/ /rgya mtsho'i lha de ni ma 'gags pa yin no/ /kun dga' bo 'di klu'i rgyal po byed pa na yang nga la bsnyen bkur byas te/ dus la mkhas pa da ltar gyi bar du yang dus la mkhas kyis/ 'dod pa gsum yang yid bzhin du gnang ngo / /zhes bka' stsal pa</text></item>
<item><p>234a2</p><section>mdo sde</section><text>dang / kun dga' bo dga' mgu rangs nas/ pus mo'i lha nga sa la btsugs te/ bdag gis nam 'tsho'i bar du de bzhin gshegs pa la bsnyen bkur bgyi'o zhes gsol lo/ /bcom ldan 'das kyis de skad ces bka' stsal pa dang / 'khor mang po rnams la la ni rgyun du</text></item>
<item><p>234a3</p><section>mdo sde</section><text>zhugs pa'i 'bras bu thob pa nas/ dgra bcom pa'i bar du thob bo/ /la la ni rang sangs rgyas su gyur to/ /la la ni bla na med pa'i byang chub tu sems bskyed do/ /la la ni phyir mi ldog pa'i sa thob nas/ rjes su yi rangs nas mngon par dga'o/ /sbyin pa chen po rgya</text></item>
<item><p>234a4</p><section>mdo sde</section><text>mtshor zhugs pa'i le'u ste sum cu pa'o// //'di skad bdag gis thos pa'i dus gcig na/ bcom ldan 'das rgyal po'i khab n+ya gro d+ha'i tshal na bzhugs so/ /de'i tshe na bcom ldan 'das tshangs pa dang brgya byin la sogs pas bskor cing bzhugs pa las/</text></item>
<item><p>234a5</p><section>mdo sde</section><text>bcom ldan 'das kyi mtshan dang dpe byad dang gser gyi mdog lta bu'i sku la 'khor mang po thams cad ngo mtshar du 'dzin te/ bstod cing bsngags so/ /de ltar bcom ldan 'das 'khor kun las 'phags te/ thams cad kyi mchog gtso bor gyur pas/ dge slong dag the</text></item>
<item><p>234a6</p><section>mdo sde</section><text>tsom du gyur nas/ bcom ldan 'das la zhus pa dang / bcom ldan 'das kyis bka' stsal pa/ da ltar 'ba' zhig tu 'khor kun las 'phags te/ mchog gtsor gyur pa ma yin no/ /sngon 'das pa'i dus na yang 'di dag kun las 'phags te gtso bor gyur to/ /de nas</text></item>
<item><p>234a7</p><section>mdo sde</section><text>dge slong dag gis sngon ci ltar gtso bor gyur pa bstan par gsol pa dang / de la bcom ldan 'das kyis 'di skad ces bka' stsal to/ /sngon 'das pa'i dus na bskal pa grangs med dpag tu med bsam gyis mi khyab pa'i pha rol na/ 'dzam bu'i gling 'dir rgyal po chen po</text></item>
<item><p>234b1</p><section>mdo sde</section><text>rgyal phran brgyad khri bzhi stong la dbang byed pa zhig byung ste/ de la bu ni lnga brgya yod do/ /dus phyi zhig na btsun mo chen mo la bu zhig btsas te/ gser gyi mdog can skra mthon mthing lta bu lag mthil na 'khor lo rtsibs stong dang ldan pa'i mtshan yod pa/ rkang pa g.yon gyi mthil na rta'i ri mo</text></item>
<item><p>234b2</p><section>mdo sde</section><text>yod pa/ rkang pa g.yas kyi mthil na glang po che'i ri mo yod pa/ bsod nams dang ldan pa zhig btsas te/ ming yang me long gdong zhes bya bar btags so/ /rgyal po chen po nad kyis btab ste tshe'i dus byed du nye ba na/ blon po rnams kyis sras 'di rnams kyi nang na rgyal tshab</text></item>
<item><p>234b3</p><section>mdo sde</section><text>tu gang gzhug /rgyal po'i dbang gang la bskur zhes dris pa dang / rgyal po nga'i yon tan dang mtshan rnam pa 'di bcu dang ldan na/ rgyal por chug la dbang skur shig ces bsgo'o/ /bcu gang zhe na 'di lta ste/ lus kyi mdog gser lta bu la skra mthon mthing du 'dug pa dang /</text></item>
<item><p>234b4</p><section>mdo sde</section><text>lag pa gnyis kyi mthil na 'khor lo'i mtshan dang ldan pa dang / rkang pa g.yas pa'i mthil na glang po che'i ri mo yod pa dang / rkang pa g.yon pa'i mthil na rta'i ri mo yod pa dang / rgyal po'i gos gon na lus dang 'tsham zhing mi che ba dang mi chung ba dang / rgyal po'i stan la</text></item>
<item><p>234b5</p><section>mdo sde</section><text>'dug na gzi brjid dang mthu dang ldan pa dang / rgyal phran rnams kyis rim gro bsnyen bkur cher byed de/ btsun mo dang pho brang slas rnams kyang de la dga' zhing phyag byed pa dang / lha rnams kyi rten du khrid na lha rnams kyis phyir phyag byed pa dang / yon tan dang bsod nams kyi mthus</text></item>
<item><p>234b6</p><section>mdo sde</section><text>rin po che sna bdun gyi char 'bebs shing / thams cad kyi yid tshim par byed pa dang / btsun mo chen mo las btsas pa dang bcu ste/ yon tan 'di dag dang ldan na rgyal po'i dbang skur shig ces bsgo nas/ mi rtag pa mngon sum du gyur te tshe 'phos so/ /de nas rgyal bu dang blon</text></item>
<item><p>234b7</p><section>mdo sde</section><text>po rnams 'dus te/ rgyal bu nang gi che ba las mthar gyi yon tan bcu gang la yod pa brtags na/ rgyal bu gzhan thams cad ni lus gser lta bu'i mdog can ma yin/ skra mthon mthing du 'dug pa ma yin/ lag pa'i mthil na 'khor lo'i mtshan yod pa ma yin/ rkang</text></item>
<item><p>235a1</p><section>mdo sde</section><text>pa'i mthil na glang po che dang rta'i ri mo yod pa ma yin/ rgyal po'i gos dang 'tsham pa ma yin/ rgyal po'i gdan la bzhag na dngangs pa ltar 'greng bar gyur/ rgyal phran dang / blon po rnams bsti stang dang phyag mi byed de/ btsun mo dang pho brang slas rnams dga' ba dang /</text></item>
<item><p>235a2</p><section>mdo sde</section><text>phyag bya ba ma yin/ lha rten du khrid na lha rnams kyis phyag bya ba ma yin/ rin po che'i char 'bebs pa nus pa ma yin/ btsun mo chen mo'i sras kyang ma yin te/ rgyal bu lnga brgya las mtshan gcig dang ldan pa 'ga' yang ma byung ste/ sras nang gi tha 'ba' zhig lus</text></item>
<item><p>235a3</p><section>mdo sde</section><text>gser gyi mdog can la/ skra mthon mthing gi kha dog lta bu la lag pa gnyis 'khor lo'i mtshan dang ni ldan/ rkang pa gnyis kyi mthil na glang po dang / rta'i ri mo yang yod/ gos dang lus su 'tsham/ rgyal po'i gdan la bzhag na gzi brjid dang byin che/ rgyal phran thams cad</text></item>
<item><p>235a4</p><section>mdo sde</section><text>kyis bsti stang dang bcas pas phyag byed cing btsun mo dang pho brang slas kyang dga' bas phyag byed do/ /lha'i rten du 'ongs na lha rnams phyag byed/ rin po che phobs shig ces smras ma thag tu char bzhin du 'babs/ btsun mo yang nang gi chen mo las btsas te/ mtshan rdzogs par</text></item>
<item><p>235a5</p><section>mdo sde</section><text>ldan pas rgyal phran dang blon po rnams kyis rgyal por dbang bskur te/ tshes bco lnga'i nyin par nyi ma thog mar shar ba na/ gser gyi 'khor lo rtsibs stong dang ldan pa che khyad dpag tshad gcig pa shar phyogs nas 'ongs te/ de la pus mo btsugs nas gal te bdag yon tan</text></item>
<item><p>235a6</p><section>mdo sde</section><text>dang ldan te rgyal por 'gyur na/ 'khor lo 'di bdag gi drung du nye bar shog shig ces smras pa dang / nam mkha'i phyogs nas nye bar 'ongs so/ /glang po rin po che ni ri spos kyi ngad can las 'ongs te/ mjug ma la nor bus brgyan pa/ rgyal po de la zhon nas nam mkha' la 'phur</text></item>
<item><p>235a7</p><section>mdo sde</section><text>te/ nyi ma phyed kyis gling bzhi las 'khor ro/ /gal te rkang pas 'gro na rkang pa'i rjes gang rigs par gser gyi bye mar gyur to/ /rta rin po che ni kha dog mthing ga la rnga rngog dmar ba rin po che sna bdun 'bab pa/ rgyal po de la zhon na zan cig bza' rin tsam gyis gling bzhi nas</text></item>
<item><p>235b1</p><section>mdo sde</section><text>'khor te/ mi ngal mi dub bo/ /nor bu rin po che ni 'od zer nyin mtshan du gsal te/ rgyang grags brgya nyi shu tshun cad 'od kyis snang bar byed la/ rin po che sna bdun char bzhin du 'bebs shing thams cad la sbyin par byed do/ /bud med rin po che ni bzang ba/ mdzes pa/</text></item>
<item><p>235b2</p><section>mdo sde</section><text>rgyal po'i yid tshim par byed do/ /khyim bdag rin po che ni rgyal po'i rin po che sna bdun ci dgos pa yid bzhin du sbyar te/ zad mi shes par byed do/ /blon po rin po che ni rgyal pos dpung rnam bzhi bgos na/ bltas pa tsam gyis dpung gi tshogs 'dus te rtsal dang mthur</text></item>
<item><p>235b3</p><section>mdo sde</section><text>ldan no/ /de ltar rin po che sna bdun dang ldan nas de 'di snyam bsams so/ /thabs 'di lta bu thob pa yang sngon gyi bsod nams las skyes kyis rgyal po'i gdung rgyud mi chad par bya'o snyam bsams nas/ spos chus khrus byas te gos gsar pa gtsang ma bgos nas lag</text></item>
<item><p>235b4</p><section>mdo sde</section><text>na pog phor thogs te/ shar phyogs logs su pus mo sa la btsugs nas 'di skad ces smras so/ /shar phyogs na skyes bu 'phags pa bzhugs pa rnams bdag gsol ba bzhin du gshegs su gsol zhes smras pa dang / shar phyogs nas rang sangs rgyas nyi khri snyed rgyal</text></item>
<item><p>235b5</p><section>mdo sde</section><text>po'i pho brang du gshegs so/ /lho dang nub dang byang phyogs su yang de bzhin du gsol pa dang / de dag kyang so so nas rang sangs rgyas nyi khri snyed rgyal po'i pho brang du gshegs so/ /de nas rgyal po dang / blon po rnams kyis yo byad rnam bzhi sbyar te mchod pa byas so/ /de nas</text></item>
<item><p>235b6</p><section>mdo sde</section><text>rgyal phran brgyad khri bzhi stong snyed phyir yul du 'gro bar gsol te/ mchi phyag 'tshal ba na rgyal phran rnams kyis 'phags pa rnams la shas kyis/ bdag cag kyang mchod pa 'tshal te bsod nams bgyi'o zhes gsol pa dang / rgyal po dang blon po rnams kyis lo brgyad khri bzhi</text></item>
<item><p>235b7</p><section>mdo sde</section><text>stong gi bar du rang sangs rgyas bzhi khri la yid bzhin du mchod nas/ tshe'i dus byas pa dang / mtho ris kyi lhar skyes so/ /dge slong dag de'i tshe na rgyal po me long gdong de ni da ltar nga yin no/ /rgyal po de'i pha de ni nga'i yab zas gtsang ma yin no/ /btsun mo de ni nga'i yum</text></item>
<item><p>236a1</p><section>mdo sde</section><text>lha mdzes yin no/ /rgyal bu lnga brgya de ni shAkya'i rigs lnga brgya yin no/ /de'i dus na yang thams cad kyi gtso bo mchog tu gyur te/ da sangs rgyas nas kyang mtshan dang ldan pa'i mchog gtso bor gyur to/ /'khor mang po rnams sangs rgyas kyis gsungs pa la rjes su</text></item>
<item><p>236a2</p><section>mdo sde</section><text>yi rangs nas mngon par dga'o/ /rgyal po me long gdong gi le'u ste sum cu gcig pa'o// //bam po dgu pa/ 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun</text></item>
<item><p>236a3</p><section>mdo sde</section><text>dga' ra ba na bzhugs so/ /de'i tshe na lha sbyin rab tu byung mod kyis rnyed pa la chags pas mtshams med pa'i las kyis ri bsnyil nas sangs rgyas mnan pa dang / zhabs la shing gi tshal ba 'dzugs pa dang / glang po che smyon pa btang ba dang / 'thun pa'i dge 'dun gyi dbyen byed</text></item>
<item><p>236a4</p><section>mdo sde</section><text>pa dang / zag pa zad pa'i dge slong ma bsad pa dang / mi dge ba'i las 'di dag byas nas/ skye ba phyi ma la rnam par smin pas 'jigs te/ mu stegs pa'i ston pa drug gi thad du song nas dris so/ /ston pa drug gis kyang ngan par lta ba'i chos sdig pa byas kyang sdig par mi</text></item>
<item><p>236a5</p><section>mdo sde</section><text>'gyur la dge ba byas kyang bsod nams su mi 'gyur ba'i chos bstan nas/ de la yid ches te/ dge ba'i rtsa ba bcad do/ /de'i tshe na kun dga' bos phu nu bo la snying brtse ba'i phyir rab tu mi dga' ste/ ngus nas bcom ldan 'das la 'di skad ces gsol to/ /lha sbyin gti</text></item>
<item><p>236a6</p><section>mdo sde</section><text>mug can ni mi dge ba'i las kha na ma tho ba bgyis te/ dge ba'i rtsa ba bcad nas shAkya'i rigs rnams kyang sun 'byin no/ /bcom ldan 'das kyis kun dga' bo la bka' stsal pa/ lha sbyin 'di ni tshe 'di 'ba' zhig la rnyed pa dang grags pa'i phyir dge ba'i rtsa ba bcad par ma zad kyi/</text></item>
<item><p>236a7</p><section>mdo sde</section><text>'das pa'i dus na yang rnyed pa dang grags pa'i phyir lus dang srog kyang stong pa'i las byas so/ /de la dge slong dag the tshom du gyur nas/ kun dga' bos bcom ldan 'das la 'di skad ces gsol to/ /lha sbyin gyis 'das pa'i dus na yang rnyed pa dang grags pa'i slad du lus</text></item>
<item><p>236b1</p><section>mdo sde</section><text>dang srog stong pa'i las bgyis pa ci lta bu lags zhes gsol pa dang / bcom ldan 'das kyis kun dga' bo la bka' stsal pa/ kun dga' bo sngon 'das pa'i dus na/ bskal pa grangs med dpag tu med bsam gyis mi khyab pa'i pha rol na/ 'dzam bu'i gling 'dir</text></item>
<item><p>236b2</p><section>mdo sde</section><text>yul bA rA Na sI na bram ze ha yi zhes bya ba zhig yod de/ des rigs mnyam pa las chung ma blangs te ring por ma lon par chung ma sems can dang ldan par gyur te/ zla ba dgu tshang ba na bu khye'u zhig btsas te/ de nas btsas ston chen po byas nas/ bu'i ming yang legs tshol zhes bya</text></item>
<item><p>236b3</p><section>mdo sde</section><text>bar btags te/ ma ma la gtad nas gsos so/ /de nas yang sems can dang ldan par gyur te/ sngon ma de mnyen zhing des pa las sems can dang ldan pa'i 'og tu gtum zhing khro bar gyur to/ /de nas zla ba dgu tshang ba dang khye'u zhig btsas te/ de ltar ma yang sngon las gyur</text></item>
<item><p>236b4</p><section>mdo sde</section><text>pas/ bu'i ming yang nyes tshol zhes bya bar btags te/ ma ma la gtad nas gsos so/ /khye'u spun gnyis phyis cher skyes nas/ spun gnyis rgya mtshor rin po che len par dong ngo / /so so nas 'khor dang grogs lnga brgya lnga brgya rnyed nas lam du zhugs so/ /lam</text></item>
<item><p>236b5</p><section>mdo sde</section><text>ring bas zhag bdun gyi gnas su ma phyin par rgyags chad de/ srog dang bral du nye nas/ legs tshol dang tshong pa grogs po rnams nyam thag ste/ thams cad lta brjod cing lha rnams la mchod par byed do/ /de nas 'brog stong pa de na rgyang ma nas skyed shing bzang po zhig mthong nas/</text></item>
<item><p>236b6</p><section>mdo sde</section><text>thams cad skyed shing gi drung du lhags pa dang / shing gi drung na chu mig bzang po zhig kyang yod de/ tshong pa rnams chu mig de la 'thungs nas/ bdag cag gis lha mchod pa'i rtags 'di yin no/ /zhes smras pa dang / lhas mngon sum du smras te/ skyed shing gi yal ga chog shig</text></item>
<item><p>236b7</p><section>mdo sde</section><text>dang 'dod pa thams cad 'byung ngo zhes bsgo'o/ /de nas yal ga gcig bcad pa dang / btung ba zhim por byung ngo / /de nas yal ga gcig bcad pa dang / kha zas ro brgya dang ldan pa thams cad byung nas/ de dag kun gyis tshim par zos so/ /de nas yang yal ga gcig</text></item>
<item><p>237a1</p><section>mdo sde</section><text>bcad pa dang / gos rnam pa sna tshogs byung ngo / /de nas yang yal ga gcig bcad pa dang nor bu rin po che sna tshogs byung ste/ khal thams cad longs so/ /de nas nyes tshol la sogs pa thams cad kyang der lhags te/ snga ma'i yal ga bcad pa las rin po</text></item>
<item><p>237a2</p><section>mdo sde</section><text>che sna tshogs khal longs pa mthong nas/ 'di snyam du bsams so/ /snga ma 'di dag gis yal ga las kyang rin po che chog par rnyed na/ shing 'di'i rtsa ba phyung na ni nor bu rin po che sna tshogs mang du rnyed do/ /snyam bsams nas/ shing gi rtsa ba brko bar gzas so/ /</text></item>
<item><p>237a3</p><section>mdo sde</section><text>de nas legs tshol mi dga' ste smras pa/ bdag cag ni phongs te srog dang bral ba las shing 'dis bdag cag gi srog gsos kyis khyod shing 'di ma gcod ces smras na nyes tshol ma nyan te shing rtsa ba bcad do/ /de nas legs tshol kyang mthong mi 'dod par khal dang bcas pa song ba'i 'og</text></item>
<item><p>237a4</p><section>mdo sde</section><text>tu shing gi rtsa ba nas srin po lnga brgya byung ste/ nyes tshol dang tshong pa kun zos so/ /kun dga' bo de'i tshe de'i dus na legs tshol de ni da ltar nga yin no/ /de'i pha de ni da ltar nga'i yab zas gtsang ma yin no/ /de'i ma de ni da ltar nga'i yum lha mdzes ma yin no/ /nyes tshol de ni da ltar lha</text></item>
<item><p>237a5</p><section>mdo sde</section><text>sbyin yin no/ /kun dga' bo lha sbyin gyis da ltar 'ba' zhig nga la gnod pa byed par ma zad kyis rnyed pa dang grags pa'i phyir skye ba thams cad du nga la gnod pa byas na/ ngas phan pa'i chos bstan te phan par byas kyang / lha sbyin ni nga la dgrar 'dzin to/ /bcom ldan 'das kyis</text></item>
<item><p>237a6</p><section>mdo sde</section><text>de skad ces gsungs nas/ 'khor mang po rnams rjes su yi rangs nas mngon par dga'o/ /legs tshol dang nyes tshol gnyis kyi le'u ste sum cu gnyis pa'o// //'di skad bdag gis thos pa'i dus gcig na/ bcom ldan 'das rgyal po'i khab bya rgod</text></item>
<item><p>237a7</p><section>mdo sde</section><text>spungs pa'i ri la dge slong gi dge 'dun chen po dang thabs cig tu bzhugs so/ /de'i tshe na tshe dang ldan pa kun dga' bos lha sbyin gyis thabs rnam pa sna tshogs kyis de bzhin gshegs pa la gnod par bya bar bsams kyang / de bzhin gshegs pas ni lha sbyin dang sgra gcan zin</text></item>
<item><p>237b1</p><section>mdo sde</section><text>gnyis la mi 'dra bar med par dgongs te/ rtag tu de la thugs brtse bar mthong nas/ bcom ldan 'das la zhus pa dang / bcom ldan 'das kyis kun dga' bo la 'di skad ces bka' stsal pa/ lha sbyin 'dis dus 'di nyid nang la gnod pa byas par ma zad de/ skye ba gzhan</text></item>
<item><p>237b2</p><section>mdo sde</section><text>du yang nga la gnod sems bskyed do/ /dge slong dag the tsom du gyur nas kun dga' bos bcom ldan 'das la 'di skad ces gsol to/ /lha sbyin 'dis skye ba gzhan dag na bcom ldan 'das la gnod pa ci ltar bgyis zhes gsol pa dang / bcom ldan 'das kyis kun dga'</text></item>
<item><p>237b3</p><section>mdo sde</section><text>bo la 'di skad ces bka' stsal to/ /sngon 'das pa'i dus bskal pa tshad med grangs med dpag tu med bsam gyis mi khyab pa'i pha rol du/ 'dzam bu'i gling 'dir rgyal po rin po che go cha zhes bya ba rgyal phran lnga brgya la dbang byed pa zhig byung ngo / /de la btsun mo dang pho brang</text></item>
<item><p>237b4</p><section>mdo sde</section><text>gi slas lnga brgya snyed yod kyang bu med de/ nyi zla'i lha la sogs te lha thams cad la gsol ba byas te/ lo du ma lon kyang bu med pas mi dga' bar gyur te/ 'di snyam du sems so/ bdag la bu ni gcig kyang med de/ de'u re tshe zad pas rgyal phran lnga brgya yang</text></item>
<item><p>237b5</p><section>mdo sde</section><text>gcig la gcig mi nyan te/ thams cad 'khrugs nas/ yul mi bde bar 'gyur ro snyam nas sems khongs su chud de/ lag pa 'gram pa la brten nas 'dug pa las/ de'i tshe na lha zhig rgyal po'i bsam pa shes nas/ rmi lam du rgyal po la 'di skad ces bsgo'o/ /</text></item>
<item><p>237b6</p><section>mdo sde</section><text>pho brang gi phyi rol tshal gyi nang na/ drang srong gnyis shig yod de gcig gi lus gser gyi mdog tu 'dug gi /de'i gan du song la gsol ba thob shig dang / bur skye bar 'gyur ro/ /zhes bsgo ma thag tu gnyid log pa las sad nas/ drang srong gnyis gang na 'dug pa</text></item>
<item><p>237b7</p><section>mdo sde</section><text>tshol du song ste/ drang srong de dang phrad nas/ bdag la rgyal po'i rigs 'tshob pa med kyis khyod bdag gi rigs su skyes te/ rigs gso shig ces gsol ba btab nas/ drang srong des kyang de bzhin du bya'o zhes smras so/ /drang srong gcig gis kyang bdag khyod kyi</text></item>
<item><p>238a1</p><section>mdo sde</section><text>rigs su skye bar bya'o zhes smras pa dang / rgyal po rab tu dga' nas/ khyod kyang bdag gi rigs su skye bar shog shig /ces smras so/ /de nas rgyal po phyir log nas dus phyi zhig na drang srong gser gyi mdog can tshe'i dus byas nas/ btsun mo chen mo'i</text></item>
<item><p>238a2</p><section>mdo sde</section><text>mngal du skyes so/ /bud med mkhas pas bu yod par shes nas bu phor shes te bdag la nges par bu pho yod do/ /zhes rgyal po la smras pa dang / rgyal pos kyang btsun mo'i rim gro bskyed do/ /zla ba dgu tshang nas bu khye'u gser gyi mdog can/ skra mthon mthing khar 'dug pa/</text></item>
<item><p>238a3</p><section>mdo sde</section><text>mtshan dang ldan pa zhig btsas so/ /rgyal po rab tu dga' nas btsas ston byas te/ mtshan mkhan gyis mtshan btags nas/ bu'i ming yang dge don du btags so/ /de nas btsun mo gcig kyang sems can dang ldan par gyur te/ drang srong cig shos kyang tshe'i dus byas</text></item>
<item><p>238a4</p><section>mdo sde</section><text>nas btsun mo'i mngal du skyes so/ /de nas yang btsas ston byas te/ mtshan mkhan gyis mtshan bltas nas/ khye'u'i ming sdig don du btags so/ /rgyal po bu la byams shing sdug pas bu 'dug pa'i gnas dbyar dgun ston dpyid so sor byas so/ /khye'u cher skyes nas</text></item>
<item><p>238a5</p><section>mdo sde</section><text>rig pa bco brgyad la sogs te/ gtsug lag thams cad la mkhas par gyur to/ /phyis dge don gyis rgyal po la gsol te/ bdag phyi rol tu 'chag cing ltad mo ltar 'gro'o zhes byas pa dang / de'i pha mas kyang bu 'chag tu 'gro'o zhes lam srang phyag dar byed du bcug ste/</text></item>
<item><p>238a6</p><section>mdo sde</section><text>rgyal mtshan dang / ba dan bsgrengs nas me tog gis gtor to/ /bdug pa dang / spos kyis bdug pa la sogs pas yo lang bshams nas/ dge don glang po rin po che sna bdun gyis brgyan pa la bskyon te/ dril bsgrags rdza rnga brdungs rol mo dang sil snyan dkrol te/</text></item>
<item><p>238a7</p><section>mdo sde</section><text>rkya pa brgya stong snyed kyis bskor te/ grong khyer gyi phyi rol tu song ngo / /yul mi thams cad lam gyi g.yas g.yon na khang bu brtsegs pa'i steng na mig mi 'dzums par lta zhing / 'di byin dang gzi brjid ni tshangs pa dang 'dra'o zhes bsgrags so/ /de nas song song ba las mu</text></item>
<item><p>238b1</p><section>mdo sde</section><text>lto ba dag cig gis gos hrul po gyon nas snod chag pa thogs te/ cung zad bslang ngo zhes 'bod pa dge don gyis thos nas/ de dag la khyod ci'i phyir 'di ltar nyon mongs shing sdug ces dris so/ /de dag las kha cig ni 'di skad du bdag la pha ma dang phu nu dang bu smad dang / gnyen</text></item>
<item><p>238b2</p><section>mdo sde</section><text>bshes ma mchis pas sdug go zhes zer ro/ /de la kha cig ni bdag cag yun ring du nad kyis btab pas mi sos te sdug go zhes zer ro/ /de la kha cig ni bdag cag bag ma byas pas chom pos bcom ste ci yang mi bdog pas slongs mo byed do zhes zer ro/ /dge don gyis</text></item>
<item><p>238b3</p><section>mdo sde</section><text>de skad ces smras pa thos nas/ mchi ma blags te song ngo / /pha zad cig tsam nas shan pa dag cig srog chags bsad nas pags pa bshu ba dang / dmyal gtub pa dag mthong nas/ dge don gyis e ma ho 'di dag ci byed ces dris pa na/ bdag cag gi pha mes rgyud</text></item>
<item><p>238b4</p><section>mdo sde</section><text>kyis 'di 'dra ba'i gsad pa'i las byed de/ 'di ma byas na mi 'tsho'o/ /zhes zer ro/ /de la dge don ngo tsha bar gyur te blta mi phod par song ngo / /de nas yang pha zad phyin pa dang zhing pa dag cig zhing rmos pa'i 'og tu srin bu mang du byung ba las/ bya mang po dag sbrul gdug pa</text></item>
<item><p>238b5</p><section>mdo sde</section><text>dag thu zhing za ba mthong ba dang / 'di dag ci byed ces dris pa na bdag cag ni zhing rmos te sa rlogs pa'i shul du sa bon btab nas/ phyis mang du skyes te des 'tsho zhing rgyal po'i dpya yang dbul zhes zer ro/ /dge don de la yang ngo tsha bar gyur nas pha zad song ba dang / rngon pa bya rgya bres</text></item>
<item><p>238b6</p><section>mdo sde</section><text>pa dang / rnyi btsugs nas bya rnams bshor ba dang / sems can dag bya rgya dang rnyi la zin nas lus rdeg cing 'then kyang ma shor te/ snying rje'i skad phyung ste/ shin tu 'jigs skrag pa dag mthong nas/ khyod 'di ci byed ces dris na bdag cag kyang rgyud kyis 'di 'dra ba</text></item>
<item><p>238b7</p><section>mdo sde</section><text>gsod pa'i las byed pas 'tsho zhes zer ro/ /dge don gyis de skad ces smras pa thos nas shin tu yi mug ste/ yang pha zad song ba dang / nya pa dag nya rgya btsugs nas mang du zin te/ thang du phung por spungs nas da dung yang 'gul ba dag mthong nas 'di dag ci byed dris na/</text></item>
<item><p>239a1</p><section>mdo sde</section><text>bdag cag kyang rgyud kyi las gzhan mi byed kyis 'di ltar nya bshor zhing 'tsho bar byed do/ /zhes zer ro/ /dge don gyis de lta bu dag mthong nas 'di snyam du bsams so/ /sems can 'di dag ni dbul phongs pas bgo ba dang / bza' ba'i phyir 'di lta</text></item>
<item><p>239a2</p><section>mdo sde</section><text>bu'i kha na ma tho ba'i las gsod pa sogs byed de/ 'di dag ni tshe 'phos ma thag tu ngan song gsum du lhung ste/ mun pa nas mun par 'gro zhing / thar pa'i dus med do snyam du bsams nas phyir khyim du 'ongs te/ nyin mtshan du sems shing ni mi dga' nas/ pha'i drung du song ste</text></item>
<item><p>239a3</p><section>mdo sde</section><text>pha la yab bdag la gsol ba zhig mchis kyis gnong shig ces smras so/ /phas kyang bu khyod ci zer khyod ci smras pa bzhin du bya'o zhes smras so/ /yab bdag sngon phyi rol tu 'chag tu mchis pa las mi mang pos gos dang / zas kyi phyir thams cad nyon mongs te/ gcig gis</text></item>
<item><p>239a4</p><section>mdo sde</section><text>gcig la gsod pa dang / dang / dbang za ba dang / mi dge ba'i las rnam pa sna tshogs bgyid par mthong nas/ de dag la sbyin pa bgyid par bsams kyis yab kyis bang mdzod chen po las brel zhing phongs pa dag gi phyir yid bzhin du spyod du gnong shig phas smras pa/ ngas</text></item>
<item><p>239a5</p><section>mdo sde</section><text>rin po che dang bang mdzod mang du bsags pa thams cad khyod kyi phyir byas par zad na/ ci'i phyir khyod zer bzhin du mi nyan ces smras so/ /de nas dge don gyis phas gnang ba'i lung thob nas/ yul mi thams cad la dge don ni sbyin pa chen po byed kyis/ thams cad 'dus shing</text></item>
<item><p>239a6</p><section>mdo sde</section><text>shog shig ces smras so/ /de'i tshe na dge sbyong dang bram ze dang / dbul phongs pa mgon med pa dang / na ba la sogs te/ grong khyer gyi phyi rol na lam thog thag gang ngo / /de dag kyang dpag tshad brgya dang / nyis brgya dang / sum brgya dang / bzhi brgya dang / lnga brgya</text></item>
<item><p>239a7</p><section>mdo sde</section><text>dang / dpag tshad stong gi lam nas 'ongs/ kha cig ni dpag tshad nyis stong / sum stong / bzhi stong / lnga stong / dpag tshad khri'i lam nas lhags te/ sprin bzhin du 'dus nas thams cad las yid bzhin du sbyin pa ni gos 'dod pa la gos/ zas 'dod pa la zas/</text></item>
<item><p>239b1</p><section>mdo sde</section><text>rin po che dang / gser dang / dngul dang / bai dUr+ya dang / mu sa ra gal ba dang / bzhon pa dang / theg pa dang / khyogs dang / skyed mos tshal dang / zhing dang / rkang 'gros la sogs te/ yid bzhin du sbyin pa byas so/ /de ltar sbyin pa la zhugs te/ yun</text></item>
<item><p>239b2</p><section>mdo sde</section><text>ring zhig lon pa dang / bang mdzod sum cha ni zad nas/ mdzod srung gis rgyal po la 'di skad ces smras so/ /sras kyis bang mdzod las sbyin pa bgyis nas sum cha ni zad pas/ sum gnyis tsam las ma lus na/ phan tshun 'drul ba'i skyes dang / tshong zong ci</text></item>
<item><p>239b3</p><section>mdo sde</section><text>las bgyid dgongs shig ces smras so/ /nga ni sras 'di la byams pas ngo mi zlogs kyis bang mdzod stongs kyang sla'o zhes bsgo'o/ /de nas yang ring zhig lon pa dang / bang mdzod sum gnyis ni zad/ sum cha tsam lus pa dang / mdzod srung gis yang rgyal po</text></item>
<item><p>239b4</p><section>mdo sde</section><text>la da ni bang mdzod sum gnyis tsam ni zad/ /sum cha tsam las ma lus na/ phan tshun skyes bskur ba dang / tshong zong ci las bgyi zhes smras so/ /rgyal pos de la bsgo ba/ nga'i sras sdug ches pas ngo mi zlogs pas smra ba mi phod kyis/ khyod kyis thabs ci legs</text></item>
<item><p>239b5</p><section>mdo sde</section><text>su byos la brel cing mi khom pa ltar tha snyad thogs shig /mdzod srung gis rgyal po las lung thob nas/ mdzod sgo bcad de/ don gnyer du song ngo / /de nas slong ba dag dge don gyi thad du song song nas/ bar 'ga' ni mdzod srung mi snyed de mdzod sgo mi phyed/ gal</text></item>
<item><p>239b6</p><section>mdo sde</section><text>te mdzod srung 'ongs na yang yid bzhin du mi ster bas/ dge don gyis 'di snyam sems so/ /'di ltar gyur pa 'di ni mdzod srung gis ni thugs mi thub kyis/ yab kyi man ngag 'ongs kyis yod yang bus ni pha'i bang mdzod stongs par byas pa'i mi rigs kyis/ bdag gis</text></item>
<item><p>239b7</p><section>mdo sde</section><text>da thabs ci zhig byas na rin po che yid bzhin du rnyed de/ skye bo mang po la phan 'dogs par 'gyur snyam bsams nas/ mi dag la 'di skad ces dris so/ /'jig rten na las ci byas na/ nor dbyig mang du rnyed cing zad mi shes par 'gyur zhes dris pa dang / kha cig ni</text></item>
<item><p>240a1</p><section>mdo sde</section><text>zhing cher rmos na nor dbyig mang du 'gyur zhes zer ro/ /kha cig ni rkang 'gros spel te/ spogs byas na nor mang du rnyed zer ro/ /kha cig ni lam ring por tshong spogs byas na nor mang du rnyed ces zer ro/ /kha cig ni rgya mtshor zhugs te/ nor bu rin po che</text></item>
<item><p>240a2</p><section>mdo sde</section><text>blangs na rin po che mang du 'gyur ro zhes zer ro/ /dge don gyis de dag smras pa thos nas zhing rmo ba dang / rkang 'gros spel ba dang / lam ring por tshong pa la 'gro ba ni nga'i cha ma yin no/ /rgya mtshor 'jug pa 'ba' zhig nga'i cha yin no zhes smras nas/ rgya mtshor</text></item>
<item><p>240a3</p><section>mdo sde</section><text>'jug go/ /zhes bsams te/ pha ma la 'di skad ces smras so/ /bdag ni rgya mtsho nas rin po che mang po blangs te/ dbul phongs pa la sbyin pa yid bzhin du bya'o/ /bdag rgya mtshor rin po che len du 'gro bar gnong shig ces smras so/ /de'i pha mas de skad</text></item>
<item><p>240a4</p><section>mdo sde</section><text>ces smras pa thos nas 'khams te bu la 'di skad ces smras so/ /'jig rten na dbul phongs pa dag blo med de/ lus dang / srog dang bsdos nas/ 'gro bar byed do/ /khyod cis phongs na/ de lta bu'i sems khyod sbyin par 'dod na/ khyim na yod pa'i nor</text></item>
<item><p>240a5</p><section>mdo sde</section><text>thams cad sbyin par byos shig /rgya mtshor ni 'gro mi rung ste/ rgya mtsho'i nang na chu rlabs dang / dba'i glong 'khyil ba dang / chu srin dang / klu gdug pa dang / srin mo dang / ri chu'i mdog can la sogs te shin tu ya nga ba'i bgegs mang du yod pas thar dka'</text></item>
<item><p>240a6</p><section>mdo sde</section><text>na/ khyod cis phongs shing srog dang sdo bar byed/ 'di la ni nyan pa med kyis ma sems par 'dug cig ces bsgo'o/ /dge don gyis de skad ces bsgo ba thos nas/ bsam pa bzhin du ma grub pas yi dam bcas te/ bsam pa 'di ma grub kyi bar du/ pha</text></item>
<item><p>240a7</p><section>mdo sde</section><text>ma'i mdun du sa la kha sbub tu nyal te/ mi ldang ngo snyam bsams nas/ yab dang yum gyis mkhyen par mdzod cig /bdag ni bsam pa bzhin du ma grub kyi bar du/ kha sbub tu nyal ba 'di las mi ldang ngo zhes smras so/ /de nas pha ma mi dga' ste/</text></item>
<item><p>240b1</p><section>mdo sde</section><text>gnyen bshes dang bgros te/ rgya mtsho'i nang na bgegs ya nga ba mang du yod pa'i gtam byas so/ /bdag kyang rmongs pas lo bcu gnyis kyi bar du lha kun mchod de/ khyod lta zhig nga'i bur skyes na/ nged ma bor bar zan zo shig ces zhag gcig gnyis nas zhag</text></item>
<item><p>240b2</p><section>mdo sde</section><text>drug gi bar du tshig rnam pa sna tshogs kyis gros btab kyang ma nyan te/ sngar ci smras pa las ma zlogs so/ /pha ma yang dngangs nas 'di skad ces bgros so/ /bdag gi bu thog ma btsas nas da lta tsam gyi bar du bya ba brtsams pa mthar ma grub kyi bar du mi gtong bas/</text></item>
<item><p>240b3</p><section>mdo sde</section><text>rgya mtshor btang na gal te phyir log kyang srid kyis/ ma btang na zhag bdun lon nas 'phral du bye bral byed de/ da ni btang dgos so snyam bgros nas/ bu'i gan du song ste/ lag pa nas bzung nas/ bu longs la zan zo shig /yid bzhin du 'gro bar gnang ngo zhes smras</text></item>
<item><p>240b4</p><section>mdo sde</section><text>pa dang / dge don langs te/ zan zos btung ba 'thungs so/ /de nas phyi rol tu byung ste/ mi mang po la kho bo ni rgya mtshor rin po che len du 'gro'o/ /khyod su 'gro ba dag kyang 'grogs te/ 'dong gis ded dpon yang kho bos byas la yo byad kyang kho bos sbyar ro</text></item>
<item><p>240b5</p><section>mdo sde</section><text>zhes bsgrags so/ /de'i tshe na yul de na tshong pa lnga brgya snyed kyis bdag cag kyang rgya mtshor rin po che len du mchi'o/ /zhes thams cad 'dus nas chas so/ /de'i tshe na yul de na ded dpon rgan po zhig sngon cad kyang rgya mtshor lan du ma zhig phyin pa yod de/ rgyal bu</text></item>
<item><p>240b6</p><section>mdo sde</section><text>nyid de'i gan du song nas 'di skad ces smras so/ /kho bo rgya mtshor 'gro ba'i sa mkhan du 'gro dgos kyis/ khyod kyang chos shig ces bsgo ba dang / ded dpon gyis bdag ni rgas 'khogs pa'i steng du mig gis kyang mi mthong bas/ 'gro mi nus so/ /zhes smras so/ /</text></item>
<item><p>240b7</p><section>mdo sde</section><text>de nas rgyal bu pha'i thad du song nas/ rgyal po la 'di skad ces gsol to/ /ded dpon rgan po zhig mchis pa sngon cad rgya mtshor lan du ma zhig phyin te/ rgya mtsho'i rgyus mchis kyi bdag rgya mtshor 'gro ba'i sa mkhan du bka' stsol cig ces gsol pa dang / rgyal po de</text></item>
<item><p>241a1</p><section>mdo sde</section><text>nyid ded dpon long ba'i gan du song nas/ ded dpon de la 'di skad ces bsgo'o/ /rgyal bu rgya mtshor 'gro 'dod de/ nged kyis 'gror mi rung ba'i gros de lta zhig btab na ma nyan gyis/ rgyal bu rgya mtshor 'gro ba'i sa mkhan du khyod song shig /ces bka' stsal</text></item>
<item><p>241a2</p><section>mdo sde</section><text>pa dang / ded dpon gyis 'di skad ces gsol to/ /bdag rgas 'khogs pa'i steng du mig gnyis kyang mdongs mod kyis/ nga rgyal pos bka' stsal na/ bka' mi bcag go zhes gsol to/ /rgyal po'i pho brang du 'ongs nas/ nga'i bu dang rgya mtshor 'gro phod pa su yod ces</text></item>
<item><p>241a3</p><section>mdo sde</section><text>dris pa dang / rgyal bu sdig don yang bdag phu bo'i g.yog tu 'gro'o zhes gsol to/ /rgyal pos bsams pa/ gzhan song ba bas nu bo song na phan snyam nas/ nu bo yang 'gro bar gnang ngo / /de nas rgyal bus gser srang sum stong zhig phyung nas/ srang stong ni</text></item>
<item><p>241a4</p><section>mdo sde</section><text>gru zong du byas/ srang nyis stong ni 'phral du dgos pa'i yo byad du sbyar te chas nas/ rgyal po dang btsun mo la sogs pa thams cad kyis bskyal lo/ /de nas rgya mtsho'i ngogs su phyin nas grur zhugs nas thag pa bdun gyis brtod nas/ rlung phyogs dang sbyar te 'gro ba'i tshong</text></item>
<item><p>241a5</p><section>mdo sde</section><text>pa rnams la 'di skad ces smras so/ /rgya mtsho'i nang na bgegs rnam pa sna tshogs yod de/ snga phyir 'dong ba ni rab tu mang na/ phyir 'khor ba ni nyung rab bo/ /de las the tsom za ba zhig yod na phyir deng shig /gal te lus dang / srog la mi lta nas/ pha ma</text></item>
<item><p>241a6</p><section>mdo sde</section><text>dang / bu dang / chung ma dang / gnyen bshes dag la yang ma chags te/ rin po che'i gling du phyin te/ phyir yang bde bar 'khor na bu tsha rabs bdun tshun cad nor gyis mi brel bar 'gyur ro/ /zhes bsgo nas thag pa gcig bcad do/ /de bzhin du nyi ma bdun gyi bar du</text></item>
<item><p>241a7</p><section>mdo sde</section><text>nyin re lan re de skad bsgo nas/ thag pa re re bcad de rlung phyogs su bab pa la g.yor shing bsgrengs te/ mgyogs khyad mda' bzhin song ngo / /de nas rin po che'i gling du phyin nas/ rgyal bu rin po che brtag pa la shin tu mkhas pas/ rin po che bzang ngan dang / mang</text></item>
<item><p>241b1</p><section>mdo sde</section><text>nyung gi tshad kyang bstan nas so so nas rin po che tshol lo/ /ded dpon dang gnyis gru chung ngu zhig gi nang du zhugs nas/ tshong pa phal rnams der bor ro/ /de nas song song ba las ded dpon gyis da ni ri dkar po zhig snang ba'i rigs na ma mthong ngam zhes dris na/ rgyal bus kyang</text></item>
<item><p>241b2</p><section>mdo sde</section><text>de 'dra ba zhig snang ngo / /zhes smras pa dang / de ni dngul gyi ri yin no zhes zer ro/ /de nas yang song song ba las da ni ri sngon po zhig snang ba'i rigs na mthong ngam zhes dris na/ de 'dra ba zhig snang ngo zhes smras pa dang / de ni bai DUr+ya'i ri yin no/ /zhes smras so/ /</text></item>
<item><p>241b3</p><section>mdo sde</section><text>de nas yang song song ba las da ni ri ser po zhig snang ba'i rigs so zhes dris na/ ri ser po 'dra ba zhig snang ngo zhes smras pa dang / de ni gser gyi ri yin no zhes smras so/ /de nas gser gyi ri'i drung du phyin te/ gser gyi bye ma'i steng du 'dug nas ded dpon des 'di skad ces</text></item>
<item><p>241b4</p><section>mdo sde</section><text>smras so/ /bdag ni rgas zham ste da ni 'gro mi phod do/ /nga 'di nyid du tshe'i dus byas par 'gyur gyis/ khyod 'di nas song shig dang mdun na rin po che sna bdun gyi mkhar zhig dang phrad pa'i rigs kyis/ gal te mkhar sgo bcad cing 'dug na sgo drung du rdo rje'i gtun zhig yod</text></item>
<item><p>241b5</p><section>mdo sde</section><text>pa'i rigs kyis/ rdo rje'i gtun gyis mkhar gyi sgo rdungs shig dang / nang nas lha mo lnga brgya zhig so so nas/ rin po che thogs te 'bul du 'ong ngo / /de nas lha mo gcig kyang rin po che sngon po cig thogs shing mdun du 'ong gi /de ni yid bzhin gyi nor bu rin po che</text></item>
<item><p>241b6</p><section>mdo sde</section><text>yin no/ /thob ma thag tu ma shor bar dam du zung shig /bu mo gzhan dag gi nor bu rin po che yang long shig /dbang po rab tu sdoms la de dag la ma smra shig /bdag ni nyam thag ste 'dir tshe 'phos na drin dran par gyis la/ 'di nyid du rus bu sbas te/ song shig ces</text></item>
<item><p>241b7</p><section>mdo sde</section><text>bsgo ma thag tu tshe'i dus byas so/ /de nas ded dpon gyi bus rus bu gser gyi bye ma'i nang du sbas nas/ bsgo ba bzhin du song nas ring po ma lon par rin po che sna bdun gyi mkhar gyi drung du phyin to/ /sgo yang dam du bcad pa las drung du rdo rje'i gtun blangs te/ sgo brdungs</text></item>
<item><p>242a1</p><section>mdo sde</section><text>pa dang sgo yang rang bye ba dang / lha mo lnga brgya so so nas 'ong 'ong nas rin po che thogs te 'bul bar byed do/ /nang gi lha mo snga ma gcig gis lag pa na nor bu rin po che sngon po zhig thogs te/ smras pa bzhin blangs nas gos kyi tha mar phur te/ de ma thag</text></item>
<item><p>242a2</p><section>mdo sde</section><text>tu phyir log go/ /rgyal bu dang bral ba'i 'og tu rgyal bu sdig don gyis tshong pa rnams la rin po che mang du long shig ces byas pas tshong pa rnams kyis mang du blangs pas rin po che pas gru yang bar 'ga' ni nub/ bar 'ga' ni byung nas/ rgyal bu dge don 'ba'</text></item>
<item><p>242a3</p><section>mdo sde</section><text>zhig ni yid bzhin gyi nor bu rin po che yod pas chur ma nub bo/ /rgyal bu sdig don skrag nas dge don la yang skyobs shig ces smras pa dang / sdig don khrid de rgya mtsho brgal to/ /de nas skam sar phyin pa dang / sdig don gyis phu bo la 'di skad ces smras so/ bdag</text></item>
<item><p>242a4</p><section>mdo sde</section><text>cag spun gnyis pha ma dang bral te/ rgya mtshor rin po che len du song ba las ma stes te/ rin po che dang bral nas lag pa stong par khyim du 'gro ba ni ngo tsha'o/ /rgyal bu dge don rang bzhin gyis drang bas/ nu bo la bdag gis rin po che thob na ci'i phyir ngo tsha zhes smras</text></item>
<item><p>242a5</p><section>mdo sde</section><text>so/ /rin po che ci lta bu zhig rnyed pa bdag la bstan du gsol zhes smras pa dang / phu bos rin po che bkrol te nu bo la bstan to/ /nu bos rin po che mthong nas 'di snyam du bsams so/ /bdag gi pha ma yang bur 'dra ba las phu bo la byams te/ bdag la mi byams pa'i steng du</text></item>
<item><p>242a6</p><section>mdo sde</section><text>bdag gnyis 'grogs te/ rin po che len du song ba las/ phu bos rin po che rnyed kyis/ bdag ni ci yang ma rnyed pas da khyim du 'ongs na bdag la pha mas de bas kyang mi byams par 'gyur gyis/ bdag gis phu bo gnyid log pa'i tshe bsad la/ nor bu rin po che</text></item>
<item><p>242a7</p><section>mdo sde</section><text>khyer la 'gro'o/ /gal te pha mas dris na phu bo ni rgya mtsho'i nang du nub bo/ /zhes bya snyam bsams nas/ phu bo la 'di skad ces smras so/ /bdag cag spun gnyis rin po che thogs te/ gnyi ga cig car nyal ba'i mi rigs kyis/ res kyis nyal la mel</text></item>
<item><p>242b1</p><section>mdo sde</section><text>tse bya'o zhes smras pa dang / phu bos kyang de bzhin bya'o zhes smras te/ spun gnyis res kyis mel tse byed do/ /de nas phu bo sngar mel tse byed pa las mel tse thun 'khor bas kyang ring zhig tu langs su ma btub bo/ /phu bos yun ring du mel tse byas nas nu bo gdod langs</text></item>
<item><p>242b2</p><section>mdo sde</section><text>te phu bo yun ring du 'dug pas gnyid bro nas/ gnyid log pa'i 'og tu tshal gyi nang nas tsher ma ring po gnyis shig blangs nas/ phu bo gnyid kyis log pa'i 'og tu mig tu tsher ma re re btsugs te/ rin po che khyer nas bros so/ /dge don dngangs nas chom po byung ngo / /</text></item>
<item><p>242b3</p><section>mdo sde</section><text>zhes bos na cang mi zer te/ de nas shing gi lha mo zhig gis khyod kyi chom po ni sdig don yin no zhes smras so/ /de nas dge don mig na ba ma bzod nas 'bod 'grogs te/ gog cing song song ba las yul li shi ba de dang nye bar byin pa nas ba lang rdzi'u ba lang lnga brgya</text></item>
<item><p>242b4</p><section>mdo sde</section><text>tsam 'tsho ba dang phrad do/ /ba lang de'i nang nas khyu mchog cig gis rgyal bu mig mdongs pa mthong nas rgyal bu'i mig la lces bldags so/ /de nas ba lang kun kyang der 'dus pas/ /gnag rdzi yang der 'ongs nas mi zhig sa la 'gre ba mthong nas/ drung du</text></item>
<item><p>242b5</p><section>mdo sde</section><text>brtags na mig tu tsher ma zug pa mthong nas/ tsher ma gnyis dal gyis phud de gnas su khrid do/ /de nas 'o ma dang snum gyis rma kha bskus nas kha zas kyis bsnyod de gsos so/ /de nas phyi zhig na rma yang bags kyis sos nas da ni 'gro'o/ /zhes byas pa dang</text></item>
<item><p>242b6</p><section>mdo sde</section><text>ba lang rdzis ma btang ngo / /de nas phyi zhig nas rma yang legs par sos nas/ da ni grong khyer 'o nir 'gro'o zhes byas nas/ mthar grong khyer dang nye bar bskyal te/ bdag la rol mo'i cha byad ki ma zhes bya ba byin cig des byas pa dang / rdzi'us rol mo'i cha byad ki ma</text></item>
<item><p>242b7</p><section>mdo sde</section><text>zhig byin no/ /de nas rgyal bus rol mo byed cing glu dang tshig snyan par byas te blangs pas/ thams cad de la nyan te/ kun gyis zas dang skom bskyal lo/ /de nas sprang po lnga brgya yang rgyal bu la brten te gsos so/ /phyis zhig na rgyal po de'i skyed mos tshal</text></item>
<item><p>243a1</p><section>mdo sde</section><text>srung ba zhig der 'ongs nas/ rol mo snyan pa thos nas de dag dga' ste/ khyod nga'i skyed mos tshal du rol mo byed cing skyed mos tshal yang srung na/ mi nus sam zhes dris na/ bdag gis mig long nas mi nus so zhes smras so/ /des smras pa/ khyod</text></item>
<item><p>243a2</p><section>mdo sde</section><text>mig ma mthong yang bla'i/ shing gi kha na the gu la dril bu btags te/ bya'i skad grags na the gu drangs pas chog gi /nga'i skyed mos tshal du 'dong ngo zhes smras so/ /rgyal bu de'i tshal du 'dug cing rol mo byed do/ /de'i tshe na sdig don phyir 'ongs ba dang /</text></item>
<item><p>243a3</p><section>mdo sde</section><text>rgyal pos khyod kyi phu bo dang tshong pa gzhan dag ga re zhes dris na/ bdag gi phu bo dge don dang tshong pa gzhan ni nor bu rin po che mang du rnyed nas gru dang bcas te/ chur nub bo/ /bdag ni rkyal 'tshal bas bdag 'ba' zhig thar ro/ /zhes smras pa dang / rgyal</text></item>
<item><p>243a4</p><section>mdo sde</section><text>po yab dang btsun mo gnyi ga 'khams nas sa la 'gyel lo/ /yul na mi 'khod pa gzhan dag kyang de skad thos nas ngo mtshar du gyur nas mya ngan gyis brnangs so/ /rgyal po yab dang btsun mo gnyis mya ngan gyis yid gdungs nas/ sdig don khyod kyang phu bo dang lhan</text></item>
<item><p>243a5</p><section>mdo sde</section><text>cig 'gro na ci nyes ces bsgo'o/ /rgyal bu dge don 'dug pa'i tshe bya ngang pa gcig gsos pa de la rgyal pos 'di skad ces bsgo'o/ /rgyal bu dge don rgya mtshor rin po che len du song ba las/ rgya mtshor nub ste dge don dag ces zer te/ khyod rtog cing tshol du song</text></item>
<item><p>243a6</p><section>mdo sde</section><text>shig ces bsgo ba dang / yi ge bris te mgul du btags nas song ngo / /de nas bya ngang pa kun tu 'phur zhing tshol tshol ba las/ skyed mos tshal de na rgyal bu'i skad grags nas/ der babs te bltas na rgyal bu der 'dug pa dang phrad do/ /rgyal bus kyang ngang</text></item>
<item><p>243a7</p><section>mdo sde</section><text>pa'i skad shes pas mgul nas yi ge bkrol te klog tu bcug go/ /de nas yi ge lan bris nas sdig don gyis ci ltar mig tu tsher ma btsugs te bros pa yang zhib tu spring ngo / /de'i tshe na rgyal po li shi bar de la bu mo 'jig rten na dkon pa zhig yod de/ bu mo skyed mos tshal du</text></item>
<item><p>243b1</p><section>mdo sde</section><text>'chag cing song song ba las rgyal bu dge don 'dug pa dang phrad nas rgyal bu dge don skra ni 'dzings/ gdong ni mchi mas gang / gos ni ngan pa gon cing shing drung na 'dug pa mthong nas/ bu mo de de la chags nas phan tshun gar yang ma song bas/ de'i drung na 'dug cing</text></item>
<item><p>243b2</p><section>mdo sde</section><text>gtam byas so/ /dro la bab nas rgyal pos bu mo bos na/ bdag gi 'tshal ma 'dir skyol cig /phar mi mchi'o de nas rgyal pos yang zan bskyal ba dang / bu mos rgyal bu la bdag cag gnyis lhan cig zan za'o zhes byas pa dang / rgyal bus bdag long</text></item>
<item><p>243b3</p><section>mdo sde</section><text>ba sprang po lags pas/ rgyal po'i sras mo dang lhan cig tu 'tshal ma 'tshal du mi rung ngo / /gal te rgyal pos gsan na bdag la gyod mchis pas mi rung ngo / /zhes smras so/ /bu mos smras pa/ khyod bdag dang zan lhan cig mi za na/ bdag kyang zan</text></item>
<item><p>243b4</p><section>mdo sde</section><text>mi za'o/ /zhes lan du ma'i bar du smras pa dang / de nas lhan cig zos te/ gtam legs par byas nas de la bu mo chags te/ gzhan du 'gror ma btub bo/ /de nas nyi ma nub tu nye bar rgyal pos bu mo phyir shog shig ces sbran pa dang / bu mos phyir 'di</text></item>
<item><p>243b5</p><section>mdo sde</section><text>skad ces gsol to/ /bdag ni skyed mos tshal srung ba 'di'i chung mar dga' bas gzhan su'i yang mi 'tshal lo/ /yab rgyal pos bdag gi bsam pa 'di las mi bsgyur du gsol/ zhes spring ba dang / rgyal pos de skad ces spring ba thos nas/ bu mo'i ngo ma zlogs</text></item>
<item><p>243b6</p><section>mdo sde</section><text>te/ 'di ni ngo mtshar ya mtshan che'o/ /bu mo 'di rgyal po rin po che go cha'i mna' mar bslangs te/ rgyal bu rgya mtsho nas ma 'khor bar sprang po 'di lta bu zhig gi chung mar dga' ba 'di ni nga'i rigs sun te/ nga'i mgo yang 'deg tu med pa 'di ngo mtshar che zhes yang</text></item>
<item><p>243b7</p><section>mdo sde</section><text>'bod du btang ba las bu mo'i tshig snga ma las ma gyur te 'gro ru ma btub bo/ /de nas rgyal pos bu mo la byams pas ngo ma zlogs nas/ gnyi ga bsus te pho brang nang du khrid nas khyo shug tu bsdus so/ /de nas zhag du ma zhig lon pa dang / bu mo nyin par rtag tu song</text></item>
<item><p>244a1</p><section>mdo sde</section><text>zhing nub mo phyir 'ongs pas/ rgyal bu dogs pa skyes te/ chung ma la 'di skad ces smras so/ /khyod bdag gi chung ma bya zhes khyo shug tu 'dus na/ nyin par ni rtag tu 'gro'o/ /mtshan mo 'ba' zhig ni phyir 'ong na/ 'dir mi rtag pa la phyir bltas na/</text></item>
<item><p>244a2</p><section>mdo sde</section><text>khyod gzhan du sems pa yod par nges so zhes smras pa dang / bu mos dam bcas pa bdag ni khyod 'ba' zhig la sems te/ bsam pa gzhan na ba spu tsam yang med do/ /bdag gis smras pa'i tshig bden na/ bden par smras pa 'dis khyod kyi mig ya gcig mthong bar</text></item>
<item><p>244a3</p><section>mdo sde</section><text>gyur cig /ces smras ma thag tu mig ya gcig mthong bar gyur to/ /de nas gtam de dag glengs nas/ rgyal bu la khyod kyi pha ma dang yul gang na 'dug ces dris pa dang / rgyal bus chung ma la smras pa/ khyod kyi rgyal po rin po che go cha zhes bya ba zhig thos sam/</text></item>
<item><p>244a4</p><section>mdo sde</section><text>chung mas smras pa/ bdag gis thos so/ /'o na de ni nga'i pha yin no/ /rgyal bu dge don zhes bya ba thos sam/ chung mas smras pa thos so/ /'o na rgyal bu dge don ces bya ba ni bdag yin no zhes smras pa dang / chung ma dngangs nas/ 'o na ci'i phyir 'di ltar nyon mongs par gyur zhes dris</text></item>
<item><p>244a5</p><section>mdo sde</section><text>pa las/ rgyal bus ci ltar gyur pa zhib tu gtam byas pa dang / bu mos rgyal bu la 'di skad ces smras so/ /rgyal bu sdig don gyis khyed kyi mig phyung ba 'di ni 'jig rten gang na yang mi srid na/ khyod de dang phrad na ji ltar bya snyam/ rgyal bus smras pa/ sdig don</text></item>
<item><p>244a6</p><section>mdo sde</section><text>gyis nga'i mig phyung ba nyes mod kyi/ bdag de la cung zad tsam mi dga' ba'am 'khon du 'dzin pa med do/ /chung mas smras pa/ bdag shin tu yid ches par dka' bas gnod pa 'di lta bu byas pas mi dga' ba med ces smras pa ni/ tshig tu mi rung ngo / /rgyal bus</text></item>
<item><p>244a7</p><section>mdo sde</section><text>smras pa/ bdag ni rgyal bu sdig don la mi dga' ba spu nyag ma tsam yang med do/ /bdag gi tshig 'di bden na bden pa'i tshig gis mig 'di ya gcig kyang mthong bar gyur cig /ces smras pa dang / mig ya gcig kyang gsal bar mthong bar gyur to/ /</text></item>
<item><p>244b1</p><section>mdo sde</section><text>de ltar rgyal bus mig gnyi gas kyang mthong nas mtshan dang dbyibs kyang gzhan pas lhag par che bas/ bu mo dga' bas yab rgyal po gang na 'dug par song ste/ 'di skad ces smras so/ /yab rgyal po rin po che go cha'i sras rgyal bu dge don mkhyen tam/ rgyal pos</text></item>
<item><p>244b2</p><section>mdo sde</section><text>smras pa/ ngas shes so/ /'o na rgyal po gzigs bzhed dam/ rgyal bu de da ltar ga re blta'o zhes pa dang / bus mos smras pa/ da ltar bdag gi khyim thab bgyid pa nyid lags so zhes gsol to/ /rgyal pos bu mo la bgad de/ bu mo 'di smyos sam/</text></item>
<item><p>244b3</p><section>mdo sde</section><text>'on te mi dran nam ci nyes/ rgyal bu de ni rgya mtsho nas phyir ma 'khor na sprang po la rgyal bu dge don yin zhes smra/ bu mos yang gsol pa/ thugs mi ches na brtag tu gsol zhes smras pa dang / rgyal po bltar phyin pa na rgyal bu dngos yin te/ lto ba sa la phab</text></item>
<item><p>244b4</p><section>mdo sde</section><text>nas bdag gis ngo ma shes pa nongs kyis 'gyod do zhes smras so/ /de nas rgyal po des gsangs te rgyal bu dge don lam srang zhig tu bskyal nas/ dge don rgya mtsho nas gdod 'khor ba skad bsgrags te/ blon po rnams dang rgyal bu dge don bsus nas pho brang du 'ongs pa dang /</text></item>
<item><p>244b5</p><section>mdo sde</section><text>gdod bu mo yang chung mar byin pa skad du bsgrags so/ /de'i tshe na bya ngang pa yang yi ge dang phyir yul du phyin te/ yi ge bklags nas rgyal bu dge don yang 'dug par shes nas sdig don yang btson du bzung / rgyal po li shi bar gyi steng du yang pho nya btang nas/ nga'i bu</text></item>
<item><p>244b6</p><section>mdo sde</section><text>dge don khyod kyi yul na 'ongs te nyon mongs shing 'dug pa thos kyis/ sngar ma sbran pa yang nyes so/ /da yang glang po che dang rta'i tshogs mang pos skyol cig /ma bskyal na nga nyid kyang 'ong ngo zhes spring ngo / /de'i tshe na rgyal bu dge don gyis phyugs rdzi'i drin dran nas/</text></item>
<item><p>244b7</p><section>mdo sde</section><text>phyis rgyal po li shi bar la gsol nas/ glang po che dang / rta dang / gos dang / khang khyim dang / zhing dang / 'brog dang / gser dang / dngul dang / rin po che dang / bran pho dang / bran mo dang / las byed pa'i mi la sogs te/ bya dga' mang du byin</text></item>
<item><p>245a1</p><section>mdo sde</section><text>nas tshe gcig tu bde skyid par byas so/ /de nas rgyal po rin po che go cha'i pho nya yang der phyin nas/ rgyal po li shi bar gyis glang po lnga brgya zhig rin po ches brgyan to/ /g.yog lnga brgya dang / bu mo'i g.yog gzhon nu lnga brgya dang / shing rta lnga brgya snyed kyang</text></item>
<item><p>245a2</p><section>mdo sde</section><text>brdzangs/ rgyal po nyid kyang blon po dang bcas te/ 'khor brgya stong du mas rol mo sna tshogs byas te bu mo bskyal lo/ /pho nya sngar phyin nas rgyal po rin po che go cha yang btsun mo'i 'khor dang bcas te rgyal bu bsu'o/ /rgyal bu dang phrad pa'i tshe bzhon pa las babs nas pha ma</text></item>
<item><p>245a3</p><section>mdo sde</section><text>la phyag 'tshal nas/ lag pa nas 'jus te/ snyun gsol nas rol mo byas te pho brang du dong ngo / /de nas rgyal bu dge don gyis sdig don ga re zhes smras pa dang / da ltar btson du bzung ngo zhes smras so/ /de nas rgyal bu sdig don thong shig ces smras pa dang /</text></item>
<item><p>245a4</p><section>mdo sde</section><text>nyes pa chen po byas kyis gtang du mi rung ngo zhes bsgo'o/ /de ltar rgyal bu sdig don ma btang na bdag kyang pho brang du mi mchi'o zhes gsol nas/ sdig don yang btang ngo / /de nas rgyal bu sdig don yang phu bo la phyag 'tshal zhing bsur 'ongs nas zhes zer ro/ /spun</text></item>
<item><p>245a5</p><section>mdo sde</section><text>gnyis gcig la gcig 'jus te/ nu bo la sngar bas kyang lhag par byams par gyur bas thams cad ngo mtshar du 'dzin to/ /de nas pho brang gi nang du 'ongs nas rin po che ga re zhes bags kyis dris na/ 'ongs pa'i lam du sa rkos pa'i nang du sbas so/ /de nas len</text></item>
<item><p>245a6</p><section>mdo sde</section><text>du btang nas ma rnyed pa las/ dge don dang 'grogs te gnas su phyin ma thag tu dge don gyis mthong nas rnyed do/ /de nas rin po che rnams rnyed de/ pho brang du 'ongs nas rgyal phran lnga brgya kun la re re byin te/ gcig pu zhig bzhag pa lag tu thogs te/ 'di skad</text></item>
<item><p>245a7</p><section>mdo sde</section><text>ces smon lam btab bo/ /rin po che 'di nyid yid bzhin gyi nor bu rin po che yin yang dag na/ bdag gi pha ma 'dug pa'i khri rin po che sna bdun gyi khrir gyur cing / rin po che sna bdun gyi gdugs kyang yod par gyur cig ces smras ma thag tu de bzhin du gyur to/ /de</text></item>
<item><p>245b1</p><section>mdo sde</section><text>nas yang 'di skad du rgyal po'i bang mdzod dang blon po'i bang mdzod las bdag gis sngon sbyin pa bgyis te/ god pa'i rnam pa thams cad phyir gang bar shog shig ces smras nas/ de phyogs su bstan pa tsam gyis bang mdzod thams cad rin po ches yongs su gang bar gyur to/ /</text></item>
<item><p>245b2</p><section>mdo sde</section><text>de nas dril bsgrags te da phyin cad zhag bdun na rgyal bu dge don rin po che sna bdun gyi char 'bebs kyis/ thams cad 'dus shig ces bsgo nas/ rgyal bu dge don spos chus lus bkrus te gos gsar pa gtsang ma gyon te/ rgyal mtshan gyi rtse mo la yid bzhin</text></item>
<item><p>245b3</p><section>mdo sde</section><text>gyi nor bu rin po che btags te/ lag na pog phor thogs te/ phyogs bzhir phyag 'tshal nas/ 'di skad ces smras so/ /nor bu 'di yid bzhin gyi nor bu rin po che yin yang dag na/ thams cad ci 'dod pa thams cad yid bzhin phob shig ces smras ma thag tu/</text></item>
<item><p>245b4</p><section>mdo sde</section><text>phyogs bzhi nas sprin langs nas sprin rlung gis mi gtsang ba thams cad phyag dar byas te/ thog mar char zim bu babs nas rdul mi ldang bar byas so/ /de nas kha zas ro brgya dang ldan pa rnam pa sna tshogs bab bo/ /de nas gos rnams bab bo/ /de nas rin po che sna</text></item>
<item><p>245b5</p><section>mdo sde</section><text>bdun babs nas yul thams cad gang ngo / /de'i tshe na thams cad kyis rin po che dang gser 'dra ba'i sems su gyur nas/ de nas rgyal bus 'di skad ces bsgo'o/ /khyod kyi dgos pa thams cad yid bzhin du thob nas/ /da ni phongs shing brel ba med par gyur</text></item>
<item><p>245b6</p><section>mdo sde</section><text>gyis/ so so nas lus dang ngag yid bsdams te/ dge ba bcu'i las kyi lam la brtson par gyis shig ces bsgo nas/ thams cad kyis bsgo ba bzhin du/ dge ba bcu la nan tan byas te/ sdig pa ma byas pas tshe 'phos nas mtho ris kyi lhar skyes so/ /kun</text></item>
<item><p>245b7</p><section>mdo sde</section><text>dga' bo de'i tshe de'i dus na rgyal po rin po che go cha ni da ltar nga'i yab zas gtsang ma yin no/ /rgyal po'i btsun mo de ni da ltar nga'i yum lha mdzes yin no/ /rgyal bu dge don ni da ltar nga yin no/ /rgyal po li shi bar ni da ltar 'od srung yin no/ /de'i tshe na rgyal bu'i chung</text></item>
<item><p>246a1</p><section>mdo sde</section><text>mar gyur pa de ni da ltar skye dgu'i bdag mo yin no/ /rgyal bu sdig don ni da lta lha sbyin yin no/ /'dzam bu'i gling gi mi la nga'i drin gyis khyab pa ni nga thog mar sangs rgyas pa na/ lha'i sras po brgyad khri 'ongs pa dang / nga'i nye gnas lung bstan pa</text></item>
<item><p>246a2</p><section>mdo sde</section><text>rnams yin no/ /kun dga' bo de'i tshe de'i dus na de ltar nga la gnod pa chen po byas kyang de la snying brtse ba'i sems bskyed na/ da mngon par sangs rgyas nas nyon mongs pa'i sgrib pa ni zad/ thugs rje chen pos rgyas par khyab pas na/ gnod pa cung zad byas</text></item>
<item><p>246a3</p><section>mdo sde</section><text>pa la thugs brtse ba lta ci smos/ bcom ldan 'das kyis de skad ces gsungs nas/ 'khor mang po la la ni rgyun du zhugs pa dang / phyir mi ldog pa dang dgra bcom pa thob bo/ /kha cig ni rang sangs rgyas su gyur/ kha cig ni bla na med pa'i byang chub tu sems bskyed do/ /</text></item>
<item><p>246a4</p><section>mdo sde</section><text>de skad ces gsungs pa la thams cad rjes su yi rangs te mngon par dga'o/ /rgyal bu dge don gyi le'u ste sum cu gsum pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi</text></item>
<item><p>246a5</p><section>mdo sde</section><text>tshal mgon med zas sbyin gyi kun dga' ra ba na/ dge slong gi dge 'dun chen po brgya phrag phyed dang bcu gsum dang thabs cig tu bzhugs so/ /de'i tshe na yul de na sprang po lnga brgya zhig rtag tu sangs rgyas dang dge 'dun la brten te 'tsho'o/ /phyis nas sprang po de dag 'di</text></item>
<item><p>246a6</p><section>mdo sde</section><text>snyam du bsams so/ /da bdag cag sangs rgyas kyi bstan pa la rab tu byung ngo snyam nas/ sangs rgyas gang na ba der lhags te/ bcom ldan 'das la 'di skad ces gsol to/ /bdag cag ni sangs rgyas dang dge 'dun gyi thugs rjes 'tsho bar gyur te/</text></item>
<item><p>246a7</p><section>mdo sde</section><text>bdag cag rab tu byung ngo zhes gsol pa dang / de la bcom ldan 'das kyis 'di skad ces bka' stsal to/ /ngas bstan pa'i chos ni rnam par dag pa ste/ btsan nyan dang phyug dbul med de/ dper na chu dang 'dra bas na/ btsan nyan dang phyug dbul bzang</text></item>
<item><p>246b1</p><section>mdo sde</section><text>ngan kun 'khru ste/ chus bkrus na mi dag pa med do/ /dper na me dang 'dra ste/ ri dang brag dang gnam sa'i bar na dngos po chen po dang / chung ngu yang mi 'tshig pa med do/ /gzhan yang nga'i chos ni nam mkha' dang 'dra ste/ skyes pa dang / bud med dang /</text></item>
<item><p>246b2</p><section>mdo sde</section><text>khye'u dang / bu mo dang / phyug po dang / dbul po gang su yang rung mi chud pa med do/ /yid bzhin du spyod du gnang ngo / /zhes sprang po lnga brgyas thos nas/ dga' mgu rangs par gyur te/ lhag par sangs rgyas la rab tu byung ngo / /zhes gsol pa dang /</text></item>
<item><p>246b3</p><section>mdo sde</section><text>bcom ldan 'das kyis legs par 'ongs so/ /zhes bka' stsal pa tsam gyis/ skra dang kha spu rang byi ste ngur smrig gyon pa'i dge slong du gyur nas bsnyen par rdzogs so/ /bcom ldan 'das kyis chos bstan pas lus dang sems rnam par grol te/ zag pa</text></item>
<item><p>246b4</p><section>mdo sde</section><text>zad nas dgra bcom par gyur to/ /de'i tshe na yul de na gnas pa'i khyim bdag dang / tshong dpon rigs che zhing mtho ba rnams mu lto ba dag sangs rgyas kyis rab tu phyung ngo zhes thos nas brnyas shing dpyas par gyur te/ 'di skad du gal te bcom ldan 'das dang /</text></item>
<item><p>246b5</p><section>mdo sde</section><text>'phags pa'i dge 'dun spyan 'dren cing bsod nams byed na/ rigs ngan mu lto ba dag rab tu phyung ba de dag ci lta bur bdag gis stan la bzhag cing snod la 'bag par bya ba zhes smras so/ /de'i tshe na rgyal bu rgyal byed kyis sangs rgyas dang / dge 'dun rnams</text></item>
<item><p>246b6</p><section>mdo sde</section><text>bshos la spyan drangs nas/ bcom ldan 'das la 'di skad ces gsol to/ /sangs rgyas dang / dge 'dun rnams spyan 'dren gyis/ mu lto ba gsar zhugs pa rnams ni ma lags so/ /phyi nyin du gdugs tshod la bab nas/ sangs rgyas dang / dge</text></item>
<item><p>246b7</p><section>mdo sde</section><text>'dun spyan 'dren nas gshegs pa dang / mu lto ba'i dge slong ma bos pa rnams la 'di skad ces bka' stsal to/ /khyod ni yon bdag gis ma bos kyis byang sgra mi snyan du deng la sa bon ma btab ma rmos par skyes pa'i 'bras longs la/ yon bdag gi khyim du zar</text></item>
<item><p>247a1</p><section>mdo sde</section><text>shog shig ces bka' stsal to/ /dge slong de dag bka' stsal pa bzhin du dgra bcom pa'i rdzu 'phrul gyis byang gi sgra mi snyan du song song nas/ 'bras kyis lhung bzed bkang nas/ spyod lam mdzes par steng gi nam mkha' la ngang pa'i rgyal po ltar rgyal</text></item>
<item><p>247a2</p><section>mdo sde</section><text>bu rgyal byed kyi khyim du lhags nas/ rim bzhin du 'khod de 'bras la za'o/ /de'i tshe na rgyal bu rgyal byed kyis dge slong de dag spyod lam mdzes par rdzu 'phrul gyis steng gi nam mkha' las 'ongs par mthong ste/ lhag par dga' rangs te ngo mtshar du gyur nas/</text></item>
<item><p>247a3</p><section>mdo sde</section><text>bcom ldan 'das la 'di lta bu'i 'phags pa gzi brjid dang / yon tan dang ldan pa spyod lam mdzes par lhags pa phyogs gang nas mchi zhes gsol pa dang / bcom ldan 'das kyis rgyal bu rgyal byed la 'di skad ces bka' stsal to/ /'di dag shes par</text></item>
<item><p>247a4</p><section>mdo sde</section><text>'dod na legs par nyon cig dang / khyod la bstan par bya'o/ /dge slong 'di dag ni rgyal bus ma bos pa'i dge slong rnams yin te/ rgyal bus ma bos pas so so nas byang gi sgra mi snyan du 'bras blangs nas za ba yin no/ /de nas rgyal bu rgyal byed kyis de skad</text></item>
<item><p>247a5</p><section>mdo sde</section><text>ces gsungs pa thos nas/ shin tu ngo tsha zhing 'gyod de/ bdag ni gti mug gis mdongs pas 'phags pa ngo ma 'tshal to zhes smras nas/ bcom ldan 'das la 'di skad ces gsol to/ /bcom ldan 'das kyi yon tan ni bsam gyis mi khyab ste/ sprang po 'di dag</text></item>
<item><p>247a6</p><section>mdo sde</section><text>ni yul 'di dag na shin tu yang rigs chung zhing ngan pa lags na/ 'dir 'jig rten 'di'i bde ba yang thob la yun ring po'i don yang rnyed par gyur te/ bcom ldan 'das 'jig rten du gshegs pa ni don 'di dag 'ba' zhig gi slad du gshegs so/ /gzhan yang bcom</text></item>
<item><p>247a7</p><section>mdo sde</section><text>ldan 'das sprang po dag sngon dge ba'i rtsa ba ci bsrungs shing / bsod nams kyi las gang la nan tan bgyis pas/ bcom ldan 'das dang phrad de/ rnam par grol bar gyur/ sdig ci bgyis na thog mar btsas nas sprang por skyes nas dbul phongs par gyur/</text></item>
<item><p>247b1</p><section>mdo sde</section><text>bcom ldan 'das kyis rgyal bu rgyal byed la bka' stsal pa/ sngon 'das pa'i bskal pa tshad med grangs med bsam gyis mi khyab pa 'das pa'i pha rol na/ 'dzam bu'i gling 'dir grong khyer bA rA Na sI zhes bya ba na ri drang srong lhags zhes bya ba na sngon yang rang sangs rgyas mang po</text></item>
<item><p>247b2</p><section>mdo sde</section><text>bzhugs te/ sangs rgyas 'jig rten na ma gshegs na yang / rang sangs rgyas de na gnas te/ ri de la rang sangs rgyas med na yang lnga mngon par shes pa'i drang srong dag gnas so/ /de'i tshe na de la drang srong nyis stong zhig gnas te/ phyi zhig na ltas</text></item>
<item><p>247b3</p><section>mdo sde</section><text>mkhan dag gis lo bcu gnyis kyi bar du char chu mi 'bebs so/ /zhes lung bstan pa dang / de'i tshe na yul de na khyim bdag phyug po zhig longs spyod dang ldan pa sdums byed ces bya ba'i drung du song ste/ khyim bdag de la bdag cag rab tu byung ba drang srong stong po 'di</text></item>
<item><p>247b4</p><section>mdo sde</section><text>dag lo bcu gnyis kyi bar du zas dang skom yod dam/ smras pa/ bdag cag la mchis kyis 'phags pa rnams gud du ma gshegs par bzhugs su gsol lo/ /de nas yang drang srong stong yang lhags nas/ khyim bdag sdums byed la bdag cag la lo bcu gnyis</text></item>
<item><p>247b5</p><section>mdo sde</section><text>kyi bar du zas dang skom dgos so zhes smras pa dang / khyim bdag gis bang mdzod srung ba la 'phags pa 'di rnams kyi 'tsho ba lo bcu gnyis kyi bar du 'byor tam zhes dris nas/ mdzod srung gis 'byor to zhes gsol pa dang / khyim bdag des drang srong nyis</text></item>
<item><p>247b6</p><section>mdo sde</section><text>stong gi 'tsho ba sbyar ba'i las mi lnga brgya bskos nas/ bsod snyoms sbyor du bcug go/ /de'i tshe na las mi dag bsod snyoms kyi g.yos byed pa la yun ring bar gyur te skyo bas/ 'di skad ces smras so/ /bdag cag 'di ltar rtag tu nyon mongs par gyur pa ni sprang po</text></item>
<item><p>247b7</p><section>mdo sde</section><text>'di dag gi phyir ro zhes smras so/ /de'i tshe na khyim bdag des rtag tu gdugs tshod la rtag tu spyan 'dren pa'i las mi gcig cig bskos so/ /spyan 'dren de la khyi zhig yod de/ /khyi de rtag tu spyan 'dren gyi phyi bzhin du song ba las/ nyin gcig spyan 'dren brjed pa dang /</text></item>
<item><p>248a1</p><section>mdo sde</section><text>khyi de gdugs tshod kyi dus su drang srong de dag gi drung du song nas/ skad chen po phyung ste zug pa dang / drang srong de dag kyang khyi zug pa thos nas/ gdugs tshod la bab par shes te/ bsod snyoms la gshegs so/ /phyi zhig na drang srong de dag bsod</text></item>
<item><p>248a2</p><section>mdo sde</section><text>snyoms kyi bya ba byas nas khyim bdag la 'di skad ces smras so/ /khyim bdag da ni char 'ong gis zhing pa dag zhing gi las byed du chug shig ces bsgo ba dang / khyim bdag gis kyang zhing pa rnams zhing gi las byed du bcug ste/ nas dang / gro dang / 'bru mang po rmos</text></item>
<item><p>248a3</p><section>mdo sde</section><text>so/ /de nas phyi zhig na 'bru rmos pa'i rnam pa thams cad ku bar skyes nas khyim bdag ya mtshan du gyur te/ drang srong rnams la 'di dag don med par mi 'gyur ram zhes smras pa dang / drang srong gis smras pa/ don med par mi 'gyur gyis dus su char chu 'bab</text></item>
<item><p>248a4</p><section>mdo sde</section><text>pa la sogs te/ las byos shig ces smras so/ /phyis ring po ma lon par ku ba kun cher skyes nas bkas te bltas nas/ ci dang ci rmos pa bzhin du de dang / de dag ku ba'i nang kun gang bar skyes te/ khyim bdag rab tu dga' mgu rangs nas bang ba kun</text></item>
<item><p>248a5</p><section>mdo sde</section><text>gang bar gyur to/ /las byed pa'i mi lnga brgya po yang de lta bu dag mthong nas/ 'gyod pa'i sems skyes nas/ bdag cag gis ni tshig ngan pas 'phags pa la smad do zhes 'gyod tshangs byas te/ so so nas bdag cag kyang ma 'ongs pa'i dus na 'phags pa dang</text></item>
<item><p>248a6</p><section>mdo sde</section><text>phrad nas/ rnam par grol bar gyur cig ces smon lam btab bo/ /sprang po lnga brgya po 'dis tshig ngan smras pas skye ba lnga brgya'i bar du rtag tu sprang por gyur to/ /'gyod tshangs byas te smon lam btab pas/ nga dang phrad de 'khor ba'i mthar phyin to/ /rgyal bu</text></item>
<item><p>248a7</p><section>mdo sde</section><text>'di ltar rig par bya'o/ /de'i tshe de'i dus na khyim bdag phyug po sdums byed de ni nga yin no/ /bang mdzod srung ba de ni rgyal bu rgyal byed yin no/ /nyin gcig bzhin du spyan 'dren mi de ni rgyal po u dra ya na yin no/ /de'i tshe na khyi de ni khyim bdag skad snyan yin te/ /</text></item>
<item><p>248b1</p><section>mdo sde</section><text>de'i dbang gis skye ba thams cad du skad snyan par gyur to/ /de'i tshe na las byas pa'i mi lnga brgya po ni dgra bcom pa lnga brgya po 'di dag yin no/ /bcom ldan 'das kyis de skad ces gsungs nas/ 'khor mang po rnams kha cig gis ni 'bras bu dang po thob pa nas 'bras</text></item>
<item><p>248b2</p><section>mdo sde</section><text>bu bzhi pa'i bar du thob par gyur to/ /kha cig gis bla na med pa'i byang chub tu sems bskyed nas bcom ldan 'das kyis gsungs pa la rjes su yi rangs nas mngon par dga'o/ /khyim bdag sdums byed kyi le'u ste sum cu bzhi pa'o// //</text></item>
<item><p>248b3</p><section>mdo sde</section><text>bam po bcu pa/ 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /skye bo mang po la dam pa'i chos bstan to/ /de'i tshe na grong khyer gyi mi kun</text></item>
<item><p>248b4</p><section>mdo sde</section><text>chos nyan du chas pa dang / grong de na bram ze long ba cig lam ka na 'dug pa las mi mang po song ba las khyod myur bar gar 'dong zhes dris so/ /mi rnams kyis smras pa/ khyod ci ma thos sam de bzhin gshegs pa 'jig rten du byung ste/ da ltar yul 'di na bzhugs</text></item>
<item><p>248b5</p><section>mdo sde</section><text>shing chos ston to/ /de bzhin gshegs pa 'jig rten du byung ba dang phrad par shin tu dka' bas/ bdag cag ni sangs rgyas la chos nyan du 'gro'o zhes zer ro/ /bram ze de skad rnam pa brgyad la shin tu mkhas pa zhig ste/ skad du phyung ba tsam gyis dbang thang dang</text></item>
<item><p>248b6</p><section>mdo sde</section><text>tshe ci thub pa rtogs so/ /brgyad gang zhe na/ bya bang lta bu'i skad dang / khwa lta bu'i skad dang / skad 'dzer 'dzer po dang / glang po che'i skad dang / rnga'i skad dang / 'brug gi skad dang / dril gyi skad dang / tshangs pa'i skad dang brgyad do/ /bya bang lta bu'i</text></item>
<item><p>248b7</p><section>mdo sde</section><text>skad smra ba ni/ khrel ltas med pa drin du mi gzo'o/ /khwa lta bu'i skad du smra ba ni khro zhing gtum la gsod pa la dga' zhing snying rje med pa'o/ /skad 'dzer 'dzer po ni pho dag mo'i skad du smra ba dang / mo dag pho'i skad du smra ba ste/ de ni dbang thang med cing dbul ba dang</text></item>
<item><p>249a1</p><section>mdo sde</section><text>ma rabs so/ /glang po che'i skad lta bur smra ba ni/ rang bzhin gyis drang zhing bshes gnyen la phan 'dogs par sems so/ /rnga skad lta bur smra ba ni smra mkhas la blo myur zhing rig pa 'dzin te rgyal po'i brten pa'o/ /'brug skad lta bur smra ba ni</text></item>
<item><p>249a2</p><section>mdo sde</section><text>mkhas pa'i blo dang ldan zhing chos mkhas so/ /dril skad du smra ba ni/ phyug cing longs spyod dang ldan la gser srang brgya stong mang po bdog pa'o/ /tshangs pa'i skad du smra ba ni/ bsod nams dang dbang thang chen po dang ldan te/ khyim na 'dug cing 'khor los</text></item>
<item><p>249a3</p><section>mdo sde</section><text>sgyur ba'i rgyal por 'gyur ro/ /rab tu byung na ni gdon mi za bar 'tshang rgya'o/ /de'i tshe na bram ze des mi rnams la bdag ni skad la shin tu mkhas te/ yang dag par sangs rgyas yin na/ tshangs pa'i skad dang ldan pa'i rigs kyis/ kho bo yang khrid la</text></item>
<item><p>249a4</p><section>mdo sde</section><text>'grogs te 'dong ngo / /de dag gis kyang bram ze long ba de khrid de song song ba las/ phyogs der nye bar 'ongs pa dang / sangs rgyas kyis gsungs pa'i dbyangs de thos nas long ba dga' mgu rangs nas dad pa skyes te/ mig gnyis rang bye nas sangs rgyas kyi</text></item>
<item><p>249a5</p><section>mdo sde</section><text>sku gser gyi mdog can mtshan sum cu rtsa gnyis kyis brgyan pa/ nyi ma'i 'od ltar shin tu gsal bar mthong nas/ bcom ldan 'das kyi zhabs la mgo bos phyag 'tshal te/ tshad med pa'i dga' ba skyes nas/ bcom ldan 'das kyis chos bstan te/ spro ba</text></item>
<item><p>249a6</p><section>mdo sde</section><text>bskyed pas sdig pa mi dge ba'i las khri phrag nyi shu zad de/ rgyun du zhugs pa'i 'bras bu thob nas/ shes rab kyi mig dang ldan par gyur te/ bstan pa la rab tu byung bar gsol lo/ /de nas bcom ldan 'das kyis legs par 'ongs so zhes bka' stsal</text></item>
<item><p>249a7</p><section>mdo sde</section><text>nas/ dge slong du gyur te ci rigs pa'i chos bstan pas dgra bcom par gyur to/ /'khor mang po the tsom du gyur nas/ tshe dang ldan pa kun dga' bo 'dug pa stan las langs nas/ thal mo sbyar te bcom ldan 'das la 'di skad ces gsol to/ /bcom</text></item>
<item><p>249b1</p><section>mdo sde</section><text>ldan 'das 'gro ba mang po'i don mdzad pa mdongs pa thams cad la thugs rje'i nang na/ bram ze dmus long 'di la lhag par thugs rje che'o/ /bram ze mdongs pa gcig sha'i mig kyang thob la shes rab kyi mig kyang thob par gyur to/ /bcom ldan 'das kyis</text></item>
<item><p>249b2</p><section>mdo sde</section><text>kun dga' bo la bka' stsal pa/ bram ze long ba 'di la dus 'di 'ba' zhig tu mig byin par ma zad do/ /'das pa'i dus na yang mig byin no/ /kun dga' bos gsol pa/ bcom ldan 'das 'das pa'i dus na ci lta bu'i mig stsal ba legs par bstan</text></item>
<item><p>249b3</p><section>mdo sde</section><text>du gsol/ bcom ldan 'das kyis bka' stsal pa/ sngon 'das pa'i bskal pa tshad med grangs med bsam gyis mi khyab pa'i pha rol na/ 'dzam bu'i gling 'dir yul pu ka la da zhes bya ba na/ rgyal po mig 'byed ces bya ba zhig yod de/ rgyal po de</text></item>
<item><p>249b4</p><section>mdo sde</section><text>brag dang / rtsig pa la yang thogs pa med par dpag tshad bzhi bcu tshun chad mthong bas mig 'byed ces bya bar btags te/ 'dzam bu'i gling gi rgyal phran brgyad khri bzhi stong kun la dbang byed do/ /rgyal po de la btsun mo dang / pho brang gi slas nyi khri yod de/</text></item>
<item><p>249b5</p><section>mdo sde</section><text>rgyal bu lnga brgya snyed yod do/ /rgyal tshab ni tshul khrims bzang po zhes bya ste/ rgyal po de tshul bzhin du rgyal po byed pas/ sems can thams cad la bu gcig pa dang 'dra bar sems te/ rlung dang char las dus mi yol bas lo tog legs te thams cad bde skyid</text></item>
<item><p>249b6</p><section>mdo sde</section><text>do/ /de nas rgyal po de dben pa zhig na 'di snyam du sems par gyur to/ /bdag tshe snga ma'i bsod nams kyis mi'i rgyal por gyur te/ nor bu rin po che dang longs spyod chen po dang ldan zhing thams cad kyi ngag mnyan na/ ci ltar rtswa 'jam po rlung gis btab na phyogs</text></item>
<item><p>249b7</p><section>mdo sde</section><text>gcig tu nyal ba bzhin no/ /tshe 'di la yang phyi ma'i 'bras bu ma bskyed na/ sdug bsngal bar 'gyur te/ dper na zhing pa thams cad dag dpyid mang du rmos na/ ston mang du bsdur yod pas/ bdag kyang tshe 'dir dpyid sa bon ma btab na/ tshe phyi mar ston</text></item>
<item><p>250a1</p><section>mdo sde</section><text>bsdur med pas da ni le lo bya bar mi rigs kyi/ bsod nams kyi zhing la sa bon rgyas par btab bo/ /snyam bsams nas/ blon po la 'di skad ces bka' stsal to/ /nga'i dkor mdzod thams cad phyung la grong khyer gyi sgo dang / lam srang mi</text></item>
<item><p>250a2</p><section>mdo sde</section><text>mang po 'du ba'i gnas su thams cad spungs la 'gro ba mang po la sbyin par bya'o/ /rgyal phran brgyad khri bzhi stong gis bang mdzod thams cad kyang yid bzhin byin cig ces bsgo nas/ gser gyi rgyal mtshan bsgreng ngo / /dril chen po bsgrags te/ 'dzam bu'i gling</text></item>
<item><p>250a3</p><section>mdo sde</section><text>gi dge sbyong dang / bram ze dang dbul phongs pa dang / rgas pa dang na ba'i rnam pa thams cad 'dus shig /ci dang ci 'dod pa de dang de thams cad yid bzhin du sbyin no zhes bsgrags so/ /de'i tshe na 'bangs thams cad kyang rgyal po chos bzhin byed pa de la dga' ste/</text></item>
<item><p>250a4</p><section>mdo sde</section><text>bstod cing snyan par bsgrags te/ mtha' 'khob kyi rgyal phran pa la da bar ne zhes bya ba zhig rgyal po de'i bka' mi nyan pa zhig yod de/ chos ma yin pas rgyal po byed do/ /rgyal phran de la blon po mkhas pa blo gros dang ldan pa lo da ra zhes bya ba zhig yod de/ blon pos</text></item>
<item><p>250a5</p><section>mdo sde</section><text>rgyal po la 'di skad ces gsol to/ /rgyal po ni yid thung la gtum ste/ snga bsam phyi mno med par phyis 'gyod par 'gyur ro/ /rgyal po mig 'byed ni shin tu snying rje dang ldan pas/ 'dzam bu'i gling gi mi thams cad la drin gyis khyab ste/ rgyal po thams cad de'i</text></item>
<item><p>250a6</p><section>mdo sde</section><text>bka' nyan na/ rgyal po 'ba' zhig gis de la bsngo ba mi rigs kyi/ de'i bka' nyan na bu tsha rgyud du bde'o zhes gsol pa dang / phyir blon po de la khros te gros ma nyan to/ /de nas blon po de yang mi dga' nas 'di snyam du bsams so/ /rgyal pos chos ma yin pa</text></item>
<item><p>250a7</p><section>mdo sde</section><text>dang mi rigs pa byas pas/ bdag gi phan pa'i gros btab na khros te ma nyan to/ /rgyal po 'di la ni 'bangs thams cad mi dga' bas med par bya'o snyam bsams nas/ gros byas pa las gsang shor nas rgyal pos dmag bzlog nas 'dzin du bcug go/ /blon po</text></item>
<item><p>250b1</p><section>mdo sde</section><text>des kyang 'phrigs nas/ rta mgyogs pa la zhon nas bros so/ /dmag gi dpung gi phyi bzhin bdas te slebs pa dang / blon po de 'phongs skyen pa zhig pas 'phral du mi lnga mda' 'phangs te bsad do/ /de nas snyegs mas yang snyegs ma nus pas blon po de yang mig</text></item>
<item><p>250b2</p><section>mdo sde</section><text>'byed kyi yul du phyin to/ /rgyal po mig 'byed la phyag 'tshal nas gtam byas te/ rgyal po dga' bas de yang blon por bcug go/ /de nas rgyal po de bka' mi nyan to/ /zhes gsol nas/ blon po rnams la rgyal po de nga dbang ba la ma gtogs sam/ zhes dris na/</text></item>
<item><p>250b3</p><section>mdo sde</section><text>de la rgyal po mi dbang ngo zhes gsol to/ /de nas blon po des dpung gi tshogs bsdus te/ rgyal po de dbab par gsol pa dang / rgyal pos kyang de bzhin gnang ngo / /de nas dpung gi tshogs mchog rnams bsdus te/ pa la da bar ne'i yul du 'gro'o zhes bya ba'i</text></item>
<item><p>250b4</p><section>mdo sde</section><text>zhag dus bgros so/ /de'i tshe na rgyal po des kyang dpung gi tshogs bdag gi yul du 'ong ngo zhes thos nas rab tu mi dga' ste/ sems khongs su chud nas ci bya'i gtol med de/ gos dri ma can bgos nas mun khung du zhugs so/ /de'i tshe yul de na bram ze ma rungs pa zhig</text></item>
<item><p>250b5</p><section>mdo sde</section><text>yod pa des rgyal po la khyod cis mi dga' na 'di ltar mya ngan byed ces dris pa dang / rgyal pos smras pa/ khyod ma thos sam/ kho bo'i blon po lo dar bros pas/ rgyal po mig 'byed kyi yul du song nas/ phyir kho bo'i yul du dmag 'dren no zhes zer bas mi dga'o/ /</text></item>
<item><p>250b6</p><section>mdo sde</section><text>gal te dmag 'dren na/ bdag cag kyang med par 'gyur zhes smras pa dang / bram zes smras pa/ blon po rnams bsdus shig dang gros bgyi'o zhes gsol to/ /de nas blon po dang bram ze 'dus te bgros nas bram zes smras pa/ rgyal po mig 'byed de bdag gi</text></item>
<item><p>250b7</p><section>mdo sde</section><text>pha ma ma gtogs par gzhan ci la yang mi chags te/ sbyin pa byed do zhes thos kyis/ yul 'di na bram ze long ba zhig yod pa des/ rgyal po de la mig ya gcig slong du btang ngo / /gal te mig sbyin na dmag kyang mi 'dren par 'gyur ro zhes bgros te/ rgyal po la</text></item>
<item><p>251a1</p><section>mdo sde</section><text>gsol pa dang / rgyal pos kyang de bzhin du bya'o zhes smras nas/ bram ze long ba 'bod du btang ngo / /bram ze long ba 'ongs nas/ rgyal pos long ba la 'di skad ces smras so/ /kho bos khyod la bsgrub tu gsol ba zhig yod kyis khyod kyis bya dgos so</text></item>
<item><p>251a2</p><section>mdo sde</section><text>zhes bsgo ba dang / bram zes smras pa/ bdag mig gnyi ga long na ci zhig bsgrub tu yod ces gsol to/ /rgyal pos bsgo ba rgyal po mig 'byed dpung gi tshogs bshams te/ 'dir 'ongs pas kho bo ni gzhon pas bros kyang thar na/ khyod mig med pa gar bros pa'i</text></item>
<item><p>251a3</p><section>mdo sde</section><text>sa yang med pas/ rgyal po des sbyin pa gtong ba la pha rol gyi yid 'thun par gtong ngo zhes grag gi /khyod song la de la de'i mig slong shig dang / gal te ster na dmag kyang mi 'ong bar 'gyur gyis/ khyod de la mig slong du song shig ces bsgo ba dang / bram zes</text></item>
<item><p>251a4</p><section>mdo sde</section><text>bdag mig mi mthong na ci ltar bya zhes gsol to/ /rgyal pos bsgo ba khyod song shig dang / lam rgyags dang / lam 'dren pa dang / yo byad gzhan yang ci dgos pa sbyar ro/ /gal te mig thob na bya dga' yang cher sbyin no zhes bsgo nas song ngo / /de'i tshe na rgyal po mig</text></item>
<item><p>251a5</p><section>mdo sde</section><text>'byed kyi yul na ltas ngan pa rnam pa sna tshogs byung ngo / /'di lta ste/ gnam grum pa dang gnam lcags 'bab pa dang / skar ma lhung ba dang / nam rmugs pa dang / gnam lcags bab nas sa kun gas pa dang / bya rnams nam mkha' la ngu ba'i skad 'byin cing sa la</text></item>
<item><p>251a6</p><section>mdo sde</section><text>ltung ba dang / seng ge dang stag dang / 'phar spyang dag snying rje'i skad 'byin cing mi'i nang du 'ongs te/ sa la 'gre ba la sogs pa'i ltas ngan pa sna tshogs byung ngo / /de nas bram ze long ba yang mthar gyis yul der phyin te/ pho brang gi sgor 'ongs nas/ skad chen</text></item>
<item><p>251a7</p><section>mdo sde</section><text>pos 'di skad ces smras so/ /bdag ni yul gzhan nas 'dir mchis kyi/ rgyal po khyod kyi yon tan kun tu grags pa ni slong ba 'ongs na ci yang gtong ste/ slong ba'i yid dang mi 'gal bar mdzad ces thos nas/ nyon mongs pa dang bsdos te 'dir slong du 'ongs kyis/ ci</text></item>
<item><p>251b1</p><section>mdo sde</section><text>'dod pa byin cig ces smras so/ /rgyal pos de skad smras pa thos nas bsus te/ khyod lam na ngal bar ma gyur tam/ nyon ma mongs sam/ bde bar 'ongs sam/ zhes spro ba'i tshig gis smras nas/ rgyal srid dam/ rin po che'am/ rta'am/ theg pa'am/ gos</text></item>
<item><p>251b2</p><section>mdo sde</section><text>sam/ bza' ba'am/ btung ba'am/ nad kyi rkyen rtsi'am/ ci dang ci dgos pa slong shig dang / de dang de dag chog par sbyin no zhes smras pa dang / bram zes smras pa/ phyi rol gyi zang zing byin pas ni bsod nams kyi dam par mi 'gyur gyi/ nang gi sbyin pa byas</text></item>
<item><p>251b3</p><section>mdo sde</section><text>na 'bras bu che ste/ bdag mig stor nas yun ring du lon pas rtag tu mdongs shing 'thoms par 'gyur gyi/ bdag ni rgyal po'i spyan 'tshal lo zhes smras so/ /de skad ces smras pa dang / rgyal po rab tu dga' nas/ bram ze la khyod la mig sbyin no zhes bsgo'o/ /</text></item>
<item><p>251b4</p><section>mdo sde</section><text>bram zes smras pa/ rgyal pos bdag la stsal na nam stsol ces smras pa dang / da ste zhag bdun na sbyin no zhes bsgo nas/ dril bsgrags nas/ rgyal phran brgyad khri bzhi stong la sbran no/ /rgyal po mig 'byed da ste zhag bdun na bram ze la mig sbyin pa byed kyis/ lta 'dod</text></item>
<item><p>251b5</p><section>mdo sde</section><text>na thams cad shog shig ces bsgo'o/ /de'i tshe na 'dzam bu'i gling gi mi de dag 'di skad ces bsgo ba thos nas/ thams cad myur bar der lhags so/ /rgyal phran brgyad khri bzhi stong snyed kyang so so'i blon po dang chas te/ rgyal po'i thad du lhags nas/ lto ba sa la</text></item>
<item><p>251b6</p><section>mdo sde</section><text>phab ste/ mchi ma blags nas 'di skad ces gsol to/ /bdag cag 'dzam bu'i gling gi mi thams cad rgyal po la brten nas 'tsho na ci'i slad du mi gcig gi phyir bdag cag kun spangs zhes gsol to/ /blon po rnams dang / btsun mo dang / pho brang gi slas</text></item>
<item><p>251b7</p><section>mdo sde</section><text>rnams kyang mgo bo sa la rdebs shing / sa la kha sbub tu nyal nas/ bram ze mi gcig gi slad du bdag cag kun ma spangs shig ces gsol nas/ cho nges 'debs so/ /rgyal bu lnga brgya rnams kyang ngus nas/ bdag cag la mgon ma mchis so/ /skyabs ma mchis</text></item>
<item><p>252a1</p><section>mdo sde</section><text>so/ /thugs brtse ba'i slad du spyan gyi sbyin pa gtang ba mdzad pa'i thugs slar bzlog tu gsol/ rgyal tshab tshul khrims bzang pos kyang 'di skad ces gsol to/ /rgyal po yab kyi sbyin par bdag gi mig stsal du gsol/ bdag gum pa ni tshod mchis kyi yab</text></item>
<item><p>252a2</p><section>mdo sde</section><text>spyan mi mnga' bar gyur na/ 'dzam bu'i gling gi mi thams cad mgon ma mchis te/ dpung gnyen med par 'gyur ro zhes gsol pa dang / rgyal pos rgyal phran dang / blon po dang / btsun mo dang / rgyal bu rnams la 'di skad ces bsgo'o/ /nga ni skye ba yun ring por</text></item>
<item><p>252a3</p><section>mdo sde</section><text>lus 'dis skye ba ci yang myong ste/ rus pa spungs pa ni ri rab bas mtho/ /khrag bsags na rgya mtsho bzhi bas mang / ma'i nu zho 'thungs pa yang chu bo bzhi bas che ste/ 'dod pa dang bye bral nas ngus pa'i mchi ma yang rgya mtsho dang mnyam mo/ /sems can dmyal bar yang</text></item>
<item><p>252a4</p><section>mdo sde</section><text>bsregs pa dang / btsos pa dang / mig phyung ba'i grangs kyang shin tu mang / kyi khams su lus rnam pa sna tshogs myong ste/ lus la me 'bar ba nas lus dang / mig bcas su tshig pa grangs med/ dud 'gro'i skye gnas su skyes pa ni gcig la gcig gsod</text></item>
<item><p>252a5</p><section>mdo sde</section><text>cing 'chi bas lus grangs med pa zhig chud zos/ mi'i nang du skyes pa na shi ma ran par shi ba'i grangs ni mang / tshe'i mthar thug pa'i grangs ni nyung ste/ 'dod pa la chags pas gcig la gcig gsod cing gnod par byed do/ /der yang lus dang mig grangs med pa zhig chud gsan</text></item>
<item><p>252a6</p><section>mdo sde</section><text>na/ gal te lhar skyes na yang ring por mi thub ste/ mdor na khams gsum gyi rgyud drug tu 'dod chags dang / zhe sdang dang / gti mug gi rdul phra mo snyed kyi lus chud zos na lan 'ga' yang sbyin pa ma byas te/ sangs rgyas kyi byang chub btsal ma myong / shin tu btsog</text></item>
<item><p>252a7</p><section>mdo sde</section><text>cing mnam pa'i mig 'di de'u re rul cing 'jig pas/ da sbyin pa bya ba'i rigs kyi mi sbyin pa'i mi rigs te/ sha'i mig 'di byin la sangs rgyas kyi rnam pa thams cad mkhyen pa nyid kyi spyan thob par bya'o/ /nam nga'i smon lam 'di grub na/ khyod la yang rnam par dag pa'i</text></item>
<item><p>252b1</p><section>mdo sde</section><text>chos kyi mig sbyin par bya'o/ /khyed nga'i bla na med pa'i byang chub kyi sems kyi bar du ma gcod cig ces bsgo ba dang / 'khor thams cad kyang cang mi zer bar 'khod do/ /de nas blon po rnams la khyed las gcig gis nga'i mig phyung shig ces bsgo na/ de dag gis bdag</text></item>
<item><p>252b2</p><section>mdo sde</section><text>cag gi lus rdul du bgyis kyang rgyal po'i ba spu gcig tsam yang 'byin mi phod na/ rgyal po'i spyan la lag dar ba lta ci smos zhes gsol to/ /rgyal pos yang bsgo ba/ khyod kyis mi sha mdog gnag la mig 'og nas mig tshugs su lta ba cig tshol cig ces bsgo ba dang /</text></item>
<item><p>252b3</p><section>mdo sde</section><text>sha tshugs de 'dra ba cig snyed nas/ rgyal pos de'i lag tu gri byin te/ nga'i mig phyung shig ces bsgo nas/ des rgyal po'i mig phyung ste/ rgyal po'i lag tu bzhag go/ /rgyal pos mig lag tu bzhag nas 'di skad ces smon lam btab bo/ /bdag gi mig</text></item>
<item><p>252b4</p><section>mdo sde</section><text>sbyin pa byed pa 'dis mngon par rdzogs par 'tshang rgya bar shog shig /gal te mngon par rdzogs par 'tshang rgya na/ bram ze long bas nga'i mig thob ma thag tu mthong bar gyur cig ces smon lam btab ma thag tu rgyal po'i mig thogs pa bram ze'i mig tu bcug go/ /de</text></item>
<item><p>252b5</p><section>mdo sde</section><text>nas mod la mthong bar gyur te/ rgyal po la 'di skad ces gsol to/ /rgyal po'i spyan 'dir mthong bar gyur te/ mthong ba 'dis 'tshal gyis ya gcig ni mi 'tshal lo zhes gsol to/ /rgyal pos bsgo ba/ kho bo'i mig gnyi ga khyod la sbyin par byas pas ya gcig bzhag na sngar</text></item>
<item><p>252b6</p><section>mdo sde</section><text>smras pa dang 'gal lo zhes bsgo nas/ mig ya gcig kyang phyung ste/ lag tu blangs nas smon lam sngar bzhin du btab bo/ /bram ze'i mig tu bcug nas bram ze'i mig gnyi gas mthong bar gyur to/ /de'i tshe na gnam sa kun g.yos so/ /lha'i pho brang kun yang 'gul</text></item>
<item><p>252b7</p><section>mdo sde</section><text>zhing ldeg ste/ lha rnams ngo mtshar du gyur nas thams cad kyang byang chub sems dpas mig gi sbyin pa byas par mthong nas/ steng gi nam mkha' la lhags te/ lha rdzas kyi me tog dang / spos kyi mchod pa byas nas/ legs so legs so zhes bstod do/ /brgya byin yang</text></item>
<item><p>253a1</p><section>mdo sde</section><text>der 'ongs te/ byang chub sems dpa' la 'di skad ces smras so/ /'di ltar shin tu spyad pa dka' ba 'dis rnam par smin pa'i las ci zhig 'dod/ byang chub sems dpas smras pa bdud kyi rgyal po'am/ tshangs pa'am/ brgya byin nam/ rgyal chen</text></item>
<item><p>253a2</p><section>mdo sde</section><text>bzhi'am/ 'khor los sgyur ba'i rgyal po la sogs te/ khams gsum gyi bde ba 'dod pa ma yin gyis/ bsod nams 'dis mngon par byang chub nas/ sems can thams cad mya ngan las 'das pa'i bde ba la 'god pa'i phyir ro/ /brgya byin gyis smras pa/</text></item>
<item><p>253a3</p><section>mdo sde</section><text>'di ltar mig phyung ba sdug bsngal bar gyur na/ 'gyod pa'am/ khro bo'i sems ma byung ngam/ rgyal pos smras pa/ 'gyod pa yang med do/ /khro bo'i bag kyang med do/ /brgya byin gyis smras pa/ bdag gis bltas na mig gnyis nas khrag gzag cing</text></item>
<item><p>253a4</p><section>mdo sde</section><text>mdangs kyang 'gyur bzhin du/ 'gyod pa med ces byas pa ni yid ches par dka'o/ /rgyal pos smras pa/ bdag gi mig sbyin pa 'di la 'gyod pa yang med la/ bla na med pa'i byang chub thob par 'gyur zhe na bden par smra ba 'dis bdag gi mig gnyis sngon bzhin du</text></item>
<item><p>253a5</p><section>mdo sde</section><text>mthong bar gyur cig ces smras ma thag tu mig gnyis kyang sngon bas gsal bar gyur pas/ de'i tshe na lha dang mi thams cad kyang rab tu dga' zhing mgu rangs par gyur to/ /de nas rgyal pos bram ze la bsgo ba/ ngas mig sbyin pas khyod kyang mthong bar 'gyur gyis/ nam</text></item>
<item><p>253a6</p><section>mdo sde</section><text>sangs rgyas na yang khyod la chos kyi mig sbyin par bya'o/ /rin po che 'di dag kyang khyer la phyir song shig ces bsgo'o/ /bram ze mig dang rin po che thob nas phyir yul du phyin pa dang / rgyal po de nyid kyis kyang bsus nas phrad ma thag tu mig thob bam zhes dris</text></item>
<item><p>253a7</p><section>mdo sde</section><text>so/ /bram zes smras pa/ mig kyang thob nas bdag kyang 'di ltar mthong bar gyur to/ /rgyal pos smras pa/ 'o na tshe 'phos sam ma 'phos smras pa/ da ltar lha rnams der lhags nas/ smon lam btab pas mig gnyis sngon bas gsal bar gyur to/ /</text></item>
<item><p>253b1</p><section>mdo sde</section><text>rgyal po pa la dbar nes de skad ces smras pa thos nas 'khams te snying gas nas/ tshe 'phos so/ /kun dga' bo de'i tshe de'i dus na/ rgyal po spyan 'byed zhes bya ba de ni da ltar nga yin no/ /pa la da bar ni lhas byin yin no/ /bram ze mig slong ba de ni da ltar gyi bram ze</text></item>
<item><p>253b2</p><section>mdo sde</section><text>long ba dgra bcom pa thob pa 'di yin no/ /sngar yang mig byin da ltar gyi bar du shes rab kyi mig byin te/ khyod kyi phyir skye ba thams cad du dka' ba spyad nas/ mngon par sangs rgyas so/ /khyod kyang 'byung ba'i lam la brtson par gyis shig /bcom ldan</text></item>
<item><p>253b3</p><section>mdo sde</section><text>'das kyis de skad ces bka' stsal nas/ 'khor mang po rnams kha cig ni rgyun du zhugs pa dang / lan cig phyir ldog pa dang / phyir mi ldog pa dang / dgra bcom pa thob par gyur to/ /kha cig ni bla na med pa'i byang chub tu sems bskyed do/ /kun dga' bo</text></item>
<item><p>253b4</p><section>mdo sde</section><text>dang / 'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /rgyal po mig 'byed kyi le'u ste sum cu lnga pa'o// //'di skad bdag gis thos pa'i dus gcig na/ bcom ldan 'das</text></item>
<item><p>253b5</p><section>mdo sde</section><text>mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe rgyal po gsal rgyal la blon po chen po mkhas pa rig pa dang ldan pa btsan phyug pa zhig yod de/ de'i chung ma sems can dang ldan par gyur nas khye'u</text></item>
<item><p>253b6</p><section>mdo sde</section><text>mtshan dang ldan pa/ byad gzugs legs pa dpe byad zla med pa zhig btsas te/ mtshan mkhan bos te bu bstan pa dang / mtshan mkhan dga' ba'i mdangs kyis 'di skad ces smras so/ /bu 'di ni bsod nams kyi mtshan dang ldan te/ kun las 'phags</text></item>
<item><p>253b7</p><section>mdo sde</section><text>par yid gzhungs pa mkhas pa'i blo dang ldan no/ /khye'u'i phas de skad smras pa thos nas/ khye'u'i ming ci skad gdags zhes dris pa dang / mtshan mkhan gyis khye'u 'di mngal du chags nas/ ya mtshan du gyur pa ci yod ces dris so/ /blon pos smras pa/</text></item>
<item><p>254a1</p><section>mdo sde</section><text>khye'u 'di'i ma sngon rang bzhin 'jam zhing des pa ma yin pa las/ bu 'di mngal du chags nas lhag par 'jam des so/ /gzhan gyi yon tan dang / legs pa brjod par dga'i nyes pa brjod par mi dga' la/ nyon mongs pas phongs pa la byams shing</text></item>
<item><p>254a2</p><section>mdo sde</section><text>brtse bar gyur to/ /mtshan mkhan gyis smras pa/ 'di bu'i yon tan yin no/ /bu'i ming mi gdung ba zhes btags so/ /de nas gsos bskyed de cher skyes nas/ stobs kyang gyad stobs po che'i tshad du phyin te/ gcig pus mi stong thub pa nam mkha' la bya</text></item>
<item><p>254a3</p><section>mdo sde</section><text>'phur ba yang mchongs pas zin te/ mgyogs khyad kyang rta dang bang mnyam pas/ bu de la lhag par sdug cing byams par gyur to/ /de'i tshe na yul de na bram ze mkhas pa'i rig pa dang ldan pa mang du thos pa/ gtsug lag la mkhas pa zhig yod de/ bram ze de</text></item>
<item><p>254a4</p><section>mdo sde</section><text>la slob ma lnga brgya tsam rtag tu rjes su slob bo/ /de'i tshe na blon po de dag kyang bu khrid de/ bram ze la gtad nas slob tu bcug go/ /khye'u mi gdung ba slob pa la 'grus pas nyi ma gcig bslabs na/ gzhan lor bslab pa bas mkhas te/ ring po ma lon par</text></item>
<item><p>254a5</p><section>mdo sde</section><text>thams cad khong du chud cing rtogs par gyur to/ /slob dpon bram ze des kyang de la lhag par yid rton te/ rtag tu 'grogs shing lhan cig tu 'dug pas slob ma gzhan dag kyang de la bsti stang byed do/ /de'i tshe slob dpon bram ze de'i chung mas khye'u de'i byad gzugs bzang</text></item>
<item><p>254a6</p><section>mdo sde</section><text>zhing legs pa dang / slob pa la yang gzhan bas lhag par mkhas par mthong nas de la chags te/ yid la bzung yang slob ma rnams dang mi bral te nyin mtshan 'grogs pas gtam bya ba'i skabs med de/ bsam pa ltar ma gyur bas rtag tu yid la gcags par gyur to/ /</text></item>
<item><p>254a7</p><section>mdo sde</section><text>dus phyi zhig na sbyin bdag cig gis slob dpon de dang / slob mar bcas su zla ba gsum gyi bar du 'tsho ba sbyar nas mgron du gnyer to/ /de'i tshe na slob dpon bram ze chung ma dang gnyis 'di skad ces bgros so/ /kho bo ni slob ma dang bcas su sbyin bdag gis zla ba gsum</text></item>
<item><p>254b1</p><section>mdo sde</section><text>gyi bar du 'tsho ba sbyar ro zhes bos kyis/ da slob ma las gcig cig phyi na las su bskos te/ bzhag pa'i rigs sam zhes chung ma la smras pa dang / chung ma dga' nas bram ze la 'di skad ces smras so/ /khyim gyi so tshis dang bya ba mang po la shes pa mkhas pa ldan pa</text></item>
<item><p>254b2</p><section>mdo sde</section><text>zhig gis bya dgos pas/ khye'u mi gdung ba yid brtan te phyir bzhag pa'i rigs so zhes smras nas/ bram zes kyang khye'u mi gdung ba khyod kyis phyir 'dug la khyim gyi so tshis dang zhal ta byos shig /kho bo ni sbyin bdag gis bos pas 'gro'o zhes bsgo'o/ /</text></item>
<item><p>254b3</p><section>mdo sde</section><text>khye'u mi gdung ba yang slob dpon gyis bsgo ba bzhin du phyir 'dug go/ /de'i tshe na slob dpon bram ze slob ma dang bcas te song ba'i 'og tu bram ze'i chung ma de rab tu dga' mgu nas shin tu byi bdar byas te/ bslu ba'i rnam pas khye'u dang smras kyang mi gdung bas sran btsugs te</text></item>
<item><p>254b4</p><section>mdo sde</section><text>sems ma gyur to/ /de nas 'dod chags kyi sems skyes nas tshig drang por smras te/ kho mo ni khyod la chags kyang sngan cad skabs med do/ /da ni slob dpon yang song nas ched du khyod phyir bzhag pa yin gyis/ da ni dben zhing skabs la bab ste/ kho mo'i yid dang sbyor cig ces</text></item>
<item><p>254b5</p><section>mdo sde</section><text>bsgo'o/ /mi gdung bas smras pa/ bdag ni bram ze yin pas bram ze'i chos kyis slob dpon gyi chung ma dang nyal du mi rung ste/ gal te 'di 'dra ba zhig byas na bram ze ma yin pas bdag shi yang bla'i 'di ni mi phod do zhes smras pa dang / slob dpon gyi chung ma re ba ltar ma gyur</text></item>
<item><p>254b6</p><section>mdo sde</section><text>pas/ ngo tsha zhing skyengs nas/ khon du bzung ste dkrugs bya bar bsams nas/ slob dpon phyir 'ong du nye ba na/ gos kyang dral gdong yang spar mos brad nas/ sa rdul gyis gos shing sma bab pa ltar cang mi smra bar sa la nyal lo/ /de nas slob dpon bram ze slar 'ongs nas/</text></item>
<item><p>254b7</p><section>mdo sde</section><text>khyim du zhugs pa dang / chung ma de 'dra bar 'dug pa mthong nas/ ci'i phyir khyod 'di ltar gyur ces dris pa dang / chung mas mchi ma blags nas dri ba'i rin mi chog go zhes smras so/ /slob dpon bram zes ci nyes pa smros shig ces nan tan gyis dris pa dang chung ma ngus</text></item>
<item><p>255a1</p><section>mdo sde</section><text>te 'di skad ces smras so/ /khyod kyis rtag tu bstod pa'i mi gdung ba de ni/ khyod song ba'i 'og tu rtag par kho mo la nyal bar bsgrubs te/ kho mo ma btub pas kho mo'i gos kyang dral/ gdong la yang rma phyung ba yin te/ khyod la 'di 'dra ba'i slob</text></item>
<item><p>255a2</p><section>mdo sde</section><text>ma bdog gam/ bram zes de skad ces thos nas/ shin tu khros te/ chung ma la 'di skad ces smras so/ /mi gdung ba 'di stobs ni gcig pus kyang mi stong yang thub la/ blon po chen po'i bu yin te/ cho rigs btsun pas nyes pa zhig byas na yang bags</text></item>
<item><p>255a3</p><section>mdo sde</section><text>kyis bya dgos so zhes smras nas/ mi gdung ba'i drung du song ste/ ci rigs par snyan pa'i tshig gis spro ba bskyed nas/ kho bo song ba'i 'og tu las chen po dang nyon ma mongs sam zhes gtam dris nas/ 'di skad ces bsgo'o/ /khyod kyis snga phyir kho bo la chu gang gis</text></item>
<item><p>255a4</p><section>mdo sde</section><text>snying brtse ste/ khyod kyi drin ni rtag tu dran pas/ da ni khyod la gsang ba'i chos gcig pu zhig yod pa sngon cad ma bstan pa khyod la bstan gyis/ gal te khyod kyis de bzhin du byas na gdon mi za bar tshangs pa'i lhar skye'o/ /zhes smras so/ /khye'u mi gdung bas pus mo</text></item>
<item><p>255a5</p><section>mdo sde</section><text>sa la btsugs te/ bstan par gsol pa dang / mi gdung ba la 'di skad ces bsgo'o/ /khyod nyin zhag bdun gyis dge ba bsrungs te mi stong gi mgo bcad nas sor mo re re zhing blangs nas sor mo stong gis lus kyi 'phreng ba byas na/ de'i tshe tshangs pa'i lha mngon sum du</text></item>
<item><p>255a6</p><section>mdo sde</section><text>mthong ste/ tshe 'phos ma thag tu tshangs pa'i lhar skye'o zhes lung bstan to/ /khye'u mi gdung bas slob dpon gyis de skad bstan pa thos nas the tsom skyes te/ slob dpon la 'di skad ces gsol to/ /srog bcad pas tshangs pa'i lhar skye ba ni rigs pa ma lags so/ /</text></item>
<item><p>255a7</p><section>mdo sde</section><text>slob dpon gyis smras pa/ khyod ci na kho bo'i slob ma yin na ci kho bos bstan pa'i man ngag mi nyan tam/ ci ste yid mi ches na khrel ltas yod pa ma yin te/ 'dir ma 'dug par gar dga' bar song shig ces bsgo nas/ gsang sngags kyis btab ste/ ral gri gcig</text></item>
<item><p>255b1</p><section>mdo sde</section><text>sa la btsugs te/ sngags kyis btab pas/ khye'u mi gdung ba khros pa'i sems skyes te/ slob dpon gyis khros par rig nas/ ral gri lag tu byin nas mi gdung ba ral gri thogs nas sgor brgyugs te/ mi phrad dgu bsad nas sor mo bcad de/ lus kyi 'phreng</text></item>
<item><p>255b2</p><section>mdo sde</section><text>bar btags pas kun gyis sor 'phreng can du btags so/ /kun tu gsod cing zhag bdun du phyin pa'i nyin par sor mo dgu brgya dgu bcu rtsa dgu ni rnyed kyi sor mo gcig gis bsnan na gsod pa'i grangs kyang stong du tshang ba las/ mi thams cad bros shing gab pas gcig</text></item>
<item><p>255b3</p><section>mdo sde</section><text>kyang mi rgyu ste/ kun tu btsal kyang ma rnyed de/ zhag bdun gyi bar du kha zas ma zos pas khye'u'i ma bu la snying brtse nas kha zas skyel du btang na/ thams cad 'jigs pas gcig kyang ma spobs so/ /de nas khye'u'i ma nyid kha zas thogs te/ bu'i drung du song ba las</text></item>
<item><p>255b4</p><section>mdo sde</section><text>rgyang ma nas ma 'ongs pa mthong ba dang / ma'i thog tu brgyugs te/ gsad par gzas pa las/ de la mas sri zhu med par khyod ci log pas bsams te/ mtshams med pa'i las byed cing / ma gsod dam zhes smras pa dang / phyir ma la 'di skad ces smras so/ /</text></item>
<item><p>255b5</p><section>mdo sde</section><text>bdag ni slob dpon gyis bstan pa bzhin du nyin zhag bdun gyis sor mo stong kham skongs te/ sor mo stong du tshang na tshangs pa'i lhar skye bas sor mo grangs ma tshang ste/ mi byar mi rung bas da gsad dgos so zhes byas pa dang / de la khye'u'i mas 'di ltar gyur na/ kho mo</text></item>
<item><p>255b6</p><section>mdo sde</section><text>mi gsad par sor mo gcod du mi rung ngam zhes bsgo ba'i tshe/ bcom ldan 'das kyis kyang rgyang ma nas 'dul ba'i dus la bab par gzigs shing mkhyen nas/ dge slong zhig tu sprul te/ de'i phyogs su gshegs so/ /sor 'phreng can gyis dge slong mthong ba</text></item>
<item><p>255b7</p><section>mdo sde</section><text>dang ma gsod par bya ba btang nas/ dge slong gi thog tu mchongs te/ gsad par gzas so/ /sangs rgyas kyis de ltar 'ongs par gzigs nas/ zhabs kyis dal gyis gshegs kyang sor 'phreng can mthu stobs gtugs te/ brgyugs kyang ma slebs</text></item>
<item><p>256a1</p><section>mdo sde</section><text>nas/ rgyang ma nas dge slong khyod cung zad cig sdod cig ces bos so/ /bcom ldan 'das kyis kyang rgyang ma nas/ nga ni rtag tu sdod na khyod mi sdod zhes bka' stsal pa dang / sor 'phreng can gyis ji ltar khyod ni sdod la kho bo ni mi sdod ces smras pa dang / bcom</text></item>
<item><p>256a2</p><section>mdo sde</section><text>ldan 'das kyis 'di skad ces bka' stsal to/ /nga'i dbang po rnams ni rtag tu zhi zhing ting nge 'dzin gyi dbang thob pas sdod do/ /khyod ni slob dpon gyis log par bstan te/ sdig pa la yang yid ches pas/ khyod kyis sems kyang bslus te mi sdod pas/ nyin mtshan</text></item>
<item><p>256a3</p><section>mdo sde</section><text>du gsod pa'i las byed de/ sdig pa mtha' med pa'i las byed do/ /sor 'phreng can gyis thos pa tsam gyis sems kyis rtogs shing chud do/ /ral gri sa la bor te rgyang ma nas skyabs su gsol lo zhes phyag 'tshal to/ /de nas bcom ldan 'das kyang der gshegs te</text></item>
<item><p>256a4</p><section>mdo sde</section><text>sangs rgyas kyi skur sprul nas/ 'od zer lhang nge lhan ner mtshan sum cu rtsa gnyis kyis gsal bar brgyan par bstan to/ /sor 'phreng can gyis sangs rgyas kyi sku 'od zer dang mtshan du ldan pa mthong nas/ lus sa la brdabs nas nyes pa mthol zhing 'gyod de/ bcom</text></item>
<item><p>256a5</p><section>mdo sde</section><text>ldan 'das kyis chos bstan pas chos la chos kyi mig rnam par dag par gyur to/ /dad pas rab tu byung bar gsol pa dang / bcom ldan 'das kyis legs par 'ongs so zhes bka' stsal pas/ skra dang kha spu rang byi ste dge slong du gyur to/ /de la bcom ldan</text></item>
<item><p>256a6</p><section>mdo sde</section><text>'das kyis ci rigs pa'i chos bstan pas sems kyi dri ma kun zad nas dgra bcom par gyur te/ bcom ldan 'das kyis rgyal bu rgyal byed kyi tshal du khrid do/ /de'i tshe yul de na gnas pa'i mi la sogs pa'i srog chags thams cad sor 'phreng can gyi ming thos pa tsam</text></item>
<item><p>256a7</p><section>mdo sde</section><text>gyis mi skrag pa med de/ mi dang srog chags sbrum ma rnams kyang skrag nas bu btsa' ba'i thabs mi thub bo/ /de'i tshe bal glang mo zhig bu mi phyin pa dang / bcom ldan 'das kyis sor 'phreng can la bka' stsal pa/ khyod bal glang mo'i drung du song la 'di skad du bdag</text></item>
<item><p>256b1</p><section>mdo sde</section><text>thog ma skyes nas da tsam gyi bar du mi gcig kyang ma bsad do zhes bden pa'i tshig smros shig ces bka' stsal pa dang / sor 'phreng can gyis bcom ldan 'das la 'di skad ces gsol to/ /bdag gis ni mi yang mang du bkum na de skad ces ma bkum zhes bgyi/ bcom</text></item>
<item><p>256b2</p><section>mdo sde</section><text>ldan 'das kyis bka' stsal pa/ khyod ni 'phags pa'i chos las skyes ma thag pa zhes bya'o/ /de nas sor 'phreng can gos tshags bcos te/ bcom ldan 'das kyis bka' stsal pa bzhin du bal glang mo'i drung du song ste de skad ces smras pas/ bde bar btsas nas sor 'phreng</text></item>
<item><p>256b3</p><section>mdo sde</section><text>can yang phyir gnas su 'ongs so/ /rgyal po gsal rgyal dpung gi tshogs dang bcas te/ sor 'phreng can 'dzin du chas pa las/ dpung gi tshogs 'gro ba'i lam rgyal bu rgyal byed kyi tshal gyi drung du byung bas/ rgyal bu rgyal byed kyi tshal na dge slong lus thung la mi sdug pa dbyangs</text></item>
<item><p>256b4</p><section>mdo sde</section><text>rab tu snyan pa zhig yod de/ gtsug lag khang na dbyangs byed par dpung gi tshogs kyis thos nas/ skyo mi shes pa tsam du nyan 'dod de/ glang po che dang rta yang rna ba btud nas 'gror mi btub par nyan to/ /rgyal po ya mtshan can du gyur te/ ci'i phyir glang po che dang rta la sogs pa 'gror</text></item>
<item><p>256b5</p><section>mdo sde</section><text>mi btub zhes smras pa dang / dbyangs snyan pa nyan 'dod pa'i phyir 'gro mi btub bo zhes gsol to/ /rgyal pos smras pa/ dud 'gro'i skye gnas su skye ba yang 'di ltar chos nyan par dga' na/ bdag mi'i nang du skye ba lta ci smos te/ skad cig nyan par bya'o zhes rgyal bu rgyal byed</text></item>
<item><p>256b6</p><section>mdo sde</section><text>kyi tshal du song nas/ glang po che'i shing rta las babs te ral gri yang bkrol/ gdugs kyang bzhag nas bcom ldan 'das gang na bzhugs pa'i spyan sngar song ste phyin pa dang / spyi bos phyag 'tshal te/ bcom ldan 'das la 'di skad ces gsol to/ /dge slong dbyangs snyan</text></item>
<item><p>256b7</p><section>mdo sde</section><text>pa de su lags/ blta bar 'tshal te/ kA ra ShA pa Na stong phrag bzhi bcu zhig kyang 'bul lo zhes gsol pa dang / bcom ldan 'das kyis rgyal po la 'di skad ces bka' stsal to/ /sngar sbyin pa byin pa'i 'og tu phrad par bya'o/ /gal te sngar phrad na kAr ShA pa Na</text></item>
<item><p>257a1</p><section>mdo sde</section><text>gcig kyang sbyin mi 'dod par gyur to/ /de nas rgyal po de dang dge slong de phrad nas/ ha cang mi sdug la thung ches pas/ kAr ShA pa Na gcig tsam yang sbyin pa'i sems ma skyes te/ rgyal pos pus mo sa la btsugs nas/ bcom ldan 'das la</text></item>
<item><p>257a2</p><section>mdo sde</section><text>'di skad ces gsol to/ /bcom ldan 'das dge slong 'di'i lus shin tu mi sdug cing thung la/ dbyangs shin tu snyan pa 'di sngon las ci zhig bgyis na/ 'di lta bu'i rnam par smin pa thob par gyur/ bcom ldan 'das kyis bka' stsal pa/ legs par nyon</text></item>
<item><p>257a3</p><section>mdo sde</section><text>la yid la zung shig dang bstan par bya'o/ /sngon 'das pa'i dus na sangs rgyas 'od srung zhes bya ba 'jig rten du gshegs te/ sems can gyi don mdzad nas mya ngan las 'das pa'i 'og tu rgyal po kr-i kI byi zhes bya bas ring bsrel bsdus te/ mchod rten brtsigs</text></item>
<item><p>257a4</p><section>mdo sde</section><text>par byas pa las/ klu'i rgyal po bzhi zhig mir sprul te/ rgyal po'i drung du lhags nas/ ring bsrel gyi phyir mchod rten brtsigs pa 'di rin po che las bgyi'am/ sa las bgyi zhes gsol to/ /rgyal pos smras pa/ mchod rten ni rin po ches brtsigs dgos</text></item>
<item><p>257a5</p><section>mdo sde</section><text>na/ rin po che mang po med pas sa las bya dgos so/ /gru bzhi ngos gcig kyang dpag tshad lngar phyin pa dang / 'phang du dpag tshad nyi shu lnga pa kun tu snang ba zhig brtsigs dgos so/ /klu'i rgyal po de bzhis rgyal po la 'di skad ces smras so/ /bdag cag bzhi</text></item>
<item><p>257a6</p><section>mdo sde</section><text>ni klu'i rgyal po yin te/ rgyal po mchod rten byed pas bdag cag kyang rin po che btang snyam mo/ /rgyal pos de skad ces smras pa thos nas rab tu dga' mgu rangs te/ 'di ltar bstabs pa legs so zhes smras pa dang / klu rnams kyis kyang 'di skad ces</text></item>
<item><p>257a7</p><section>mdo sde</section><text>gsol to/ /grong khyer ngos bzhi'i phyi rol na/ chu mig chen po bzhi zhig yod de/ shar phyogs kyi logs kyi chu mig la bcus te/ phag gu byas na thams cad baidUr+ya sngon por 'gyur ro/ /lho phyogs kyi chu mig la chu bcus te/ phag gu byas na thams cad gser du</text></item>
<item><p>257b1</p><section>mdo sde</section><text>'gyur ro/ /nub phyogs kyi chu mig la bcus nas/ phag gu byas na thams cad dngul du 'gyur ro/ /byang phyogs kyi chu mig la bcus te/ phag gu byas na thams cad shel dkar por 'gyur ro zhes smras te/ rgyal pos de skad ces smras pa thos nas/ lhag</text></item>
<item><p>257b2</p><section>mdo sde</section><text>par dga' mgu rangs te/ ngos bzhi'i lag dpon re re bskos nas/ ngos re re byed du bcug pa las/ ngos gsum gyi lag dpon gyis mchod rten nyid du zin pa na/ ngos gcig gi lag dpon gyis le lo byas pas zin du mi nye ste/ rgyal po nyid mchod rten byed pa</text></item>
<item><p>257b3</p><section>mdo sde</section><text>la ltar 'ongs te/ le lo byas pa de la khyod kyis legs par ma byas pas ma zin te/ chad pas gcod do zhes bsgo ba dang / mi de rgyal po la khros nas/ 'di lta bu'i mchod rten ha cang yang ches pas 'di nam yang mi zin to zhes gsol to/ /de nas rgyal pos nan</text></item>
<item><p>257b4</p><section>mdo sde</section><text>thur bskyed pas kun gyis nyin mtshan la brtson 'grus byas nas/ dus gcig tu cig car zin to/ /mchod rten ngo mtshar du mthong la rin po che rnams 'tsher zhing dbyibs kyang lhag par legs pas/ ngos dpon khros pa de yang shin tu dga' nas/ sngar nyes pa rnams</text></item>
<item><p>257b5</p><section>mdo sde</section><text>'gyod cing bshags te/ gser gyi dril bu gcig mchod rten gyi rtse mo la btags nas 'di skad ces smon lam btab bo/ /bdag gang nas gang du skyes kyang sgra skad shin tu snyan pa dang / 'gro ba thams cad kyis thos pa dang dga' bar shog shig /ma 'ongs</text></item>
<item><p>257b6</p><section>mdo sde</section><text>pa'i dus na sangs rgyas shAkya thub pa dang phrad de/ 'khor ba las rnam par grol bar shog shig ces smon lam btab bo/ /rgyal po chen po de'i tshe de'i dus na ngos gcig gi lag dpon mchod rten ha cang yang ches so zhes khros pa de ni dge slong 'di yin te/ de'i tshe na khros</text></item>
<item><p>257b7</p><section>mdo sde</section><text>bzhin mchod rten ha cang ches so zhes smras pa tsam gyis/ rtag tu lus thung la mi sdug par gyur to/ /phyis dga' ba'i sems kyis gser gyi dril bu phul nas mchod rten la btags te sgra skad snyan pa dang / nga dang phrad par shog shig ces smon lam btab pas skye ba</text></item>
<item><p>258a1</p><section>mdo sde</section><text>lnga brgya'i bar du sgra skad rab tu snyan te/ da 'dir nga dang phrad nas rnam par grol ba thob par gyur to/ /rgyal pos de skad ces gsungs pa thos nas/ phyir 'gro bar chas pa las/ bcom ldan 'das kyis rgyal po khyod gar 'gro zhes bka' stsal pa dang /</text></item>
<item><p>258a2</p><section>mdo sde</section><text>rgyal pos bcom ldan 'das la 'di skad ces gsol to/ /yul 'di na dgra ma rungs ba sor 'phreng can zhes bya ba mi kun bsad nas ma 'os par gnod par bgyid pas/ bdag cag de la dmag rgol du mchi'o/ /bcom ldan 'das kyis bka' stsal pa/ sor</text></item>
<item><p>258a3</p><section>mdo sde</section><text>'phreng can 'di da ltar ni grog sbur yang mi gsod na/ gzhan gsod pa lta smos kyang ci dgos/ rgyal po des da tsam bcom ldan 'das kyis ma btul lam snyam bsams pa dang / bcom ldan 'das kyis rgyal po la 'di skad ces bka' stsal to/ /sor 'phreng can 'di</text></item>
<item><p>258a4</p><section>mdo sde</section><text>da ltar rab tu byung nas dgra bcom ste/ nyes pa'i skyon thams cad zad nas/ da lta gnas khang na 'dug go/ /rgyal po de dang phrad par 'dod na de dang sprad do zhes bka' stsal te/ sor 'phreng can gyi gnas khang du btang ngo / /sor 'phreng can gyi gnas khang gi sgor phyin nas</text></item>
<item><p>258a5</p><section>mdo sde</section><text>dge slong sor 'phreng can gnas khang gi nang na lud pa lu ba'i sgra phyung ba thos pa tsam gyis/ sngar mi mang po bsad par dran te/ 'jigs skrag nas 'khams te sa la 'gyel to/ /de nas ring zhig lon pa dang phyir langs te/ bcom ldan 'das gang na ba der song</text></item>
<item><p>258a6</p><section>mdo sde</section><text>nas ji ltar lags pa/ bcom ldan 'das la gsol pa dang / bcom ldan 'das kyis rgyal po chen po la 'di skad ces bka' stsal to/ /rgyal po chen po legs par nyon cig dang / sngon 'das pa'i dus na 'dzam bu'i gling 'dir yul bA rA Na sI zhes bya ba na/ bya</text></item>
<item><p>258a7</p><section>mdo sde</section><text>shin tu gdug pa zhig yod de/ zas su srin bu gdug pa 'ba' zhig za'o/ /lus kyang shin tu gdug pas reg par nyer yang mi bzod do/ /gar 'phur gar 'gro ba'i 'og tu sems can yod pa kun kyang dog sa la lhung shing kun skrag par gyur to/ /de'i tshe bya</text></item>
<item><p>258b1</p><section>mdo sde</section><text>gdug pa de tshal zhig gi nang na phyin nas shing khar 'dug ste/ skad phyung ste de'i tshe shing de'i drung na/ glang po che'i rgyal po zhig yod de/ bya gdug pa'i skad thos pa tsam gyis 'khams nas sa la 'gyel to/ /rgyal po chen po de'i tshe de'i dus na/ bya gdug pa de ni</text></item>
<item><p>258b2</p><section>mdo sde</section><text>da ltar gyi sor 'phreng can yin no/ /glang po che'i rgyal po de ni rgyal po nyid yin no/ /bcom ldan 'das sor 'phreng can 'di ni khro gtum pas sems can de snyed cig bsad de/ bcom ldan 'das kyis dge ba la bzhag /bcom ldan 'das kyis bka' stsal pa/</text></item>
<item><p>258b3</p><section>mdo sde</section><text>rgyal po chen po dge slong sor 'phreng can 'di da ltar gyi dus 'ba' zhig na mi mang po bsad de/ ngas btul bar ma zad de/ sngon 'das pa'i dus na yang sor 'phreng can gyis mi 'di dag kun bsad pa las ngas btul te/ dge ba sems par gyur to/ /rgyal pos</text></item>
<item><p>258b4</p><section>mdo sde</section><text>yang gsol pa/ bcom ldan 'das sngon 'das pa'i dus na yang 'di dag bsad pa dang / bcom ldan 'das kyis gdug pa'i dngos po rnam par phye ste bstan du gsol zhes gsol pa dang / bcom ldan 'das kyis bka' stsal pa/ sngon 'das pa'i dus na bskal</text></item>
<item><p>258b5</p><section>mdo sde</section><text>pa grangs med pa'i pha rol na/ 'dzam bu'i gling 'dir yul bA rA Na sI zhes bya ba na/ rgyal po ba la ma dar zhes bya ba zhig byung ngo / /de'i tshe rgyal po'i dpung rnam bzhi dang bcas te/ tshal gyi nang du rtser song song ba las/ dang phrad de kyi phyi bzhin</text></item>
<item><p>258b6</p><section>mdo sde</section><text>rgyugs rgyugs pa las/ rgyal po gcig pu 'khor dang bral te tshal stug por phyin nas/ de'i tshe rgyal po de ngal nas rta las babs te/ 'dug pa las tshal stug po de'i nang na seng ge mo zhig gnas pa dang / 'dod chags kyis nyen nas song song ba las tshal gyi nang na</text></item>
<item><p>258b7</p><section>mdo sde</section><text>rgyal po gcig pu 'dug pa dang phrad nas/ seng ge mo lhag par 'dod chags skyes te/ rgyal po la bsnyen nas mjug ma bteg ste snyegs so/ /rgyal pos kyang 'dod chags skyes par rig nas 'di snyam du bsams so/ /'di gcan gzan khro ba yin te/ bdag</text></item>
<item><p>259a1</p><section>mdo sde</section><text>gsad pa'i mthu yang yod pas/ gal te yid bzhin du ma byas na bdag gi srog la 'bab bo snyam nas/ skrag bzhin du seng ge mo la 'dod chags spyad do/ /de nas seng ge mo phyir song ba'i 'og tu g.yog rnams kyang lhags te/ rgyal po bsus te</text></item>
<item><p>259a2</p><section>mdo sde</section><text>pho brang du khrid do/ /de'i tshe seng ge mo de sbrum par gyur te/ zla ba tshang nas bu zhig byung na/ lus gzugs thams cad mi dang 'dra ste/ rkang pa 'ba' zhig khra bor 'dug go/ /seng ge mos kyang rgyal po'i bu yin par dran nas rgyab tu bkal te/ rgyal po'i thad du</text></item>
<item><p>259a3</p><section>mdo sde</section><text>bskyal lo/ /rgyal pos kyang bdag gi bu yin par shes te/ gsos bskyed de de'i rkang pa bkra ba'i phyir ming yang rkang bkrar btags so/ /gsos bskyed de tshad du skyes pa dang / shin tu dpa' zhing rtul phod par skyes so/ /rgyal po tshe 'phos pa'i 'og tu</text></item>
<item><p>259a4</p><section>mdo sde</section><text>rgyal po'i dbang thob nas/ btsun mo gnyis blangs so btsun mo gcig ni rgyal rigs so/ /gcig ni bram ze'i rigs so/ /phyis rkang bkra de skyed mos tshal du 'chag tu song nas/ btsun mo gnyis la 'di skad ces bsgo'o/ /btsun mo khyod gnyis gang</text></item>
<item><p>259a5</p><section>mdo sde</section><text>nga'i phyi bzhin mgyogs par 'ongs te/ gang nga dang sngar phrad pa de la nyi ma gcig gi bar du rtse dga' zhing yongs su spyad do/ /gang phyir 'ong ba de ni nga dang phrad du mi btub bo ces bsgo na/ rgyal po de song ba'i 'og tu btsun mo gnyis kyang rgyan gyis brgyan te/</text></item>
<item><p>259a6</p><section>mdo sde</section><text>bzhon pa bshams nas dus gcig tu chas so/ /lam gyi bar du na lha'i rten zhig yod pa la btsun mo bram ze'i rigs can bzhon pa las babs te/ phyag byas te myur du song ba las phyis bar gyur to/ /de nas rgyal pos kyang sngar byas pa bzhin du ma bsten to/ /de nas</text></item>
<item><p>259a7</p><section>mdo sde</section><text>btsun mo de zhe sdang skyes te lha la khros te/ bdag ni khyod la phyag 'tshal ba'i bar du phyis nas rgyal pos ma dad do/ /gal te lha khyod la mthu zhig yod yang dag na ci'i phyir nga'i mgon dang skyabs mi byed ces shin tu khros rngam nas/ yid la 'di snyam du/ gnod pa bya bar</text></item>
<item><p>259b1</p><section>mdo sde</section><text>bsams so/ /rgyal po de phyir pho brang du 'ongs nas/ btsun mos 'di skad ces gsol to/ /bdag nyi ma gcig ci dga' bar bgyid du gnang bar dbang bskur cig byas pa dang / rgyal pos kyang de bzhin du gnang ngo zhes bsgo ba dang / mi mang po bzlog ste lha'i rten bcom</text></item>
<item><p>259b2</p><section>mdo sde</section><text>nas sa yang bsnyams so/ /de nas lha rten srung ba'i lha de shin tu mi dga' ste/ 'khrugs nas/ rgyal po la gnod par bya bar bsams te/ pho brang gi nang na song ba las pho brang srung ba'i lha des nang du ma btang ngo / /de'i tshe na drang srong gcig ri drang srong lhags zhes</text></item>
<item><p>259b3</p><section>mdo sde</section><text>bya ba la gnas te/ rgyal po rkang bkra des drang srong de la mchod pa byas pas nyin gcig bzhin du nam mkha' la 'phur zhing pho brang du 'ongs te/ zas bzang po ni mi 'dod kyis/ zas tha mal ba tsam zos nas phyir 'gro'o/ /nyi ma gcig drang srong de mi 'ong bar lha des</text></item>
<item><p>259b4</p><section>mdo sde</section><text>shes pas/ drang srong gi lus su sprul te/ pho brang gi nang du 'gro bar bsams pa las/ pho brang srung ba'i lhas shes nas nang du ma btang ba dang / sgo nas bos te nang du 'ong du mi ster ro/ /zhes byas pa dang / rgyal pos thos nas drang srong phyi rol nas 'bod pa myur du nang</text></item>
<item><p>259b5</p><section>mdo sde</section><text>du thong shig ces bka' stsal pa dang / pho brang srung ba'i lhas kyang rgyal po'i bka' bzhin du ma bkag ste nang du btang ngo / /nang du 'ongs pa dang drang srong gi stan la 'dug nas/ rgyal pos kyang rtag tu kha zas ci za ba tsam du sbyar te phul lo/ /de'i tshe na drang srong sprul pa</text></item>
<item><p>259b6</p><section>mdo sde</section><text>des kha zas zar ma btub nas/ rgyal po la 'di skad ces smras so/ /kha zas 'di ni ngan ches kyi sha dang nya ni za'o zhes smras pa dang / rgyal pos kyang 'di skad ces smras so/ /drang srong chen po sngan cad ni kha zas tha mal pa za bas na sha dang nya ma sbyar ba yin no/ /drang srong</text></item>
<item><p>259b7</p><section>mdo sde</section><text>sprul pas smras pa/ da phyin cad ni kha zas ngan pa 'di dag mi 'dod kyis sha dang nya sbyor cig ces smras nas song ngo / /de nas rgyal pos kyang drang srong sprul pas smras pa bzhin du sha dang nya sbyar nas/ phyi de nyin drang srong rnying pa 'ong ba la phul lo/ /drang srong de zhe sdang</text></item>
<item><p>260a1</p><section>mdo sde</section><text>skyes te rgyal po la khros pa dang / rgyal pos kyang drang srong la 'di skad ces smras so/ /drang srong chen po khar rtsang 'ong ba na kha zas 'di lta bu sbyor cig ces ma bsgo'am drang srong gis smras pa/ khar rtsang na bas nyi ma gcig zan bcad de ma 'ongs pa yin</text></item>
<item><p>260a2</p><section>mdo sde</section><text>na/ de skad ces sus bsgo/ khyod kyis nga la brnyas pas 'di lta bur byas pa yin gyis/ rgyal po khyod lo bcu gnyis kyi bar du mi sha 'ba' zhig za bar gyur cig ces smras nas song ngo / /de nas nyin gcig rgyal po'i g.yos mkhan gyis sha ma 'byor nas 'phral du</text></item>
<item><p>260a3</p><section>mdo sde</section><text>sha gzhan ma rnyed de/ byis pa'i ro zhig dang phrad nas/ sha 'di yang rung ngo snyam bsams nas mgo dang rkang lag bcad de g.yos su byas te/ spos sna tshogs kyis btab nas rgyal po la byin no/ /rgyal pos kyang sha de zos nas sngon gyi sha bas lhag par zhim mo/ /</text></item>
<item><p>260a4</p><section>mdo sde</section><text>g.yos mkhan la sngan cad kyi sha 'di lta bu ro med do/ /sha 'di ni lhag par zhim na ci'i sha zhes dris pa dang / g.yos mkhan skrag nas lto ba sa la phab ste/ rgyal po la 'di skad ces gsol to/ /gal te rgyal pos gyod mi rmo na drang por gsol lo zhes smras pa dang /</text></item>
<item><p>260a5</p><section>mdo sde</section><text>rgyal pos kyang khyod kyis drang por smras dang / gyod mi rmo'o zhes bsgo'o/ /g.yos mkhan gyis smras pa/ bdag cag 'phral brtad pas sha gzhan ni ma rnyed de/ byis pa chung ngu 'gum pa'i ro zhig rnyed de de g.yos su bgyis te gsol ba las rgyal pos mkhyen par gyur</text></item>
<item><p>260a6</p><section>mdo sde</section><text>to/ /rgyal pos bsgo ba sha 'di lhag par zhim gyi da phyin cad sha 'di lta bu rtag tu sbyor cig /ces bsgo ba dang / g.yos mkhan gyis 'di skad ces gsol to/ /sngar ni byis pa gum pa'i ro zhig rnyed de g.yos su bgyis pa lags kyis/ 'di las ni mi rnyed do</text></item>
<item><p>260a7</p><section>mdo sde</section><text>zhes gsol to/ /rgyal pos kyang bsgo ba da phyin cad khyod kyis gsang thub cing gzhan gyis ma tshor bar long shig dang / nga la dbang yod zhes bsgo'o/ /g.yos mkhan gyis kyang rgyal pos bsgo ba bzhin du mtshan mo gsang ste brkus nas bsad de/ sang</text></item>
<item><p>260b1</p><section>mdo sde</section><text>de nyin bzhin du g.yos su byas so/ /de'i tshe na grong khyer de'i mi dag phal cher cho nges 'debs shing / bu stor ro zhes gcig nas gcig tu bsgrags te/ ci'i phyir 'di ltar gyur ces blon po rnams 'dus te bgros nas/ mtshan mo lam srang mdor mel tshe byas te/</text></item>
<item><p>260b2</p><section>mdo sde</section><text>bltas na rgyal po'i g.yos mkhan gyis bu chung ngu rnams brkus te khyer ba zin nas/ bcings te rgyal po'i spyan sngar khrid nas snga phyir bu 'di snyed cig stor ro zhes gsol pa dang / rgyal pos cang mi smra bar gyur to/ /de bzhin du lan gsum gyi bar du gsol kyang</text></item>
<item><p>260b3</p><section>mdo sde</section><text>cang mi smra ba las/ da bdag cag gis nyes pa byed byed pa zin te/ nyes par mngon na zhal ce bcad pa'i rigs kyi/ mi smra ba'i mi rigs so zhes gsol pa dang / rgyal pos ngas bsgo ba yin zhes smras so/ /de nas blon po rnams mi dga' ste/ khon du</text></item>
<item><p>260b4</p><section>mdo sde</section><text>bzung nas so sor song ngo / /phyi rol tu phyin pa dang / gcig la gcig 'di skad ces smras so/ /rgyal pos ni bdag cag la sogs pa'i bu kun zos pa'i dgra yin te/ mi sha za ba'i rgyal po dang lhan cig tu srid gcig tu byar mi rung gis gnod par gyur pa'i</text></item>
<item><p>260b5</p><section>mdo sde</section><text>dgra 'di lta bu ni med par bya ba'i rigs so zhes thams cad gros 'thun par rgyal po bsad par gros byas so/ /grong khyer de'i phyi rol tu skyed mos tshal zhig yod de/ der rdzing bu zhig yod pa'i nang na rgyal po nyin gcig bzhin du khrus byed du 'gro ba la/ blon po</text></item>
<item><p>260b6</p><section>mdo sde</section><text>rnams kyis skyed mos tshal gyi nang du dpung gi tshogs sbas nas/ rgyal po rdzing bur khrus byed pa na dpung gi tshogs mang pos bskor te bzung nas/ gsad par byas pa las/ rgyal po de skrag nas dpung gi tshogs de la 'di skad ces smras so/ /ci'i phyir khyod</text></item>
<item><p>260b7</p><section>mdo sde</section><text>kyis nga bskor te 'dzin du 'ong zhes byas pa dang / blon po rnams kyis rgyal po la 'di skad ces smras so/ /rgyal po zhes bya ba ni 'bangs mang po gso ba yin na/ rgyal pos 'bangs kyi bu kun zos pas 'bangs thams cad gnas med par gyur te/ sdug bsngal</text></item>
<item><p>261a1</p><section>mdo sde</section><text>mi bzod pas da rgyal po khyod gsad do/ /rgyal pos smras pa/ 'di ltar byas pa nga ni nyes mod kyi da phyin cad 'di ltar mi bya bas/ 'di'i tshe btang du rung ngam mi rung zhes bsgo ba dang / blon po rnams kyis de la 'di skad ces smras so/ /gal</text></item>
<item><p>261a2</p><section>mdo sde</section><text>te gnam la kha ba nag po bab pa'am/ khyod kyi mgo la sbrul nag po skyes kyang btang ba med kyis dam smra shig /rgyal po rkang bkras kyang blon pos smras pa'i tshig thos nas/ da ni gdon mi za bar srog dang 'bral lo snyam ste yang blon po rnams la 'di skad ces</text></item>
<item><p>261a3</p><section>mdo sde</section><text>smras so/ /da ni khyod kyis bsad par chad na/ skad cig kho na zhig kho bo bde bar sems su chug la/ gdod sod cig ces bsgo'o/ /de nas blon pos yang cung zad de bsdad de sems su bcug pa dang / rgyal po des yid la 'di snyam du yi dam bcas so/ /</text></item>
<item><p>261a4</p><section>mdo sde</section><text>bdag gi sngan cad dge ba ci byas pa dang / rgyal po'i srid chos bzhin byas pa dang / drang srong la sbyin pa byas pa'i bsod nams ci yod pa thams cad kyi mthus/ bdag nam mkha' la 'phur ba'i srin por gyur cig ces bsngos te/ de skad ces smras nas/ bsngos</text></item>
<item><p>261a5</p><section>mdo sde</section><text>ma thag tu srin por gyur te/ steng gi nam mkha' la 'phags nas blon po rnams la 'di skad ces smras so/ /khyod kyi mthus bsdos te nga la gsad par byas kyang nga'i bsod nams kyis rang sos par gyur te/ da phyin cad ni khyod bzod par byos shig /khyod kyi</text></item>
<item><p>261a6</p><section>mdo sde</section><text>chung ma dang bu sdug cing phongs pa thams cad bza' bar bya'o zhes smras nas/ 'phur te ri la babs nas phyin cad mi'i nang du mi za bar gyur to/ /mi mang po yang 'jigs skrag nas rtag tu bros shing gab par gyur to/ /de nas srin po mi la za zhing srin po mang du</text></item>
<item><p>261a7</p><section>mdo sde</section><text>bsdongs nas 'khor dang g.yog kyang mang bar gyur te/ srin po'i 'khor rnams kyis srin po rkang bkra la 'di skad ces gsol to/ /bdag cag ni khyod kyi 'khor dang g.yog tu gyur na/ bdag cag la ston mo chen mo byin cig ces gsol pa dang / srin po rkang bkras</text></item>
<item><p>261b1</p><section>mdo sde</section><text>kyang de bzhin du gnang nas/ rgyal po lnga brgya bsad de ston mo bya bar bgros nas song song nas rgyal po blangs te brag phug tu bcug go/ /bzhi brgya dgu bcu rtsa dgu ni rnyed de/ rgyal po gcig ma tshang ba la rgyal po de dag brag phug na gcig la gcig 'di skad ces smras so/ /</text></item>
<item><p>261b2</p><section>mdo sde</section><text>bdag cag ni da phangs te skyabs su gyur pa yang med de/ gal te su ta so ma stobs dang ldan pa de 'dir 'ongs na bdag cag thar kyang srid kyis su ta so ma 'dir 'ongs par srin po la gsol bar bya'o zhes bgros nas/ srin po'i rgyal po la 'di skad ces gsol to/ /</text></item>
<item><p>261b3</p><section>mdo sde</section><text>rgyal po khyod kyi ston mo byed na/ bdag cag mi'i rgyal po 'ba' zhig bsad de ston mo byas pas ston mo bzang por mi 'gyur gyis/ su ta so ma zhes bya ba yon tan chen po dang ldan te/ de rnyed na gdod ston mo chen por 'gyur ro zhes gsol pa dang / srin po'i rgyal</text></item>
<item><p>261b4</p><section>mdo sde</section><text>pos 'di ni ci dga' zhes smras pa dang / nam mkha' la 'phur te su ta so ma len du song ngo / /de'i tshe na su ta so ma bu mo gzhon nu dang grong khyer gyi phyi rol tu khrus byed du 'gro ba las/ lam du bram ze slong ba zhig dang phrad de/ sbyin par byas nas bram ze la 'di skad ces</text></item>
<item><p>261b5</p><section>mdo sde</section><text>smras so/ /bdag khrus zhig byed du 'gro/ da phyir log nas sbyin par bya'o zhes smras nas/ khrus byed du song ba las khrus byed pa na srin po'i rgyal po 'ongs te brag phug tu khyer ro/ /de'i tshe su ta so ma mi dga' ste/ ngus pa dang rkang bkras 'di skad ces smras so/ /</text></item>
<item><p>261b6</p><section>mdo sde</section><text>khyod ni gzhan pas lhag par yon tan dang ldan pa'i mchog go zhe na/ skyes bu chen po ni cis kyang mi skrag pa yin na/ ci'i phyir mi dga' ste/ byis pa chung ngu ltar ngu zhes smras so/ /su ta so mas srin po la smras pa/ bdag ni lus la chags shing / srin po'i 'jigs</text></item>
<item><p>261b7</p><section>mdo sde</section><text>pas mi dga' ba ma yin gyis/ bdag thog ma nas du smra ba ma myong na/ da ci khrus la 'gro ba'i lam du bram ze slong ba zhig dang phrad de/ bdag gis kyang khrus byas nas phyir log ste sbyin pa sbyin no zhes smras nas/ khrus byed du song ba las rgyal po khyod kyis</text></item>
<item><p>262a1</p><section>mdo sde</section><text>bdag 'dir khyer te 'ongs pas/ bdag gis du smras so snyam ste mi dga'o/ /lus dang srog la chags pa ni ma yin te/ rgyal po khyod bdag la thugs brtse ba'i phyir zhag bdun zhig bshol te/ bram ze de la sbyin pa byas nas phyir yang</text></item>
<item><p>262a2</p><section>mdo sde</section><text>'gum du mchi'o zhes gsol to/ /srin pos smras pa/ khyod da btang na phyir 'ong du btub bam/ smras pa gal te ma 'ong na yang khyod la blangs pa'i mthu yod do zhes smras nas/ phyir btang ngo / /su ta so ma phyir khyim du phyin tsam na/ bram ze de yang da dung</text></item>
<item><p>262a3</p><section>mdo sde</section><text>'dug ste rab tu dga' nas/ bram ze la sbyin pa sbyin no/ /bram ze des kyang su ta so ma ring por mi thogs par srog dang bral bar 'gro bas phyir yul la chags na mi dga' bar shes nas/ de la tshigs su bcad de smras pa/ bskal pa'i mtha' la thug pa na/ /</text></item>
<item><p>262a4</p><section>mdo sde</section><text>gnam dang klung yang rab 'bar te/ /ri rab lhun po rgya mtsho yang / /thams cad thal ba rdul du 'gyur/ /lha dang klu dang lha ma yin/ /thams cad 'jig cing nyam nyes te/ /gnam dang sa yang med 'gyur na/ /rgyal srid lta zhig ga la rtag /skye rga na dang 'chi</text></item>
<item><p>262a5</p><section>mdo sde</section><text>ba yi/ /'khor ba'i mtha' ni zad mi shes/ /re zhig 'dod pa ma grub na/ /mya ngan gyis ni gnod par 'gyur/ /'dod pa skyon du rab che ste/ /nyes pa gzhan nas 'ong ba min/ /khams gsum sdug bsngal bcas pa na/ /yul srid yid brtan rung re</text></item>
<item><p>262a6</p><section>mdo sde</section><text>skan/ /yod pa ye nas med pa ste/ /rgyu dang rkyen gyis 'grub par 'gyur/ /dar ba yod na rgud pa yod/ /bden pa nges par 'gyur ro/ /so so'i skye bo mtha' thog dag /sgyu ma la ni kun gnas te/ /khams gsum ci ltar stong bzhin du/ /yul gyi srid</text></item>
<item><p>262a7</p><section>mdo sde</section><text>kyang de bzhin no/ /rnam par shes pa gzugs med do/ /gdug pa'i sbrul bzhi la gnas te/ /ma rig pa las skyes pa la/ /bde ba'i gnas su kun 'dzin to/ /gzugs la rtag pa'i bdag med de/ /sems la rtag pa'i khyim yod min/ /lus</text></item>
<item><p>262b1</p><section>mdo sde</section><text>dang sems kyang bral gyur na/ /yul srid lta zhig yod re skan/ /de'i tshe su ta so mas tshigs su bcad de smras pa thos nas/ don yid la bsams pa bzhin du dga' ste/ rgyal tshab rgyal por bcug nas/ blon po rnams la phyi phyag byas te/ 'thams pa bzhin</text></item>
<item><p>262b2</p><section>mdo sde</section><text>du phyir 'gro bar byas pa las/ blon po rnams kyis 'di skad ces gsol to/ /rgyal po rkang bkras ma bsnyengs shig bdag cag gis bsams na/ rgyal po sku bsrung ba'i slad du lcags kyi khang pa byas pa'i nang du rgyal po bzhugs na/ rkang bkra dpa' mod kyi ci</text></item>
<item><p>262b3</p><section>mdo sde</section><text>bgyir yang ma mchis so/ /rgyal pos blon po rnams dang mi mang po rnams la bsgo ba/ mi ci skyes pa la mi zer ba'i khrel ltas dgos te/ du smra na gson kyang dga' ba ma yin pas/ thog ma 'thams pa bzhin du tshe 'phos kyang bla'i/ smras te</text></item>
<item><p>262b4</p><section>mdo sde</section><text>gson par mi 'dod do zhes khrel ltas byas pa'i legs pa rnam pa sna tshogs dang / du smra ba'i skyon mang po smras pa dang / blon po rnams kyang mya ngan gyis brnangs te/ tshig med par gyur to/ /thams cad kyis rgyal po bskyal nas/ thams cad kyis</text></item>
<item><p>262b5</p><section>mdo sde</section><text>cho nges btab ste/ brgyal zhing 'khams par gyur to/ /su ta so ma lam du zhugs te song ba'i tshe/ srin po rkang bkras kyang su ta so ma 'dir 'ongs pa'i dus yin no snyam bsams nas/ ri'i rtse mor byung ste bltas pa dang / su ta so ma lam du rgyang ma nas srog 'dor du</text></item>
<item><p>262b6</p><section>mdo sde</section><text>'ong ba mthong ngo / /de nas nye bar 'ongs te bltas na sngon pas kyang lhag par dga' ba'i mdangs yod pas srin pos rgyal po la 'di skad ces gsol to/ /srog 'dor ba lta ba dag la dga' ba ci zhig yod na/ khyod 'tsho ba gtong ba las srog kyang mi phangs sam/</text></item>
<item><p>262b7</p><section>mdo sde</section><text>khyod yul du phyin nas phan pa'i don ci zhig rnyed na 'di ltar dga' zhes dris so/ /su ta so mas smras pa/ rgyal po chen po khyod kyis thugs dpag mdzad de/ bdag gi 'tsho ba yun ring du bshol nas bdag gis sngar dam bcas pa las ma 'gal te/ sbyin pa</text></item>
<item><p>263a1</p><section>mdo sde</section><text>chen po yang byin/ dam pa'i chos kyang thos nas yid la gcags te/ bsam pa grub pas 'dir srog btang yang gson pa bas dga'o zhes smras so/ /rgyal po rkang bkras smras pa/ khyod kyis chos ci zhig thos pa kho bo la yang smros shig ces bsgo ba dang / su</text></item>
<item><p>263a2</p><section>mdo sde</section><text>ta so mas tshigs su bcad pa ji skad thos pa yang smras/ de ma yin pa yang gzhan yang gsod pa'i las kha na ma tho ba'i sdig pa dang / mi dge ba'i las rnam par smin pa yang thabs mkhas pas rgya cher smras so/ /srog mi gcod pa'i yon tan dang / bsod nams rgya chen</text></item>
<item><p>263a3</p><section>mdo sde</section><text>po dang / byams pa'i sems kyang rgyas par bstan pa dang / srin po rkang bkra rab tu dga' rangs te/ spyi bos phyag 'tshal nas/ bstan pa bzhin du phyin cad srog gcod pa spangs nas/ rgyal bu brag phug tu bcug pa rnams kyang so so'i yul du bskyal lo/ /de nas su ta</text></item>
<item><p>263a4</p><section>mdo sde</section><text>so mas dpung gi tshogs bshams nas rgyal po rkang bkra bsus nas phyir yang rgyal por bcug go/ /de drang srong gis dmod pa bor ba'i lo bcu gnyis kyang tshang bas/ de phyin cad mi sha yang mi za ste/ sngon bzhin du rgyal po byas so/ /rgyal po chen po de'i tshe de'i dus</text></item>
<item><p>263a5</p><section>mdo sde</section><text>na/ su ta so ma ni da ltar nga yin no/ /rgyal po rkang bkra de ni da ltar sor 'phreng can yin no/ /de'i tshe rkang bkras lo bcu gnyis kyi bar du mi zos pa rnams ni/ sor 'phreng can gyis bsad pa'i mi rnams yin no/ /mi 'di dag kyang gang dang gang du skye bar rtag tu sor 'phreng can</text></item>
<item><p>263a6</p><section>mdo sde</section><text>gyis bsad par gyur la/ ngas kyang skye ba thams cad du dge ba la bkod par gyur to/ /ngas mngon du dran pa sngon ma rabs byed pa'i tshe ngas gsod pa las bzlog nus na/ da mngon par sangs rgyas te/ yon tan phun sum tshogs la/ sdig pa yongs su zad na/ 'di</text></item>
<item><p>263a7</p><section>mdo sde</section><text>dag 'dul bar gyur pa lta ci smos/ rgyal pos yang bcom ldan 'das la 'di skad ces gsol to/ /mi 'di dag sngon ci zhig bgyis na skye ba thams cad du sor 'phreng can gyis rtag tu bsad par gyur/ bcom ldan 'das kyis rgyal po la 'di skad ces bka' stsal to/ /</text></item>
<item><p>263b1</p><section>mdo sde</section><text>rgyal po chen po legs par nyon cig dang bstan par bya'o/ /sngon 'das pa'i bskal pa grangs med pa'i pha rol na/ 'dzam bu'i gling 'di yul bA rA Na sIr rgyal po ba la dar zhes bya ba zhig byung ste/ rgyal po de la sras gnyis yod de/ byad gzugs legs pa/</text></item>
<item><p>263b2</p><section>mdo sde</section><text>blta na sdug pa/ rtsal dang ldan pa'o/ /de'i sras chung shos 'di snyam du sems so/ /gal te bdag gi pha tshe 'phos nas phu bo rgyal por 'gyur ro/ /bdag gzhon pas rgyal po yang mi thob na/ mir skyes la rgyal po yang ma thob na/ tha mal par 'dug pa yang ci rung /</text></item>
<item><p>263b3</p><section>mdo sde</section><text>dben par song nas drang srong gi lam btsal bar bya snyam nas rgyal po'i drung du song ste/ yab rgyal po la 'di skad ces gsol to/ /bdag ni dben par drang srong gi lam btsal bar dga'o/ /bdag la sdug par 'dzin na bsam pa 'di las ma bzlog cig ces yang dang yang</text></item>
<item><p>263b4</p><section>mdo sde</section><text>du gsol pa dang / rgyal pos kyang de bzhin du gnang nas de dben par song ngo / /de nas lo mang zhig lon pa dang / rgyal po yab tshe 'phos nas phu bo rgyal sar gshegs so/ /phu bo yang rgyal sar zhugs nas/ ring por ma lon par nad kyis btab nas tshe 'phos te/</text></item>
<item><p>263b5</p><section>mdo sde</section><text>rigs 'tshob pa'i mi med do/ /blon po rnams 'dus nas ji ltar bya ba bgros pa dang / de la blon po gcig gis 'di skad ces gsol to/ /rgyal po chen po'i sras chung ngu zhig rgyal po la gsol te/ da ltar ri la drang srong byed cing 'dug go/ /de spyan drangs nas rgyal</text></item>
<item><p>263b6</p><section>mdo sde</section><text>por gzhug go zhes smras pa dang / blon po rnams kyis de 'dra ba zhig nges par yod na da ltar spyan drangs la/ rgyal por gzhug go zhes bgros nas/ ri la rgyal bu tshol du song ngo / /de dag rgyal bu dang phrad nas bdag cag la rgyal po med de khyod kyis rgyal po bya dgos kyis</text></item>
<item><p>263b7</p><section>mdo sde</section><text>'dong ngo / /zhes smras pa dang / drang srong gis tshig 'di ni 'jigs su rung ste/ kho bo dben pa 'di na rab tu bde ste mya ngan ci yang med do/ /'jig rten pa ni rang bzhin gyis ma dul ba yin pas/ rgyal po yang gsod de/ bdag gis mi nus so/ /blon po rnams</text></item>
<item><p>264a1</p><section>mdo sde</section><text>kyis smras pa/ rgyal po'i gdung chad de gdung 'tshob pa med kyis/ drang srong khyod 'ba' zhig rgyal po'i gdung la gtogs pa yin te/ yul mi thams cad mgon med par gyur pas/ 'gro ba mang po la brtse ba'i phyir rgyal por gshegs su gsol lo zhes smras</text></item>
<item><p>264a2</p><section>mdo sde</section><text>pa dang / drang srong gis kyang ma bzod nas blon po rnams kyis gsol pa bzhin du phyir yang yul du 'ongs te rgyal po byas so/ /drang srong de chung ngu nas 'dod chags la ma 'bags pa las/ srid 'tsho zhing bags kyis bud med dang 'bags pas phyir 'dod chags che bar gyur</text></item>
<item><p>264a3</p><section>mdo sde</section><text>to/ /nyin mtshan du 'dod chags la bag med pas/ 'di skad bkar btags so/ /nga'i yul mi las bu mo yod pa rnams bag mar btang na/ sngar nga dang phrad pa'i 'og tu bag mar thong shig ces bkar btags so/ /yul du bud med sdug gu yid du 'ong ba thams cad</text></item>
<item><p>264a4</p><section>mdo sde</section><text>la yang mi rigs par spyod do/ /de'i tshe bud med gcig cig mi mang po tshogs pa'i mdun du sgren mor byung ste/ gcin gci ba dang / thams cad kyis bgad de ngo tsha mi shes pa 'di ci byed ces spyos pa dang / bud med des 'di skad ces smras so/ /bud med kyis bud</text></item>
<item><p>264a5</p><section>mdo sde</section><text>med kyi mdun du gcin gcir ba la ngo tsha ci zhig yod de/ khyed cag gcig gi mdun du gcig gis gcin gcir kyang ngo mi tsha na kho mo bud med du 'dra ba'i nang du gcin gcir ba la ngo tsha ci zhig yod/ mi mang pos smras pa/ khyod kyis 'di skad smras pa 'di ni ci'i tha tshig ces</text></item>
<item><p>264a6</p><section>mdo sde</section><text>smras pa dang / bud med des 'di skad ces smras so/ /yul 'di na rgyal po gcig po skyes pa yin gyis/ gzhan mi thams cad bud med yin du nges so/ /khyed kun skyes pa yin na/ de 'dra ba mi rigs pa rgyal pos byed pa mi rigs so/ /de nas mi mang po ngo tsha zhing</text></item>
<item><p>264a7</p><section>mdo sde</section><text>skyengs par gyur te/ bud med 'dis smra ba bden te/ rigs pa ma yin pas/ rgyal po 'di med par bya'o zhes bgros nas/ thams cad gros 'thun nas rgyal po skyed mos tshal du khrus la 'gro ba'i tshe gsad par bya'o/ /de nas skyed mos tshal du dpung gi</text></item>
<item><p>264b1</p><section>mdo sde</section><text>tshogs sbas nas/ rgyal po rdzing bur 'ongs pa'i tshe thams cad log nas bzung ste/ bsad par byas so/ /rgyal po skrag nas mi khyed cag ci byed ces smras pa dang / blon po rnams kyis 'di skad ces smras so/ /rgyal po chos bzhin du ma byas nas 'dod chags kyis</text></item>
<item><p>264b2</p><section>mdo sde</section><text>myos nas yul mi thams cad kyang rigs sun cing sma phab ste/ bdag cag ma bzod ches nas khyed med par byas te/ rgyal po mdzangs pa gdod btsal lo snyam mo/ /rgyal pos de skad ces smras pa thos nas skrag par gyur te/ blon po rnams la 'di skad ces</text></item>
<item><p>264b3</p><section>mdo sde</section><text>smras so/ /sngon cad ni bdag gis nyes pa bden gyis/ phyin cad de ltar mi bya na gtang du rung ngam zhes smras pa dang / blon po rnams kyis 'di skad ces smras so/ /gal te gnam la kha ba nag po bab pa'am/ mgo la sbrul nag po skyes kyang mi gnang gi ma smra</text></item>
<item><p>264b4</p><section>mdo sde</section><text>shig ces bsgo'o/ /rgyal pos de skad smras pa thos nas da ni gdon mi za bar gsod do snyam ste/ khros nas blon po rnams la 'di skad ces smras so/ /nga sngon ri la 'dug ste/ 'jig rten la mi dga' ba las nan gyis rgyal por bcug ste/ da ni nga gsod do/ /</text></item>
<item><p>264b5</p><section>mdo sde</section><text>gar skyes kyang khyod nga dang phrad de khyod kyang ngas gsod par shog ces dam bcas so/ /de ltar dam bcas mod kyi 'on kyang ma gnang ste bsad do/ /rgyal po chen po de'i tshe de'i dus na/ rgyal po drang srong de ni da ltar sor 'phreng can yin no/ /de'i tshe mi mang po gros 'thun</text></item>
<item><p>264b6</p><section>mdo sde</section><text>par rgyal po gsod pa ni sor 'phreng can gyis gsad pa'i mi 'di dag yin te/ rtag tu sor 'phreng can gyis gsod par gyur to/ /rgyal pos pus mo sa la btsugs te/ bcom ldan 'das la 'di skad ces gsol to/ /dge slong sor 'phreng can 'dis mi 'di snyed cig</text></item>
<item><p>264b7</p><section>mdo sde</section><text>bsad na de ltar 'bras bu thob pa'i 'og tu rnam par smin pa myong bar 'gyur ram/ bcom ldan 'das kyis bka' stsal pa/ rgyal po chen po sdig pa byas na rnam par smin pa nges par myong ste/ dge slong 'di yang da ltar gnas khang na sems can dmyal ba'i me ba spu'i khung bu</text></item>
<item><p>265a1</p><section>mdo sde</section><text>kun nas 'bar te sdug bsngal mi bzad pa myong zhing 'dug go/ /de nas bcom ldan 'das kyis 'khor mang po la sdig pa'i las byas na nges par sdig pa rnam par smin pa rtogs par bya ba'i phyir/ dge slong gcig la 'di skad ces bka' stsal to/ /dge</text></item>
<item><p>265a2</p><section>mdo sde</section><text>slong khyod song la lde mig khyer te/ dge slong sor 'phreng can gyi sgo'i bu gur chug cig ces bka' stsal nas/ dge slong gis bka' bzhin du lde mig thogs te/ sgo'i bu gur bcug ste de ma thag tu zhu'o/ /dge slong de dngangs skrag ste phyin nas/ bcom ldan 'das kyi</text></item>
<item><p>265a3</p><section>mdo sde</section><text>spyan sngar 'ongs te de bzhin du gsol ba dang / bcom ldan 'das kyis dge slong de la 'di skad ces bka' stsal to/ /sdig pa byas pa'i rnam par smin pa ni 'di yin no zhes bka' stsal nas/ rgyal po dang 'khor rnams yid ches par gyur to/ /de nas tshe dang ldan pa kun</text></item>
<item><p>265a4</p><section>mdo sde</section><text>dga' bos bcom ldan 'das la 'di skad ces gsol to/ /dge slong sor 'phreng can sngon legs pa ci bgyis na mthu stobs gyad chen po'i stobs dang mnyam zhing rtsal che la bya ltar mgyogs par gyur/ legs pa ci bgyis na bcom ldan 'das dang phrad de 'khor ba las grol</text></item>
<item><p>265a5</p><section>mdo sde</section><text>bar gyur pa/ 'khor mang po la thugs brtse ba'i slad du bstan du gsol/ bcom ldan 'das kyis bka' stsal pa/ khyod legs par nyon cig /sngon 'das pa'i dus na/ sangs rgyas 'od srung gi tshe dge slong gcig gang zag gi las byas pa las/ 'bru'i khal</text></item>
<item><p>265a6</p><section>mdo sde</section><text>cig bkal te song song ba las lam du char pas non te/ bros pa'i gnas med pas 'bru dang snod du bcas pa thams cad gsher bar gyur to/ /de'i tshe na dge slong dag mgyogs par 'gro 'dod pa las chu 'thungs pas 'gro bul bas mgyogs par ma gyur pas 'di skad</text></item>
<item><p>265a7</p><section>mdo sde</section><text>ces smon lam btab bo/ /bdag ma 'ongs pa'i dus su mthu mi stong dang mnyam zhing lus yang mgyogs khyad bya 'phur ba dang 'dra bar shog shig /ma 'ongs pa'i dus na sangs rgyas shAkya thub pa 'jig rten du gshegs pa dang phrad nas 'khor ba las grol bar gyur</text></item>
<item><p>265b1</p><section>mdo sde</section><text>cig ces smon lam btab bo/ /kun dga' bo de la gzhan du ma sems shig de'i tshe na gang zag gi las byas pa'i dge slong de ni da ltar gyi dge slong sor 'phreng can yin no/ /de'i tshe na rab tu byung zhing tshul khrims bsrungs te/ dge 'dun gyi las byas pas/ smon</text></item>
<item><p>265b2</p><section>mdo sde</section><text>lam bzhin du gang nas gang du skyes kyang byad gzugs bzang ba dang / mthu stobs dang rtsal che bar gyur to/ /nga dang phrad par smon pas 'khor ba las grol bar gyur to/ /de'i tshe kun dga' bo dang dge slong rnams dang / rgyal po'i 'khor mang po rnams/ bcom ldan 'das</text></item>
<item><p>265b3</p><section>mdo sde</section><text>kyis rnam par smin pa'i 'bras bu gsungs pa thos nas/ thams cad kyis brtson 'grus bskyed de/ bden pa bzhi yid la byas pas la la rgyun du zhugs pa dang / lan cig phyir 'ong ba dang / phyir mi 'ong ba dang dgra bcom par gyur to/ /la la ni rang sangs rgyas kyi dge ba'i rtsa ba</text></item>
<item><p>265b4</p><section>mdo sde</section><text>bskyed do/ /la la ni bla na med pa'i byang chub tu sems bskyed de/ phyir mi ldog pa'i sa la gnas par gyur to/ /thams cad lus dang ngag dang yid dge ba la 'dun te/ bcom ldan 'das kyis gsungs pa la rjes su yi rangs nas mngon par dga'o/ /mi gdung ba sor 'phreng can gyi</text></item>
<item><p>265b5</p><section>mdo sde</section><text>le'u ste sum cu drug pa'o// //bam po bcu gcig pa/ 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na</text></item>
<item><p>265b6</p><section>mdo sde</section><text>bud med bsnyen dga' mo zhes bya ba dbul phongs pa 'tsho ba slong mo la ltos pa zhig yod de/ bud med des rgyal po dang / blon po dang / mi mang pos so so nas sangs rgyas dang / dge 'dun la mchod par byed pa mthong nas 'di snyam du bsams so/ /bdag gis sngon</text></item>
<item><p>265b7</p><section>mdo sde</section><text>sdig pa ci zhig byas na/ 'di ltar dbul zhing rigs ngan par skyes te/ da bsod nams kyi zhing dang phrad kyang sa bon mi bdog snyam nas/ shin tu yi chad de 'gyod pa skyes nas/ nyi ma gcig gi bar du thog thag bslang na dong tse gcig las ma rnyed de/ dong tse gcig pu de</text></item>
<item><p>266a1</p><section>mdo sde</section><text>thogs nas mar tshong ba'i khyim du song nas mar zhig nyo bar byas so/ /mar tshong ba'i khyim bdag gis smras pa/ dong tse gcig gis mar nyo ba 'di ha cang nyung ches te/ khyod ci zhig bya zhes byas pa dang / bsnyen dga' mos kyang drang por gtam byas</text></item>
<item><p>266a2</p><section>mdo sde</section><text>nas/ mar tshong ba'i bdag po snying brtse ste/ mar lhag par byin no/ /bsnyen dga' mos mar de thob nas/ rab tu dga' ste gtsug lag khang du song nas bcom ldan 'das la 'bul lo/ /zhes sangs rgyas kyi spyan sngar mar me btsugs te/ smon lam 'di</text></item>
<item><p>266a3</p><section>mdo sde</section><text>skad ces btab bo/ /bdag da ltar dbul phongs te/ mar me chung ngu 'dis sangs rgyas la mchod do/ /bsod nams 'dis ma 'ongs pa'i dus su bdag shes rab kyi mar me dang ldan te/ sems can thams cad kyi mun pa'i dri ma bsal bar shog shig ces</text></item>
<item><p>266a4</p><section>mdo sde</section><text>smon lam btab nas phyir gnas su song ngo / /de'i tshe mtshan mo mar me gzhan ni zad kyi/ bsnyen dga' mo'i mar me gcig pu ni nam nangs kyi bar du 'bar ro/ /de'i tshe maud gal ya nas dus 'dzin pa'i res la bab pas/ nam nangs nas mar gyi snod rnams</text></item>
<item><p>266a5</p><section>mdo sde</section><text>sdud du song ba la/ me mar gcig pu zhig lhag par gsal te/ mar dang snying po yang mnyams par gsar du btsugs ma thag pa 'dra bas 'di snyam du sems so/ /nyin par mar me btsugs kyang phan pa med kyi gsad do snyam nas gsad par gzas na ma sod de/ de nas</text></item>
<item><p>266a6</p><section>mdo sde</section><text>lag dar te gsad par gzas nam sod de ma nyams so/ /de nas gos kyis gsad par gzas na yang ma sod pas/ bcom ldan 'das kyis gzigs nas/ maud gal la 'di skad ces bka' stsal to/ /khyod kyis mar me 'di gsad par sems kyang / mar me 'di</text></item>
<item><p>266a7</p><section>mdo sde</section><text>khyod kyis mi sod do/ /khyod nyan thos kyis bsgul zhing bskyod nus pa yang ma yin no/ /gal te khyod kyis rgya mtsho chen po bzhi'i chu 'bab pa'i rdzing rlung yug pas bus kyang sod par mi 'gyur ro/ /de bas na me mar 'di mi kun gyi don rgya chen po byed par bsam pa chen po</text></item>
<item><p>266b1</p><section>mdo sde</section><text>bskyed pas phul ba yin no/ /bcom ldan 'das kyis de skad gsungs nas/ bsnyen dga' mo yang bcom ldan 'das kyi spyan sngar 'ongs te zhabs la mgo bos phyag 'tshal ba dang / de'i tshe bcom ldan 'das kyis lung bstan te/ khyod ma 'ongs pa'i dus na bskal pa</text></item>
<item><p>266b2</p><section>mdo sde</section><text>gnyis 'das nas mngon par sangs rgyas te/ mtshan yang mar me 'od ces bya ste/ dbang bcu dang ldan par 'gyur ro/ /de'i tshe na bsnyen dga' mos bcom ldan 'das kyis lung bstan pa thos nas rab tu dga' ste/ pus mo gnyis sa la btsugs nas rab tu byung</text></item>
<item><p>266b3</p><section>mdo sde</section><text>bar gsol to/ /bcom ldan 'das kyis kyang rab tu byung bar gnang ngo / /tshe dang ldan pa kun dga' bo dang / maud gal gyi bus bud med dbul mo lung bstan pa thob ste/ rab tu byung ba mthong nas pus mo gnyis sa la btsugs te/ thal mo sbyar nas bcom</text></item>
<item><p>266b4</p><section>mdo sde</section><text>ldan 'das la 'di skad ces gsol to/ /bsnyen dga' mo 'dis sngon las ci zhig bgyis na/ de srid kyi bar du dbul phongs te/ 'tsho ba yang mi rnyed par gyur/ ci zhig bgyis na bcom ldan 'das dang phrad de/ 'khor rnam bzhi mchod pa byas par gyur/</text></item>
<item><p>266b5</p><section>mdo sde</section><text>bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas 'od srung 'jig rten du gshegs te/ de'i tshe khyim bdag gi chung ma zhig gis/ sangs rgyas dang dge slong gi dge 'dun dang bcas pa spyan drangs pa las/ sngar bud med dbul mo</text></item>
<item><p>266b6</p><section>mdo sde</section><text>zhig gis spyan drangs te gshegs par gnang ngo / /bud med dbul mo de yang lan cig phyir mi ldog pa zhig ste/ de'i tshe na khyim bdag gi chung ma de btsan zhing phyug pa dang / cho rigs btsun pas dbul mos sngar spyan drangs pa la brnyas smad nas 'di skad ces smras so/ /</text></item>
<item><p>266b7</p><section>mdo sde</section><text>bcom ldan 'das ci'i slad du bdag gis sngar spyan drangs par mi gshegs par sprang mos spyan drangs par gshegs zhes tshig ngan pa smras te/ 'phags pa la brnyas smad pas/ skye ba lnga brgya'i bar du dbul phongs pa/ 'tsho ba slong mo la ltos pa'i rigs su skyes so/ /</text></item>
<item><p>267a1</p><section>mdo sde</section><text>phyi de nyin sangs rgyas dang dge 'dun la dad pas mchod de dga' bas na/ da sangs rgyas dang phrad de/ rab tu byung nas lung bstan pa yin no/ /de'i tshe 'khor mang po rnams sangs rgyas kyis gsungs pa la rab tu dga' bar gyur to/ /de'i tshe rgyal</text></item>
<item><p>267a2</p><section>mdo sde</section><text>po dang / blon po dang / mi mang po dag gis bud med dbul mos sangs rgyas la mar me phul bas sangs rgyas su lung bstan to zhes thos nas thams cad kyis bkur sti byas te/ 'tsho ba'i yo byad mchog dam pa rnam pa bzhi chog par sbyar te phul lo/ /de'i tshe yul de'i khye'u dang /</text></item>
<item><p>267a3</p><section>mdo sde</section><text>bu mo ya rabs dang / ma rabs thams cad kyis mar me dri bsung can sbyar te/ rgyal bu rgyal byed kyi tshal du bcom ldan 'das la phul lo/ /mar me phul ba'i mi mang pos me mar gyis rgyal bu rgyal byed kyi tshal kun yongs su gang ste/ phyogs bzhi nas skar ma nam mkha'</text></item>
<item><p>267a4</p><section>mdo sde</section><text>la snang ba dang 'dra bar nyin gcig bzhin du phul te/ de lta bur rgyun ma chad par nyin zhag bdun gyi bar du phul lo/ /de'i tshe kun dga' bo shin tu dga' nas ngo mtshar du gyur te/ bcom ldan 'das kyi yon tan ni 'di snyed cig mnga'o zhes bsngags nas/ bcom</text></item>
<item><p>267a5</p><section>mdo sde</section><text>ldan 'das la 'di skad ces gsol to/ /bcom ldan 'das kyis sngon phrin las ci zhig bgyis na/ 'di lta bu'i mar me tshad med pa dang ldan par gyur/ bcom ldan 'das kyis kun dga' bo la bka' stsal pa/ sngon 'das pa'i dus na 'dzam bu'i gling 'dir rgyal po</text></item>
<item><p>267a6</p><section>mdo sde</section><text>pa si li zhes bya ba zhig rgyal phran brgyad khri bzhi stong snyed la dbang byed do/ /rgyal po'i btsun mo la sras gcig byung ste/ lus kyi mdog gser lta bur 'dug la mtshan sum cu rtsa gnyis dang / dpe byad bzang po brgyad cur ldan te/ spyi bo la rin po che kha dog gsal</text></item>
<item><p>267a7</p><section>mdo sde</section><text>ba/ blta na mig sbrid pa zhig yod do/ /mtshan mkhan bos nas bzang ngan brtags te/ ming btags pa las/ mtshan mkhan gyis bltas na/ mtshan ngo mtshar du bzung bas/ lag pa btegs nas shin tu legs so/ /zhes smras te/ rgyal bu 'di ni</text></item>
<item><p>267b1</p><section>mdo sde</section><text>'jig rten na lha dang mi'i nang du bsgrun du med do/ /gal te khyim na gnas na 'khor los sgyur ba'i rgyal por 'gyur ro/ /gal te rab tu byung na mngon par 'tshang rgya'o zhes smras te/ mtshan mkhan gyis rgyal po la 'di skad ces gsol to/ /rgyal bu 'di thog ma btsas pa na ngo mtshar</text></item>
<item><p>267b2</p><section>mdo sde</section><text>ya mtshan gyi ltas ci byung zhes dris pa na/ rgyal bu 'di btsas pa'i spyi bo nas rin po che shin tu gsal ba zhig yod do/ /zhes smras nas/ rgyal bu'i ming rin chen gtsug phud ces btags so/ /phyis cher skyes nas rab tu byung ste/ byang chub la nan tan byas nas mngon par sangs</text></item>
<item><p>267b3</p><section>mdo sde</section><text>rgyas te/ sems can grangs med pa'i don byas so/ /de'i tshe rgyal po yab kyis sangs rgyas dang / dge slong gi dge 'dun dang bcas pa zla ba gsum du spyan drangs nas mchod ston gsol to/ /de'i nang na dge slong 'phags pa'i bshes gnyen zhes bya ba zhig zla ba gsum</text></item>
<item><p>267b4</p><section>mdo sde</section><text>du me mar sbyor ba'i yon bdag tu khas blangs nas/ nyin gcig bzhin du grong rgyu zhing grong khyer du song nas tshong dpon dang / khyim bdag dang mi mang po las mar dang 'bru mar dang / me mar dang snying po bslangs so/ /de'i tshe na rgyal po de la bu mo thub pa zhes bya ba zhig yod de/</text></item>
<item><p>267b5</p><section>mdo sde</section><text>yang thog gi steng na dge slong de nyin gcig bzhin du grong rgyu zhing nyon mongs pa mthong nas de la snying brtse ste/ mi zhig mngags nas/ btsun pa khyod ci zhig bsgrubs na/ rtag tu 'di lta bu nyon mongs zhes dris na dge slong des 'di skad ces smras so/ /bdag ni zla ba gsum</text></item>
<item><p>267b6</p><section>mdo sde</section><text>gyi bar du sangs rgyas dang / dge 'dun gyi mar me sbyor ba'i yon bdag tu khas blangs te/ de bas na grong rgyu zhing dge bsnyen rnams las mar dang 'bru mar dang / me mar gyi snying po dang mar me 'dzugs pa'i yo byad rnams blang ngo zhes bu mo la spring ba dang / bu mo de rab tu dga'</text></item>
<item><p>267b7</p><section>mdo sde</section><text>nas/ dge slong 'phags pa'i bshes gnyen la 'di skad ces bsgo'o/ /da phyin cad de lta bur rtag tu 'gro mi dgos kyis/ me mar gyi yo byad kho mos sbyar gyi/ long shig ces bsgo ba dang / dge slong de yang de ltar bya'o zhes smras nas/ de phyin cad rtag tu me mar dang</text></item>
<item><p>268a1</p><section>mdo sde</section><text>'bru mar dang / mar me'i yo byad kun sbyar te/ gtsug lag khang du bskyal to/ /dge slong 'phags pa'i bshes gnyen gyis de ltar nyin gcig bzhin du mar me phul te/ kun la phan pa'i don rgya chen po'i sems bskyed pas/ bcom ldan 'das kyis lung bstan</text></item>
<item><p>268a2</p><section>mdo sde</section><text>te/ ma 'ongs pa'i dus na bskal pa grangs med pa 'das nas/ mngon par 'tshang rgya ste/ mtshan yang mar me mdzad ces bya bar lung bstan nas mtshan sum cu dang ldan par gyur te/ rgyal po'i bu mo thub pas dge slong 'phags pa'i bshes gnyen lung bstan to zhes thos nas 'di snyam du</text></item>
<item><p>268a3</p><section>mdo sde</section><text>bsams so/ /sangs rgyas la phul ba'i mar me ni bdag gis sbyar te/ dge slong des bskul ma tsam byas kyang lung bstan na bdag la ni lung ma bstan to snyam bsams nas/ bcom ldan 'das gang na ba der song ste/ de bzhin du drang por gsol ba dang / bcom ldan 'das</text></item>
<item><p>268a4</p><section>mdo sde</section><text>kyis lung bstan te/ bu mo thub pa khyod ma 'ongs pa'i dus na bskal pa grangs med pa dgu bcu rtsa gcig 'das nas mngon par 'tshang rgya ste/ mtshan yang shAkya thub pa zhes bya bar mtshan bcu dang ldan par lung bstan to/ /de ltar rgyal po'i bu mos kyang sangs rgyas las lung bstan pa</text></item>
<item><p>268a5</p><section>mdo sde</section><text>thos nas/ rab tu dga' ba skyes par gyur te/ sangs rgyas kyi zhabs la spyi bos phyag 'tshal nas rab tu byung bar gsol to/ /bcom ldan 'das kyis kyang rab tu byung bar gnang nas/ bar chad med par brtson 'grus rtsom mo/ /bcom ldan 'das kyis kun dga' bo la</text></item>
<item><p>268a6</p><section>mdo sde</section><text>bka' stsal pa/ de'i tshe de'i dus na dge slong 'phags pa'i bshes gnyen ni sngon 'das pa'i sangs rgyas mar me mdzad yin no/ /rgyal po'i bu mo thub pa ni da ltar nga yin te/ sngon mar me phul bas bskal pa grangs med pa'i bar du lha dang mi'i 'jig rten na bsod nams myong ste/</text></item>
<item><p>268a7</p><section>mdo sde</section><text>gzugs kyang gzhan pas 'phags par bzang ste/ da mngon par sangs rgyas nas kyang mar me mang po dang ldan par gyur to/ /bcom ldan 'das kyis de skad ces gsungs nas/ 'khor mang po rnams la la ni 'bras bu dang po nas 'bras bu bzhi pa'i bar du thob bo/ /la la</text></item>
<item><p>268b1</p><section>mdo sde</section><text>ni rang sangs rgyas su dge ba'i rtsa ba bskyed do/ /la la ni bla na med pa'i byang chub tu sems bskyed do/ /tshe dang ldan pa kun dga' bo dang / 'khor mang po rnams bcom ldan 'das kyis gsungs pa la rjes su yi rangs te mngon par dga'o/ /bu mo bsnyen dga' mo'i le'u ste</text></item>
<item><p>268b2</p><section>mdo sde</section><text>sum cu bdun pa'o// //'di skad bdag gis thos pa'i dus gcig na/ bcom ldan 'das rgyal po'i khab bya rgod spungs pa'i ri la bzhugs so/ /de'i tshe na yul de na khyim bdag shi ri tsi zhes bya ba shin tu phyug cing longs spyod dang ldan pa rin po che sna</text></item>
<item><p>268b3</p><section>mdo sde</section><text>bdun gyis bang mdzod gang ba zhig yod de/ rigs mnyam pa las chung ma blangs nas/ dus phyi zhig na chung ma sems can dang ldan par gyur te/ zla ba tshang nas bu khye'u sdug pa mdzes par 'jig rten na dpe med pa zhig btsas te/ pha ma shin tu byams pas mtshan mkhan bos</text></item>
<item><p>268b4</p><section>mdo sde</section><text>te/ mtshan bltas na/ mtshan mkhan gyis kyang khye'u 'di ni bsod nams kyi mtshan dang ldan te/ rigs kyang 'tshob par 'gyur ro zhes smras pa dang / khye'u'i pha ma lhag par dga' nas/ mtshan mkhan de la bu'i ming thogs shig ces smras pa dang / mtshan mkhan gyis</text></item>
<item><p>268b5</p><section>mdo sde</section><text>smras pa/ bu 'di yod par gyur nas/ ltas sam ya mtshan ci byung zhes dris na/ smras pa gzhan ni med kyi khye'u'i ma sngon smra mi mkhas pa las khye'u 'di yod tshun cad smra mkhas par gyur to/ /zhes byas pa dang / bu'i ming yang ba shi tsir zhes btags so/ /gsos bskyed</text></item>
<item><p>268b6</p><section>mdo sde</section><text>de cher skyes nas yid gzhungs te rtsal dang ldan par gyur to/ /dus gzhan zhig na byis pa grogs po dag dang rtse zhing song song ba las rigs ngan pa zhig gi khyim na bu mo sdug gu ma tshul du shis pa zhig yod pa mthong nas/ de la chags te chung mar blang bar bsams nas/ phyir khyim</text></item>
<item><p>268b7</p><section>mdo sde</section><text>du 'ongs te pha ma la bu mo de bdag gi chung mar long shig smras so/ /pha mas smras pa/ bdag ni cho rigs btsun pa yin te/ bu mo de ni rigs chung zhing ngan pa yin na/ ji ltar chung mar blangs zhes byas pa dang / khye'u rab tu mi dga' ste/ pha ma la yang 'di skad ces smras so/ /</text></item>
<item><p>269a1</p><section>mdo sde</section><text>cho rigs la ma lta bar bu mo de nyid la dga' bas chung mar long shig /gal te chung mar ma blangs na bdag kyang 'gum mo zhes smras pa dang / pha mas kyang bu'i ngo ma bzlog pas bu mo slong du btang ngo / /bu mo'i pha mas smras pa/ khyod ni cho rigs btsun pa yin te/</text></item>
<item><p>269a2</p><section>mdo sde</section><text>bdag ni rigs chung zhing ngan pa yin pas gnyen zla yang ma yin na/ ci'i phyir bu mo slong zhes byas so/ /'on kyang khye'u de bu mo de la chags so/ /yang bskyar te bu mo slong du btang ba dang / bu mo'i pha mas 'di skad smras so/ /gal te bdag gi dmag par bya ba rtsal sna tshogs</text></item>
<item><p>269a3</p><section>mdo sde</section><text>kyang yod la/ glu dang gar dang rtsed mo'i bag ci yang shes shing rgyal po ci la dgyes pa kun shes na gnyen bya'o/ /zhes smras pa dang / khye'u de rol mo la sogs pa'i las bslab pa la ngo tsha ba dang bsdos nas/ ring por ma lon par kun byang bar bslabs so/ /dus gzhan</text></item>
<item><p>269a4</p><section>mdo sde</section><text>zhig na rgyal pos rol mo byas te/ rtsal che ba kun bsags nas shing 'dzegs pa dang / mchongs pa dang / thag 'dzegs la sogs pa'i rtsed mo sna tshogs byed pa las/ khyim bdag gi bu yang der 'ongs nas thag pa la 'dzegs te/ thag pa la rgyug cing thag 'dzegs byas pa</text></item>
<item><p>269a5</p><section>mdo sde</section><text>dang / rgyal po yengs te ma mthong bas gdod byos shig ces bsgo'o/ /khye'u ngal bas thag 'dzegs byas pa dang / thag pa'i dbus tsam du phyin nas thag pa las lhung ste/ shin tu skrag pas skyabs med do zhes smras so/ /de'i tshe maud gal gyi bu der 'ongs nas sa la ma lhung bar</text></item>
<item><p>269a6</p><section>mdo sde</section><text>bzung ste 'di skad ces smras so/ /khyod da lus dang srog ma yal bar rab tu byung ngam/ 'on te sa la lhung ste bu mo chung mar blang bar bya/ smras pa srog ma yal na chung ma mi 'dod do zhes smras pa dang / maud gal gyis nam mkha' la sa gzhi mnyam par sprul nas bde bar bzhag</text></item>
<item><p>269a7</p><section>mdo sde</section><text>pa dang / khye'u de 'jigs pa med par gyur te/ bde bar sa la bzhag pas khye'u rab tu dga' nas/ maud gal gyi phyi bzhin bcom ldan 'das gang na ba der song ngo / /der phyin pa dang / bcom ldan 'das kyi zhabs la mgo bos phyag 'tshal te/ sangs rgyas la</text></item>
<item><p>269b1</p><section>mdo sde</section><text>mchod pa byas so/ /de la bcom ldan 'das kyis sbyin pa'i gtam dang / tshul khrims kyi gtam dang / mtho ris kyi lhar skyes pa'i gtam dang / 'dod pa mi gtsang ba dang / rab tu byung ba ni bde'o zhes rgyas par bstan pas yid rnam par grol te/ 'bras bu dang po thob nas/</text></item>
<item><p>269b2</p><section>mdo sde</section><text>bcom ldan 'das la rab tu byung ba gsol zhing dam pa'i chos slob par gsol pa dang / bcom ldan 'das kyis gnang nas/ skra dang kha spu rang byi ste/ dge slong du gyur nas/ dge slong gi chos la nan tan byas pas zag pa kun zad nas dgra bcom par gyur to/ /de nas tshe dang ldan</text></item>
<item><p>269b3</p><section>mdo sde</section><text>pa kun dga' bos bcom ldan 'das la 'di skad ces gsol to/ /dge slong 'di bu mo de dang / sngon gyi las ci ltar 'thun na lus srog la bab kyi bar du chags par gyur/ maud gal gyi bu la dge ba'i rtsa ba ci bskyed na srog bskyabs/ ci'i rkyen gyis mthar dgra bcom par gyur</text></item>
<item><p>269b4</p><section>mdo sde</section><text>pa bstan du gsol/ bcom ldan 'das kyis kun dga' bo la bka' stsal pa/ sngon 'das pa'i bskal pa tshad med pa'i pha rol na/ yul bA rA Na sI 'dir khyim bdag zhig la bu sdug cing bzang ba dpe med pa zhig btsas so/ /de'i tshe na khyim bdag de'i khyim du rgya mtsho nas mi zhig</text></item>
<item><p>269b5</p><section>mdo sde</section><text>'ongs nas/ khyim bdag de la bya sgong gcig cig phul lo/ /khyim bdag gis lag tu blangs pa dang / ring po ma lon par sgo nga gas nas/ bya phrug tshar ma gcig byung ngo / /khyim bdag gis bya phrug de bu la byin nas/ cher skyes pa dang gcig la gcig chags</text></item>
<item><p>269b6</p><section>mdo sde</section><text>te/ khyim bdag gi bu phan tshun du ltad mo la 'gro na bya de'i rgyab na 'dug nas byas khyer zhing nam mkha' la 'phur te 'gro'o/ /nam skyon yang phyir khyim du 'ongs te/ de bzhin du nyin gcig bzhin du 'phyan te 'gro'o/ /de nas ring zhig lon pa dang / dus gzhan zhig</text></item>
<item><p>269b7</p><section>mdo sde</section><text>na rgyal po gzhan zhig gi yul na rol mo byed do zhes thos nas/ khye'u de bya de la zhon nas yul pha rol por ltad mo bltar song nas/ bya shing khar bzhag ste khye'u ni ltad mo bltar zhugs so/ /ltad mo blta ba'i lam du rgyal po'i bu mo dang phrad nas/ rgyal po'i bu mo la chags te/</text></item>
<item><p>270a1</p><section>mdo sde</section><text>bu mo dang nyal nas phyir gsang shor te/ rgyal pos zin nas gsod du bcug pa las/ khyim bdag gi bus 'di skad ces gsol to/ /bdag la mtshon gyis 'gum yang ci 'tshal/ bdag nyid shing khar 'dzegs te shing khar g.yang du 'gum par gsol</text></item>
<item><p>270a2</p><section>mdo sde</section><text>pa dang / rgyal pos kyang de bzhin du gnang nas/ khye'u shing khar 'dzegs te/ bya la zhon nas 'phur te song ba las bya des srog thar bar byas so/ /kun dga' bo de'i tshe de'i dus na khyim bdag gi bu de ni ba shi tsir yin no/ /rgyal po'i bu mo de ni bu mo 'di yin no/ /bya de ni</text></item>
<item><p>270a3</p><section>mdo sde</section><text>maud gal gyi bu yin te/ 'das pa'i dus na yang 'dod chags kyi rkyen gyis tshe zad pa las thar bar byas so/ /da yang 'dod chags kyi dbang gis tshe 'phos pa las maud gal gyi bus thar bar byas so/ /dge slong 'di yid gzhungs shing zag pa med pa'i 'bras bu thob pa ni/ sngon 'das</text></item>
<item><p>270a4</p><section>mdo sde</section><text>pa'i dus na bA rA Na sI 'dir khyim bdag cig la rang sangs rgyas zhig gis bsod snyoms slongs pa las/ khyim bdag des bsod snyoms phul te/ chos ston par gsol pa dang / de'i tshe rang sangs rgyas des chos bstan mi nus so zhes smras nas/ /lhung bzed nam mkha' la</text></item>
<item><p>270a5</p><section>mdo sde</section><text>bskyur nas 'phur te song ngo / /de nas khyim bdag des 'di snyam du bsams te/ skyes bu des rdzu 'phrul gyi mthu ni che na/ dam pa'i chos bstan mi nus pa lta bdag ma 'ongs pa'i dus su 'phags pa dang phrad de/ skyes bu 'di bas lhag par dam pa'i chos bstan pa la zad mi shes</text></item>
<item><p>270a6</p><section>mdo sde</section><text>par shog shig ces smon lam btab bo/ /de'i rkyen gyis yid gzhungs shing dgra bcom pa'i 'bras bu thob pa yin no/ /bcom ldan 'das kyis de skad ces gsungs pa la/ 'khor mang po rnams mngon par dga' nas/ la la ni rgyun du zhugs pa'i 'bras bu dang / phyir ldog</text></item>
<item><p>270a7</p><section>mdo sde</section><text>pa dang / phyir mi ldog pa/ dgra bcom pa'i 'bras bu thob bo/ /kha cig ni rang sangs rgyas kyi dge ba'i rtsa ba bskyed/ kha cig ni byang chub tu sems bskyed de/ bcom ldan 'das kyis gsungs pa la rjes su yi rang ngo / /ba shi tsir gyi le'u ste/ sum cu brgyad</text></item>
<item><p>270b1</p><section>mdo sde</section><text>pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na bram ze phyin te lo shu sha zhes bya ba zhig yod de/</text></item>
<item><p>270b2</p><section>mdo sde</section><text>bram ze de'i chung ma de rab tu mi sdug cing mig gnyis kyang mi mthong ste/ mi mthong ba de la bu pho ni med kyi/ bu mo bdun yod de rab tu dbul phongs so/ /bram ze'i bu mo de dag kyang so sor bag mar btang ste/ phyis dmag pa dag 'dus nas/ bram ze'i chung ma</text></item>
<item><p>270b3</p><section>mdo sde</section><text>yang khro shing gtum mo zhig ste bu mo dang / dmag pa dag 'ong ba la khros nas/ bu mo dag kyang phyir ma la gshe'o/ /de'i tshe zhing dag kyang brnga ran nas/ khyim tshes la ba lang zhig brnyas te/ zhing thog tu song song ba las/ legs par ma bsrungs pas stor to/ /</text></item>
<item><p>270b4</p><section>mdo sde</section><text>de'i tshe na phyin te lo shu shas 'di snyam du bsams so/ /bdag gis sngon nyes pa ci zhig byas na/ khyim du 'ong na ni chung mas rtag tu spyo zhing bu mo bdun dang dmag pa rnams kyis 'dug tu mi ster/ da khyim tshes kyi ba lang brnyas na ni stor bar gyur te/ bdag gis btsal kyang</text></item>
<item><p>270b5</p><section>mdo sde</section><text>ma rnyed na/ ci ltar bya snyam mya ngan gyis yi mug ste/ 'dug 'dug pa las rgyang ma nas de bzhin gshegs pa shing drung na dbang po kun zhi zhing bde bar bzhugs pa mthong ngo / /bram ze des 'khar ba la rkom tshugs bcas te rgyang tshad kyi bar du brtags nas yang 'di snyam du</text></item>
<item><p>270b6</p><section>mdo sde</section><text>bsams te/ dge sbyong gau ta ma ni rab tu bde ba bskyed do/ /de la ni chung mas spyo ba yang med/ bu mo ngan pa dang dmag pas gtse ba yang med/ zhing brnga ran te/ glang brnyas kyang mi dgos te/ mya ngan med do snyam bsams nas/ bcom ldan 'das kyis</text></item>
<item><p>270b7</p><section>mdo sde</section><text>de'i bsam pa thugs kyis mkhyen nas/ 'di skad ces bka' stsal to/ /khyod kyis bsams pa bzhin te/ nga la yang dag par nyes pa'i skyon gang yang med/ chung ma ngan pa yang med na/ gshe zhing spyo ba lta ci smos/ bu mo bdun gyis 'tshe ba yang med/ dmag pa</text></item>
<item><p>271a1</p><section>mdo sde</section><text>yang med/ zhing brnga ran pa yang med/ glang stor ba'i mya ngan byed pa yang med do/ /khyod rab tu byung bar dga' 'am zhes bka' stsal pa dang / bram zes bcom ldan 'das la 'di skad ces gsol to/ /bdag da ltar khyim la dur tsam du 'dzin te/ chung ma dang</text></item>
<item><p>271a2</p><section>mdo sde</section><text>bu mo la dgra tsam du sems so/ /bcom ldan 'das kyis rab tu byung bar gnang na bdag rab tu 'byung ngo zhes gsol pa dang / bcom ldan 'das kyis legs par 'ongs so/ /zhes bka' stsal pa dang / skra dang kha spu rang byi ste dge slong du gyur to/ /de nas bcom ldan 'das</text></item>
<item><p>271a3</p><section>mdo sde</section><text>kyis ci rigs par chos bstan nas/ de nyid du dri ma kun zad de dgra bcom par gyur to/ /de nas kun dga' bos bcom ldan 'das la gsol pa legs so/ /bcom ldan 'das sems can gyi don mdzad pa bsam gyis mi khyab bo/ /bram ze 'dis sngon legs pa ci zhig</text></item>
<item><p>271a4</p><section>mdo sde</section><text>bgyis na nyes pa'i skyon kun bral te/ ras dkar po gtsang ma la tshon zhan pa sla ba ltar dge ba la phan pa'i don byed par gyur/ bcom ldan 'das kyis kun dga' bo la bka' stsal pa/ bram ze 'di da ltar 'ba' zhig ngas phan btags te/ bde bar byas par ma zad kyi/ sngon</text></item>
<item><p>271a5</p><section>mdo sde</section><text>'das pa'i dus na yang / nyes pa kun las thar cing / byas pa bde bar byas so/ /kun dga' bos gsol pa/ 'das pa'i dus na bram ze 'di la ji ltar bde bar mdzad pa rgyas par bstan du gsol/ /bcom ldan 'das kyis bka' stsal pa/ khyod shin tu legs</text></item>
<item><p>271a6</p><section>mdo sde</section><text>par nyon la yid la zung shig dang / khyod la bstan par bya'o/ /kun dga' bos gsol pa/ de bzhin du thos par 'tshal lo zhes gsol ba dang / bcom ldan 'das kyis kun dga' bo la 'di skad ces bka' stsal to/ /sngon 'das pa'i bskal pa grangs med tshad med pa'i</text></item>
<item><p>271a7</p><section>mdo sde</section><text>pha rol na/ rgyal po mdzes pa zhes bya ba zhig byung ste/ chos bzhin du srid 'tsho'o/ /de'i tshe yul de na bram ze dbyug pa can zhig 'dug ste/ rab tu dbul phongs pa bza' ba dang bgo ba med pa zhig go/ /des khyim bdag zhig las glang zhig brnyas te/ nyin par spyad nas glang de khrid de</text></item>
<item><p>271b1</p><section>mdo sde</section><text>khyim bdag de'i khyim du song ba dang / de na khyim bdag ni zan za ste/ dbyug pa can gyis glang de khyim gyi nang du btang ba dang / glang sgo gzhan du song nas stor ro/ /khyim bdag de zan de zos nas langs pa dang / de na glang ma mthong nas/ des dbyug pa can la glang</text></item>
<item><p>271b2</p><section>mdo sde</section><text>ga re zhes byas pa dang / des smras pa/ khyod kyi khyim du btang ngo / /khyod kyis nga'i glang bor gyis slar byin cig ces smras pa dang / des smras pa/ ngas ma bor ro/ /de nas de gnyis 'grogs te/ rgyal po'i thad du 'dong ba dang / de'u cag gi rigs pa dang / mi</text></item>
<item><p>271b3</p><section>mdo sde</section><text>rigs pa rtogs so zhes smras nas de gnyis dong ba dang / mi gzhan zhig gi rta rgod ma zhig bros nas/ des dbyug pa can la smras pa/ rgod ma ma btang zhes smras pa dang / des rdo zhig blangs te 'phangs pa dang rta'i rkang pa la phog nas rkang pa bcag go/ /des smras pa/</text></item>
<item><p>271b4</p><section>mdo sde</section><text>khyod kyis nga'i rta bsad kyis nga'i rta byin cig /de ci'i phyir rta byin/ des smras pa tshur shog /rgyal po'i drung du 'dong dang / de'u cag gi zhal ce gcod du 'ong ngo / /zhes smras nas/ de dag der song ba dang / dbyug pa can de bros par brtsams te/ des rtsig pa</text></item>
<item><p>271b5</p><section>mdo sde</section><text>zhig gi steng du mchongs pa dang / de'i drung na thag pa zhig thags 'thag cing 'dug pa de'i steng du lhung nas thag pa de tshe 'phos pa dang thag pa'i chung mas dbyug pa can de bzung nas/ khyod kyis nga'i khyo bsad kyis nga'i khyo byin cig ces smras pa dang / ngas khyod kyi khyo ci ltar byin zhes smras</text></item>
<item><p>271b6</p><section>mdo sde</section><text>nas/ tshur shog rgyal po'i drung du 'du 'dong ngo / /de'u cag gi zhal ce gcod do zhes de dag dong ba las lam gyi bar de na chu bo gting zab pa zhig yod de/ chu de'i nang nas tshur shing mkhan zhig ste'u kha nas khyer te 'ong ngo / /de la dbyug pa can gyis chu'i gting ci tsam zhes dris pa</text></item>
<item><p>271b7</p><section>mdo sde</section><text>dang / chu'i gting zab bo zhes smras pas ste'u chur lhung ste/ ste'u ma rnyed pa dang / des dbyug pa can bzung nas/ khyod kyis nga'i ste'u chur bskyur ro/ /des smras pa ngas ma bskyur ro/ /tshur shog rgyal po'i drung du 'dong dang / de'u cag gi zhal ce gcod do zhes</text></item>
<item><p>272a1</p><section>mdo sde</section><text>smras nas 'dong ngo / /de lus ngal nas chang tshong gi khyim du song ste/ chang bslangs nas chang tshong ma de la bu pho zhig btsas te/ bu gos kyis g.yogs te bsnyal ba la ba las/ dbyug pa can de'i steng du 'dug pa dang / khye'u de srog dang bral bar gyur to/ /</text></item>
<item><p>272a2</p><section>mdo sde</section><text>des kyang dbyug pa can bzung ste/ khyod kyis nga'i bu bsad kyis bu byin cig /des smras pa/ ngas ma bsad na khyod kyi bu ngas ji ltar byin/ des tshur shog rgyal po'i drung du 'dong dang / de'u cag gi zhal ce gcod do zhes smras nas/ de dag dong ba las gnas gzhan zhig</text></item>
<item><p>272a3</p><section>mdo sde</section><text>na shing sha ko ta ka la bya rog cig 'dug pa des dbyug pa can mthong nas/ gar 'gro zhes smras pa dang / nga ni mi 'gro na 'di dag gis nga khrid do/ /gang du khrid rgyal po'i drung du'o/ /'o na kho bo'i 'phrin zhig kyang rgyal po la byos shig /gnas 'di zhes bgyi ba na</text></item>
<item><p>272a4</p><section>mdo sde</section><text>shing sha ko ta ka de la bya rog cig 'dug pa/ bdag shing gzhan gyi kha na 'dug pa'i tshe skad mi snyan la/ shing 'di'i khar 'ongs na ngo mtshar du skad snyan na/ de ci'i phyir de skad mchi'o zhes smros shig /de nas yang gnas gzhan zhig tu sbrul zhig gis mthong nas snga ma</text></item>
<item><p>272a5</p><section>mdo sde</section><text>bzhin du bdag gi 'phrin 'di zhus shig /bdag nam khung nas phyir 'byung ba'i tshe ni bde/ slar 'jug pa'i tshe ni sdug bsngal na ci'i phyir de ltar gyur ces zhus shig /de dag dong ba las/ gnas gzhan zhig na na chung ma gzhon nu zhig gis mthong nas/ snga ma bzhin du kho mo'i 'phrin yang</text></item>
<item><p>272a6</p><section>mdo sde</section><text>zhus shig /nam kho mo pha ma'i khyim na 'dug pa'i tshe/ gyos po'i khyim 'dod gyos po'i khyim na 'dug pa'i tshe pha ma'i khyim 'dod na/ de ci'i phyir zhus shig ces smras nas/ de dag dong ba las rgyal po'i drung du phyin pa dang / de dag rgyal po'i rkang pa la mgo bos phyag 'tshal te/</text></item>
<item><p>272a7</p><section>mdo sde</section><text>phyogs gcig tu 'dug go/ /de nas rgyal pos de dag la khyod ci la 'ongs zhes dris pa dang / de dag gis dbyug pa can dang / khyim bdag rtsod pa de dag thams cad smras so/ /rgyal pos dbyug pa can la smras pa/ khyod kyis glang brnyas sam/ brnyas so/ /</text></item>
<item><p>272b1</p><section>mdo sde</section><text>'o na phyir byin nam/ glang bdag gis mthong bar byin to/ /khas ni ma gtad do/ /rgyal pos smras pa/ dbyug pa can des glang phyir byin te/ ma smras pas na/ lce chod cig khyim bdag kyang glang 'ongs par mthong la ma btags pas ni/ mig phyung shig ces brjod do/ /</text></item>
<item><p>272b2</p><section>mdo sde</section><text>khyim bdag gis smras pa/ dbyug pa can gyis gcig tu na bdag gi glang phrogs/ gnyis su na bdag gi mig phyung ba bas/ dbyug pa can rgyal bar gyur kyang bla'o/ /mi gcig gis lha dbyug pa can gyis bdag gi rta rgod ma bkum mo zhes smras pa dang / rgyal</text></item>
<item><p>272b3</p><section>mdo sde</section><text>pos dbyug pa can la khyod kyis rta ci ltar bsad ces dris na/ bdag lam du zhugs te mchis pa las/ mi 'dis rta ma gtong shig ces mchi ba las/ bdag gis rdo ba gcig blangs te/ 'phangs pa las rta gum mo/ /rgyal pos smras pa/ rta bdag gis rta ma</text></item>
<item><p>272b4</p><section>mdo sde</section><text>gtong shig ces smras pas/ rta bdag ni lce chod shig /dbyug pa can ni rdo ba 'phangs pas lag pa chod cig /mi des smras pa/ gcig tu na bdag gi rta bsad/ gnyis su bdag gi lce bcad pa bas/ dbyug pa can rgyal bar gyur kyang bla'o/ /shing mkhan</text></item>
<item><p>272b5</p><section>mdo sde</section><text>gyis smras pa/ dbyug pa can gyis bdag la chu'i gting ci tsam du zab ces dris pas/ kha na ste'u thogs pa chur ltung ngo zhes gsol pa dang / rgyal pos smras pa/ rdzas ci khyer yang phrag pa la bkur ba'i rigs kyi kha na khyer bas/ shing mkhan gyi mdun so gnyis</text></item>
<item><p>272b6</p><section>mdo sde</section><text>chog shig /dbyug pa can ni chu'i gting zab bam zhes dris pas lce chod cig /shing mkhan gyis smras pa/ gcig tu na bdag gi ste'u stor/ gnyis su na bdag gi so bcag pa pa bas/ dbyug pa can rgyal bar gyur kyang bla'o/ /chang tshong mas smras pa/ dbyug</text></item>
<item><p>272b7</p><section>mdo sde</section><text>pa can gyis bdag gi bu bsad do/ /dbyug pa can gyis smras pa/ bdag ngal bas chang slong du mchis pas/ stan la ma bltas par stan la 'dug pas/ 'og na bu mchis pa ma tshor te bu gum mo/ /rgyal pos smras pa/ chang tshong ma khyod bu gor bsnyal la gos</text></item>
<item><p>273a1</p><section>mdo sde</section><text>kyis mi mngon par g.yogs pas nyes so/ /dbyug pa can khyod stan la mi rtog par 'dug pa nyes kyis/ dbyug pa can khyod khyo byos la bu yod par gyis shig ces smras so/ /chang tshong mas smras pa/ gcig tu na bdag gi bu bsad/ gnyis su na bdag gi khyo</text></item>
<item><p>273a2</p><section>mdo sde</section><text>byas pa bas/ dbyug pa can rgyal bar gyur kyang bla'o/ /thag pa'i chung mas smras pa/ dbyug pa can gyis bdag gi khyo bkum mo/ /dbyug pa can gyis smras pa/ bdag la dgra pas 'jigs te/ rtsig pa las brgal nas bros pa las/ phag na</text></item>
<item><p>273a3</p><section>mdo sde</section><text>mi yod pa ma mthong ste gum mo/ /rgyal pos smras pa/ song la 'di nyid khyod kyi khyo gyis shig /des smras pa/ gcig tu na bdag gi khyo bsad gnyis su na 'di khyo byas pa bas/ dbyug pa can rgyal bar gyur kyang bla'o/ /de dag so so nas zhal ce bcad de/</text></item>
<item><p>273a4</p><section>mdo sde</section><text>dbyug pa can yul byin nas nyes pa kun las thar ro/ /rgyal po de yang bud med gnyis shig bu gcig la rtsod de/ rgyal po blo mkhas pas brtags nas/ bud med gnyis la 'di skad ces bsgo'o/ /khyod gnyis kyis bu'i lag pa re re nas bzung ste/ drangs la</text></item>
<item><p>273a5</p><section>mdo sde</section><text>gang gis thob pa bur khyer cig ces bsgo ba dang / bu'i ma ma yin pa des bu la snying rje med pas snad kyis mi dogs te/ mthu ci yod pas drangs so/ /bu'i ma gang yin pa des ni bu la byams pas snad kyis dogs te/ stobs kyis thub kyang drag tu mi 'dren no/ /rgyal</text></item>
<item><p>273a6</p><section>mdo sde</section><text>pos kyang brtags nas/ drag tu drangs pa de la 'di ni khyod kyi bu ma yin te/ bud med cig shos kyi bu yin pas na/ drang por smros shig ces smras pa dang / dal gyis 'dren pa'i bu yin par gyur te bu khyer ro/ /de nas yang mi gnyis shig ras yug gcig la rtsod de/ /</text></item>
<item><p>273a7</p><section>mdo sde</section><text>rgyal po'i drung du lhags pa las/ rgyal pos brtags nas zhal ce gong ma bzhin du bcad do/ /de nas dbyug pa can gyis rgyal po la 'di skad gsol to/ /'di dag gis bdag bzung ste/ khrid cing mchi ba na/ sbrul zhig gi 'phrin du 'di skad ces mchi'o/ /bdag</text></item>
<item><p>273b1</p><section>mdo sde</section><text>khung bu nas phyir byung zhing mchi ba'i tshe ni bde/ slar 'jug pa'i tshe ni sdug bsngal na/ ci'i phyir na de ltar gyur pa zhus shig ces mchi'o/ /rgyal pos smras pa/ sbrul de la khyod kyis 'di skad ces gyis shig /khyod mi khro zhing bkres pas khung nas phyir 'byung ba'i tshe bde'o/ /</text></item>
<item><p>273b2</p><section>mdo sde</section><text>phyir byung nas kha zas mang du zos pa las bya rnams kyis gtses pas/ khyod khros nas sbom par gyur pas/ slar 'jug pa'i tshe khung bur thogs nas sdug bsngal lo zhes gyis shig /khyod kyis da ste kha zas kyi tshod shes la mi khro na/ ji ltar phyir 'byung ba dang 'dra bar bde bar 'jug</text></item>
<item><p>273b3</p><section>mdo sde</section><text>go zhes smros shig /de nas na chung ma gzhon nu'i 'phrin smras pa dang / rgyal pos smras pa/ na chung ma gzhon nu de la khyod pha ma'i khyim na mdza' bo zhig 'dug ste/ nam gyos po'i khyim na 'dug pa'i tshe ni mdza' bo la chags pas pha ma'i khyim du 'gro 'dod nam pha ma'i khyim na</text></item>
<item><p>273b4</p><section>mdo sde</section><text>'dug pa'i tshe mdza' bo skyo ste/ khyo la chags pas gyos po'i khyim du 'gro 'dod pa yin pas/ gnas gcig spongs la gcig legs par zung shig /de lta bu'i gnod pa med par 'gyur ro zhes smros shig /gnas gzhan zhig na shing sha ko ta ka la bya rog cig 'dug pa'i</text></item>
<item><p>273b5</p><section>mdo sde</section><text>'phrin smras pa dang / rgyal pos smras pa/ shing de'i 'og na gser yod pas khyod kyi skad snyan pa yin no/ /shing gzhan gyi drung na gser med pas skad mi snyan no zhes gyis shig /rgyal pos dbyug pa can la smras pa/ khyod la nyes pa mang du byung yang ngas btang</text></item>
<item><p>273b6</p><section>mdo sde</section><text>ngo / /khyod ni dbul phongs kyi shing gi 'og na gser gyi gter yod pa brkos la khyer cig /dbyug pa can gyis rgyal pos bsgo ba bzhin so so'i 'phrin yang bsgo nas/ shing drung nas gser yang phyung ste khyer ro/ /de phyin cad so tshis tshugs nas cis kyang mi brel te/</text></item>
<item><p>273b7</p><section>mdo sde</section><text>tshe gcig tu phyug cing bde skyid par gyur to/ /kun dga' bo de'i tshe de'i dus na rgyal po mdzes pa de gzhan du ma sems shig /de ni da ltar nga yin no/ /de'i tshe de'i dus na bram ze dbyug pa can de ni bram ze phyin te lo shu sha yin no/ /ngas sngon yang sdug bsngal ba las</text></item>
<item><p>274a1</p><section>mdo sde</section><text>thar bar byas te/ rin po che byin nas bde skyid par byas so/ /da mngon par sangs rgyas nas kyang sdug bsngal ba las thar bar byas te/ zad mi shes pa'i chos rin po che'i gter byin no/ /bcom ldan 'das kyis de skad ces bka' stsal nas/ tshe</text></item>
<item><p>274a2</p><section>mdo sde</section><text>dang ldan pa kun dga' bo dang / 'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /khyim bdag dbyug pa can zhes bya ba'i le'u ste sum cu dgu pa'o// //'di skad bdag gis thos pa'i dus gcig</text></item>
<item><p>274a3</p><section>mdo sde</section><text>na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na bram ze shin tsir zhes bya ba cho rigs btsun zhing phyug pa zhig bu med pas/ ston pa drug gi thad du song nas dris pa dang /</text></item>
<item><p>274a4</p><section>mdo sde</section><text>ston pa drug gis khyod la bu'i mtshan ma yod med do zhes smras so/ /de nas bram ze phyir khyim du 'ongs nas gos dri ma can gyon te/ mya ngan gyi khang bur zhugs nas mi dga' ste/ 'di snyam du bsams so/ /bdag la bu ni med kyi gal te nang gcig tshe'i dus byas na</text></item>
<item><p>274a5</p><section>mdo sde</section><text>khyim dang nor rdzas bcas su rgyal pos dbang ngo snyam bsams nas/ rab tu mi dga' zhing 'dug go/ /de'i tshe bram ze de'i chung ma dge slong ma dang bshes pas/ dge slong ma bram ze'i khyim du 'ongs nas/ bram ze de shin tu mi dga' zhing mya ngan gyis gdungs pa</text></item>
<item><p>274a6</p><section>mdo sde</section><text>mthong nas/ chung ma la khyod kyi khyo ci'i phyir/ mi dga' zhes dris pa dang / bram ze'i chung mas smras pa/ bdag la bu med de/ ston pa drug la dris na/ khyod la bu'i mtshan ma med do zhes bsgo bas mi dga' zhing mya ngan byed do/ /de nas dge slong ma des smras</text></item>
<item><p>274a7</p><section>mdo sde</section><text>pa/ ston pa drug ni thams cad shes pa ma yin na des las kyi rgyu rkyen ga la zhig rig /de bzhin gshegs pa 'jig rten na bzhugs te/ thams cad rtogs shing mkhyen pas 'das pa dang / ma 'ongs pa la thogs pa med pa na/ ci'i phyir bu yod dam med ces</text></item>
<item><p>274b1</p><section>mdo sde</section><text>mi 'dri zhes bsgo'o/ /dge slong ma de phyir song nas/ bram ze'i chung mas khyo la de skad ces smras pa dang / bram ze de dga' rangs nas rtogs shing khong du chud par gyur to/ /de ma thag tu gos gsar pa gyon nas/ bcom ldan 'das ga la ba der song nas</text></item>
<item><p>274b2</p><section>mdo sde</section><text>phyin pa dang / sangs rgyas kyi zhabs la spyi bos phyag 'tshal te/ bcom ldan 'das bdag la mtshan dang / dbang thang gi bu ma mchis sam zhes gsol ba dang / bcom ldan 'das kyis bram ze khyod la bu yod par 'gyur te/ bsod nams dang yang</text></item>
<item><p>274b3</p><section>mdo sde</section><text>ldan la/ cher skyes nas rab tu byung ba la dga' bar 'gyur ro zhes bka' stsal to/ /bram zes de skad ces bka' stsal ba thos nas/ rab tu dga' mgu yi rang ste/ bu yod par gyur na lta rab tu byung yang bla ste/ sdug bsngal med do zhes smras nas/ bcom ldan</text></item>
<item><p>274b4</p><section>mdo sde</section><text>'das dang / dge slong gi dge 'dun rnams bshos la gshegs par spyan drangs pa dang / bcom ldan 'das kyis cang mi gsung bas gshegs su gnang nas/ phyi de nyin gdugs tshod la bab nas/ sangs rgyas dang dge 'dun rnams dang bcas su bram ze de'i</text></item>
<item><p>274b5</p><section>mdo sde</section><text>khyim du gshegs nas/ gdan bting ba la bzhugs te/ bram ze khyo shug gis bsti stang dang bcas pas bsod snyoms gsol to/ /bsod snyoms gsol nas/ sangs rgyas dang / dge 'dun dang bcas su slar gshegs pa dang / de'i bar na ne'u</text></item>
<item><p>274b6</p><section>mdo sde</section><text>gsing zhig yod de/ de na chu mig shin tu gtsang ma zhig yod pa la/ bcom ldan 'das dang / dge slong gi dge 'dun rnams mnyel bshol te/ so so nas chu mig de la chu bcus te/ lhung bzed dang rkang lag bkrus so/ /de nas spre'u zhig der 'ongs</text></item>
<item><p>274b7</p><section>mdo sde</section><text>nas/ kun dga' bo las lhung bzed blangs pa dang / bcag gis dogs pas kun dga' bos lhung bzed ma ster ba las/ bcom ldan 'das kyis kun dga' bo la lhung bzed spre'u la byin cig ces bka' stsal to/ /de nas kun dga' bos lhung bzed spre'u la</text></item>
<item><p>275a1</p><section>mdo sde</section><text>byin pa dang / spre'us shing kha nas sbrang rtsi blangs te/ lhung bzed bkang nas bcom ldan 'das la phul lo/ /bcom ldan 'das kyis sbrang rtsi'i nang gi mi gtsang ba sol cig ces bka' stsal pa dang / spre'us srin bu'i ro la sogs pa bsal te phul</text></item>
<item><p>275a2</p><section>mdo sde</section><text>lo/ /bcom ldan 'das kyis sbrang rtsi'i lhung bzed bzhes nas sbrang rtsi chu dang / sbyor la stsol cig ces bka' stsal nas/ chu dang sbyar te/ bcom ldan 'das la phul lo/ /bcom ldan 'das kyis bzhes nas/ dge slong gi dge 'dun rnams la yang bgos</text></item>
<item><p>275a3</p><section>mdo sde</section><text>te/ byin nas thams cad ngoms par gyur to/ /de'i tshe spre'u des de lta bu dag mthong nas rab tu dga' ste/ mchongs pa dang gar byas pa las g.yang du lhung ste tshe'i dus byas nas/ de ma thag tu bram ze'i bur skyes te/ bram ze de'i chung ma sems can dang ldan par</text></item>
<item><p>275a4</p><section>mdo sde</section><text>gyur te/ zla ba tshang nas khye'u bzang ba blta na sdug pa cig btsas so/ /thog mar btsas pa'i tshe khyim gyi nang na snod ci yod pa de dag thams cad kyi nang na sbrang rtsis gang bar gyur to/ /bram ze khyo shug rab tu dga' nas mtshan mkhan bos te/ mtshan bltas so/ /</text></item>
<item><p>275a5</p><section>mdo sde</section><text>mtshan mkhan gyis khye'u 'di btsas pa na/ ltas sam ya mtshan ci zhig byung zhes dris na/ thog mar btsas pa'i tshe sbrang rtsis gang ngo zhes smras nas/ bu'i ming yang sbrang rtsi mchog ces btags so/ /de nas bu gsos bskyed de cher skyes nas pha ma la rab tu byung bar</text></item>
<item><p>275a6</p><section>mdo sde</section><text>gsol to/ /pha ma bu la chags pas ma btang ngo / /khye'us yang dang yang du gsol te/ pha mas bdag gi bgegs bgyis na bdag 'gum phod kyi/ 'du 'dzi'i nang du 'tsho mi phod do zhes smras so/ /de nas khye'u'i pha mas bgros te/ sngon bcom ldan</text></item>
<item><p>275a7</p><section>mdo sde</section><text>'das kyis kyang rab tu byung ngo zhes lung bstan te/ da bar chad byed na srog dang bral bar gyur du 'ong gis/ gnang bar bya'o zhes gros byas nas/ bu khyod yid bzhin du rab tu byung bar gnang ngo zhes bsgo'o/ /de nas khye'u dga' mgu rangs nas/ bcom ldan</text></item>
<item><p>275b1</p><section>mdo sde</section><text>'das gang na ba der song gis phyin pa dang / zhabs la spyi bos phyag 'tshal te/ rab tu byung bar gsol to/ /bcom ldan 'das kyis kyang legs par 'ongs so/ /zhes bka' stsal nas/ skra dang kha spu rang byi ste/ dge slong du gyur to/ /de nas bden pa bzhi'i</text></item>
<item><p>275b2</p><section>mdo sde</section><text>chos rgyas par bstan pas sems rnam par grol lo/ /zag pa kun nas zad nas dgra bcom par gyur to/ /dge slong dag dang phan tshun sems can gyi don la 'gro ba'i tshe/ gal te skom mam ngal na nam mkhar lhung bzed bor ba sbrang rtsis rang gang ste/ kun dang thun mong</text></item>
<item><p>275b3</p><section>mdo sde</section><text>du 'thung ngo / /de nas kun dga' bos bcom ldan 'das la 'di skad ces gsol to/ /dge slong sbrang rtsi mchog gis sngon bsod nams ci zhig bgyis na rab tu byung nas ring po ma lon par dgra bcom pa chos las bsam pa yid bzhin du thob par gyur/ bcom ldan</text></item>
<item><p>275b4</p><section>mdo sde</section><text>'das kyis kun dga' bo la bka' stsal pa/ kun dga' bo khyod sngon bram ze shin tsir zhes bya bas bsod snyoms gsol ba dran nam/ kun dga' bo khyod kyis zas kyi bya ba byas nas/ ne'u gsing la bsti ba na/ spre'u zhig gis khyod las lhung bzed blangs te/ sbrang</text></item>
<item><p>275b5</p><section>mdo sde</section><text>rtsis bkang nas nga la phul ba dang / spre'u dga' nas mchongs pa dang / gar byas pa las g.yang du song ste/ tshe brjes pa dran nam/ gsol pa dran no/ /kun dga' bo de'i tshe na sbrang rtsi phul ba'i spre'u de ni dge slong sbrang rtsi mchog 'di yin no/ /sangs rgyas</text></item>
<item><p>275b6</p><section>mdo sde</section><text>bcom ldan 'das mthong nas dga' ba'i sems kyis sbrang rtsi phul bas bram ze de'i bur skyes te/ byad gzugs bzang ba dang / rab tu byung nas zag pa med par gyur to/ /de nas kun dga' bos pus mo g.yas pa'i lha nga sa la btsugs nas/ bcom ldan 'das la</text></item>
<item><p>275b7</p><section>mdo sde</section><text>'di skad ces gsol to/ /dge slong 'dis nyes pa ci zhig byas nas spre'u'i nang du skyes par gyur/ bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas 'od srung 'jig rten du gshegs pa'i tshe dge slong gsar zhugs gzhon nu zhig</text></item>
<item><p>276a1</p><section>mdo sde</section><text>gis/ dge slong zhig yur ba la mchongs par mthong nas/ 'di skad du khyod ni rab tu myur te spre'u dang 'dra'o zhes smras pa dang / dge slong des thos nas de la 'di skad ces smras so/ /khyod kyis nga shes sam/ smras pa khyod ni sangs rgyas 'od</text></item>
<item><p>276a2</p><section>mdo sde</section><text>srung gi dge slong yin te/ de ci'i phyir mi shes/ dge slong des smras pa/ khyod nga la ma 'phya shig /nga ni ming tsam gyi dge slong ma yin te/ dge slong gi 'bras bu bzhi yang ngas thob bo zhes bsgo ba dang / dge slong gzhon nu de dngangs te/ ba spu yang</text></item>
<item><p>276a3</p><section>mdo sde</section><text>langs te/ lus smad lnga sa la gtugs te/ 'gyod tshangs su gsol te/ de ltar 'gyod tshangs byas pas ni/ sems can dmyal bar ma skyes so/ /dgra bcom pa la 'phyas pa ni/ skye ba lnga brgya'i bar du rtag tu spre'ur skyes so/ /sngon yang rab tu byung</text></item>
<item><p>276a4</p><section>mdo sde</section><text>ste/ tshul khrims bsrungs pas nga dang phrad nas bkrus pa bzhin du sdug bsngal kun zad do/ /kun dga' bo de'i tshe de'i dus na/ dge slong gzhon nu de ni da ltar sbrang rtsi mchog yin no/ /de'i tshe kun dga' bo dang / 'khor mang po sangs rgyas kyis gsungs pa thos nas</text></item>
<item><p>276a5</p><section>mdo sde</section><text>kun gyis 'di skad ces smras so/ /lus dang / ngag dang / yid kyi las ni mi bsrung du mi rung ngo / /dge slong 'di yang ngag gi las ma bsrungs pas las kyi rnam par smin pa 'di lta bur gyur/ bcom ldan 'das kyis kun dga' bo la bka' stsal pa/ kun</text></item>
<item><p>276a6</p><section>mdo sde</section><text>dga' bo khyod kyis smras pa bzhin no zhes bka' stsal nas/ bden pa bzhi rgyas par bstan pas/ lus dang / ngag dang / yid kyi las rnam par dag cing sems kyi dri ma kun dang bral bas/ kha cig ni rgyun du zhugs pa dang / lan cig phyir ldog pa dang /</text></item>
<item><p>276a7</p><section>mdo sde</section><text>phyir mi ldog pa dang / dgra bcom pa thob par gyur to/ /kha cig ni bla na med pa yang dag par rdzogs pa'i byang chub tu sems bskyed do/ /la la ni phyir mi ldog pa'i sa la gnas par gyur to/ /bcom ldan 'das kyis gsungs pa la 'khor mang po rnams rjes</text></item>
<item><p>276b1</p><section>mdo sde</section><text>su yi rangs nas mngon par dga'o/ /bram ze shin tsir gyi le'u ste bzhi bcu pa'o// //'di skad bdag gis thos pa'i dus gcig na/ bcom ldan 'das rgyal po'i khab bya ka lan da ka gnas pa'i 'od ma'i tshal na bzhugs so/ /de'i tshe yul</text></item>
<item><p>276b2</p><section>mdo sde</section><text>ko sa la na/ khyim bdag dam shin tsir zhes pa phyug pa/ btsan pa/ rigs che ba zhig yod de/ de la bu med nas lha klu la sogs te/ lha thams cad kyi rten la mchod pa byas nas bu bslangs so/ /khyim bdag des lha kun la snying nas mchod de bu bslangs</text></item>
<item><p>276b3</p><section>mdo sde</section><text>pas/ phyis de'i chung ma sems can dang ldan par gyur nas/ zla ba tshang nas bu khye'u bzang ba blta na sdug pa/ 'jig rten na dkon pa zhig byung ngo / /mtshan mkhan bos nas mtshan bltas so/ /mtshan mkhan gyis kyang mtshan dang sbyar te/ bu'i ming yang dan</text></item>
<item><p>276b4</p><section>mdo sde</section><text>byi la zhes bya bar btags so/ /gsos bskyed de cher skyes pa dang / rgyal po gsal rgyal gyi pha shi nas khye'u de rgyal pos pha'i gor rgyal por bcug go/ /de ltar pha'i gor rgyal por dbang bskur ba na/ khang khyim kun rin po che sna bdun du gyur te/ bang mdzod</text></item>
<item><p>276b5</p><section>mdo sde</section><text>mang po thams cad yongs su gang nas/ ci yang yod par gyur to/ /de'i tshe rgyal po'i sras bai dUr+ya zhes bya ba tsha ba'i nad kyis btab ste/ sman pas sman dpyad byas nas sman du gor shi sha tsan dan gyis lus bskus na 'tsho'o zhes smras nas/ rgyal pos yul mi la 'di skad</text></item>
<item><p>276b6</p><section>mdo sde</section><text>ces bkar btags so/ /khyod su la gor shi sha tsan dan yod na rgyal po la phul cig /bya dgar gser srang stong byin no/ /zhes kun tu bsgo na/ gcig tsam la yang ma byung ngo / /de'i tshe na gcig gis rgyal po la 'di skad ces smras so/ /yul ko sa lar</text></item>
<item><p>276b7</p><section>mdo sde</section><text>khyim bdag dan byi la'i khyim na mang du yod do zhes smras pa dang / rgyal po nyid rta'i theg pa la zhon te/ tsan dan slong du chas so/ /khyim bdag de'i sgor phyin pa dang / khyim bdag de'i sgo na sgo srung dag gis rgyal po gsal rgyal 'dir gshegs te/ da lta ni phyi</text></item>
<item><p>277a1</p><section>mdo sde</section><text>rol na bzhugs so zhes smras pa dang / khyim bdag de rab tu dga' nas sgor byung ste/ rgyal po nang du bsus so/ /rgyal po sgor phyin te bltas na/ sgo nyid kyang dngul las byas te/ sgo'i nang rol na bud med mdzes shing sdug pa 'jig rten na zla med pa</text></item>
<item><p>277a2</p><section>mdo sde</section><text>zhig dngul gyi khri la 'dug ste/ dngul gyi skud pa 'khal lo/ /drung na na chung bzang mo bcu yang g.yog byed de/ rgyal pos de mthong nas khyim bdag de la 'di khyod kyi chung ma yin nam/ zhes dris na ma yin te/ sgo srung ba'i bran mo yin no zhes smras so/ /'o na</text></item>
<item><p>277a3</p><section>mdo sde</section><text>na chung bzang mo 'di dag ci la dgos zhes dris na/ 'di ni phyi nang du bzlugs pa'i mngag gzhug yin no zhes smras so/ /de nas sgo rim pa gcig gi nang du phyin te bltas na/ sgo ni bai dUr+ya mthon mthing las byas te/ sgo'i nang rol na na chung bzang mo blta na sdug pa snga ma</text></item>
<item><p>277a4</p><section>mdo sde</section><text>bas kyang lhag pa g.yog na chung ma bzang mo snga ma bas phyed kyis mang ba zhig 'dug go/ /de nas yang sgo rim pa gcig tu phyin te/ bltas na/ sgo yang gser las byas te/ sgo'i nang rol na na chung bzang mo blta na sdug pa snga ma bas kyang shin tu lhag pa zhig gser</text></item>
<item><p>277a5</p><section>mdo sde</section><text>gyi khri la 'dug ste/ gser gyi thags 'thag go/ /g.yas g.yon na na chung bzang mo g.yog byed pa snga ma bas kyang shin tu mang bas/ khyim bdag de la 'di yang khyod kyi chung ma yin nam zhes dris na/ 'di yang ma yin no zhes smras so/ /de nas khyim gyi nang du phyin te</text></item>
<item><p>277a6</p><section>mdo sde</section><text>bltas na/ sa gzhi kun bai dUr+ya las byas pa/ shin tu gsal ba ni chu'i mdog dang 'dra ste/ steng gi khang pa la gcan gzan gyi gzugs dang / chu srin dang nya la sogs pa'i gzugs spyangs te/ rlung gis bskyod na 'gul bas gzugs brnyan sa gzhi la snang ngo / /</text></item>
<item><p>277a7</p><section>mdo sde</section><text>rgyal pos yang dag par chu yin snyam bsams te/ 'di skad ces smras so/ /chu gud nas med dam/ ci nyes na khang pa'i nang du rdzing bu bskyil zhes smras so/ /dan byi las smras pa/ 'di ni chu ma lags te/ bai dUr+ya mthon mthing ngo zhes smras so/ /lag</text></item>
<item><p>277b1</p><section>mdo sde</section><text>gi gdu bu phud nas steng du bor ro/ /rgyal pos de lta bu gzigs nas khang pa'i nang du gshegs te/ rin po che sna bdun gyi khang pa'i nang du bai DUr+ya mthon mthing gi khri bshams nas rgyal po bzhugs su gsol to/ /khyim bdag gi chung ma yang de na 'dug pa las mig nas mchi</text></item>
<item><p>277b2</p><section>mdo sde</section><text>ma byung nas/ rgyal pos ci'i phyir mig nas mchi ma byung / nga 'ongs pa mi dga' 'am ci nyes dris na/ khyim bdag gi chung mas gsol pa/ rgyal po 'dir gshegs pa ni legs te dga' na/ rgyal po'i na bza' la dud pa cung zad cig bro bas mig nas mchi ma byung</text></item>
<item><p>277b3</p><section>mdo sde</section><text>gis/ rgyal po mthong mi 'tshal ba ni ma lags so/ /rgyal pos smras pa/ khyod kyi khyim na me tsam yang mi 'bud dam/ smras pa me ma mchis so/ /'o na kha zas ci zhig gis g.yo/ /smras pa kha zas ni/ bsams pa tsam gyis kha zas ro brgya dang ldan par 'byung</text></item>
<item><p>277b4</p><section>mdo sde</section><text>ngo / /rgyal pos smras pa/ mtshan mo cha'i mun pa'i nang na ci zhig gis mthong bar 'gyur/ smras pa nor bu rin po ches snang bar 'gyur ro/ /sgo bcad kyang skar khung nas nor bu rin po che'i 'od kyis nyin par dang 'dra bar snang ngo / /de nas dan byi las pus mo gnyis</text></item>
<item><p>277b5</p><section>mdo sde</section><text>sa la btsugs te/ rgyal po ci'i phyir 'o brgyal te 'dir gshegs zhes gsol pa dang / rgyal pos 'di skad ces smras so/ /nga'i bu bai DUr+ya tsha ba'i nad kyis btab nas/ sman pas dpyad de sman du gor shi sha tsan dan gyis bsku dgos so zhes zer na/ 'dir</text></item>
<item><p>277b6</p><section>mdo sde</section><text>khyod la slong du 'ongs so/ /zhes smras pa dang / khyim bdag de rab tu dga' nas rgyal po nyid bang mdzod du gshegs su gsol te/ rin po che sna bdun la sogs pa nor dbyig thams cad bstan nas/ tsan dan gyi phung po tshad med pa snyed kyang bstan nas ci bzhed</text></item>
<item><p>277b7</p><section>mdo sde</section><text>bzhes shig ces gsol ba dang / rgyal pos smras pa/ nga la srang gnyis las ni mi dgos kyi byin cig ces smras pa dang / khyim bdag gis ci bzhed pa phul lo/ /de nas rgyal po slar gshegs pa dang / khyim bdag de la khyod sangs rgyas dang phrad du</text></item>
<item><p>278a1</p><section>mdo sde</section><text>song shig ces bsgo'o/ /khyim bdag des smras pa/ sangs rgyas zhes bya ba ci lta bu/ rgyal pos smras pa/ ci khyod kyis ma thos sam/ grong khyer ser skya'i rgyal po zas gtsang ma'i sras rga ba dang / na ba dang / shi ba la skyo nas rab tu byung ste/</text></item>
<item><p>278a2</p><section>mdo sde</section><text>byang chub la nan tan byas pas mngon par sangs rgyas te/ mtshan sum cu rtsa gnyis dang / dpe byad bzang po brgyad cus sku brgyan pa nas/ rdzu 'phrul gyi rkang pa dang ye shes ni dpe zla med de/ lha dang mi'i gtso bor gyur bas sangs rgyas zhes bya'o/ /khyim bdag gis</text></item>
<item><p>278a3</p><section>mdo sde</section><text>de skad ces smras pa thos nas/ shin tu dad pa'i sems skyes nas/ rgyal po la sangs rgyas da ltar gang na bzhugs zhes gsol ba dang / rgyal bos smras pa/ da ltar rgyal po'i khab 'od ma'i tshal na bzhugs so/ /rgyal po gshegs zin ma thag tu khyim bdag de yang</text></item>
<item><p>278a4</p><section>mdo sde</section><text>sangs rgyas gang na bzhugs pa der song nas phyin pa dang / sangs rgyas kyi sku la brtags na rgyal po kun bas kyang shin tu lhag par mthong nas/ dga' mgu ste rangs nas/ mgo bos phyag 'tshal nas snyun gsol to/ /de la bcom ldan 'das kyis ci rigs</text></item>
<item><p>278a5</p><section>mdo sde</section><text>par chos bstan pas/ khyim bdag de yang rgyun du zhugs pa thob par gyur te/ des pus mo gnyis sa la btsugs nas/ bcom ldan 'das la rab tu byung bar gsol ba dang / bcom ldan 'das kyis kyang legs par 'ongs so zhes bka' stsal nas/ skra dang</text></item>
<item><p>278a6</p><section>mdo sde</section><text>kha spu rang byi ste/ dge slong du gyur to/ /de nas yang bden pa bzhi'i chos ci rigs par bstan pas sems kyi dri ma yongs su dag ste/ dgra bcom par gyur to/ /de nas kun dga' bo dang 'khor mang po rnams kyis bcom ldan 'das la 'di skad ces gsol to/ /</text></item>
<item><p>278a7</p><section>mdo sde</section><text>dge slong dan byi las bsod nams ci zhig bgyis na mi'i nang du skyes la/ lha'i longs spyod dang ldan yang khyim la ma chags te/ rab tu byung bar dga' nas de ma thag tu 'bras bu thob par gyur/ bcom ldan 'das kyis kun dga' bo la bka' stsal pa/ shin tu</text></item>
<item><p>278b1</p><section>mdo sde</section><text>legs par nyon cig sngon 'das pa'i pha rol na bskal pa dgu bcu rtsa gcig 'das pa'i pha rol na/ sangs rgyas rnam par gzigs zhes bya ba 'jig rten du gshegs te/ sangs rgyas de mya ngan las 'das nas gzugs brnyan la chos spyod pa'i tshe/ dge slong lnga brgya tsam</text></item>
<item><p>278b2</p><section>mdo sde</section><text>zhig lhan cig tu 'di skad ces dam bcas so/ /bdag cag gis dben pa'i gnas shig btsal la byang chub kyi lam bsgom mo zhes byas nas/ /tshal zhig gi nang na gsing ma dang / chu mig yod pa zhig ta dben pa'i gnas bcas te/ dge slong de dag yid 'thun par dge</text></item>
<item><p>278b3</p><section>mdo sde</section><text>slong gcig la 'di skad ces gsol ba btab bo/ /bdag cag gi gnas 'di grong khyer dang ring bas thams cad bsod snyoms la 'gro na/ kun nyon mongs kyis khyod bsod nams bya ba'i phyir/ khyod kyis nged kyi bsod snyoms slong la byin cig ces smras pa dang / dge</text></item>
<item><p>278b4</p><section>mdo sde</section><text>slong des kyang de ltar bya'o zhes smras nas/ rtag tu grong du song ste/ sbyin bdag mang po la chos bstan nas bsod snyoms bslangs so/ /de'i nang na mi bzhi zhig lus las su rung bas bsgoms nas/ zhag dgu bcu lon pa dang 'bras bu thob par gyur te/ de dag</text></item>
<item><p>278b5</p><section>mdo sde</section><text>yid 'thun par dge slong bsod snyoms slong ba la 'di skad ces bsgo'o/ /bdag cag ni khyod kyi phyir rab tu bde ste/ thob par re ba'i ting nge 'dzin kyang thob kyis/ khyod cir smon pa nga la byos shig dang / khyod kyi re ba bskang ngo / /zhes bsgo'o de'i tshe dge slong</text></item>
<item><p>278b6</p><section>mdo sde</section><text>de yang rab tu dga' nas 'di skad ces smras so/ /bdag ni ma 'ongs pa'i dus su lha'am mir skyes kyang phyug cing longs spyod dang ldan te/ ci dgos pa thams cad ched du las ma byas par thams cad rang skyes par gyur cig /slob dpon 'phags pa dang phrad nas</text></item>
<item><p>278b7</p><section>mdo sde</section><text>khyod bas kyang brgya 'gyur stong 'gyur du chos thos nas/ sems yongs su dag cing 'bras bu thob par gyur cig ces smon lam btab bo/ /bcom ldan 'das kyis kun dga' bo la bka' stsal pa/ de'i tshe de'i dus na dge slong dan byi las dge slong grogs po bzhi'i</text></item>
<item><p>279a1</p><section>mdo sde</section><text>bsod snyoms sbyar bas bskal pa dgu bcu rtsa gcig gi bar du lha dang mi'i nang na cho rigs btsun par skyes te/ dbul zhing phongs pa'i rigs su ma skyes so/ /da yang nga mthong ba tsam gyis dad pa thob par gyur to/ /de'i tshe na kun dga' bo dang dge slong rnams</text></item>
<item><p>279a2</p><section>mdo sde</section><text>bcom ldan 'das kyis gsungs pa thos nas/ so so nas brtson 'grus brtsams pas 'bras bu dang po nas 'bras bu bzhi pa'i bar du thob bo/ /kha cig ni rgya chen po'i sems bskyed de/ phyir mi ldog pa'i sa la gnas par gyur to/ /bcom ldan 'das kyis de skad</text></item>
<item><p>279a3</p><section>mdo sde</section><text>ces bka' stsal pa la/ so so nas rjes su yi rang ste mngon par dga'o/ /khyim bdag dan byi la zhes bya ba'i le'u ste bzhi bcu gcig pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu</text></item>
<item><p>279a4</p><section>mdo sde</section><text>rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul ma ga d+hA na/ khyim bdag cig la bu zhig btsas te/ bzang ba blta na sdug pa mtshan dang ldan pa zhig go/ /khye'u thog ma btsas pa na/ bang mdzod kyi nang nas ngo mtshar ba gser</text></item>
<item><p>279a5</p><section>mdo sde</section><text>gyi glang po che'i phrug gu zhig rang byung ngo / /khye'u'i pha mas de lta bu mthong nas rab tu dga' ste/ mtshan mkhan la bstan nas mtshan mkhan gyis kyang khye'u bsod nams kyi mtshan dang ldan par rtogs so/ /khye'u thog ma btsas na ngo mtshar che ba'i ltas ci byung zhes dris</text></item>
<item><p>279a6</p><section>mdo sde</section><text>so/ /khye'u'i pha mas smras pa/ khye'u 'di btsas pa na bang mdzod nang nas gser gyi glang po che'i phrug gu zhig rang byung ngo zhes smras pa dang / khye'u'i ming yang glang po skyong zhes bya bar btags so/ /khye'u ji tsam du cher skyes pa bzhin du gser gyi glang po che'i</text></item>
<item><p>279a7</p><section>mdo sde</section><text>phrug gu yang skyes te/ khye'u 'gro na glang po che'i phrug gu yang 'gro ste/ rtag tu 'grogs te/ glang po che'i phrug gu'i gcin rtug kyang gser du byung ngo / /glang po skyong cher skyes nas khyim bdag gi bu lnga brgya tsam dang / rtag tu lhan cig tu rtse ste/ gcig</text></item>
<item><p>279b1</p><section>mdo sde</section><text>la gcig yid gcugs pas phyi zhig na byis pa de dag so so nas/ khyim na ngo mtshar che ba ci yod pa'i gtam byas pa dang / de la kha cig ni nga'i khyim khri stan dang / nyal ba'i mal cha la sogs pa thams cad rin po che sna bdun las byas so/ /zhes zer ro/ /</text></item>
<item><p>279b2</p><section>mdo sde</section><text>kha cig ni nga'i khyim dang skyed mos tshal la sogs pa thams cad rin po che zhes zer ro/ /kha cig ni nga'i bang mdzod rtag tu rin po che'i dam pas yongs su gang ngo zhes zer te/ kun gyis so so nas ya mtshan ci yod pa rnam pa sna tshogs kun smras pa dang / de nas</text></item>
<item><p>279b3</p><section>mdo sde</section><text>glang po skyong gis kyang bdag thog ma btsas pa na/ gser gyi glang po che'i phrug gu gcig kyang rang byung ste/ kho bo ji tsam skyes pa bzhin du glang po che'i phrug gu yang de bzhin du skyes te/ kho bo yang bsams pa bzhin du 'gro la glang po che la zhon nas ltad mo</text></item>
<item><p>279b4</p><section>mdo sde</section><text>lta ba la sogs pa gar yang yid bzhin du mgyogs par 'gro ste/ gcin rtug kyang gser du 'gyur zhes smras pa dang / de'i tshe na rgyal bu ma skyes dgra yang de na 'dug ste/ glang po skyong gis smras pa thos nas 'di snyam du bdag nam rgyal por gyur pa na glang po che</text></item>
<item><p>279b5</p><section>mdo sde</section><text>'phrog go snyam bsam mo/ /phyis rgyal por gyur nas glang po skyong bkug ste/ khyod kyi glang po che 'on cig ces bsgo'o/ /de nas glang po skyong gi pha mas bu la 'di skad ces smras so/ /ma skyes dgra lta bu khro zhing gtum la 'dod pa che ba med de/ bdag</text></item>
<item><p>279b6</p><section>mdo sde</section><text>gi pha yang gsod na gzhan lta ci smos te/ da khyod kyi glang po che 'phrogs par byas kyis glang po che sbyin dgos so/ /bus smras pa/ bdag gi glang po che 'di sus kyang 'phrogs mi nus so zhes smras nas/ spun gnyis glang po che la zhon te/ rgyal po'i pho brang gi sgor</text></item>
<item><p>279b7</p><section>mdo sde</section><text>'ongs pa dang / sgo srung dag gis rgyal po la gsol to/ /rgyal pos kyang glang po skyong spun gnyis la glang po che ma babs par nang du shog shig ces bsgo ba dang / glang po skyong spun gnyis glang po che la zhon te/ pho brang gi nang du 'ongs nas gdod babs so/ /de</text></item>
<item><p>280a1</p><section>mdo sde</section><text>nas rgyal po la phyag byas te/ bde bar gyur cig ces smras pa dang / rgyal po rab tu dga' ste/ stan bting ba la 'dug tu bcug ste/ bza' ba dang / btung ba byin to/ /de skad ces smras pa dang / 'og tu phyir 'gro zhes byas pa</text></item>
<item><p>280a2</p><section>mdo sde</section><text>dang / glang po skyong la gser gyi glang po zhog la khyed cag phyir deng shig ces bsgo'o/ /de nas glang po skyong yang rgyal po'i bka' bzhin glang po che phyir bzhag nas/ spun gnyis rkang pas song ste/ sgor phyin pa tsam na ring por ma lon par glang po che de</text></item>
<item><p>280a3</p><section>mdo sde</section><text>yang de nyid du sa'i 'og tu nub nas sgo'i phyi rol tu glang po skyong gi drung du byung ngo / /glang po skyong spun gnyis de la phyir zhon te/ khyim du song nas 'di snyam du sems so/ /rgyal po yang chos bzhin du byed pa ma yin te/ ma nyes pa dag kyang khrims dang sbyar bas/</text></item>
<item><p>280a4</p><section>mdo sde</section><text>bdag gis kyang ma ster na/ glang po che 'di'i phyir srog la rgal bar 'ong gis da ltar bcom ldan 'das 'jig rten na 'gro ba mang po la bde ba'i don mdzad pa de'i drung du song la/ khyim nas rab tu byung zhing tshangs par spyod pa la dga' bar bya'o snyam bsams nas pha ma</text></item>
<item><p>280a5</p><section>mdo sde</section><text>la rab tu byung bar gsol pa dang pha mas kyang rab tu byung bar gnang nas/ 'phyi phyag 'tshal te gser gyi glang po che la zhon nas rgyal bu rgyal byed kyi tshal gang na bar song ngo bcom ldan 'das kyi spyan sngar phyin pa dang zhabs la mgo bos phyag 'tshal nas/ ji ltar gyur</text></item>
<item><p>280a6</p><section>mdo sde</section><text>pa rgyas par gsol pa dang / bcom ldan 'das kyis legs par 'ongs so zhes bka' stsal pas/ skra dang kha spu rang byi ste/ dge slong du gyur to/ /de la bcom ldan 'das kyis bden pa bzhi'i chos ci rigs par bstan pas dgra bcom par gyur to/ /dge</text></item>
<item><p>280a7</p><section>mdo sde</section><text>slong glang po skyong yang dge slong grogs gzhan dang lhan cig gang na 'dug kyang rung ste/ gser gyi glang po che rtag tu drung na 'dug go/ /de'i tshe mnyan du yod pa na 'khod pa rnams kyis gser gyi glang po che blta ba'i phyir mi thams cad 'du bar gyur te/ rnal 'byor</text></item>
<item><p>280b1</p><section>mdo sde</section><text>spyod pa la 'du 'dzi mang bar gyur to/ /dge slong de dag gis bcom ldan 'das la gsol nas/ bcom ldan 'das kyis de'i phyir dge slong glang po skyong la 'di skad ces bka' stsal to/ /khyod kyi glang po che la blta bas mang po mi dben par gyur gyis/ myur</text></item>
<item><p>280b2</p><section>mdo sde</section><text>du spong shig ces bka' stsal pa dang / glang po skyong gis gsol pa/ bdag gis kyang thog ma nas spangs par bsams na/ 'gror ma btub bo/ /bcom ldan 'das kyis bka' stsal pa/ khyod glang po che la lan gsum gyi bar du 'di skad ces smros</text></item>
<item><p>280b3</p><section>mdo sde</section><text>shig /nga ni skye ba'i phyogs zad de da phyin cad mi dgos kyi smros shig dang med par 'gyur ro/ /glang po skyong gis kyang bcom ldan 'das kyis bka' stsal pa bzhin du glang po che la mi dgos zhes lan gsum gyi bar du smras pas gser gyi glang po che yang sa'i nang du nub bo/ /</text></item>
<item><p>280b4</p><section>mdo sde</section><text>dge slong dag ngo mtshar du gyur nas/ bcom ldan 'das la 'di skad ces gsol to/ /dge slong glang po skyong 'dis sngon bsod nams kyi zhing ci lta bu la dge ba'i rtsa ba ci lta bu zhig bskyed na 'di lta bu'i 'bras bu rnam par smin par gyur/ bcom ldan 'das kyis</text></item>
<item><p>280b5</p><section>mdo sde</section><text>kun dga' bo dang dge slong rnams la 'di skad ces bka' stsal to/ /so so'i skye bo gang yang rung ba dkon mchog gsum gyi bsod nams kyi zhing la/ dge ba'i sa bon cung zad cig btab na 'bras bu tshad med pa thob par 'gyur ro/ /sngon 'das pa'i dus</text></item>
<item><p>280b6</p><section>mdo sde</section><text>na sangs rgyas 'od srung 'jig rten du gshegs pa'i tshe mi tshe ni lo stong phrag nyi shu'i bar du gnas so/ /sangs rgyas de sems can gyi don byas nas/ mya ngan las 'das pa'i 'og tu ring bsrel la mchod rten mang du byas so/ /de'i tshe mchod rten gcig gi</text></item>
<item><p>280b7</p><section>mdo sde</section><text>nang na byang chub sems dpa' thog ma dga' ldan gyi gnas nas babs te/ yum gyi lhums su gshegs pa'i tshe/ bcibs pa glang po che de'i mchod rten zhig kyang yod de/ de'i tshe glang po che'i gzugs cung zad cig zhig nas/ de la mi zhig phyag</text></item>
<item><p>281a1</p><section>mdo sde</section><text>'tshal du 'ongs nas/ glang po che cung zad cig zhig pa de mthong nas de 'di snyam du bsams so/ /'di ni byang chub sems dpa'i bcibs pa'i theg pa yin te/ 'di ltar zhig par gyur gyi bdag gis slar gso snyam bsams nas/</text></item>
<item><p>281a2</p><section>mdo sde</section><text>'jim pa zhig sbyar te bskus pa'i steng du ldong ros kyis bskus nas 'di skad ces smon lam btab bo/ /bdag ma 'ongs pa'i dus su rtag tu cho rigs btsun zhing longs spyod zad mi shes pa dang ldan par shog shig ces smon lam btab bo/ /mi de tshe 'phos nas mtho</text></item>
<item><p>281a3</p><section>mdo sde</section><text>ris kyi lhar skyes te/ lha las tshe'i dus byas nas mi'i 'jig rten du skyes te/ rtag tu cho rigs btsun pa dang / longs spyod dang ldan zhing / byad gzugs 'phags par bzang ste/ gser gyi glang po che rtag tu bsrungs par gyur to/ /bcom ldan</text></item>
<item><p>281a4</p><section>mdo sde</section><text>'das kyis kun dga' bo la bka' stsal pa/ de'i tshe de'i dus na glang po che gsos pa'i mi de ni da ltar dge slong glang po skyong yin no/ /de'i tshe glang po che gsos pa de tshun cad lha dang mi'i nang na longs spyod chen po dang ldan par gyur to/ /dkon mchog gsum la</text></item>
<item><p>281a5</p><section>mdo sde</section><text>gus shing bsti stang byas pas da ltar nga dang phrad nas bstan pa la rab tu byung ste/ sems kyi dri ma kun zad de/ dgra bcom par gyur to/ /tshe dang ldan pa kun dga' bo dang / 'khor mang po rnams bcom ldan 'das kyis gsungs pa 'di thos nas thams cad</text></item>
<item><p>281a6</p><section>mdo sde</section><text>kyis don rtogs shing khong du chud de/ la la ni rgyun du zhugs pa dang / lan cig phyir ldog pa dang / phyir mi ldog pa dang / dgra bcom pa yang thob par gyur to/ /kha cig ni bla na med pa'i byang chub tu sems bskyed de/ phyir mi ldog pa'i sa la gnas</text></item>
<item><p>281a7</p><section>mdo sde</section><text>so/ /bcom ldan 'das kyis gsungs pa la 'khor mang po mngon par dga' nas rjes su yi rang ngo / /glang po skyong gi le'u ste bzhi bcu gnyis pa'o// //bam po bcu gnyis pa/ 'di skad bdag gis thos pa'i dus gcig na/</text></item>
<item><p>281b1</p><section>mdo sde</section><text>bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe bcom ldan 'das kyis kun dga' bo zhabs 'bring du khrid de/ bsod snyoms la gshegs pa na/ bcom ldan 'das gsol ba'i</text></item>
<item><p>281b2</p><section>mdo sde</section><text>na bza' rdol ba cung zad cig yod de/ de yang sems can 'dul bar rigs pa'i don du dgongs so/ /bsod snyoms bslangs nas slar gshegs pa'i tshe/ bram ze zhig 'ongs nas/ bcom ldan 'das la spyi bos phyag 'tshal nas/ bcom ldan 'das</text></item>
<item><p>281b3</p><section>mdo sde</section><text>kyi mtshan lhang nge lhan ner gsal ba la brtags nas/ bcom ldan 'das kyi na bza' cung zad cig rdol ba mthong nas sbyin pa bya bar bsams te/ khyim na ras dkar po zhig yod pa las dum bu gcig bcad nas/ bcom ldan 'das la phul te/</text></item>
<item><p>281b4</p><section>mdo sde</section><text>ras kyi dum bu 'dis na bza' zhig lhan pa mdzod cig ces gsol to/ /bcom ldan 'das kyis kyang de la thugs brtse ba'i slad du bzhes pa dang / bram ze rab tu dga' nas mgu rangs par gyur to/ /bcom ldan 'das kyis de la thugs brtse ba'i slad du lung</text></item>
<item><p>281b5</p><section>mdo sde</section><text>bstan te/ bram ze khyod ma 'ongs pa'i dus na bskal pa grangs med pa brgya 'das nas mngon par 'tshang rgya ste/ mtshan yang mngon par shes pa bzang po zhes bya ste/ stobs bcu rdzogs par 'gyur ro zhes lung bstan pa dang / rab tu dga' nas song ngo / /de'i</text></item>
<item><p>281b6</p><section>mdo sde</section><text>tshe yul de na cho rigs btsun pa'i tshong dpon dang / khyim bdag la sogs pas 'di snyam du bsam mo/ /ci'i slad du bcom ldan 'das sbyin pa cung zad tsam gyi lan rab tu che ba byin snyam bsams nas/ so so nas ras dkar po bshams nas/ de bzhin gshegs</text></item>
<item><p>281b7</p><section>mdo sde</section><text>pa'i na bza' rnam pa sna tshogs byas nas/ sangs rgyas la phul lo/ /kun dga' bos bcom ldan 'das la gsol pa/ bcom ldan 'das kyis sngon dge ba'i rtsa ba ci zhig mdzad na/ thams cad kyis na bza' mang po phul zhes gsol pa dang / bcom</text></item>
<item><p>282a1</p><section>mdo sde</section><text>ldan 'das kyis 'di skad ces bka' stsal to/ /khyod legs par nyon la yid la zung shig dang khyod la bstan par bya'o/ /sngon 'das pa'i dus bskal pa grangs med tshad med pa'i pha rol na/ sangs rgyas rnam par gzigs zhes bya ba 'jig</text></item>
<item><p>282a2</p><section>mdo sde</section><text>rten du gshegs te/ 'khor stong phrag dgu bcu dang / lhan cig tu bzhugs so/ /de'i tshe rgyal po ni ban du zhes bya ste/ de'i tshe blon po chen po gcig gis sangs rgyas dang dge 'dun dang bcas te/ zla ba gsum gyi bar du bzhugs par spyan drangs nas/</text></item>
<item><p>282a3</p><section>mdo sde</section><text>bcom ldan 'das kyis kyang de bzhin du gnang ba dang / blon po de phyir khyim du 'ongs nas/ yo byad rnams sbyor zhing shom mo/ /de'i tshe rgyal pos kyang sangs rgyas dang / dge 'dun spyan drang bar bsams te/ sangs rgyas gang na bar song ste phyin pa dang /</text></item>
<item><p>282a4</p><section>mdo sde</section><text>bcom ldan 'das la 'di skad ces gsol to/ /btsun pa bcom ldan 'das dang / 'phags pa'i dge 'dun dang bcas te/ zla ba gsum gyi bar du bdag gi mchod pa bzhes shig ces gsol pa dang / bcom ldan 'das kyis rgyal po la 'di skad ces</text></item>
<item><p>282a5</p><section>mdo sde</section><text>bka' stsal to/ /ngas sngar blon po chen pos spyan drangs pas gshegs par byas te/ skyes bu chen po'i chos kyi sngar gnang ba las 'gal bar byar mi rung ngo / /de nas rgyal po phyir pho brang du 'ongs te/ blon po chen po la 'di skad ces bsgo'o/ /yul 'di na</text></item>
<item><p>282a6</p><section>mdo sde</section><text>nga las che ba med de/ bcom ldan 'das nga'i yul na bzhugs pa/ ngas sngar mchod pa bya bar bsams te/ spyan drangs nas sngar khyod kyis spyan drangs kyi khyod re zhig sdod cig ngas sngar spyan drangs pa'i 'og tu khyod kyis spyan drongs shig ces bsgo ba dang /</text></item>
<item><p>282a7</p><section>mdo sde</section><text>blon po des rgyal po la 'di skad ces gsol to/ /lha khyod kyis bdag gi lus dang srog kyang mi nyes par gnya' spyod la/ de bzhin gshegs pa yang rtag par bzhugs pa dang / rgyal po'i yul yang rtag tu bde skyid cing yi 'grog mi 'byung zhing gnya'</text></item>
<item><p>282b1</p><section>mdo sde</section><text>spyod na bdag kyang re shig sdod do zhes gsol pa dang / rgyal pos 'di ni mi rung snyam bsams nas bdag cag gnyis nyin res kyi spyan drang ngo zhes bsgo nas nyi ma gcig ni rgyal pos spyan drangs/ nyi ma gcig ni blon pos spyan drangs te/ gnyi ga'i re ba bskangs so/ /</text></item>
<item><p>282b2</p><section>mdo sde</section><text>de'i tshe blon po chen po des de bzhin gshegs pa la chos gos smad gsum phul nas dge slong gi dge 'dun stong phrag dgu bcu rnams la yang chos gos bdun pa re re sbyar te phul lo/ /kun dga' bo de'i tshe de'i dus na blon po chen pos chos gos sbyar te/ sangs rgyas</text></item>
<item><p>282b3</p><section>mdo sde</section><text>dang dge 'dun rnams la phul ba de gzhan du ma sems shig /de ni da ltar nga yin no/ /nga ni skye ba thams cad du bsod nams byed pa la skyo ba med pas de dag thams cad kyi rnam par smin pa yang myong nas chud ma zos so/ /kun dga' bo la sogs pa 'khor mang po</text></item>
<item><p>282b4</p><section>mdo sde</section><text>rnams bcom ldan 'das kyis gsungs pa thos nas/ bsod nams kyi las byed pa la brtson par gyur te/ mngon par dga' nas rjes su yi rang ngo / /bram zes lhan pa phul ba'i le'u ste bzhi bcu gsum pa'o// //'di skad</text></item>
<item><p>282b5</p><section>mdo sde</section><text>bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe dge slong dag dbyar tshul las byung nas/ bcom ldan 'das ga la ba der song ste phyin</text></item>
<item><p>282b6</p><section>mdo sde</section><text>nas/ bcom ldan 'das la phyag 'tshal nas snyun mi mnga' 'am zhes snyun gsol to/ /bcom ldan 'das kyis kyang byams pa'i thugs kyis spro ba bskyed de/ dge slong khyod sdug bsngal bar ma gyur tam/ zhes shin tu thugs brtse zhing byams pa'i thugs</text></item>
<item><p>282b7</p><section>mdo sde</section><text>kyis bka' stsal pa dang / kun dga' bos bcom ldan 'das la 'di skad ces gsol to/ /'di ltar bcom ldan 'das kyis dge slong dag la thugs brtse zhing byams pa'i thugs bskyed nas yun ci srid cig lags/ bcom ldan 'das kyis kun</text></item>
<item><p>283a1</p><section>mdo sde</section><text>dga' bo la bka' stsal pa/ khyod shes par 'dod na khyod la bstan par bya'o/ /sngon 'das pa'i dus bskal pa grangs med pa brjod du med pa'i pha rol na/ sdig pa byas pa'i mi gnyis shig sems can dmyal bar ltung ste/ dmyal ba'i srung</text></item>
<item><p>283a2</p><section>mdo sde</section><text>mas lcags kyi shing rta 'dren du bcug nas/ lcags thos brdegs te/ phan tshun du mi dal bar rgyug tu bcug go/ /de la mi gcig stobs chung ste/ 'dren ma nus nas 'dug pa dang / lcags kyi tho bas brdegs te/ tshe brjes nas phyir sos so/ /</text></item>
<item><p>283a3</p><section>mdo sde</section><text>grogs po gcig gis de lta bu'i sdug bsngal mthong nas/ byams shing snying rje ba'i sems bskyed do/ /dmyal ba'i srung ma la 'di skad ces smras so/ /bdag 'ba' zhig gis shing rta 'di drang gis mi 'di thong shig ces smras pa dang / srung ma khros</text></item>
<item><p>283a4</p><section>mdo sde</section><text>nas lcags kyi tho bas brdegs te/ der tshe 'phos pa dang / sum cu rtsa gsum gyi lhar skyes so/ /kun dga' bo de'i tshe de'i dus na sems can dmyal ba na 'dug pa las/ byams zhing snying brtse ba'i sems bskyed pa de ni da ltar nga yin no/ /ngas</text></item>
<item><p>283a5</p><section>mdo sde</section><text>de'i tshe sems can dmyal ba na de la thog mar snying brtse ba'i sems bskyed de/ sems can thams cad la yang da tsam gyi bar du thugs brtse zhing byams pa'i sems bskyed do/ /kun dga' bo dang 'khor mang po rnams bcom ldan 'das kyis gsungs pa la</text></item>
<item><p>283a6</p><section>mdo sde</section><text>rjes su yi rangs nas mngon par dga'o/ /sangs rgyas thog ma byams pa'i thugs bskyed pa'i le'u ste bzhi bcu bzhi pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal</text></item>
<item><p>283a7</p><section>mdo sde</section><text>byed kyi tshal mgon med zas sbyin gyi kun dga' ra ba na/ dge slong chen po'i dge 'dun brgya phrag phyed dang bcu gsum dang / thabs cig tu bzhugs so/ /de'i tshe bcom ldan 'das kyis dge slong dag 'jo sgeg cing / rnyed pa dang grags pa la chags</text></item>
<item><p>283b1</p><section>mdo sde</section><text>nas/ lhag par byas pa mang du 'chang zhing / chog mi shes par bapar gyur pa/ bcom ldan 'das kyis gzigs nas/ dge slong rnams rnyed pa la chags pa'i skyon 'di dag gsungs so/ /gang rnyed pa la chags pa ni lus zhig nas tshe 'phos</text></item>
<item><p>283b2</p><section>mdo sde</section><text>ma thag tu ngan song gsum du ltung ste/ sdug bsngal tshad med pa myong bar 'gyur ro/ /de bas na ngas mngon du dran pa sngon 'das pa'i dus na/ 'dod pa'i dbang gis ltung bar gyur te/ sdug bsngal mang po myong ngo / /de nas kun dga' bos pus mo sa la btsugs te/</text></item>
<item><p>283b3</p><section>mdo sde</section><text>thal mo sbyar nas/ bcom ldan 'das la 'di skad ces gsol to/ /sngon bcom ldan 'das la 'dod pa la chags pa'i dbang gis ltung bar gyur pa ci lta bu lags/ bcom ldan 'das kyis bka' stsal pa/ sngon 'das pa'i dus kyi bskal pa grangs</text></item>
<item><p>283b4</p><section>mdo sde</section><text>med tshad med mtha' yas bsam gyis mi khyab dpag tu med pa'i pha rol na/ 'dzam bu'i gling 'dir rgyal po gus pa de zhes bya ba 'dzam bu'i gling gi rgyal phran brgyad khri bzhi stong la dbang byed de/ btsun mo dang pho brang slas ni stong phrag nyi shu yod do/ /blon</text></item>
<item><p>283b5</p><section>mdo sde</section><text>po chen po ni stong phrag bcu yod do/ /dus gzhan zhig na rgyal po'i spyi bo la sgo nga 'dra ba'i chu bur cig byung ste/ gsal ba yongs su dag pa na tsha med do/ /bags kyis je che je cher skyes te/ ku ba tsam du gyur pa dang bkas pa na/ nang nas</text></item>
<item><p>283b6</p><section>mdo sde</section><text>khye'u blta na sdug pa mtshan dang ldan pa skra mthon mthing du 'dug pa/ lus kyi mdog gser lta bur 'dug pa zhig byung bar gyur te/ mtshan mkhan gyis bltas nas bu 'di ni ngo mtshar che ba'i yon tan gyi mtshan dang ldan te/ gdon mi za bar 'khor los</text></item>
<item><p>283b7</p><section>mdo sde</section><text>sgyur ba'i rgyal por 'gyur zhing gling bzhi la dbang byed par 'gyur ro zhes smras nas/ khye'u'i ming yang spyi bo skyes zhes btags so/ /cher skyes nas yon tan dang ldan pas rgyal pos kyang yul gcig gi rgyal phran du bcug go/ /dus gzhan zhig</text></item>
<item><p>284a1</p><section>mdo sde</section><text>na rgyal po chen po nad kyis btab pa dang / rgyal phran kun 'dus nas nad g.yog dang dpyad byas kyang ma phan te/ de tshe'i dus byas so/ /de nas rgyal phran rnams 'dus te/ spyi bo skyes ga na 'dug par song nas phyin pa dang / 'di skad ces</text></item>
<item><p>284a2</p><section>mdo sde</section><text>smras so/ /rgyal po chen po ni tshe'i dus byas kyis/ khyod rgyal por gshegs su gsol zhes smras pa dang / spyi bo skyes kyis 'di skad ces smras so/ /gal te nga rgyal por 'gyur ba'i bsod nams dang dbang thang zhig yod na/ rgyal chen bzhi dang / brgya</text></item>
<item><p>284a3</p><section>mdo sde</section><text>byin la sogs pas nga la gsol ba btab ste/ dbang bskur bar shog shig ces smras ma thag tu rgyal chen bzhi'i rgyal po yang babs nas/ rin po che'i bum pa spos chus bkang ba thogs te/ spyi bor blugs nas dbang bskur ro/ /brgya byin lha'i dbang po yang babs</text></item>
<item><p>284a4</p><section>mdo sde</section><text>nas/ rin po che'i cod pan phul te/ mgo la bzhag nas yon tan bsngags so/ /de nas rgyal phran rnams kyis dbus kyi yul chen por gshegs par gsol pa dang / spyi bo skyes kyis yang 'di skad ces smras so/ /bdag la rgyal por 'gyur ba'i</text></item>
<item><p>284a5</p><section>mdo sde</section><text>dbang thang zhig yod na/ yul sa nga'i drung du 'ong ba'i rigs kyis/ nga yul sa snyegs su mi 'gro'o zhes smras pa dang / de ma thag tu yul chen po rgyal po'i pho brang dang / skyed mos tshal dang / khrus kyi rdzing bu la sogs te/ dgos pa thams cad der</text></item>
<item><p>284a6</p><section>mdo sde</section><text>byung bar gyur nas/ gser gyi 'khor lo dang / glang po che dang / rta rin po che dang / bud med rin po che dang / blon po rin po che dang / khyim bdag rin po che la sogs pa thams cad 'dus nas gling bzhi la dbang byed pa'i 'khor los sgyur ba'i rgyal por gyur te/</text></item>
<item><p>284a7</p><section>mdo sde</section><text>chos bzhin du srid 'tsho'o/ /de nas mi mang po dag sa brko zhing / zhing rmos pa mthong nas blon po rnams la 'di dag ci byed ces bka' stsal pa dang / smras pa ji tsam du srog dang bcas pa/ thams cad zas kyis 'tsho bas 'di dag kyang zhing rmos nas 'tsho</text></item>
<item><p>284b1</p><section>mdo sde</section><text>bar byed do/ /de nas rgyal pos 'di skad ces smras so/ /gal te nga la rgyal por gyur ba'i bsod nams kyi dbang thang zhig yod na/ las bya mi dgos par ro brgya dang ldan pa'i kha zas rang yod par gyur te/ thams cad chog cing 'grangs nas/ bkres pa dang /</text></item>
<item><p>284b2</p><section>mdo sde</section><text>skom pa med par gyur cig ces smras so/ /de skad ces smras ma thag tu bza' ba dang / btung ba yod par gyur to/ /de nas yang 'chag tu song song ba las thag pa dag cig 'khal ba dang 'thag pa mthong nas 'di dag ci byed ces dris pa dang / smras pa kha zas</text></item>
<item><p>284b3</p><section>mdo sde</section><text>ni rang yod par gyur la/ lus brgyan pa'i gos med de/ 'di dag ni bgo ba'i gos byed do/ /de nas rgyal pos yang 'di skad ces smras so/ /gal te bdag rgyal por gyur ba'i dbang thang zhig yod na bgo ba'i gos rang yod par gyur te/ dbul phongs pa</text></item>
<item><p>284b4</p><section>mdo sde</section><text>thams cad kyang gos kyis chog par shog shig ces smras so/ /de skad ces smras ma thag tu shing thams cad las bgo ba'i gos kha dog rnam pa sna tshogs dang ldan par rang skyes te/ mi thams cad kyi bgos kyang zad mi shes par byung ngo / /de nas yang rgyal</text></item>
<item><p>284b5</p><section>mdo sde</section><text>po 'chag cing song song ba las/ mi dag rol mo'i cha byad thogs pa mthong nas/ 'di dag ci yin zhes dris pa dang / smras pa kha zas dang bgo ba'i gos ni chog par yod na/ rol mo mang po byed de 'di dag rang dga' zhing rtse ba'i rol mo yin no/ /rgyal pos</text></item>
<item><p>284b6</p><section>mdo sde</section><text>smras pa/ gal te bdag la rgyal po'i dbang thang zhig yod na/ rol mo dang dam pa'i cha byad thams cad rang yod par gyur cig ces smras ma thag tu shing thams cad kyi yal ga las rol mo'i cha byad mang po 'phyang ste/ rol mo 'dod pa zhig yod na/ rang 'khrol</text></item>
<item><p>284b7</p><section>mdo sde</section><text>zhing snyan pa dang / thos pa tsam gyis dga' rangs par gyur to/ /rgyal po'i bsod nams dang dbang thang chen pos nam mkha' las rin po che sna bdun char bzhin du babs nas/ yul kun gang nas rgyal pos blon po dag la 'di lta bur gyur pa 'di su'i yon tan zhes</text></item>
<item><p>285a1</p><section>mdo sde</section><text>dris pa dang / blon po rnams kyis 'di skad ces smras so/ /'di ni rgyal po'i yon tan dang / sems can gyi bsod nams kyis 'di ltar gyur to zhes smras pa dang / rgyal pos yang 'di skad ces smras so/ /gal te sems can gyi bsod</text></item>
<item><p>285a2</p><section>mdo sde</section><text>nams kyi mthus yin na/ rin po che 'di dag kun tu 'babs par gyur cig /gal te nga 'ba' zhig gi dbang thang yin na pho brang gi nang du 'bab par shog shig ces smras pa dang / gzhan kun nas 'bab pa ni chad kyi/ pho brang gi nang 'ba' zhig tu nyin zhag bdun gyi</text></item>
<item><p>285a3</p><section>mdo sde</section><text>bar du bab bo/ /rgyal po spyi bo skyes 'dzam bu'i gling du lo brgyad khri bzhi stong gi bar du 'dod pa lnga la longs spyod pa las/ gzhan zhig na pho brang gi sgor gnod sbyin zhig byung ste/ skad chen por 'di skad ces smras so/ /shar phyogs na shar gyi lus 'phags gling zhes</text></item>
<item><p>285a4</p><section>mdo sde</section><text>bya ba yod de/ de na yang bde skyid la dpe med par bzang gis rgyal po chen po der yang rol cing gshegs pa'i rigs so zhes smras pa dang / rgyal po yang der 'gro bar dga' nas/ gser gyi 'khor lo nam mkha' la 'phags pa dang / blon po dang / rin po che</text></item>
<item><p>285a5</p><section>mdo sde</section><text>sna bdun la sogs pa yang rjes su 'phags te/ shar gyi lus 'phags gling du phyin to/ /rgyal phran phyag ma 'tshal ba rnams kyang thams cad phyag 'tshal nas/ lus 'phags kyi gling na 'dod pa lnga la lo stong phrag brgyad cu'i bar du longs spyod do/ /de nas</text></item>
<item><p>285a6</p><section>mdo sde</section><text>yang gnod sbyin gyis 'di skad ces smras so/ /nub phyogs na nub kyi ba lang spyod ces bya ba yod de/ de na yang rab tu bde skyid kyi rgyal po chen po yang der gshegs pa'i rigs so zhes smras so/ /rgyal po yang der 'gro bar dga' nas/ nub kyi ba lang spyod du lo</text></item>
<item><p>285a7</p><section>mdo sde</section><text>stong phrag bcu'i bar du bde ba la longs spyod do/ /de nas yang gnod sbyin gyis 'di skad ces smras so/ /byang phyogs na byang gi sgra mi snyan zhes bya ba yod de/ de na gnas pa'i mi dag 'byor pa lo legs pa longs spyod dang ldan gyis rgyal po yang yul der gshegs pa'i rigs</text></item>
<item><p>285b1</p><section>mdo sde</section><text>so/ /zhes smras pa dang / rgyal po 'gro bar dga' nas/ byang gi sgra mi snyan du 'dod pa lnga'i dam pa la lo stong phrag brgyad kyi bar du longs spyod par gyur to/ /de nas dus phyi zhig na gnod sbyin gyis 'di skad ces smras so/ /rgyal chen bzhi'i ris kyi lha'i rgyal</text></item>
<item><p>285b2</p><section>mdo sde</section><text>po'i gnas kyang rab tu bde ba ni tshad byar yang dka'o/ /rgyal po der yang gshegs pa'i rigs so zhes smras pa dang / rgyal po dang blon po dang dpung gi tshogs rnam bzhi dang bcas te/ nam mkha' la 'phags te dong ngo / /rgyal chen bzhi pos rgyang ma nas</text></item>
<item><p>285b3</p><section>mdo sde</section><text>mthong ba dang / 'jigs skrag nas dpung gi tshogs bshams te/ phyi rol tu byung ba dang / ci byar yang med nas phyir gnas su dong ngo / /spyi bo skyes der yang lo stong phrag bcu'i bar du 'dod pa la longs spyod nas yang 'di snyam du sum cu rtsa gsum gyi lha'i</text></item>
<item><p>285b4</p><section>mdo sde</section><text>ris su 'gro bar bsams nas/ 'khor dang bcas te steng gi nam mkha' la 'phags te/ sum cu rtsa gsum gyi lha'i ris su song ngo / /de'i tshe drang srong lnga brgya tsam zhig ri rab lhun po'i sul na gnas pa las rgyal po'i glang po che dang / rta'i gcin rtug lhung</text></item>
<item><p>285b5</p><section>mdo sde</section><text>bas drang srong de dag gi lus la reg par gyur pas/ de dag gcig la gcig 'di ci zhes dris pa dang / drang srong mkhas pa blo dang ldan pa zhig gis drang srong gzhan dag la 'di skad ces smras so/ /rgyal po spyi bo skyes yar sum cu rtsa gsum lha'i ris su song ngo zhes</text></item>
<item><p>285b6</p><section>mdo sde</section><text>zer gyis/ 'di ni gdon mi za bar de dag gi glang po che dang rta'i mi gtsang ba yin no zhes zer nas/ drang srong rnams khros te gsang sngags dang phyag rgyas bcings pas spyi bo skyes dang 'khor mang po 'gror med par byas so/ /rgyal pos kyang de ltar shes shing rig</text></item>
<item><p>285b7</p><section>mdo sde</section><text>nas 'di skad ces dam bcas so/ /gal te bdag la bsod nams dang dbang thang zhig yod na/ drang srong de dag nga'i thad du lhags te/ nga la mchod par shog shig ces smras nas/ rgyal po'i yon tan gyi che ba'i byin dang / shugs kyis drang srong lnga brgya po</text></item>
<item><p>286a1</p><section>mdo sde</section><text>ril gyis der lhags nas/ g.yog byas te/ sum cu rtsa gsum lha'i ris su dong ngo / /yar ma phyin par rgyang ma nas lha'i pho brang yid du 'ong ba shin tu bkra bar snang ba lhang nge lham mer mthong bar gyur to/ /lha'i pho brang yid du 'ong ba la sgo chen</text></item>
<item><p>286a2</p><section>mdo sde</section><text>po brgya phrag phyed dang bcu gnyis yod de/ lha rnams 'jigs dngangs nas/ sgo rnams bcad de/ lcags kyi gtan pa sum rim bcug go/ /spyi bo skyes dpung gi tshogs dang bcas su thogs pa med par der phyin pa dang / rgyal pos kyang dung bus te gzhu bdungs</text></item>
<item><p>286a3</p><section>mdo sde</section><text>pas gzhu rgyud springs pa dang / lha'i pho brang gi sgo brgya phrag phyed dang bcu gnyis dus gcig tu rang bye ba dang / brgya byin gyis phyi rol tu bsus te/ lha'i pho brang du khrid nas brgya byin gyi stan phyed la 'dug tu bcug go/ /lha'i dbang po dang mi'i dbang po gnyis byad</text></item>
<item><p>286a4</p><section>mdo sde</section><text>gzugs 'dra ste/ dbang po mthong ba dag gis bye brag mi phyed na/ lha'i mgyogs bul gyis rtogs so/ /rgyal po lha'i pho brang du 'dod pa lnga'i dam pa la lha'i dbang po sum cu rtsa drug brjes kyi bar du longs spyod do/ /lha'i dbang po nang gi mtha' ma de byang chub sems</text></item>
<item><p>286a5</p><section>mdo sde</section><text>dpa' 'od srung zhes bya ste/ de'i tshe lha ma yin gyi rgyal pos lha rnams la dmag drangs nas/ brgya byin dang 'thab pa las/ brgya byin gyis ma thub nas dpung gi tshogs dang phyir gnas su bros so/ /de nas spyi bo skyes phyir byung ste/ dung bus gzhu rgyud springs pas/ lha ma yin gyi</text></item>
<item><p>286a6</p><section>mdo sde</section><text>dmag kun de ma thag tu byer ro/ /de'i tshe spyi bo skyes 'di snyam du bsams so/ /bdag gi mthu'i stobs ni gang dang yang mi mnyam ste/ brgya byin dang thun mong du 'dug pa lta ci rung / gnyis na bsad la nga 'ba' zhig gis byas na legs so snyam mo/ /sdig pa'i</text></item>
<item><p>286a7</p><section>mdo sde</section><text>sems skyes ma thag tu nam mkha' las lhung nas/ sngon gyi pho brang rnying pa'i sgo drung du lhung ste/ srog dang bral la khad pa tsam du nyam thag par gyur to/ /de nas mi dag lhags te 'di skad ces dris so/ /gal te 'jig rten gyi khyim pa dag rgyal po spyi bo skyes ji ltar tshe'i</text></item>
<item><p>286b1</p><section>mdo sde</section><text>dus byas zhes dri na/ de la bdag gis ci skad ces bya/ smras pa/ gal te de skad ces 'dri ba yod na/ de la 'di skad ces gyis shig /rgyal po spyi bo skyes ni 'dod pa'i dbang gis tshe 'phos so/ /des gling bzhi la lo bye ba phrag bzhi bcu'i bar du dbang byas</text></item>
<item><p>286b2</p><section>mdo sde</section><text>te/ nyin zhag bzhi'i bar du rin po che yang char bzhin du bab/ lha'i ris gnyis su byon kyang chog ma shes pas/ nam mkha' las lhung ste/ tshe 'phos zhes byos shig de bas na dge slong dag rnyed pa dang / grags pa ni yang dag par nyes pa'i skyon chen po</text></item>
<item><p>286b3</p><section>mdo sde</section><text>ste/ ci nas kyang ring du spangs par sems la yang dag par byang chub la nan tan gyis shig /de nas kun dga' bos bcom ldan 'das la 'di skad ces gsol to/ /rgyal po spyi bo skyes de sngon bsod nams ci zhig bgyis na/ de lta bu'i 'bras bu chen po thob par gyur/</text></item>
<item><p>286b4</p><section>mdo sde</section><text>bcom ldan 'das kyis bka' stsal pa/ sngon 'das pa'i bskal pa grangs med bsam gyis mi khyab pa 'das pa'i pha rol na/ sangs rgyas phur sha zhes bya ba 'jig rten du gshegs te 'khor dang bcas su 'jig rten gyi don mdzad do/ /de'i tshe bram ze'i bu zhig chung ma len to/ /</text></item>
<item><p>286b5</p><section>mdo sde</section><text>'jig rten pa chos kyis chung ma len na/ sran ma spar gang thogs te gtor ba'i rigs so/ /khye'u de yang sran ma thogs te 'thor du song ba las/ lam du bcom ldan 'das dang phrad nas sems yid dga' ste/ lag na sran ma thogs pa dag bcom ldan 'das la gtor ba dang /</text></item>
<item><p>286b6</p><section>mdo sde</section><text>'brum bu bzhi lhung bzed kyi nang du song ngo / /'brum bu gcig ni dbu'i rtse mor chags so/ /bsod nams kyi rgyu dang rkyen de tsam gyis bsod nams chen po 'thob ste/ sran ma 'brum bu bzhi lhung bzed kyi nang du song bas gling bzhi la dbang byed par gyur/ 'brum</text></item>
<item><p>286b7</p><section>mdo sde</section><text>bu gcig spyi bor chags pas lha'i rim pa gnyis kyi longs spyod myong bar gyur to/ /de'i tshe nye gnas rnams kyis sangs rgyas kyis gsungs pa thos nas/ la las ni 'bras bu dang po nas gnyis pa dang / gsum pa dang dgra bcom pa'i 'bras bu thob par gyur to/ /</text></item>
<item><p>287a1</p><section>mdo sde</section><text>'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /rgyal po spyi bo skyes kyi le'u ste bzhi bcu lnga pa'o// //'di skad bdag gis thos pa'i dus gcig na/ bcom</text></item>
<item><p>287a2</p><section>mdo sde</section><text>ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe khyim bdag mgon med zas sbyin gyi bu mo tha ma na zhes bya ba mnga' byad mdzes shing blta na sdug pa zhig yod de/ bu'i nang na bu mo tha de</text></item>
<item><p>287a3</p><section>mdo sde</section><text>la nang na byams pas/ gar 'gror yang khrid do/ /dus gzhan zhig na/ khyim bdag sangs rgyas la phyag 'tshal du song ba dang / bu mo yang phyi bzhin du song nas bu mo des sangs rgyas mthong ba dang / lhag par dga' ba skyes te/ spos kyis sangs rgyas</text></item>
<item><p>287a4</p><section>mdo sde</section><text>bzhugs pa'i gnas kun tu byug par bsams pa dang / de'i tshe bu mo de'i lag na a mra'i 'bras bu zhig thogs pa las/ bcom ldan 'das kyis 'on cig ces bka' stsal pa dang / bu mos kyang de ma thag tu bcom ldan 'das kyi phyag tu phul lo/ /bcom ldan</text></item>
<item><p>287a5</p><section>mdo sde</section><text>'das kyis a mra'i 'bras bu bzhes nas spos dam pa'i ming rnam pa mang po bris te/ bu mo'i lag tu phyir byin no/ /de nas bu mo'i pha ma dang bcas pa khyim du 'ongs nas tshong dus su song ste/ bcom ldan 'das bzhed pa'i spos rnam pa mang po sna tshogs nyos nas phyir yang rgyal bu</text></item>
<item><p>287a6</p><section>mdo sde</section><text>rgyal byed kyi tshal du song ste/ nyin gcig bzhin du spos bdar nas gnas kun tu nyug go/ /dus gzhan zhig na yul tig ca shi ri'i rgyal po'i bu zhig rgyal po'i khab tu mngags nas phyir zhing song song ba las mthar gyis rgyal bu rgyal byed kyi tshal du phyin pa dang / bu mo spos</text></item>
<item><p>287a7</p><section>mdo sde</section><text>bdar zhing 'dug pa mthong nas bu mo la chags te chung mar blangs bsams nas rgyal po gsal rgyal la bu mo de bslangs pa dang / rgyal pos de su'i bu mo yin zhes smras so/ /de ni khyim bdag mgon med zas sbyin gyi bu mo'o zhes smras so/ /'o na nga la gsol yang</text></item>
<item><p>287b1</p><section>mdo sde</section><text>mi phan gyis/ bu mo nyid kyi pha ma la gsol cig ces bsgo'o/ /rgyal bu des rgyal po la dus kyis gsol pa dang / rgyal pos yang de bzhin gyis shig ces bsgo ba dang / rgyal bu des bdag gi g.yog dang 'khor kun phyir yul du btang nas glang po che gcig pu</text></item>
<item><p>287b2</p><section>mdo sde</section><text>zhig phyir bzhag go/ /dus gzhan zhig na rgyal bu rgyal byed kyi tshal du song nas bu mo su ma na brkus te/ glang po che la bskyon nas bros pa dang / mgon med zas sbyin gyis bsnyags kyang ma slebs te/ phyir yul du phyin nas chung mar byas so/ /de nas chung ma de sems</text></item>
<item><p>287b3</p><section>mdo sde</section><text>can dang ldan par gyur to/ /phyis zla ba tshang nas sgo nga bcu zhig btsas so/ /sgo nga bcag pa dang / sgo nga re re'i nang nas khye'u blta na sdug cing mdzes shing / bzang ba gzhan las 'phags pa re re byung ngo / /bu de dag cher skyes nas dpa' zhing rtsal che bas</text></item>
<item><p>287b4</p><section>mdo sde</section><text>gsod pa la dga' bar gyur pa dang / khye'u'i mas 'di ltar gsod par ma byed ces bsgo ba dang / bu rnams kyis ma la 'di skad ces smras so/ /bshor ba las dga' ba med de/ bdag cag gis mas gsad du mi gnang ba las nam bdag</text></item>
<item><p>287b5</p><section>mdo sde</section><text>cag la sdang ba lta/ mas smras pa kho mo ni khyod la sdang ba ma yin gyis/ khye'u'i mas 'di ltar khyod la ma byams pa'i phyir gsod du ma bcug pa yin gyis 'di lta ste/ srog gcod pa'i sdig gis sems can dmyal bar lo brgya stong du ma'i bar du sdug bsngal</text></item>
<item><p>287b6</p><section>mdo sde</section><text>myong ste/ rtag tu sha ba'i mgo can dang / lug gi mgo can dang / ri bong gi mgo can la sogs te/ thams cad kyi mgo can du gyur nas/ dmyal ba'i srung mas lo grangs med pa'i bar du gsod par 'gyur ro/ /gal te de las thar bar 'dod na</text></item>
<item><p>287b7</p><section>mdo sde</section><text>yang sdig pa'i las las mi thar ro/ /bu rnams kyis smras pa ji ltar khyod kyis bsgo ba bzhin du byas na/ 'di skad bsgo ba 'di gzhan las gsan tam/ khyed nyid kyis bsams te smras/ tshig 'di ni kho mos sangs rgyas las thos so zhes smras pa dang</text></item>
<item><p>288a1</p><section>mdo sde</section><text>bu rnams kyis sangs rgyas zhes bya ba ni gang yin smros shig ces smras so/ /ci khyod kyis ma thos sam rgyal po yab zas gtsang ma'i sras sku mdzes shing bzang ba 'khor los sgyur ba'i rgyal por gyur pa las/ rga ba dang / na ba dang / 'chi ba mi</text></item>
<item><p>288a2</p><section>mdo sde</section><text>'dod de rab tu byung nas/ lam bsgoms pas smon lam bzhin du grub ste/ bla na med pa'i 'bras bu thob nas sku khru bcu drug pa mtshan dang dpe byad kyis yongs su brgyan pa/ rig pa gsum dang mngon par shes pa drug dang ldan pa/ snga ma 'das pa shes pa yang mtha' med la phyis</text></item>
<item><p>288a3</p><section>mdo sde</section><text>'byung ba shes pa yang mtha' med de/ dus gsum ni lag mthil na 'bras bu bzhag pa dang 'dra'o zhes smras nas/ bu rnams kyis thos pa dang / rab tu dga' ste/ sangs rgyas de da ltar 'di nas nye ring ci tsam na bzhugs/ mthong bar rung ngam zhes smras pa dang / mas smras pa/</text></item>
<item><p>288a4</p><section>mdo sde</section><text>da ltar mnyan yod na bzhugs te mthong du rung ngo / /bu rnams kyis smras pa/ 'o na bdag cag sangs rgyas bltar 'gro'o zhes gsol pa dang / bu'i mas kyang gnang nas bu rnams cig car mnyan yod du dong ngo / /der phyin pa dang / mes po mgon med zas sbyin gyis mthong</text></item>
<item><p>288a5</p><section>mdo sde</section><text>nas/ rab tu dga' mgu rangs te/ tsha bo rnams khrid de rgyal bu rgyal byed kyi tshal du de bzhin gshegs pa bltar dong ngo / /byis pa de dag gis sangs rgyas kyi mtshan sngon thos pa bas stong 'gyur gyis lhag par bzang ba mthong nas shin tu dga' bar gyur to/ /de nas bcom</text></item>
<item><p>288a6</p><section>mdo sde</section><text>ldan 'das kyis ci rigs par chos bstan pas/ khye'u bcu char dus gcig tu chos la chos kyi mig rnam par dag par gyur nas/ sangs rgyas la rab tu byung bar gsol pa dang / bcom ldan 'das kyis byis pa rnams khyod kyi pha mas gnang ngam zhes bka' stsal pa na/</text></item>
<item><p>288a7</p><section>mdo sde</section><text>bdag cag gis da dung ma gsol lo zhes gsol pa dang / pha mas ma gnang gi bar du rab tu phyung du mi gnang ngo zhes bka' stsal to/ /de nas mgon med zas sbyin gyis bcom ldan 'das la 'di skad ces gsol to/ /bdag ni 'di dag gi mes po lags te/ bdag gi</text></item>
<item><p>288b1</p><section>mdo sde</section><text>tsha bo la bdag kyang dbang bas bdag gis rab tu byung bar gnang ngo zhes gsol pa dang / bcom ldan 'das kyis kyang de bzhin du gnang nas skra dang kha spu rang byi ste dge slong du gyur to/ /dge slong gi lam la de dag gis brtson 'grus bskyed pas/ thams cad dgra bcom par gyur to/ /</text></item>
<item><p>288b2</p><section>mdo sde</section><text>dge slong bcu po gcig la gcig lhag par dga' bar 'gro na yang lhan cig 'gro 'dug na yang lhan cig 'dug ste/ yul mi thams cad kyang dga' nas rjes su yi rang ngo / /de nas kun dga' bos bcom ldan 'das la gsol pa/ dge slong bcu po 'dis bsod nams</text></item>
<item><p>288b3</p><section>mdo sde</section><text>ci zhig bgyis na/ cho rigs btsun par skyes la byad gzugs bzang ba dang / bcom ldan 'das dang phrad nas sdug bsngal gyi mthar phyin par gyur/ bcom ldan 'das kyis kun dga' bo la bka' stsal pa/ sngon 'das pa'i dus bskal pa dgu bcu rtsa gcig gi pha</text></item>
<item><p>288b4</p><section>mdo sde</section><text>rol na/ sangs rgyas thams cad skyob ces bya ba 'jig rten du gshegs te/ sems can thams cad kyi don mdzad nas mya ngan las 'das nas ring bsrel rgyas par spel nas/ mchod rten tshad med pa snyed byas so/ /de'i tshe na mchod rten gcig zhig ral du</text></item>
<item><p>288b5</p><section>mdo sde</section><text>gyur nas/ rgan mo zhig gis gso zhing 'dug pas mi 'gron po bcu der lhags pas mthong ba dang rgan mo la khyod las ci byed ces smras so/ /rgan mos smras pa/ 'di ni mchod gnas kyi rten mchod rten yin no/ /'di bcos na bsod nams lhag par che'o/ /de bas na dge</text></item>
<item><p>288b6</p><section>mdo sde</section><text>ba'i 'bras bu 'dod pa'i phyir 'di 'chos so/ /gzhon nu de dag kyang rgan mos smras pa la rab tu dga' nas/ bdag cag gis kyang bstod do zhes smras nas/ mchod rten bcos pa'i 'og tu gzhon nu bcu char rgan mo de'i bur skyes par gyur cig ces smon lam btab pas/ de tshun cad</text></item>
<item><p>288b7</p><section>mdo sde</section><text>bskal pa dgu bcu rtsa gcig gi bar du lha dang mi'i nang du lhan cig tu skyes nas bde ba la longs spyod de/ dngos po 'di gsum gyis mi gzhan las khyad du 'phags so/ /gsum gang zhe na/ gzugs bzang zhing mdzes pa dang / kun gyis bkur ba dang / rtag tu tshe ring zhing de</text></item>
<item><p>289a1</p><section>mdo sde</section><text>srid kyi bar du sems can dmyal bar mi ltung ngo / /da nga dang phrad nas rdul dang dri ma kun dang bral nas dgra bcom par gyur to/ /de'i tshe de'i dus na rgan mo de ni bu mo su ma na yin no/ /mi gzhon nu bcu ni dgra bcom pa 'di bcu yin no/ /bcom ldan 'das</text></item>
<item><p>289a2</p><section>mdo sde</section><text>kyis de skad ces gsungs nas/ 'khor mang po rnams la la ni rgyun du zhugs pa dang / lan cig phyir ldog pa dang / phyir mi ldog pa dang / dgra bcom pa thob bo/ /kha cig ni bla na med pa'i byang chub tu sems bskyed nas phyir mi ldog pa'i sa la gnas par gyur te/</text></item>
<item><p>289a3</p><section>mdo sde</section><text>sangs rgyas kyis gsungs pa la rjes su yi rangs nas mngon par dga'o/ /bu mo su ma na'i bu bcu'i le'u ste bzhi bcu drug pa'o// //'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal</text></item>
<item><p>289a4</p><section>mdo sde</section><text>mgon med zas sbyin gyi kun dga' ra ba na bzhugs so/ /de'i tshe yul de na kun tu rgyu u pa gub te zhes bya ba yid gzhungs shing sems gsal ba ni 'das pa dang / ma byon pa dang / da ltar byung ba la mkhas pa zhig ste/ bcom ldan 'das gang na ba der song nas rab tu 'byung</text></item>
<item><p>289a5</p><section>mdo sde</section><text>ngo zhes bcom ldan 'das la gsol to/ /gal te bdag rab tu byung nas shes rab dang / spobs pa shA ri'i bu dang mnyam na rab tu byung gi de tsam mi phod na phyir khyim du mchi'o zhes gsol pa dang / bcom ldan 'das kyis de tsam mi phod do zhes bka' stsal nas/ kun tu rgyu</text></item>
<item><p>289a6</p><section>mdo sde</section><text>de rab tu 'byung du ma btub nas phyir khyim du song ngo / /bcom ldan 'das kyis dus gzhan zhig na 'khor mang po la 'di skad ces bka' stsal to/ /nga mya ngan las 'das nas lo brgya phrag lon pa dang / bram ze 'di rab tu byung nas mngon par shes pa drug dang shes rab tu ldan te/</text></item>
<item><p>289a7</p><section>mdo sde</section><text>sems can rdul snyed cig gi don byed par 'gyur ro/ /bcom ldan 'das mya ngan las 'das kar yang kun dga' bo la 'di skad ces bka' stsal to/ /nga mya ngan las 'das nas mdo sde'i sde snod thams cad khyod la gtad kyis gzungs su zung la rgyas par byos shig ces bka' stsal nas/</text></item>
<item><p>289b1</p><section>mdo sde</section><text>bcom ldan 'das mya ngan las 'das nas/ de'i 'og tu kun dga' bos chos kyi sde snod kun bzung ngo / /kun dga' bos lus yongs su gtong ba na nye gnas ya she'i ki la 'di skad ces bsgo'o/ /nga 'das pa'i 'og tu mdo sde kun khyod la gtad kyis gzungs su zung shig ces</text></item>
<item><p>289b2</p><section>mdo sde</section><text>bsgo nas/ yang 'di skad ces smras so/ /yul bA rA Na sIr khyim bdag gub ta zhes bya ba la bu u pa gub ta zhes bya ba zhig yod kyis khyod kyis slong la rab tu phyung shig /khyod 'das pa'i 'og tu chos kyang de la gtod cig ces bsgo'o/ /kun dga' bo 'das pa'i 'og tu ya she'i kis</text></item>
<item><p>289b3</p><section>mdo sde</section><text>dam pa'i chos bzung ste/ 'jig rten na sems can gyi don mang du byas so/ /de nas bA rA Na sIr grong du song ste/ khyim bdag de dag de dang bshes par byas nas/ yang dang yang du de'i khyim du song ste/ yid gcugs par byas so/ /khyim bdag de la bu khye'u zhig</text></item>
<item><p>289b4</p><section>mdo sde</section><text>btsas nas/ ming u pa gub ta zhes btags te/ chung ngu shed ma bye ba nas ya she'i kis bslangs te/ rab tu phyung bar byas pa las khyim bdag gis 'di skad ces smras so/ /bdag 'dod pa'i bu 'di 'dra ba zhig yod do/ /rigs 'tsho ba snyam ste mi rung ngo / /gal te</text></item>
<item><p>289b5</p><section>mdo sde</section><text>yang gcig btsas na gdod sbyin no/ /phyis dus gzhan zhig na yang bu gcig btsas nas/ ming yang nan tan ku ba ta zhes btags so/ /de nas ya she'i ki yang der song ste/ bu blangs pa dang / khyim bdag gis yang 'di skad ces smras so/ /bu chen po 'di ni</text></item>
<item><p>289b6</p><section>mdo sde</section><text>phyi rol gyi bya ba bsgrubs dgos so/ /bu chung ngu ni nang gi bya ba bsgrubs na gdod bde bar 'gyur ro zhes sbyin du ma btub ste/ phyis yang bu gcig byung na gdod dbul lo zhes smras so/ /ya she'i ki ni dgra bcom pa'i nang na rig pa gsum dang ldan te/ sems can gyi</text></item>
<item><p>289b7</p><section>mdo sde</section><text>dbang po la mkhas pas/ khye'u de gnyis la brtags na rab tu byung ba'i skal ba yod par mi 'dra nas/ ma bskul bar bzhag go/ /de nas yang khyim bdag de la bu gcig btsas nas byad gzugs legs par blta na sdug pa zhig ste/ yang khyim bdag gi thad</text></item>
<item><p>290a1</p><section>mdo sde</section><text>du song ste/ bu bslangs pa dang 'di skad ces smras so/ /bu da dung chung bas g.yog kyang mi nus la bdag kyang dbul bas slang du med do/ /re zhig skad cig nam skyes na sbyin no zhes smras so/ /de nas cher skyes nas shes rab dang ldan par gyur te/</text></item>
<item><p>290a2</p><section>mdo sde</section><text>phas kyang nor rdzas lag tu gtad nas tshong byed du bcug go/ /dus gzhan zhig na ya she'i ki nyid de'i drung du song ste/ chos bstan nas sems rtse gcig pa yid la byed du bcug ste/ dge ba'i rtog pa byung na rde'u dkar ru zhig zhog la/ mi dge ba'i rtog pa byung na rde'u na gu</text></item>
<item><p>290a3</p><section>mdo sde</section><text>zhig zhog la dus dus su gang mang rtsis shig ces bsgo'o/ /u pa gub tas kyang bsgo ba bzhin du dge ba dang mi dge ba'i rtog pa byung ba las rde'u bzhag ste brtsis na/ thog ma ni rde'u na gu mang rab la/ dkar ru nyung rab bo de nas yang bags kyis dkar nag mnyam mo/ /</text></item>
<item><p>290a4</p><section>mdo sde</section><text>de nas yid la bya ba ma btang bas rde'u na gu ni med kyi/ rde'u dkar ru 'ba' zhig tu gyur te/ dge ba'i rtog pa grub nas 'bras bu dang po thob par gyur te/ de'i tshe grong khyer de nas smad 'tshong ma zhig gis bran mo gcig mngags te/ u pa gub ta la me tog nyor btang</text></item>
<item><p>290a5</p><section>mdo sde</section><text>ngo / /u pa gub ta rang bzhin gyis drang bas bran mo de la me tog rgyal bar byin te/ ma rangs pa med par byas so/ /bran mo de me tog rnams khyer te/ rje mo la phul ba dang / ngo mtshar cher bzung ste/ bran mo la 'di skad ces smras so/ /sngar me tog nyos pa'i rin</text></item>
<item><p>290a6</p><section>mdo sde</section><text>dang / deng nyos pa'i rin 'dra na/ sngar ni ci'i phyir nyung la da ni ci'i phyir mang snga ma'i tshe na/ khyod kyis nga bslus sam/ bran mos smras pa/ deng gi me tog 'tshong ba'i bdag po ngo mtshar du drang la/ de ste g.yo sgyu med pas mang du khugs pa yin no/ /skyes bu de gzugs</text></item>
<item><p>290a7</p><section>mdo sde</section><text>bzang zhing mdzes pas/ jo mos gzigs na dgyes par 'gyur ro zhes smras pa dang / smad 'tshong mas de 'bod du btang ngo / /u pa gub ta der 'ong du ma btub nas/ yang nas yang bos kyang 'gror ma btub bo/ /de'i tshe smad 'tshong ma rgyal bu zhig dang 'dus te/ rgyal bu</text></item>
<item><p>290b1</p><section>mdo sde</section><text>de'i gos rin po che la chags pas gsang ste/ rgyal bu bsad nas ro sbas so/ /de nas rgyal pos khyim btsal ba dang / smad 'tshong ma'i khyim nas rgyal bu'i ro rnyed de/ smad 'tshong ma de rkang lag kyang gtub bo/ /rna ba dang sna yang bcad cing shing khar btags te/ dur khrod du</text></item>
<item><p>290b2</p><section>mdo sde</section><text>btsugs so/ /de ltar byas kyang da rung srog ma chad pas/ u pa gub ta de'i drung du song ba dang / smad 'tshong mas 'di skad ces smras so/ /sngon sdug pa'i tshe na 'ong du ma btub na/ da ma rung bar gyur pa'i 'og tu gar 'gro zhes smras pa dang / u pa gub tas smras pa/</text></item>
<item><p>290b3</p><section>mdo sde</section><text>khyod kyi mnga' byad 'dod pa'i phyir 'dir 'ongs pa ma yin gyi/ khyod la snying brtse ba'i phyir 'ongs so zhes smras nas/ mi rtag pa'i chos rnam pa bzhi po 'di dag bstan to/ /lus 'di ni mi gtsang ba/ sdug bsngal ba/ stong pa/ bdag med pa ste/ re re nas brtags shing yid</text></item>
<item><p>290b4</p><section>mdo sde</section><text>brtan du mi rung ngo / /gang glen pa gti mug can ni de la chags so/ /smad 'tshong mas chos de dag thos nas chos la chos kyi mig rnam par dag par gyur to/ /u pa gub ta ni phyir mi ldog pa'i 'bras bu thob bo/ /de nas ya she'i kis khyim bdag de las gzhon nu bslangs nas/</text></item>
<item><p>290b5</p><section>mdo sde</section><text>rab tu dbyung ngo zhes byas pa dang / khyim bdag gis kyang de bzhin du phul nas/ gtsug lag khang du khrid de khrims bcu phog go/ /de nas lo nyi shu lon pa dang / bsnyen par rdzogs so/ /bsnyen par rdzogs pa'i tshe gsol ba dang bzhi'i las kyis bsnyen par rdzogs nas dgra</text></item>
<item><p>290b6</p><section>mdo sde</section><text>bcom par gyur to/ /rig pa gsum dang / mngon par shes pa drug dang ldan te/ smra ba dang spobs pa zad mi shes par gyur nas/ mi mang po bsdus nas chos bstan par byas pa dang / de'i tshe bdud sdig to can 'khor mang po'i nang du gser gyi dong tse char bzhin phab pas mi kun</text></item>
<item><p>290b7</p><section>mdo sde</section><text>dong tse la rtod nas chos mi nyan par gyur to/ /de'i phyi de nyin 'khor mang po bsdus te chos bstan par byas pa la bdud sdig to can gyis me tog gi 'phreng ba'i char phab pas kun gyi sems dkrugs so/ /de'i phyi de nyin 'khor mang po bsdus te/ chos bstan par byas pa las</text></item>
<item><p>291a1</p><section>mdo sde</section><text>bdud kyi rgyal pos glang po che mthon mthing ga kha nas mche ba drug byung ba'i mche ba re re la yang rdzing bu re re yod pa/ rdzing bu re re'i nang na me tog bdun bdun yod pa/ me tog re re'i nang na shel gyi bu mo bdun bdun yod pa bu mo de dag kyang so so nas rol mo mang po byed</text></item>
<item><p>291a2</p><section>mdo sde</section><text>cing / glang po che gom pa pad ma la dal gyis 'gro ba'i nang du 'gro bar bstan pa dang / mi thams cad kyang de la blta bas chos la ma 'dun te/ de'i phyi de nyin 'khor rnams bsdus te/ chos bstan pa byas pa las bdud kyi rgyal pos na chung bzang mo shin tu mdzes shing</text></item>
<item><p>291a3</p><section>mdo sde</section><text>bzang ba zhig 'khor gyi nang du 'ongs par sprul nas/ mi kun de la mig mi 'dzums par blta ste/ chos nyan pa brjed do/ /de ma thag tu ya she'i kis sprul pa'i bud med de keng rus dkar por sprul nas/ mi mang pos mthong ba dang / mi kun gdod chos nyan pas 'bras</text></item>
<item><p>291a4</p><section>mdo sde</section><text>bu thob pa yang rab tu mang ngo / /btsun pa de dag la thog ma nas khyi zhig yod de/ nyin gcig bzhin du chos nyan pa la rna ba btud de nyan pas khyi de tshe brjes nas/ lha'i ris drug par skyes te/ bdud sdig to can dang stan gcig la 'dug go/ /bdud sdig to'i rgyal pos lha</text></item>
<item><p>291a5</p><section>mdo sde</section><text>de la 'di ni yon tan chen po dang ldan te nga dang mnyam na 'di gang nas tshe 'phos nas 'dir skyes brtag go snyam ste/ brtag pa dang / khyi las skyes pa mthong ba dang dge slong gis nga skyengs te sma phab bo snyam nas/ rgyang ma nas btsun pa ting nge 'dzin du zhugs pa mthong ba dang / rin po che'i</text></item>
<item><p>291a6</p><section>mdo sde</section><text>cod pan zhig btsun pa'i mgo la bzhag go/ /ting nge 'dzin las langs pa dang / mgo la cod pan yod par rtogs nas sus bzhag snyam brtags nas bdud sdig to can gyis bzhag par rtogs nas/ rdzu 'phrul gyi mthus bdud sdig to can der bkug ste/ khyi ro gcig</text></item>
<item><p>291a7</p><section>mdo sde</section><text>mgo'i 'phreng bar sprul nas/ bdud sdig to can la 'di skad ces smras so/ /khyod kyi nga la cod pan byin pa'i lan du khyod la 'phreng ba gcig sbyin gyi bzhes shig ces smras pa dang / bdud sdig can gyis blangs te/ 'phreng ba btags nas phyir song ngo / /gnas su phyin te brtags na/</text></item>
<item><p>291b1</p><section>mdo sde</section><text>mgo la 'phreng ba bzhag pa/ khyi ro yin par mthong nas mi 'dod de 'dor bar byas pa las/ mthu stobs ci yod pas gtugs kyang 'dor ma nus so/ /de nas brgya byin gyi thad du song ste/ mi gtsang ba 'di dor cig ces smras pa dang / brgya byin gyis smras pa/ 'di ltar sus byas pa de</text></item>
<item><p>291b2</p><section>mdo sde</section><text>nyid kyis 'dor nus kyi/ bdag la ni 'dor nus pa'i mthu med do/ /bdud sdig to can gyis lha kun dang tshangs pa'i rgyal po'i bar du bdag gi mi gtsang ba 'di dor cig ces smras nas/ snga mas smras pa dang 'dra ste/ nged la 'di dor ba'i mthu med do zhes smras pas/ ci byar</text></item>
<item><p>291b3</p><section>mdo sde</section><text>mi rung nas phyir btsun pa'i drung du 'ongs nas 'di skad ces smras so/ /sangs rgyas bcom ldan 'das ni yon tan chen po dang ldan pa bden te/ byams pa'i thugs phyogs gcig tu ma gyur to/ /khyod nyan thos rnams ni 'jigs su rung ba'o/ /cis mngon zhe na/ ngas sngon yi</text></item>
<item><p>291b4</p><section>mdo sde</section><text>dgas kyi dpung khri phrag brgyad cu la sogs te/ byang chub sems dpa' la bskor nas byang chub las nyams par bya bar brgal ba las/ 'on kyang thugs rje bskyed de/ bdag la dgrar mi dgongs so/ /bdag gis kyal ka cung zad cig byas pa las/ lan 'di 'dra ba byas so/ /u</text></item>
<item><p>291b5</p><section>mdo sde</section><text>pa gub tas smras pa/ khyod zer ba bden te/ sangs rgyas dang ngar bsgrun na/ brgya 'gyur stong 'gyur du yang dper byar mi rung ste/ ri rab lhun po yang yungs kar dang bsgrun pa'am/ rgya mtsho chen po dang ba rmig gi chur bsgrun pa'am/ seng ge'i rgyal po dang wa bsgrun pa dang 'dra ste/ che chung gi</text></item>
<item><p>291b6</p><section>mdo sde</section><text>khyad par bskyed du med do/ /kho bo ni dus ngan pa'i mthar skyes te/ de bzhin gshegs pa yang ma mthong na/ khyod kyi rdzu 'phrul gyis sangs rgyas kyi skur sprul nus so zhes thos kyis/ khyod kyis kho bos mthong bar ston cig blta bar bya'o/ /bdud kyis smras pa/ ngas de dang 'dra bar sprul gyis</text></item>
<item><p>291b7</p><section>mdo sde</section><text>khyod kyis kho bo la phyag ma byed cig /smras pa/ phyag mi byed do/ /de nas bdud kyi rgyal pos kyang sangs rgyas kyi skur sprul te/ sku chen po khru bcu drug pa gser gyi mdog can/ mtshan sum cu rtsa gnyis dang / dpe byad bzang po brgyad cus brgyan pa/ 'od zer gsal ba lham me lhang nger gsal ba/</text></item>
<item><p>292a1</p><section>mdo sde</section><text>nyi zla bas kyang lhag par sprul pa dang / u pa gub ta rab tu dga' nas phyag byas par gzas pa dang / bdud kyi rgyal pos phyir yang bdud kyi lus su bsgyur nas/ u pa gub ta la btsun pa khyod kyis phyag mi bya bar byas na/ ci'i phyir phyag byed ces smras so/ /u</text></item>
<item><p>292a2</p><section>mdo sde</section><text>pa gub tas smras pa/ kho bo sangs rgyas la phyag byed kyi khyod la phyag mi byed do/ /bdud kyi rgyal pos smras pa/ btsun pa bdag la thugs brtse ba'i slad du khyi ro 'di ma mchis par mdzod cig /u pa gub tas smras pa/ khyod snying rje'i sems bskyed de/ sems can</text></item>
<item><p>292a3</p><section>mdo sde</section><text>kun gyi skyabs byos shig dang / khyi ro las rin po che'i 'phreng bar 'gyur ro/ /gal te mi dge ba'i sdig pa'i sems skyes na khyi ro nyid las mi 'gyur ro zhes smras pa dang / bdud kyi rgyal po skrag nas/ rtag tu dge ba'i sems bskyed do/ /de'i tshe btsun pa u pa gub tas</text></item>
<item><p>292a4</p><section>mdo sde</section><text>'bras bu thob pa'i 'og tu sems can btul te/ 'bras bu bzhi thob par byas pa'i grangs ni/ 'bras bu thob pa'i mi re res tshul shing sor bzhi pa re re byas pa'i tshul shing de lta bus khang pa mtho khyad chag drug cu pa chu zheng gab par chag drug cu pa'i nang yongs su gang ngo / /de nas</text></item>
<item><p>292a5</p><section>mdo sde</section><text>mi mang po kun gyis bstod cing bsngags te/ khyod kyi yon tan ni rgya che bas sems can btul ba'i grangs kyang dpag tu med do zhes smras so/ /u pa gub tas smras pa/ kho bo dud 'gro byed pa'i tshe na yang sems can dag btul te/ 'phags pa'i 'bras bu thob par byas na/</text></item>
<item><p>292a6</p><section>mdo sde</section><text>da ltar gyi dus na btul ba lta ci smos/ 'khor mang pos smras pa/ sngon ci lta bur sems can dag btul ba bdag cag la bstan du gsol/ /u pa gub tas smras pa/ sngon 'das pa'i dus na/ bA rA Na sI 'dir drang srong lhags pa'i ri la rang sangs rgyas lnga brgya zhig gnas so/ /</text></item>
<item><p>292a7</p><section>mdo sde</section><text>de'i tshe spre'u zhig nyin gcig bzhin du mchod pa 'bul zhing spyod lam la lta'o/ /rang sangs rgyas de dag phyis gzhan zhig tu dong ba las/ kun tu rgyu lnga brgya tsam zhig de na gnas so/ /kun tu rgyu de dag la la ni nyi ma dang zla ba la mchod la la ni me lha la mchod do/ /nyi ma</text></item>
<item><p>292b1</p><section>mdo sde</section><text>dang zla ba la mchod pa ni nyi zla'i phyogs su rkang pa ya gcig gis 'greng ngo / /me lha can ni nang par snga dro zhing me 'bud do/ /de'i tshe na spre'u des 'greng ba de dag gi rkang pa nas lag pa ya gcig gis bzung ste thur du drangs so/ /me 'bud pa de dag gi me bsad nas/ lus drang por</text></item>
<item><p>292b2</p><section>mdo sde</section><text>'dug ste/ bsam pa yid la byed do/ /de nas kun tu rgyu de dag gcig la gcig 'di skad ces smras so/ /spre'u 'di bdag cag kyang spyod lam 'di lta bu gyis shig ces bya ba'i tha tshig ste/ bdag cag kyang so so nas lus drang por bsrangs te/ don la brtag go zhes byas nas/ de</text></item>
<item><p>292b3</p><section>mdo sde</section><text>dag de ltar byas ma thag tu sems kyi khong du chud cing rtogs te/ rang sangs rgyas su gyur to/ /de'i tshe de'i dus na spre'u de ni da ltar nga yin no/ /'khor rnams kyis smras pa/ 'o na ci'i phyir spre'u'i lus su gyur/ u pa gub tas smras pa/ sngon 'das pa'i bskal pa dgu bcu'i pha rol</text></item>
<item><p>292b4</p><section>mdo sde</section><text>na/ sangs rgyas rnam par gzigs 'jig rten du gshegs te/ dge slong rnams ni bA rA Na sI drang srong lhags pa'i ri la gnas so/ /de'i tshe 'bras bu thob pa'i dge slong zhig ri'i rtse mor mgyogs par song ba dang / de la dge slong gzhon nu zhig gis dge slong ni mgyogs khyad</text></item>
<item><p>292b5</p><section>mdo sde</section><text>spre'u dang 'dra'o zhes smras te/ de'i rgyu de'i rkyen gyis skye ba lnga brgya'i bar du spre'ur gyur to/ /de bas na 'khor bzhi po dag ngag gi las yongs su bsdams te mi dgos pa mi smra'o/ /u pa gub tas chos 'di bstan pa'i tshe 'khor mang po rnams la la ni rgyun du zhugs pa dang /</text></item>
<item><p>292b6</p><section>mdo sde</section><text>lan cig phyir ldog pa dang / phyir mi ldog pa dang / dgra bcom pa'i 'bras bu thob bo/ /kha cig ni rang sangs rgyas su dge ba'i rtsa ba bskyed do/ /kha cig ni byang chub tu sems bskyed de/ phyir mi ldog par gyur pa yang dpag tu med do/ /de skad ces smras pa la rjes su</text></item>
<item><p>292b7</p><section>mdo sde</section><text>yi rangs nas mngon par dga'o/ /u pa gub ta'i le'u ste bzhi bcu bdun pa'o// //'di skad bdag gis thos pa'i dus gcig na/ bcom ldan 'das yul bA rA Na sI na bzhugs so/ /de'i tshe bcom ldan 'das tshal zhig gi nang ne'u gsing</text></item>
<item><p>293a1</p><section>mdo sde</section><text>dang ldan pa zhig na lha dang mi dang 'khor rnam bzhi la dam pa'i chos ston to/ /de'i tshe steng gi nam mkha' la bya ngang pa lnga brgya tsam zhig 'phur ba las/ bcom ldan 'das kyi gsung snyan pa thos nas dga' zhing mos te nam mkha' la lding zhing / bcom ldan 'das kyi spyan sngar 'babs par</text></item>
<item><p>293a2</p><section>mdo sde</section><text>'dod pa las/ de'i tshe rngon pa dag cig gis phyogs der bya rgya bres te ngang pa lnga brgya tsam bya rgyas zin nas rngon pas bsad pa dang / thams cad sum cu rtsa gsum gyi lha'i ris su pha ma'i pus mo'i steng nas khye'u lo brgyad lon pa tsam du skyes te/ byad gzugs bzang ba blta na sdug pa 'od zer gyis kun tu snang</text></item>
<item><p>293a3</p><section>mdo sde</section><text>ba/ gser gyi ri ltar gsal zhing dag par gyur nas/ de dag 'di snyam du ci'i rkyen gyis lhar skyes snyam bsams pa dang / sngon gyi gnas dran par gyur to/ /chos gsung ba'i sgra thos nas lhar skyes par rig nas/ de dag gi tshe nam mkha' las 'babs te/ lha rdzas kyi me tog dang spos la sogs</text></item>
<item><p>293a4</p><section>mdo sde</section><text>pa thogs nas/ 'dzam bu gling gi yul bA rA Na sI na bcom ldan 'das gang na bzhugs par lhags so/ /lha'i 'od kyis bcom ldan 'das bzhugs pa'i gnas kun rin po che ltar snang bar byas nas dus gcig tu bcom ldan 'das kyi zhabs la mgo bos phyag 'tshal nas/ thal mo sbyar te 'di skad</text></item>
<item><p>293a5</p><section>mdo sde</section><text>ces gsol to/ /bdag cag gis bcom ldan 'das kyis chos ston pa'i gsung thos pa tsam gyis kyang lha'i gnas dam par skyes kyi/ da yang bdag cag la thugs brtse ba'i slad du dam pa'i chos ston cig ces gsol pa dang / bcom ldan 'das kyis bden pa bzhi'i chos bstan te/ lha de dag</text></item>
<item><p>293a6</p><section>mdo sde</section><text>gis rtogs nas rgyun du zhugs pa'i 'bras bu thob bo/ /de dag de phyin cad ngan song gsum du mi ltung bar gyur te/ phyir lha'i ris su dong nas skye ba bdun gyi bar du zag pa kun zad par gyur to/ /de nas kun dga' bos bcom ldan 'das la gsol pa/ mdang sum lha dag gi 'od zer gyis kun nas snang</text></item>
<item><p>293a7</p><section>mdo sde</section><text>bar bgyis nas/ bcom ldan 'das kyi zhabs la phyag 'tshal du lhags pa'i lha de dag gang nas mchis pa bstan du gsol/ /bcom ldan 'das kyis bka' stsal pa/ khyod legs par nyon la yid la zung shig dang ngas bstan par bya'o/ /nga khar rtsang tshal zhig gi nang na lha dang mi rnams kyi</text></item>
<item><p>293b1</p><section>mdo sde</section><text>'khor bzhi la chos bstan pa'i tshe ngang pa lnga brgya tsam zhig chos gsung ba'i sgra la dad nas/ nga la dga' ba'i sems bskyed de/ nga'i thad du 'ongs pa las/ ma phyin par rngon pas zin te thams cad bsad pa chos kyi sgra la dad pa'i sems kyis sum cu rtsa gsum pa'i lha'i ris su skyes</text></item>
<item><p>293b2</p><section>mdo sde</section><text>nas/ sngon gyi gnas dran pas nga la phyag 'tshal du 'ongs so/ /de nas kun dga' bos bcom ldan 'das kyis gsungs pa thos nas/ rab tu dga' mgu rangs te ngo mtshar rmad do zhes bsngags nas/ 'di skad ces gsol to/ /bcom ldan 'das 'jig rten du</text></item>
<item><p>293b3</p><section>mdo sde</section><text>gshegs pa ni ngo mtshar rmad de chos kyi char gyis ma ngoms pa ma mchis so/ /chung ngu na dud 'gro'i skye gnas lta bu yang chos thos nas bsod nams thob na mi lta zhig ci smos te/ dad pa'i sems kyis gzungs su gzung ba'i bsod nams kyi 'bras bu bas brgya stong gis lhag ste</text></item>
<item><p>293b4</p><section>mdo sde</section><text>dper bgyir ma mchis so/ /bcom ldan 'das kyis kun dga' bo la bka' stsal pa/ legs so legs so/ /khyod kyis smras pa bzhin du bcom ldan 'das 'jig rten du gshegs pa ni/ kun la phan pa dang bde ba'i don du gyur te/ kun tu bdud rtsi'i char</text></item>
<item><p>293b5</p><section>mdo sde</section><text>phab nas 'gro ba mang po ngoms par byed do/ /de bas na khyod kyis sems rtse gcig tu sangs rgyas kyi bstan pa la nan tan gyis shig /bcom ldan 'das kyis de skad ces gsungs nas/ kun dga' bo dang 'khor mang po rnams rjes su yi rangs nas mngon par dga'o/ /</text></item>
<item><p>293b6</p><section>mdo sde</section><text>ngang pa lnga brgya lhar skyes pa'i le'u ste/ bzhi bcu brgyad pa'o// //'di skad bdag gis thos pa'i dus gcig na/ bcom ldan 'das rgyal po'i khab bya rgod phung po'i ri la bzhugs so/ /de'i tshe lha sbyin gyis bcom ldan 'das la rtag tu ngan</text></item>
<item><p>293b7</p><section>mdo sde</section><text>sems bskyed pas de bzhin gshegs pa med par byas la lha sbyin nyid sangs rgyas yin no zhes bsgrags pa'i phyir/ rgyal bu ma skyes dgra pha gsod du bcug nas sangs rgyas gsar pa dang / rgyal po gsar pas yul srid bcas na legs so zhes smras pa dang / rgyal</text></item>
<item><p>294a1</p><section>mdo sde</section><text>bu ma skyes dgra nyan te pha bsad nas bdag nyid rgyal por zhugs so/ /de'i tshe yul mi dag dge slong kun la ngan sems bskyed nas mthong yang mi 'dod par gyur te/ de nas dus gzhan zhig na dge slong dag grong du bsod snyoms slong du song song ba las/ yul</text></item>
<item><p>294a2</p><section>mdo sde</section><text>mi khros nas gtam yang mi ster te/ lhung bzed stong par phyir log nas/ bya rgod spungs pa'i ri la phyin nas/ bcom ldan 'das la 'di skad ces gsol to/ /lha sbyin gyis sdig pa mi dge ba'i las bgyis bas yon bdag kun dge slong la ngan sems skyes so zhes gsol</text></item>
<item><p>294a3</p><section>mdo sde</section><text>pa dang / bcom ldan 'das kyis kun dga' bo la 'di skad ces bka' stsal to/ /sems can gang zhig dge slong ngur smrig gyon pa la ngan sems bskyed na/ mi de ni 'das pa'i sangs rgyas dang / rang sangs rgyas dang / dgra bcom pa la ngan sems bskyed de/ ma 'ongs</text></item>
<item><p>294a4</p><section>mdo sde</section><text>pa'i sangs rgyas dang / rang sangs rgyas dang / dgra bcom pa la ngan sems bskyed pa yin no/ /da ltar bzhugs pa'i sangs rgyas dang / rang sangs rgyas dang / dgra bcom pa la ngan sems bskyed pa yin par rig par bya'o/ /de ltar dus gsum gyi 'phags pa la ngan</text></item>
<item><p>294a5</p><section>mdo sde</section><text>sems bskyed pas/ sdig pa'i las kha na ma tho ba'i 'bras bu tshad med pa smin par 'gyur ro/ /de ci'i phyir zhe na/ chos gos ngur smrig ni dus gsum gyi 'phags pa rnams kyi rgyal mtshan yin te/ sems can gang zhig skra dang kha spu bregs te/ kha dog bsgyur ba'i gos gyon</text></item>
<item><p>294a6</p><section>mdo sde</section><text>na de ni ring por mi thogs par sdug bsngal kun las sems rnam par grol te/ zag pa med pa'i ye shes thob cing 'gro ba thams cad kyi mgon skyabs dang dpung gnyen du gyur te/ sems can gang zhig rab tu byung zhing kha dog bsgyur ba'i chos gos gyon pa la dad pa'i sems bskyed</text></item>
<item><p>294a7</p><section>mdo sde</section><text>na/ bsod nams dpag tu med pa thob par 'gyur ro/ /kun dga' bo nga yang sngon rab tu byung ba'i chos gos kha dog bsgyur ba gyon pa la dad pa'i sems skyes te/ bsti stang byas pas mngon par sangs rgyas so/ /kun dga' bos gsol pa/ bcom ldan 'das kyis sngon kha</text></item>
<item><p>294b1</p><section>mdo sde</section><text>dog bsgyur ba'i chos gos bgos shing rab tu byung ba la bsti stang bgyis pa bstan du gsol/ thos par 'tshal lo/ /bcom ldan 'das kyis kun dga' bo la bka' stsal pa/ shin tu legs par nyon la yid la zung shig dang / khyod la ngas bstan par bya'o/ /kun</text></item>
<item><p>294b2</p><section>mdo sde</section><text>dga' bo sngon 'das pa'i bskal pa tshad med pa grangs med pa'i pha rol na/ 'dzam bu'i gling 'dir rgyal po chen po de byi zhes bya ba zhig byung ste/ rgyal phran brgyad khri bzhi stong snyed la dbang byed do/ /de'i tshe na 'jig rten na sangs rgyas kyi chos ni med de/ rang sangs rgyas</text></item>
<item><p>294b3</p><section>mdo sde</section><text>dag cig ri dang tshal na gnas pa nam mkha' la rgyu zhing sems can gyi don mdzad do/ /de'i tshe na de dag la bsnyen bkur byed do/ /seng ge yi dam brtan pa zhes bya ba lus kyi spu gser gyi mdog lta bur 'dug la shin tu 'tsher ba zhig de na 'dug ste/ zas su 'bras</text></item>
<item><p>294b4</p><section>mdo sde</section><text>bu dang rtsa ba za'o/ /sems can mi gsod do/ /de'i tshe na rngon pa zhig gis mthong nas rab tu dga' ste/ da bdag gis bde ba thob kyis seng ge 'di bsad la pags pa rgyal po la phul na/ gdon mi za bar dbul po bor ro snyam bsams te/ dus gzhan zhig na skra bregs chos</text></item>
<item><p>294b5</p><section>mdo sde</section><text>gos gyon mda' gzhu mchan du bcug ste/ seng ge gang na 'dug par song ngo / /de'i tshe na seng ge de gnyid log ste nyal ba las rngon pas dug mda' 'phangs so/ /de nas seng ge sad nas rngon pa bsnyags pa dang / chos gos gyon pa mthong nas/ 'di snyam du bsams</text></item>
<item><p>294b6</p><section>mdo sde</section><text>so/ /mi 'di lta bu ni 'jig rten na yun ring du mi gnas te/ ring por mi thogs par sdug bsngal kun las rnam par grol lo/ /de ci'i phyir zhe na/ kha dog bsgyur ba'i chos gos 'di ni 'das pa dang / ma 'ongs pa dang / da ltar gyi 'phags pa rnams kyi rgyal mtshan</text></item>
<item><p>294b7</p><section>mdo sde</section><text>yin te/ bdag gis gnod pa byas na dus gsum gyi 'phags pa rnams la ngan sems bskyed pa yin no snyam bsams te/ gsod pa'i sems gtang ba dang / dug mdas zhen pas lus dang srog bral la thug nas tshig 'di skad ces smras so/ /ya la la ba sha sa swA hA zhes smras</text></item>
<item><p>295a1</p><section>mdo sde</section><text>pa'i tshig gis gnam sa kun g.yos nas/ sprin med par char bab ste/ lha rnams kyis lha'i mig gis brtags na/ 'jig rten 'dir rngon pas byang chub sems dpa' seng ge'i tshul du zhugs pa bsad pa mthong nas/ steng gi nam mkha' las lha'i me tog char</text></item>
<item><p>295a2</p><section>mdo sde</section><text>bzhin bab nas seng ge'i ro la mchod pa byas so/ /de nas rngon pas seng ge'i pags pa bshus nas khyim du 'ong ste/ rgyal po de byi la phul nas/ bya dga' gsol pa dang rgyal pos 'di snyam du bsams so/ /yi ge dang gtsug lag las/ dud 'gro gang gi spu mdog gser</text></item>
<item><p>295a3</p><section>mdo sde</section><text>ltar 'dug na/ nges par byang chub sems dpa' yin te/ skyes bu chen po yin no zhes 'byung ba na/ ci'i phyir na rngon pa 'di la bya dga' sbyin/ gal te sbyin na bdag kyang gsod pa dang tha mi dad do snyam bsams nas/ de'i tshe rngon pas yang bskul ba dang / rgyal pos kyang nyung</text></item>
<item><p>295a4</p><section>mdo sde</section><text>zhig byin nas rngon pa la 'di skad ces smras so/ /seng ge 'di gsod pa'i tshe ngo mtshar che ba'am/ ltas ci byung zhes dris na/ kha nas yi ge 'bru brgyad po 'di dag smras te/ gnam sa yang g.yos nas/ sprin med par char bab cing lha rnams kyis me tog phab bo/ /de'i</text></item>
<item><p>295a5</p><section>mdo sde</section><text>tshe rgyal pos de skad ces smras pa thos nas shin tu mi dga' ste/ dad pa'i sems bskyed nas blon po dang snga rabs kyi rgan po shes pa blo dang ldan pa kun bsags te/ seng ges smras pa'i tshig dpyad na/ gcig gis kyang ma go ma shes so/ /gnas dben pa zhig na drang srong sha ma</text></item>
<item><p>295a6</p><section>mdo sde</section><text>zhes bya ba mkhas pa rig pa dang ldan pa zhig yod de/ rgyal pos drang srong de spyan drangs nas dris pa dang / drang srong des 'di skad ces bshad do/ /ya la la zhes bya ba de'i don ni skra bregs la chos gos kha dog bsgyur ba gyon pa 'ba' zhig skye shi las myur du thar ro zhes zer</text></item>
<item><p>295a7</p><section>mdo sde</section><text>ro/ /ba sha sa zhes zer ba'i don ni skra bregs te/ chos gos kha dog bsgyur ba gyon pa thams cad 'phags pa'i mtshan ma yin te/ mya ngan las 'das pa dang nye'o zhes zer ro/ /swA hA zhes bya ba'i don ni skra bregs te/ chos gos kha dog bsgyur ba gyon na lha dang / mi dang</text></item>
<item><p>295b1</p><section>mdo sde</section><text>'jig rten du bcas pa thams cad kyis bkur sti bya'o zhes bya ba'i don to/ /de'i tshe drang srong gis de skad ces smras pa dang / rgyal po rab tu dga' nas rgyal phran brgyad khri bzhi stong mang po yang bsdus nas/ rin po che sna bdun gyi shing rta mthon po dang bcas nas seng ge'i pags</text></item>
<item><p>295b2</p><section>mdo sde</section><text>pa steng du bzhag ste/ thams cad kyis mthong bar byas nas/ spos dang me tog gis mchod cing phyag 'tshal du bcug go/ /de nas gser gyi sgrom byas nas/ seng ge'i pags pa nang du bcug ste/ mchod rten byas so/ /de'i tshe mi mang po dge bar sems pa</text></item>
<item><p>295b3</p><section>mdo sde</section><text>de dag thams cad tshe 'phos pa'i 'og tu mtho ris kyi lhar skyes so/ /kun dga' bo de'i tshe de'i dus na seng ge des chos gos kha dog bsgyur ba gyon pa'i mi la dge ba'i sems bskyed pas/ bskal pa khri phrag bcu'i bar du 'khor los sgyur ba'i rgyal po byas nas/ sems can kun la</text></item>
<item><p>295b4</p><section>mdo sde</section><text>bde ba byin te/ bsod nams kyi las rgyas par byas nas/ mngon par sangs rgyas so/ /de'i tshe de'i dus na seng ge yi dam brtan pa de la gzhan du ma sems shig de ni da ltar nga yin no/ /de'i tshe de'i dus na rgyal po de byis seng ge'i pags pa la mchod pa byas pas/</text></item>
<item><p>295b5</p><section>mdo sde</section><text>bskal pa khri phrag bcu'i bar du lha dang mi'i mchog tu gyur nas/ dge ba kun byas pa de ni byang chub sems dpa' byams pa yin no/ /de'i tshe de'i dus na drang srong de ni shA ri'i bu yin no/ /rngon pa de ni lha sbyin yin no/ /de'i tshe 'khor mang po dag bcom ldan 'das kyis de</text></item>
<item><p>295b6</p><section>mdo sde</section><text>skad ces gsungs pa thos nas/ rab tu dga' ste 'di skad ces gsol to/ /bdag gis 'phags par ma shes par ngan sems bskyed kyis/ de bzhin gshegs pas bdag cag la thugs brtse ba'i slad du/ sdig par mi 'gyur bar 'gyod tshangs 'tshal lo zhes gsol</text></item>
<item><p>295b7</p><section>mdo sde</section><text>pa dang / bcom ldan 'das thugs rje chen pos bden pa bzhi'i chos bstan te/ sngon rgyu gang dang 'thun pa bzhin du 'bras bu thob nas la la ni rgyun du zhugs pa dang / lan cig phyir ldog pa dang / phyir mi ldog pa dang / dgra bcom pa thob bo/ /la la ni bla na med</text></item>
<item><p>296a1</p><section>mdo sde</section><text>pa'i byang chub tu sems bskyed do/ /bcom ldan 'das kyis gsungs pa la kun dga' bo dang / 'khor mang po rnam bzhi mngon par dga' nas rjes su yi rang ngo / /seng ge yi dam brtan pa zhes bya ba'i le'u ste bzhi bcu dgu pa'o// //</text></item>
<item><p>296a2</p><section>mdo sde</section><text>'di skad bdag gis thos pa'i dus gcig na/ bcom ldan 'das rgyal po'i khab bya rgod phung po'i ri la bzhugs so/ /de'i tshe grong khyer dang mi ring ba zhig na/ chu'i lteng ka mi gtsang ba zhig yod de/ mi mang po bshang gci dang / mi gtsang ba thams cad der 'dor ro/ /</text></item>
<item><p>296a3</p><section>mdo sde</section><text>lteng ka de'i nang nas srin bu chen po sbrul dang 'dra ba rkang pa bzhi yod pa zhig yod do/ /chu'i nang na rgyug cing bar 'ga' ni phyir 'byung / bar 'ga' ni chu'i steng du 'gro ste/ lo mang por de na gnas shing sdug bsngal tshad med pa myong ngo / /dus gzhan zhig na bcom ldan</text></item>
<item><p>296a4</p><section>mdo sde</section><text>'das dge slong mang pos bskor te/ mdun du bdar nas lteng ka de'i drung du gshegs te/ srin bu de gzigs pa dang / srin bu de'i sngon gyi rgyu khyed cag sus shes zhes bka' stsal pa dang / dge slong rnams kyis bsams na yang srin bu des sngon ci byas pa gcig</text></item>
<item><p>296a5</p><section>mdo sde</section><text>gis kyang ma rtogs nas/ bdag cag las gang yang 'tshal ba ma mchis so zhes gas gsol pa dang / bcom ldan 'das kyis bka' stsal pa/ khyod legs par nyon la yid la zung shig dang / srin bu 'di'i sngon gyi rgyu bshad par bya ste/ /sngon 'das pa'i dus na sangs</text></item>
<item><p>296a6</p><section>mdo sde</section><text>rgyas rnam par gzigs zhes bya ba 'jig rten du gshegs te/ sems can gyi don mdzad nas mya ngan las 'das so/ /sangs rgyas de'i bstan pa la dge slong stong phrag bcu zhig tshangs par spyod pa/ yongs su dag par spyod do/ /dgon pa'i ri zhig la gnas pa</text></item>
<item><p>296a7</p><section>mdo sde</section><text>las/ g.yas g.yon na me tog gi shing dang / 'bras bu'i shing rab tu rgyas shing / shing gi bar bar na chu mig dang khrus kyi rdzing bu dang ldan pa shin tu dga' ba'i gnas zhig yod do/ /de'i tshe na dge slong dag spyod lam la brtson zhing nan tan byed pas/ thams</text></item>
<item><p>296b1</p><section>mdo sde</section><text>cad kyis 'bras bu dang po nas 'bras bu bzhi pa'i bar du thob nas/ so so'i skye bo med do/ /dus gzhan zhig na tshong pa lnga brgya tsam zhig rgya mtshor rin po che len du dong ba las lam du zhugs te/ lam g.yogs su ri de la lhags nas dge slong dag shin tu spyod pa la brtson</text></item>
<item><p>296b2</p><section>mdo sde</section><text>par mthong nas/ tshong pa rnams bgros te mchod pa zhig bya bar bsams pa las/ yon bdag mang bas skabs ma rnyed do/ /bsams pa bzhin du ma grub nas/ dge 'dun la 'phyi phyag 'tshal te/ rgya mtshor dong nas 'di skad ces smras so/ /gal te bdag cag nye zho</text></item>
<item><p>296b3</p><section>mdo sde</section><text>med par bde bar 'khor na mchod par bgyi'o zhes gsol ba dang / dge 'dun rnams kyang cang mi gsungs te/ tshong pa rnams kyang rgya mtshor zhugs so/ /tshong pa de dag rgya mtsho nas rin po che mang du rnyed de/ bde bar 'khor nas/ dge 'dun de dag la rin po che</text></item>
<item><p>296b4</p><section>mdo sde</section><text>dam pa rin che ba zhig dge 'dun la bsod snyoms kyi zong du phul lo/ /de nas dge 'dun gyis bzhes nas las byed pa'i dge slong zhig la gtad do/ /phyis dge 'dun dag bsod snyoms kyis brel bar gyur nas/ rin po che de bsod snyoms su spyod snyam ste/ las byed pa'i</text></item>
<item><p>296b5</p><section>mdo sde</section><text>dge slong de la tshong pas phul ba'i rin po che de 'on cig ces bsgo na/ dge slong des smras pa/ tshong pas rin po che nga la byin du zad kyis/ khyod kun la ni ma byin no/ /dge 'dun gyis dge slong de la rin po che de ni tshong pas dge 'dun la phul nas/ khyod sbed du bcug gis khyod</text></item>
<item><p>296b6</p><section>mdo sde</section><text>la ma byin no zhes bsgo ba dang / dge slong de khros nas khyedaskyag pa la za za'am/ rin po che ni kho bo'i yin gyis ma zer cig ces smras so/ /de nas dge 'dun rnams kyang dge slong de khros te ngan sems skyes pa mthong nas/ so sor gyes so/ /de ltar dge 'dun la ngan</text></item>
<item><p>296b7</p><section>mdo sde</section><text>sems kyis tshig ngan smras pas/ lus zhig ste tshe 'phos nas mnar med pa'i sems can dmyal ba chen por lhung ste/ ngan skyugs kyi nang na bskal pa dgu bcu rtsa gcig gi bar du 'gre 'gre'o/ /de las thar nas da 'dir ngan skyugs kyi khung bur skyes nas/</text></item>
<item><p>297a1</p><section>mdo sde</section><text>lo mang du lon yang da dung ma thar te/ 'di lta ste/ sngon 'das pa'i sangs rgyas gtsug tor can gyis kyang dge slong gi dge 'dun dang / 'dir gshegs nas nye gnas rnams la bstan te/ sngon ci las gyur pa bstan to/ /de nas yang sangs rgyas</text></item>
<item><p>297a2</p><section>mdo sde</section><text>thams cad skyob kyang dge slong gi dge 'dun dang bcas te 'dir gshegs nas sngon ci las gyur pa bstan to/ /de nas tshe 'phos nas phyir yang sems can dmyal bar skyes te/ lo khri phrag grangs med pa zhig lon nas phyis yang khung 'dir skyes so/ /de'i 'og</text></item>
<item><p>297a3</p><section>mdo sde</section><text>tu sangs rgyas log par dad sel yang dge slong gi dge 'dun dang bcas pa 'dir gshegs nas sngon gyi lo rgyus bstan to/ /de'i 'og tu sangs rgyas gser thub kyang 'dir gshegs so/ /de'i 'og tu sangs rgyas 'od srung yang nye gnas rnams dang 'dir gshegs te</text></item>
<item><p>297a4</p><section>mdo sde</section><text>sngon gyi lo rgyus bstan to/ /da sangs rgyas bdun po'i tha ma sangs rgyas shAkya thub pa nga yang khyed la 'dir srin bu bstan te/ de bzhin du bskal pa bzang po'i sangs rgyas stong po nye gnas dang bcas te/ 'dir gshegs nas srin bu 'dis sngon ci ltar byas pa'i lo rgyus ston</text></item>
<item><p>297a5</p><section>mdo sde</section><text>par 'gyur ro/ /dge slong rnams bcom ldan 'das kyis gsungs pa thos nas/ lus kyi ba spu kun langs nas/ so so nas lus dang ngag dang yid kyi las shin tu bsrung bar gyur to/ /bcom ldan 'das kyis gsungs pa la 'khor mang po rjes su yi rangs nas</text></item>
<item><p>297a6</p><section>mdo sde</section><text>mngon par dga'o/ /srin bu'i lo rgyus bstan pa'i le'u ste/ lnga bcu pa'o// //'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe</text></item>
<item><p>297a7</p><section>mdo sde</section><text>tshe dang ldan pa shA ri'i bu nyin mtshan dus gsum du lha'i mig gis sems can gang 'dul ba'i skal ba yod par rtog ste/ 'dul bar rigs pa yod pa der 'gro'o/ /dus gzhan zhig na tshong pa dag cig yul gzhan du tshong du 'dong ba las khyi zhig khrid do/ /lam du khyi des tshong pa zhig gi sha</text></item>
<item><p>297b1</p><section>mdo sde</section><text>brkus pa dang / tshong pa de khros nas/ khyi'i rkang pa bcag nas/ 'brog stong par bor te song ngo / /de nas shA ri'i bus lha'i mig gis bltas nas khyi de ltogs par mthong nas/ chos gos gyon lhung bzed thogs te/ bsod snyoms bslangs te/ de ma thag tu nam</text></item>
<item><p>297b2</p><section>mdo sde</section><text>mkha' la 'phur te/ khyi'i gan du song nas/ byams shing snying brtse ba'i sems bskyed do/ /kha zas kyis khyi de la bsnyod do/ /khyi de kha zas zos nas lhag par dga' ste/ shA ri'i bus khyi de la dam pa'i chos bstan nas/ khyi de yang de'i tshe tshe 'phos te/ mnyan du yod</text></item>
<item><p>297b3</p><section>mdo sde</section><text>par bram ze zhig gi bur skyes so/ /dus gzhan zhig na shA ri'i bu gcig pu bsod snyoms la song ste/ bram ze'i sgor phyin pa dang / bram ze des shA ri'i bu la ci'i phyir gcig pur 'gro bar byed dge tshul yang med dam zhes smras pa dang / shA ri'i bus smras pa/ bdag la dge</text></item>
<item><p>297b4</p><section>mdo sde</section><text>tshul med par gcig pu 'gro ba yin no/ /khyod la bu zhig yod zer na/ bdag la sbyin du rung ngam/ mi rung zhes smras so/ /bram zes smras pa/ bdag la kyun te zhes bya ba zhig yod do/ /da dung ni gzhon te chung bas ci yang mi nus pas/ nam skyes na sbyin no zhes smras so/ /</text></item>
<item><p>297b5</p><section>mdo sde</section><text>shA ri'i bus de skad ces smras pa thos nas/ yid la bzung ste/ phyir rgyal bu rgyal byed kyi tshal du 'ongs so/ /phyir lo bdun lon pa dang / bram ze'i khyim du song ste/ bram ze de la bu slong ba dang / bram ze des kyang shA ri'i bu la phul lo/ /shA ri'i bus kyang bu de bzhes</text></item>
<item><p>297b6</p><section>mdo sde</section><text>nas rgyal bu rgyal byed kyi tshal du khrid do/ /dge tshul du bcug nas/ dam pa'i chos rnam pa sna tshogs bstan pas/ sems rnam par grol te/ dgra bcom par gyur nas/ mngon par shes pa drug dang yon tan kun dang ldan par gyur te/ dus gzhan zhig na dge tshul kyun te shes rab kyi</text></item>
<item><p>297b7</p><section>mdo sde</section><text>stobs kyis tshe ma snga ma la ci byas pas lus 'di thob nas slob dpon dang phrad de 'bras bu thob par gyur pa brtags na/ tshe snga ma la khyi ltogs pa zhig byed pas/ bdag gi slob dpon shA ri'i bu'i drin gyis mi'i lus dang / 'bras bu thob par mthong zhing rtogs nas rab tu dga' ste/ 'di snyam du bsams so/ /</text></item>
<item><p>298a1</p><section>mdo sde</section><text>bdag ni slob dpon 'di'i drin gyis sdug bsngal las thar bar gyur to/ /da bdag nam 'tsho ba'i bar du slob dpon gyi bsnyen bkur bya ba'i phyir dge tshul bya'i bsnyen par rdzogs par mi bya'o snyam bsams so/ /de'i tshe kun dga' bos bcom ldan 'das la gsol pa/ dge tshul 'dis sngon</text></item>
<item><p>298a2</p><section>mdo sde</section><text>'das pa'i dus na sdig pa'i las ci zhig bgyis pas khyi'i lus su gyur/ dge ba'i rtsa ba ci bgyis na rnam par grol bar gyur/ bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas 'od srung gi tshe/ dge slong dag cig lhan cig 'khod pa las/ dge slong gzhon</text></item>
<item><p>298a3</p><section>mdo sde</section><text>nu skad snyan pa zhig yod de/ bstod pa dang / dbyangs byed na thams cad kyis thos par dka'o/ /de'i tshe na dge slong rgan po zhig yod pa skad mi snyan te/ 'on kyang bstod pa dang tshigs su bcad pa dang dbyangs dang bcas te byed do/ /dge slong rgan po de ni dgra bcom pa zhig ste/ dge sbyong gi yon tan</text></item>
<item><p>298a4</p><section>mdo sde</section><text>thams cad dang ldan no/ /dus gzhan zhig na dge slong gzhon nu dbyangs snyan pa des dge slong rgan po dbyangs mi snyan pa de la/ khyod kyi dbyangs ni khyi zug pa dang 'dra'o/ /zhes smad pa'i tshig smras so/ /de nas dge slong rgan po des dge slong gzhon nu de la khyod kyis nga shes sam/ zhes</text></item>
<item><p>298a5</p><section>mdo sde</section><text>dris na kho bos shes te khyod ni sangs rgyas 'od srung gi dge slong gnas brtan yin no/ /smras pa/ bdag ni dgra bcom pa ste/ dge sbyong gi yon tan dang ldan no zhes smras pa dang / dge slong gzhon nu de 'jigs skrag ste/ 'gyod nas de la mthol tshangs byas so/ /dge slong</text></item>
<item><p>298a6</p><section>mdo sde</section><text>rgan po des tshangs pa byin mod kyis/ tshig ngan pa smras pa'i rkyen gyis skye ba lnga brgya'i bar du rtag tu khyir skyes so/ /rab tu byung ste tshul khrims bsrungs bas/ 'dir nga dang phrad nas rnam par grol bar gyur to/ /de'i tshe bcom ldan 'das kyis de skad ces gsungs nas/ kun dga' bo la</text></item>
<item><p>298a7</p><section>mdo sde</section><text>sogs pa 'khor mang po rnams rjes su yi rangs nas mngon par dga'o/ /dge tshul kyun te'i le'u ste lnga bcu gcig pa'o// //mdzangs blun zhes bya ba'i mdo rdzogs so// //rgya nag las 'gyur bar snang ngo // //</text></item>
<item><p>298b1</p><section>mdo sde</section><text>rgya gar skad du/ dI r+g+han kha pa ri prA dza ka pa ri pr-i ts+tshA nA ma sU tra/ bod skad du/ kun tu rgyu ba sen zhus pa zhes bya ba'i mdo/ sangs rgyas dang / byang chub sems dpa' thams cad la phyag 'tshal lo/ /'di skad</text></item>
<item><p>298b2</p><section>mdo sde</section><text>bdag gis thos pa'i dus gcig na/ bcom ldan 'das rgyal po'i khab na/ bya rgod kyi phung po'i ri la/ dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/ /de nas bcom ldan 'das 'khor bzhi po dag</text></item>
<item><p>298b3</p><section>mdo sde</section><text>la chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/ yang dag par rab tu ston</text></item>
<item><p>298b4</p><section>mdo sde</section><text>to/ /de'i tshe kun tu rgyu sen bcom ldan 'das ga la ba der song ste phyin nas/ bcom ldan 'das kyi spyan sngar/ khar ba la om tshugs bcas te cang mi smra bar 'dug nas bltas te/ bcom ldan 'das la 'di skad ces gsol to/ /kye</text></item>
<item><p>298b5</p><section>mdo sde</section><text>go'u ta ma 'jig rten ni las bdag gir bya ba/ las kyi bgo skal la spyod pa/ las kyi 'ching ba can las brtan par bya'o zhes de skad smras pa ni bden na/ dge sbyong go'u ta mas sngon las ci zhig byas shing bsags na/ des dge sbyong go'u ta ma rdo rje'i</text></item>
<item><p>298b6</p><section>mdo sde</section><text>lus dang ldan par gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar srog gcod pa spangs pa'i las de'i 'bras bu yin no/ /dge sbyong go'u ta mas sngon las ci zhig byas shing bsags na/ des dge sbyong</text></item>
<item><p>298b7</p><section>mdo sde</section><text>go'u tam sor mo ring zhing sor mo'i bar dra bas 'brel par gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar len pa spangs pa'i las de'i 'bras bu yin no/ /dge sbyong go'u ta mas sngon las ci zhig byas shing</text></item>
<item><p>299a1</p><section>mdo sde</section><text>bsags na/ des dge sbyong go'u ta ma dbang po yongs su tshang zhing lus rab tu rgyas par gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar 'dod pa la log par g.yem pa</text></item>
<item><p>299a2</p><section>mdo sde</section><text>spangs pa'i las de'i 'bras bu yin no/ /dge sbyong go'u ta mas sngon ci zhig byas shing bsags na/ des dge sbyong go'u ta ma lces gdong gi dkyil 'khor thams cad khebs/ bcom ldan 'das kyis bka' stsal pa/ bram ze chen po 'di</text></item>
<item><p>299a3</p><section>mdo sde</section><text>ni ngas tshe rabs snga ma'i skye bar du smra ba spangs pa'i las de'i 'bras bu yin no/ /dge sbyong go'u ta mas sngon las ci zhig byas shing bsags na/ des dge sbyong go'u ta ma seng ge'i stabs su 'gro bar gyur/ bcom ldan 'das kyis</text></item>
<item><p>299a4</p><section>mdo sde</section><text>bka' stsal pa/ bram ze chen po 'di ni ngas tshe rabs snga ma'i skye bar 'bru'i chang dang / sbyar ba'i chang myos pa bag med pa'i gnas spangs pa'i las de'i 'bras bu yin no/ /dge sbyong go'u ta mas sngon las ci zhig byas shing bsags na/</text></item>
<item><p>299a5</p><section>mdo sde</section><text>des dge sbyong go'u ta ma so bzhi bcu dang ldan zhing so mnyam la so dkar bar gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar dus ma yin pa'i zas spangs pa'i las de'i 'bras bu yin no/ /</text></item>
<item><p>299a6</p><section>mdo sde</section><text>dge sbyong go'u ta mas sngon las ci zhig byas shing bsags na/ des dge sbyong go'u ta ma tshul khrims kyi spos kyis lus byugs par gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar phreng ba dang /</text></item>
<item><p>299a7</p><section>mdo sde</section><text>spos dang / byug pa dang / kha dog 'chang ba spangs pa'i las de'i 'bras bu yin no/ /dge sbyong go'u ta mas sngon las ci zhig byas shing bsags na/ des dge sbyong go'u ta ma lus mtshan thams cad kyis brgyan par gyur/ bcom ldan</text></item>
<item><p>299b1</p><section>mdo sde</section><text>'das kyis bka' stsal pa/ bram ze chen po 'di ni ngas tshe rabs snga ma'i skye bar glu dang gar dang / rgyan rnams spangs pas las de'i 'bras bu yin no/ /dge sbyong go'u ta mas sngon las ci zhig byas shing bsags na/ des dge sbyong go'u ta ma</text></item>
<item><p>299b2</p><section>mdo sde</section><text>stan gsum la yongs su spyod/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar khri stan mthon po dang / khri stan chen po spangs pa'i las de'i 'bras bu yin no/ /dge sbyong go'u ta mas sngon las ci</text></item>
<item><p>299b3</p><section>mdo sde</section><text>zhig byas shing bsags na/ des dge sbyong go'u ta ma mgo'i gtsug tor 'phags par gyur/ bcom ldan 'das kyis bka' stsal pa/ bram ze chen po 'di ni ngas tshe rabs snga ma'i skye bar/ sangs rgyas dang / chos dang / dge 'dun dang /</text></item>
<item><p>299b4</p><section>mdo sde</section><text>pha ma dang / slob dpon dang / mkhan po dang / bla ma dang / sbyin gnas rnams la yan lag lnga sa la gtugs te mgo bos phyag 'tshal lo/ /mchod pa'i las de'i 'bras bu yin no/ /de nas kun tu rgyu sen khar ba sa la bor</text></item>
<item><p>299b5</p><section>mdo sde</section><text>nas/ bcom ldan 'das kyi zhabs la mgo bos phyag 'tshal te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das bdag ji srid 'tsho'i bar du</text></item>
<item><p>299b6</p><section>mdo sde</section><text>sangs rgyas la skyabs su mchi'o/ /ji srid 'tsho'i bar du chos la skyabs su mchi'o/ /ji srid 'tsho'i bar du dge 'dun la skyabs su mchi'o/ /ji srid 'tsho'i bar du yan lag brgyad pa'i bsnyen gnas la nye bar gnas par bgyi'o/ /srog</text></item>
<item><p>299b7</p><section>mdo sde</section><text>chags thams cad gsod dang gzhan nor rku dang mi tshangs spyod pa dang / /ngag gi dbye ba dang myos skyed dus min za ba dang / /phreng ba kha dog glu dang gar dang rtse 'jo mal stan mthon po rnams/ /deng nas bdag gis spangs te yon tan brgyad kyis</text></item>
<item><p>300a1</p><section>mdo sde</section><text>dgra bcom tshul du bgyi/ /de bzhin du lan gnyis lan gsum du'o/ /bdag gis gso sbyong gi tshul khrims kyi sdom pa yang dag par 'dzin pa 'di sems kyi rgyan dang / sems kyi yo byad dang / byang chub kyi tshogs su 'gyur</text></item>
<item><p>300a2</p><section>mdo sde</section><text>ba dang / don gyi dam pa thams cad mkhyen pa'i ye shes dang mya ngan las 'das pa'i bde ba bla na med pa la gnas par gyur cig /bcom ldan 'das kyis bka' stsal pa/ bram ze chen po khyod de ltar byed pa legs so legs so/ /bcom ldan</text></item>
<item><p>300a3</p><section>mdo sde</section><text>'das kyis de skad ces bka' stsal nas/ dge slong de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //</text></item>
<item><p>300a4</p><section>mdo sde</section><text>kun tu rgyu sen zhus pa'i mdo rdzogs so// //bka' dang por gtogs so// //</text></item>
</list>