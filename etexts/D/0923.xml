<list>
<item><p>1a1</p><section>phal chen</section><text>@#/ /phal chen a bzhugs so/ /</text></item>
<item><p>1b1</p><section>phal chen</section><text>@##/ /sangs rgyas phal po che zhes bya ba shin tu rgyas pa chen po'i mdo/ /bam po dang po/ /de nas tshong dpon gyi bu nor dge slong blta na sdug pa de'i gdams</text></item>
<item><p>1b2</p><section>phal chen</section><text>ngag rjes su slos shing spel ba dang / bsdud pa dang rab tu dbye ba dang / bshad pa dang / so sor rnam par bsgom pa dang brjod pa dang / yang dag par bstan pa dang / rjes su bsam pa</text></item>
<item><p>1b3</p><section>phal chen</section><text>dang / mngon par 'jug par bya ba dang / bkur ba dang khong du chud par bya ba dang / yang dag par gzhol bar bya ba dang / yang dang yang bslas pa dang / shin tu rtogs par bya ba dang / rab</text></item>
<item><p>1b4</p><section>phal chen</section><text>tu bstan pa dang / snang bar bya ba dang / rjes su rnam par lta ba dang / lha dang klu dang gnod sbyin dang / dri za'i 'khor dang bcas pa de mthar gyis yul dge sbyong gi dkyil 'khor gyi grong khyer sgo bzang</text></item>
<item><p>1b5</p><section>phal chen</section><text>po gang na ba der phyin te/ khye'u dbang po'i dbang phyug yongs su tshol tshol ba las de'i steng gi bar snang las lha dang / klu dang / gnod sbyin dang / dri za rnams kyis bos pa/ rigs kyi bu</text></item>
<item><p>2a1</p><section>phal chen</section><text>khye'u dbang po'i dbang phyug ni/ chu klung gi chu 'dus pa nye ba zhig na/ byis pa stong phrag bcu tsam gyis bskor te/ bye ma la rtse bas rtse zhing 'dug go zhes nas tshong dpon gyi bu nor grong khyer sgo bzang po dang / nye ba'i chu klung</text></item>
<item><p>2a2</p><section>phal chen</section><text>gi chu 'dus gang na ba der dong ste phyin pa dang / des khye'u dbang po'i dbang phyug byis pa stong phrag bcu tsam gyis bskor cing bye ma la rtse bas rtse ba mthong ngo / /mthong nas kyang khye'u dbang po'i dbang phyug gang na ba der song ste/ khye'u dbang po'i dbang</text></item>
<item><p>2a3</p><section>phal chen</section><text>phyug gi rkang pa gnyis la spyi bos phyag 'tshal nas/ khye'u dbang po'i dbang phyug la lan brgya stong du mar g.yas phyogs su bskor ba byas nas/ khye'u dbang po'i dbang phyug gi mdun du 'dug ste/ thal mo sbyar nas 'di skad ces smras so/ /'phags</text></item>
<item><p>2a4</p><section>phal chen</section><text>pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba ma 'tshal ta/ 'phags pa ni byang chub sems dpa'</text></item>
<item><p>2a5</p><section>phal chen</section><text>rnams la gdams ngag dang rjes su bstan pa mdzad do zhes bdag gis thos na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bshad du gsol/ smras</text></item>
<item><p>2a6</p><section>phal chen</section><text>pa rigs kyi bu kho bo ni 'jam dpal gzhon nur gyur pas yi ge dang / grangs dang / brda dang / /rtsis kyi tshul bslabs te/ bzo thams cad mngon par shes pa dang ldan pa zhes bya ba'i ye shes kyi sgor bcug go /de ltar rigs kyi bu kho bos ni 'jig</text></item>
<item><p>2b1</p><section>phal chen</section><text>rten na yi ge dang / gi rnam pa dang / grangs dang / rtsis dang / brda dang / shod thabs shes par bya ba dang / bzo sna tshogs shes par bya ba dang / khams kyi cho ga dang / dug gso ba'i thabs dang / skem pa dang / brjed byed dang / 'byung po'i gdon gyis btab pa gso ba dang /</text></item>
<item><p>2b2</p><section>phal chen</section><text>grong dang / grong khyer dang / tshong dus dang / bza' shing gi ra ba dang / dka' thub kyi nags tshal dang / gnas rnam par dgod pa shes par bya ba dang / ra ba dang / khang pa dang / skar khung dang / khang pa brtsegs pa'i tshad shes par bya ba dang / 'khrul 'khor dang / shing rta sbyar ba'i</text></item>
<item><p>2b3</p><section>phal chen</section><text>tshul sna tshogs shes par bya ba dang / dge mi dge dang / 'jigs mi 'jigs kyi ltas dang / mtshan ma shes par bya ba dang / rmos dang / tshong dang / rnam par spyad pa sbyar ba'i cho ga shes par bya ba dang / sems can gyi yan lag dang / nying lag gi mtshan gyi rgyud dang / rgyus dang / rnam</text></item>
<item><p>2b4</p><section>phal chen</section><text>par dpyad pa shes par bya ba dang / bde 'gro dang ngan song gi las kyi lam rnam par dag par bya ba'i tshul shes par bya ba dang / dge ba dang mi dge ba'i chos dang / tshogs mchod pa shes par bya ba dang / bde 'gro dang ngan song gi tshogs shes par bya ba dang / nyan thos dang / rang</text></item>
<item><p>2b5</p><section>phal chen</section><text>sangs rgyas kyi theg pa'i tshogs shes par bya ba dang / de bzhin gshegs pa'i sa'i tshogs shes par bya ba dang / rgyu dang byed pa dang / sbyor ba'i rgyud shes par bya ba ji snyed pa de dag thams cad shes te/ de dag la sems can yongs su gzud pa byed do/ /rab tu dgod pa byed do/ /</text></item>
<item><p>2b6</p><section>phal chen</section><text>yongs su gzhog pa byed do/ /slob tu 'dzud do/ /sbyong du 'dzud do/ /brtan par byed do/ /lhur len par byed do/ /rdzogs par byed do/ /yongs su sgrub par byed do/ /yongs su spyod par byed do/ /gsal bar bstan par byed do/ /rnam par 'phel bar byed do/ /mtshan</text></item>
<item><p>2b7</p><section>phal chen</section><text>mar byed do/ /mthar phyin par byed do/ /rnam par sbyong bar byed do/ /dri ma med par byed do/ /shin tu dag par byed do/ /'od gsal zhing dang bar byed do/ /shin tu yangs par byed do/ /de ltar rigs kyi bu kho bos byang chub sems dpa' rnams kyi rtsis kyi tshul shes pa de</text></item>
<item><p>3a1</p><section>phal chen</section><text>gang zhe na/ /brgya stong phrag brgya na bye ba'o/ /bye ba bye ba na khod khod do/ /khod khod khod khod na tha dgu'o/ /tha dgu tha dgu na khrig khrig go /khrig khrig khrig khrig na thams thams so/ /thams thams thams thams na myang myid do/ /myad myid myad myid na</text></item>
<item><p>3a2</p><section>phal chen</section><text>gang ya'o/ /gang ya gang ya na ban bun no/ /ban bun ban bun na phyar phyur ro/ /phyar phyur phyar phyur na lcag lcig go /lcag lcig lcag lcig na byang bying ngo / /byang bying byang bying na chem chem mo/ /chem chem chem chem na phyal phyol lo/ /phyal phyol phyal phyol na khyud khyud do/ /khyud khyud</text></item>
<item><p>3a3</p><section>phal chen</section><text>khyud khyud na zar zer ro/ /zar zer zar zer na khrib khrib bo/ /khrib khrib khrib khrib na ya gangs so/ /ya gangs ya gangs na cho ma'o/ /cho ma cho ma na khram khrim mo/ /khram khrim khram khrim na nab nub bo/ /nab nub nab nub na sang sang ngo / /sang sang sang sang na brgyud yas so/ /brgyud</text></item>
<item><p>3a4</p><section>phal chen</section><text>yas brgyud yas na btang yas so/ /btang yas btang yas na bkra yar ro/ /bkra yar bkra yar na gsa' yas so/ /gsa' yas gsa' yas na mtshungs med do/ /mtshungs med mtshungs med na lam lum mo/ /lam lum lam lum na yal yol lo/ /yal yol yal yol</text></item>
<item><p>3a5</p><section>phal chen</section><text>na khral khrul lo/ /khral khrul khral khrul na thud thud do/ /thung thung thung thung na bsam phyod do/ /bsam phyod bsam phyod na brang breng ngo / /brang breng brang bred na bgrod yas so/ /bgrod yas bgrod yas na bsngo yas so/ /bsngo yas bsngo yas na zang yag go /zang yag zang</text></item>
<item><p>3a6</p><section>phal chen</section><text>yag na 'phro ba kye'o/ /'phro bkye 'phro bkye na rtse 'phyo'o/ /rtse 'phyo rtse 'phyo na yong tan no/ /yong tan yong tan na brug g.yos so/ /brug g.yos brug g.yos na sang yal lo/ /sang yal sang yal na 'thing yug go /'thing yug 'thing yug na yid 'phyo'o/ /yid 'phyo yid</text></item>
<item><p>3a7</p><section>phal chen</section><text>'phyo na nab neb bo/ /nab neb nab neb na khrig thams so/ /khrig thams khrig thams na yal yal lo/ /yal yal yal yal na bgrad yas so/ /bgrang yas bgrang yas na thug yal lo/ /thug yal thug yal na shang shang ngo / /shang shang shang shang na yag yag go /</text></item>
<item><p>3b1</p><section>phal chen</section><text>yag yag yag yag na tham thim mo/ /tham thim tham thim na rlom bsnyal lo/ /rlom bsnyal rlom bsnyal na gzhal 'phyos so/ /gzhal 'phyos gzhal 'phyos na gzhal yal lo/ /gzhal yal gzhal yal na gzhal med do/ /gzhal med gzhal med na gzhal 'khor to/ /</text></item>
<item><p>3b2</p><section>phal chen</section><text>gzhal 'khor gzhal 'khor na gzhal thim mo/ /gzhal thim gzhal thim na gar gzhal lo/ /gar gzhal gar gzhal na gzhal sangs so/ /gzhal sangs gzhal sangs na gzhal thag go /gzhal thag gzhal thag na gzhal phul lo/ /gzhal phul gzhal phul na gzhal</text></item>
<item><p>3b3</p><section>phal chen</section><text>zhi'o/ /gzhal zhi gzhal zhi na 'phyo 'gyur ro/ /'phyo 'gyur 'phyo 'gyur na nyar nyer ro/ /nyar nyer nyar nyer na phyag phyig go /phyag phyig phyag phyig na zal zul lo/ /zal zul zal zul na sal sal lo/ /sal sal sal sal na g.yo ldeg go /g.yo ldeg g.yo ldeg na phan phun no/ /phan phun</text></item>
<item><p>3b4</p><section>phal chen</section><text>phan phun na brnang ya'o/ /brnang ya brnang ya na rem 'drol lo/ /rem 'drol rem 'drol na rdzi ngad do/ /rdzi ngad rdzi ngad na rdzi rdul lo/ /rdzi rdul rdzi rdul na phun yol lo/ /phun yol phun yol na ngad ngad do/ /ngad ngad ngad ngad na bgrang brtsi'o/ /bgrang brtsi bgrang brtsi na zab bgrang ngo / /</text></item>
<item><p>3b5</p><section>phal chen</section><text>zab bgrang zab bgrang na dga' rkyang ngo / /dga' rkyang dga' rkyang na gzhung 'dal to/ /gzhung 'dal gzhung 'dal na khrug phyad do/ /khrug phyad khrug phyad na 'ol phyod do/ /'ol phyod 'ol phyod na gdab yas so/ /gdab yas gdab yas na gcal yas so/ /gcal yas</text></item>
<item><p>3b6</p><section>phal chen</section><text>gcal yas na bgrang yas so/ /bgrang yas bgrang yas na byim 'phyo'o/ /byim 'phyo byim 'phyo na yam me'o/ /yam me yam me na bsnyal yas so/ /bsnyal yas bsnyal yas na ldab ldeb bo/ /ldab ldeb ldab ldeb na 'phan chad do/ /'phan chad 'phan chad na phang phung ngo / /phang phung phang</text></item>
<item><p>3b7</p><section>phal chen</section><text>phung na khe'u tshang ngo / /khe'u tshang khe'u tshang na zhung zung ngo / /zhung zung zhung zung na mchog yal lo/ /mchog yal mchog yal na mtha' rtul to/ /mtha' rtul mtha' rtul na yun 'gyangs so/ /yun 'gyangs yun 'gyangs na bun lob bo/ /bun lob bun lob na lam</text></item>
<item><p>4a1</p><section>phal chen</section><text>lom mo/ /lam lom lam lom na bsnyad yas so/ /bsnyad yas bsnyad yas na lang ling ngo / /lang ling lang ling na ljab ljib bo/ /ljab ljeb ljab ljib na brtsal to/ /brtsal brtsal na 'byam yas so/ /'byam yas 'byam yas na nga 'grang ngo /</text></item>
<item><p>4a2</p><section>phal chen</section><text>nga 'grang nga 'grang na smos yal lo/ /smos yal smos yal na bkra chal lo/ /bkra chal bkra chal na lo rgyas so/ /lo rgyas lo rgyas na 'bum rdib bo/ /'bum rdib 'bum rdib na gang gum mo/ /gang gum gang gum na la lo'o/ /la lo la lo na bgrang 'phyos so/ /bgrang 'phyos bgrang</text></item>
<item><p>4a3</p><section>phal chen</section><text>'phyos na bgrong 'phyos la bsgres ba'o/ /bgrang 'phyos la bsgres pa bgrang 'phyos la bsgres na dpag yas so/ /dpag yas dpag yas na dpag yas la bsgres pa'o/ /dpag yas la bsgres pa dpag yas la bsgres na yal phyod do/ /yal phyod yal phyod na</text></item>
<item><p>4a4</p><section>phal chen</section><text>yal phyod la bsgres pa'o/ /yal phyod la bsgres pa yal phyod la bsgres na mu yal to/ /mu yal mu yal na mu yal la bsgres pa'o/ /mu yal la bsgres ba mu yal la bsgres pa na bgrang yol lo/ /bgrang yol bgrang yol na bgrang yol la bsgres pa'o/ /bgrang yol la</text></item>
<item><p>4a5</p><section>phal chen</section><text>bsgres pa bgrang yol la bsgres na mjal to/ /mjal mjal na mi mjal la bsgres pa'o/ /mi mjal la bsgres ba mjal la bsgres na bsam phyod do/ /bsam phyod bsam phyod na bsam phyod la bsgres pa'o/ /bsam phyod la</text></item>
<item><p>4a6</p><section>phal chen</section><text>bsgres pa bsam phyod la bsgres na mtha' 'byam mo/ /mtha' 'byam mtha' 'byam na dpag thag go/ /dpag thag dpag thag na dpag thag la bsgres pa'o/ /dpag thag la bsgres pa dpag thag la bsgres na brjod du pa'o/ /brjod du med pa</text></item>
<item><p>4a7</p><section>phal chen</section><text>brjod du pa na brjod du med pa la bsgres pa'o/ /brjod du med pa la bsgres pa brjod du med pa la bsgres na brjod du med pa'i yang brjod du med pa la bsgres pa shin tu bstan pa'o/ /de'i mdun na bye ma'i phung po chen po dpag tshad du ma'i</text></item>
<item><p>4b1</p><section>phal chen</section><text>tshad dang ldan pa zhig 'dug 'dug pa las/ /'di la bye ma'i 'bru 'di snyed cig yod do zhes bya ba nas/ bye ma'i 'bru brjod du med pa'i yang brjod du med pa la bsgres pa la 'di snyed cig yod do zhes rab tu phye nas bgrang brtsis te grangs su bcad do/ /des bye ma'i phung po de brtsis kyi</text></item>
<item><p>4b2</p><section>phal chen</section><text>brdar bstan pas/ shin tu bstan nas 'di skad ces smras so/ /rigs kyi bu byang chub sems dpa' rnams kyi bgrang ba'i tshul 'di ni 'jig rten gyi khams gcig nas gcig tu brgyud pa kun na'ang yod de/ /byang chub sems dpa' rnams ni bgrang ba'i tshul 'dis shar phyogs kyi</text></item>
<item><p>4b3</p><section>phal chen</section><text>'jig rten gyi khams 'byam klas pa dag kyang bgrang zhing rtsi'o/ /de bzhin du lho phyogs dang / nub phyogs dang / byang phyogs dang / byang shar gyi phyogs 'tshams dang / shar lho'i phyogs 'tshams dang / lho nub kyi phyogs 'tshams dang / nub byang gi phyogs 'tshams dang / /'og</text></item>
<item><p>4b4</p><section>phal chen</section><text>dang steng gi phyogs su yang byang chub sems dpa' rnams bgrang ba'i tshul 'dis 'jig rten gyi khams 'byam klas ba dag kyang bgrang zhing rtsi'o/ /rigs kyi bu byang chub sems dpa' rnams kyi bgrang ba'i tshul 'di ni/ /phyogs bcu'i 'jig rten gyi khams kyi du bya ba gcig nas</text></item>
<item><p>4b5</p><section>phal chen</section><text>gcig tu brgyud pa bstan du yod pa thams cad na'ang yod do/ /byang chub sems dpa' rnams ni bgrang ba'i tshul 'dis phyogs bcu'i 'jig rten gyi khams kyi gcig nas gcig tu brgyud pa bgrang zhing rtsi'o/ /ji ltar 'jig rten gyi khams kyi gcig nas gcig tu brgyud pa</text></item>
<item><p>4b6</p><section>phal chen</section><text>bstan du yod pa de bzhin du phyogs bcu'i bskal pa'i gcig nas gcig tu brgyud pa bstan du yod pa dang / sangs rgyas kyi mtshan gcig nas gcig tu brgyud pa bstan du yod pa dang / chos kyi gcig nas gcig tu brgyud pa bstan du yod pa dang / sems can gyi gcig</text></item>
<item><p>4b7</p><section>phal chen</section><text>nas gcig tu brgyud pa bstan du yod pa dang / las kyi gcig nas gcig tu brgyud pa bstan du yod pa kun la'ang 'jug ste/ byang chub sems dpa' rnams kyi bgrang ba'i tshul 'di nyid ni/ phyogs bcu na du bya ba gcig nas gcig tu brgyud pa bstan du rung ba ji snyed pa</text></item>
<item><p>5a1</p><section>phal chen</section><text>thams cad la'ang 'jug ste/ byang chub sems dpa' rnams ni bgrad ba'i tshul 'dis phyogs bcu na gcig nas gcig tu brgyud pa ji snyed yod pa thams cad kyang bgrang zhing rtsi'o/ /de ltar rigs kyi bu kho bos ni byang chub sems dpa'i ye shes snang</text></item>
<item><p>5a2</p><section>phal chen</section><text>ba chos thams cad shes par bya ba'i bzo mngon par shes pa dang ldan pa 'di shes bar zad na/ kho bos byang chub sems dpa' 'gro ba thams cad kyi grangs la zhugs pa/ chos kyi tshul thams cad kyi grangs la zhugs pa/ dus gsum gyi grangs la zhugs pa/ sems can thams cad</text></item>
<item><p>5a3</p><section>phal chen</section><text>kyi grangs la zhugs pa/ chos kyi phung po thams cad kyi grangs la zhugs pa/ sangs rgyas dang byang chub sems dpa' thams cad kyi grangs la zhugs pa/ /chos thams cad kyi ming gi 'khor lo la dbang bsgyur ba de dag gi spyod pa shes ba'am/ yon tan brjod pa'am/ spyod</text></item>
<item><p>5a4</p><section>phal chen</section><text>yul smos pa'am/ /yul brjod pa'am/ stobs bsngags pa'am/ bsam pa brtan pa'am/ tshogs yongs su brjod pa'am/ smon lam bshad par bya ba 'am/ spyod pa yongs su bstan pa'am/ pha rol tu phyin pa yongs su dag pa mngon par brjod pa'am/ yang</text></item>
<item><p>5a5</p><section>phal chen</section><text>dag par bsgrub pa yongs su dag pa'am/ yang dag par bstan pa'am/ ting nge 'dzin gyi khyad par smos pa'am/ ye shes snang ba khong du chud par nus re skan/ song rigs kyi bu lho phyogs kyi rgyud 'di nyid na grong khyer rgya mtsho brtan pa zhes bya ba yod de/ de na dge bsnyen ma</text></item>
<item><p>5a6</p><section>phal chen</section><text>phul du byung ba zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor dge ba'i bshes gnyen gyi tshig thos nas spu g.yos te/ dga'</text></item>
<item><p>5a7</p><section>phal chen</section><text>ba chen po'i shugs skyes nas/ rab tu dga' ba'i yid dang ldan par gyur ba ngo mtshar gyi bsam pa/ rin po che rab tu dkon pa thob pa/ 'gro ba mang po la phan pa'i sems dang bsam pas byung ba sangs rgyas skyes pa gcig nas gcig tu brgyud par 'gro ba la dbang bsgyur ba/</text></item>
<item><p>5b1</p><section>phal chen</section><text>chos kyi dkyil 'khor rnam par dag pa'i blo gros la rten pa/ thams cad du rjes su song pa'i rig pa rnam par phye bas 'byung ba bstan pa la brtson pa/ dus gsum gyi dbyings su ma 'dres pa'i sangs rgyas kyi yul dang ldan pa/ bsod nams mi zad pa'i rgya mtsho las byung ba'i sems dang ldan pa/</text></item>
<item><p>5b2</p><section>phal chen</section><text>ye shes kyi snang ba chen po la dbang bsgyur ba/ khams gsum gyi khyim du sdud pa'i sgo shin tu gcod pa des/ khye'u dbang po'i dbang phyug gi rkang pa gnyis la spyi bos phyag 'tshal nas/ khye'u dbang po'i dbang phyug la lan brgya stong du mar g.yas phyogs su bskor ba byas nas/ yang dang</text></item>
<item><p>5b3</p><section>phal chen</section><text>yang bltas te/ khye'u dbang po'i dbang phyug gi drung nas song ngo / /de nas tshong dpon gyi bu nor dge ba'i bshes gnyen gyi gdams ngag gi sprin gyi char yongs su 'dzin pa byed cing / gang chen mtsho ltar sprin chen po'i char gyis ngoms shes pa dge ba'i bshes gnyen gyi nyi</text></item>
<item><p>5b4</p><section>phal chen</section><text>ma'i ye shes kyi 'od gzer gyis dge ba yongs su smin par byas pa'i sa gzhi las dbang po'i myu gu 'thon cing skyes ba/ dge ba'i bshes gnyen gyi zla ba nya zhing rgyas pa'i gdams ngag gi 'od gzer gyi dra bas lus dang / sems shin tu tshim par byas ba/ /dpyid kyi nyi ma'i</text></item>
<item><p>5b5</p><section>phal chen</section><text>'od kyis gdungs pa'i kyi tshogs gsal zhing bsil ba'i gangs chu la 'thung bar 'dod pa ltar/ dge ba'i bshes gnyen gyi gdams ngag gi chu la 'thung bar 'dod pa/ bung ba mang po 'khor zhing lding bas rgyas par gyur pa'i pad mo dang ldan pa'i pad+mo'i mtsho ltar dge ba'i bshes</text></item>
<item><p>5b6</p><section>phal chen</section><text>gnyen gyi gdams ngag gis sems kyi me tog bun da ri ka kha phye ba/ rin po che sna tshogs kyis yongs su rgyas pa'i rin po che'i gling ltar dge ba'i bshes gnyen gyi gdams ngag rin po che 'phel ba'i snang bas sems shin tu snang bar byas ba/ 'dzam bu'i shing chen po'i me tog dang /</text></item>
<item><p>5b7</p><section>phal chen</section><text>'bras bu'i tshogs chen po dang ldan pa ltar dge ba'i bshes gnyen gyi gdams ngag bsod nams dang ye shes kyi tshogs su gyur pa/ /phun sum tshogs pa dang ldan pa/ klu'i dbang po chen po rtsed mo dam pas rtse ba las byung ba'i nam mkha'i sprin chen po ltar dge ba'i bshes gnyen gyi</text></item>
<item><p>6a1</p><section>phal chen</section><text>gdams ngag thos pa'i tshogs su gyur pa'i rnang shin tu che ba/ /sum cu rtsa gsum pa'i 'jig rten gyi brgyan pa'i sna tshogs kyi spo ltar dge ba'i bshes gnyen gyi gdams ngag las byung ba'i chos dri ma pa sna tshogs brtsegs pa'i spor gyur pa/ sum cu rtsa gsum pa'i tshogs</text></item>
<item><p>6a2</p><section>phal chen</section><text>kyi 'khor gyis bskor ba'i brgya byin lha ma yin gyi dbang po'i tshogs rab tu 'joms pa ltar dge ba'i bshes gnyen gyi gdams ngag las byung ba'i yon tan dri ma pa'i tshogs kyis yongs su bskor cing zil gyis gnon la gzhan la zil gyis gnon pa de/ mthar gyis grong khyer rgya mtsho</text></item>
<item><p>6a3</p><section>phal chen</section><text>brtan pa gang na ba der phyin te/ dge bsnyen ma phul du byung ba yongs su tshol tshol ba las de la skye bo mang pos bstan te/ rigs kyi bu dge bsnyen ma phul du byung ba de grong khyer gyi dbus kyi rang gi khyim na 'dug go zhes nas/ tshong dpon gyi bu nor dge bsnyen ma phul du byung ba'i</text></item>
<item><p>6a4</p><section>phal chen</section><text>gnas gang na ba der song ste/ thal mo sbyar nas sgo gang na sdong sdod pa dang / des dge bsnyen ma phul du byung ba'i khyim de shin tu rgya che la yangs shing rin po che'i ra bas yongs su bskor ba phyogs bzhi nas sgo shin tu mdzes pa rnam par phye ba/ rin po che tshad grangs pa'i rgyan gyis</text></item>
<item><p>6a5</p><section>phal chen</section><text>brgyan pa/ bsod nams kyi rnam par smin pas mngon par grub pa mthong nas/ de khyim der song ste/ kun tu bltas na dge bsnyen ma phul du byung ba na chung shin tu gzhon pa thog ma dar la bab pa/ gzugs mngon zhing mdzes la blta na sdug pa kha dog dam pa/ pri yab</text></item>
<item><p>6a6</p><section>phal chen</section><text>shin tu rgyas pa dang ldan pa/ skra phye mar bzhag pa/ lus la rgyan pa/ gos dang smad g.yogs dkar po bgos pa/ rin po che'i khri la 'dug pa mthong ste/ sangs rgyas dang byang chub sems dpa' ma gtogs par de'i lus sam/ sems kyi dbang ngam/</text></item>
<item><p>6a7</p><section>phal chen</section><text>gzi brjid dang / kha dog gis zil gyis ma non pa'i sems can ni khyim de na gang yang de/ lha'am mi'ang rung ste/ sems can gang gis dge bsnyen ma phul du byung ba mthong bar gyur pa de dag thams cad kyis kyang / dge bsnyen ma phul du byung ba la ston pa'i 'du</text></item>
<item><p>6b1</p><section>phal chen</section><text>shes su bsam pa zhig /rin po che'i khri la 'dug pa mthong ngo / /gzhan yang khyim de na stan lha rdzas dang / rdzas las shin tu 'phags pa/ byang chub sems dpa'i las kyi rnam par smin pas yongs su grub pa bye ba stong phrag bcu bting ba dang / mdun du phru ba gcig cig</text></item>
<item><p>6b2</p><section>phal chen</section><text>bzhag pa las kha zas dang skom gyi bag gam/ gos dang rgyan gyi longs spyod kyi bag gzhan ci yang snang ngo / /bud stong phrag bcu tsam zhig mdun du 'dug par mthong na'ang de dag thams cad kyang lha'i bu mo'i kha dog dang ldan pa/ lha'i bu mo'i gzugs dang ldan pa/</text></item>
<item><p>6b3</p><section>phal chen</section><text>lha'i bu mo'i tshul dang ldan pa/ lha'i bu mo'i spyod pa dang ldan pa/ lha'i bu mo'i longs spyod dang ldan pa/ lha'i bu mo'i tshul du shis pa dang ldan pa/ lha rdzas kyi gos yid bzhin du gyon pa/ lha rdzas kyi lhab lhub kyis shin tu klubs pa/ lha'i bu mo'i skad lta bu'i</text></item>
<item><p>6b4</p><section>phal chen</section><text>dbyangs snyan pa dang ldan pa lha'i bu mo'i chu zheng mdzes pa dang ldan pa sha stag ste/ de'i 'khor gyi bud kyang des ci bsgo ba bzhin du byed cing mdun na 'khod do/ /rim gro byed do/ /bkur sti byed do/ /gdong du lta'o/ /ci bsgo ba nyan cing gnas so/ /rje sar 'khod do/</text></item>
<item><p>6b5</p><section>phal chen</section><text>yongs su lta'o/ rnam par lta'o/ /'dud do/ /rab tu 'dud do/ /phyag 'tshal lo/ /de dag gi lus las spos kyi ngad ldang bas ni/ grong khyer de'i 'khor thams cad du dri zhim pos khyab par 'dug ste/ sems can gang gis dri de tshor bar gyur pa de dag thams cad</text></item>
<item><p>6b6</p><section>phal chen</section><text>kyang gnod sems pa'i sems dang / shar gnyer ba pa'i sems dang / 'tshe ba pa'i sems dang / phrag dog dang / 'jungs pa dang bral ba'i sems dang / sgyu dang g.yo pa'i sems dang / chags pa dang / khong khro ba pa'i sems dang /</text></item>
<item><p>6b7</p><section>phal chen</section><text>zhum pa dang / gzengs mthong ba pa'i sems dang / byams pa'i sems dang / phan pa'i sems dang / sdom pa la gnas pa'i sems dang / gzhan gyis yongs su bzung ba la re ba pa'i sems su gyur te/ gang gis de dag gi skad thos pa de dag</text></item>
<item><p>7a1</p><section>phal chen</section><text>thams cad kyang dga' ba dang / mos pa dang / dul ba'i sems dang ldan par 'gyur ro/ /gang gis de dag mthong bar gyur pa de dag kyang / 'dod chags dang bral ba tsam du rang rang gis shes par 'gyur ro/ de ltar mthong nas tshong dpon gyi bu nor dge</text></item>
<item><p>7a2</p><section>phal chen</section><text>bsnyen ma phul du byung ba'i rkang pa gnyis la spyi bos phyag 'tshal te/ dge bsnyen ma phul du byung ba la lan brgya stong du mar g.yas phyogs su bskor ba byas nas mdun du 'dug ste/ thal mo sbyar nas 'di skad ces smras so/ /'phags ma bdag gis bla na pa yang dag par rdzogs pa'i byang chub tu sems bskyed na/</text></item>
<item><p>7a3</p><section>phal chen</section><text>ji ltar byang chub sems dpa' byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags ma ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ 'phags ma ji ltar byang</text></item>
<item><p>7a4</p><section>phal chen</section><text>chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bshad du gsol/ smras pa rigs kyi bu kho mo ni byang chub sems dpa'i rnam par thar pa/ bsod nams kyi mdzod zad pa'i rgyan ces bya ba</text></item>
<item><p>7a5</p><section>phal chen</section><text>thob pa ste/ rigs kyi bu kho mo ni phru ba gcig po 'di las mos pa sna tshogs can rnams kha zas ci la dga' ba bzhin du tshod ma sna tshogs dang / ro sna tshogs dang / kha dog sna tshogs dang / dri sna tshogs kyis tshim par byed de/ rigs kyi bu de ltar kho mo ni phru ba</text></item>
<item><p>7a6</p><section>phal chen</section><text>gcig po 'di las ci la dga' ba'i kha zas kyis sems can brgya 'ang yongs su tshim par byed do/ /sems can stong dang sems can brgya phrag stong dang / sems can bye ba dang / sems can bye ba phrag brgya dang / sems can bye ba phrag stong dang / sems can bye ba brgya phrag</text></item>
<item><p>7a7</p><section>phal chen</section><text>stong dang / sems can bye ba khrag khrig brgya phrag stong nas/ sems can brjod du pa'i yang brjod du pa mos pa sna tshogs can rnams kyang ci la dga' ba'i kha zas kyis yongs su tshim par byed do/ /yongs su stobs par byed do/ /yongs su dga' bar byed do/</text></item>
<item><p>7b1</p><section>phal chen</section><text>yongs su mgu bar byed do/ /yongs su spro bar byed do/ /shin tu tshim par byed do/ /yid bde bar byed do/ /'on kyang phru ba 'di las 'gong bar 'gyur ba med do/ /'grib de dma' bar 'gyur ro/ /zad par 'gyur ro/ 'bri bar 'gyur ro/ /sa mtshams yod par 'gyur</text></item>
<item><p>7b2</p><section>phal chen</section><text>ro/ /mthar thug par 'gyur ro/ /mur thug par 'gyur ro/ /rigs kyi bu gzhung de dang 'dra bar sems can 'dzam bu'i gling gi rdul shin tu phra ba snyed dang / de bzhin du gling ba zhi pa'i 'jig rten gyi khams kyi rdul shin tu phra ba snyed dang / stong gi 'jig rten gyi khams kyi rdul</text></item>
<item><p>7b3</p><section>phal chen</section><text>shin tu phra ba snyed dang / stong gnyis kyi 'jig rten gyi khams kyi rdul shin tu phra ba snyed dang / stong gsum gyi stong chen po'i 'jig rten gyi khams kyi rdul shin tu phra ba snyed nas sems can mos pa sna tshogs can sangs rgyas kyi zhing brjod du pa'i yang brjod du pa'i rdul shin</text></item>
<item><p>7b4</p><section>phal chen</section><text>tu phra ba snyed cig 'ongs kyang / ci la dga' ba'i kha zas tshod ma sna tshogs dang / ro sna tshogs dang / kha dog sna tshogs dang / dri sna tshogs kyis yongs su tshim par byed do/ /yongs su dga' bar byed do/ /nyams bde bar byed do/ /shin tu tshim par byed do/ yid shin tu</text></item>
<item><p>7b5</p><section>phal chen</section><text>bde bar byed do/ /'on kyang phru ba 'di las 'gong bar 'gyur ba do/ /'grib pa do/ /dma' bar 'gyur ro/ /zad par 'gyur ro/ /sa mtshams yod par 'gyur ro/ /mthar thug par 'gyur ro/ /mur thug par 'gyur ro/ /rigs kyi bu gal te</text></item>
<item><p>7b6</p><section>phal chen</section><text>phyogs bcu'i 'jig rten gyi khams thams cad du gtogs pa'i sems can mos pa sna tshogs can dang / bsam pa sna tshogs can thams cad 'ongs par gyur na yang / de dag thams cad ci la dga' ba'i kha zas kyis yongs su tshim par byed pa nas/ yid bde</text></item>
<item><p>7b7</p><section>phal chen</section><text>bar bya ba'i bar du byed do/ /kha zas sna tshogs kyis ji lta ba de bzhin du btung ba rnam pa sna tshogs dang / ro rnam pa sna tshogs dang / stan sna tshogs dang / mal cha sna tshogs dang / bzhon pa sna tshogs dang / gos sna tshogs dang / me tog sna tshogs dang / phreng ba sna</text></item>
<item><p>8a1</p><section>phal chen</section><text>tshogs dang / spos sna tshogs dang / bdug spos sna tshogs dang / byug pa sna tshogs dang / phye ma sna tshogs dang / rin po che sna tshogs dang / rgyan sna tshogs dang / rin po che'i shing rta sna tshogs dang / gdugs sna tshogs dang / rgyal mtshan sna tshogs dang / lha'i ba dan sna</text></item>
<item><p>8a2</p><section>phal chen</section><text>tshogs dang / yo byad kyi yul rnam pa sna tshogs kyis yongs su tshim par byed pa nas/ yid dga' bar 'gyur ba'i bar du byed do/ /rigs kyi bu gzhan yang shar phyogs kyi 'jig rten gyi khams gcig na nyan thos dang / rang sangs rgyas sku'i tha ma 'dzin pa gang ji snyed cig</text></item>
<item><p>8a3</p><section>phal chen</section><text>bzhugs pa de dag thams cad kyang kho mo'i kha zas las gsol cing nyan thos dang / rang sangs rgyas kyi byang chub kyi 'bras bu brnyes par mdzad do/ /shar phyogs kyi 'jig rten gyi khams gcig na ji lta ba de bzhin du 'jig rten gyi khams brgya dang / 'jig rten gyi khams</text></item>
<item><p>8a4</p><section>phal chen</section><text>stong dang / 'jig rten gyi khams brgya phrag stong dang / 'jig rten gyi khams bye ba dang / 'jig rten gyi khams bye ba phrag brgya dang / 'jig rten gyi khams bye ba phrag stong dang / 'jig rten gyi khams bye ba brgya phrag stong dang / 'jig rten gyi khams bye ba khrag khrig brgya</text></item>
<item><p>8a5</p><section>phal chen</section><text>phrag stong dang / 'jig rten gyi khams 'dzam bu'i gling gi rdul shin tu phra ba snyed dang / gling bzhi pa'i 'jig rten gyi khams kyi rdul shin tu phra ba snyed dang / stong gi 'jig rten gyi khams kyi rdul shin tu phra ba snyed dang / stong gnyis kyi 'jig rten gyi khams kyi rdul</text></item>
<item><p>8a6</p><section>phal chen</section><text>shin tu phra ba snyed dang / stong gsum gyi stong chen po'i 'jig rten gyi khams kyi rdul shin tu phra ba snyed nas/ de bzhin du shar phyogs kyi sangs rgyas kyi zhing brjod du pa'i yang brjod du pa'i rdul shin tu phra ba snyed kyi 'jig rten gyi khams na nyan thos dang / rang sangs rgyas</text></item>
<item><p>8a7</p><section>phal chen</section><text>sku'i tha ma 'dzin pa ji snyed cig bzhugs pa de dag thams cad kyang kho mo'i kha zas las gsol cing nyan thos dang / rang sangs rgyas kyi 'bras bu brnyes par mdzad do/ /shar phyogs na bzhugs pa ji lta ba de bzhin du lho phyogs dang / nub phyogs dang / byang phyogs dang /</text></item>
<item><p>8b1</p><section>phal chen</section><text>byang shar gyi phyogs mtshams dang / shar lho'i phyogs mtshams dang / lho nub kyi phyogs mtshams dang / nub byang gi phyogs mtshams dang / 'og dang steng gi phyogs na ji snyed cig bzhugs pa de dag thams cad kyang de bzhin no/ /rigs kyi bu shar phyogs kyi 'jig rten gyi khams</text></item>
<item><p>8b2</p><section>phal chen</section><text>gcig na sku tshe gcig gis thogs pa'i byang chub sems dpa' ji snyed cig bzhugs pa de dag thams cad kyang kho mo'i kha zas las gsol cing / snying po byang chub tu bzhugs nas bdud sde dang bcas pa pham par mdzad de/ bla na pa yang dag par rdzogs pa'i byang chub tu mngon</text></item>
<item><p>8b3</p><section>phal chen</section><text>par 'tshang rgya'o/ /shar phyogs kyi 'jig rten gyi khams gcig na bzhugs pa ji lta ba de bzhin du 'jig rten gyi khams brgya dang / 'jig rten gyi khams stong dang / 'jig rten gyi khams brgya phrag stong dang / 'jig rten gyi khams</text></item>
<item><p>8b4</p><section>phal chen</section><text>bye ba brgya dang / 'jig rten gyi khams bye ba stong dang / 'jig rten gyi khams bye ba brgya phrag stong dang / 'jig rten gyi khams bye ba khrag khrig brgya phrag stong dang / 'jig rten gyi khams 'dzam bu'i gling gi rdul shin tu phra ba snyed dang / gling bzhi pa'i 'jig rten gyi khams kyi</text></item>
<item><p>8b5</p><section>phal chen</section><text>rdul shin tu phra ba snyed dang / stong gi 'jig rten gyi khams kyi rdul shin tu phra ba snyed dang / /stong gnyis kyi 'jig rten gyi khams kyi rdul shin tu phra ba snyed dang / stong gsum gyi stong chen po'i 'jig rten gyi khams kyi rdul shin tu phra ba snyed nas/ shar phyogs kyi sangs</text></item>
<item><p>8b6</p><section>phal chen</section><text>rgyas kyi zhing brjod du pa'i yang brjod du pa'i rdul shin tu phra ba snyed kyi 'jig rten gyi khams na/ byang chub sems dpa' sku tshe gcig gis thogs pa ji snyed cig bzhugs pa de dag thams cad kyang kho mo'i kha zas las gsol zhing snying po byang chub la bzhugs nas/</text></item>
<item><p>8b7</p><section>phal chen</section><text>bdud sde dang bcas pa pham par mdzad do/ /bla na pa yang dag par rdzogs pa'i byang chub tu mngon par 'tshang rgya'o// shar phyogs na bzhugs pa ji lta ba de bzhin du lho phyogs dang / nub phyogs dang / byang phyogs dang / byang shar gyi phyogs mtshams dang / shar</text></item>
<item><p>9a1</p><section>phal chen</section><text>lho'i phyogs mtshams dang / lho nub kyi phyogs mtshams dang / nub byang gi phyogs mtshams dang / 'og gi phyogs dang / steng gi phyogs kyi 'jig rten gyi khams gcig na/ byang chub sems dpa' sku tshe gcig gis thogs pa ji snyed cig</text></item>
<item><p>9a2</p><section>phal chen</section><text>bzhugs pa de dag thams cad kyang kho mo'i kha zas las gsol cing snying po byang chub tu bzhugs te/ bdud sde dang bcas pa rab tu pham par mdzad nas/ bla na pa yang dag par rdzogs pa'i byang chub tu mngon par 'tshang rgya'o/ /shar phyogs kyi 'jig rten gyi khams gcig na</text></item>
<item><p>9a3</p><section>phal chen</section><text>bzhugs pa ji lta ba de bzhin du 'jig rten gyi khams brgya dang / 'jig rten gyi khams stong dang / 'jig rten gyi khams brgya phrag stong dang / 'jig rten gyi khams bye ba dang / 'jig rten gyi khams bye ba brgya dang / 'jig rten gyi khams bye ba stong dang / 'jig rten</text></item>
<item><p>9a4</p><section>phal chen</section><text>gyi khams bye ba brgya phrag stong dang / 'jig rten gyi khams bye ba khrag khrig brgya phrag stong dang / 'jig rten gyi khams 'dzam bu'i gling gi rdul shin tu phra ba snyed dang / gling bzhi ba'i 'jig rten gyi khams kyi rdul shin tu phra ba snyed dang / stong gi 'jig rten gyi</text></item>
<item><p>9a5</p><section>phal chen</section><text>khams kyi rdul shin tu phra ba snyed dang / stong gnyis kyi 'jig rten gyi khams kyi rdul shin tu phra ba snyed dang / stong gsum gyi stong chen po'i 'jig rten gyi khams kyi rdul shin tu phra ba snyed nas/ rigs kyi bu steng gi phyogs kyi 'jig rten gyi khams sangs rgyas kyi zhing brjod</text></item>
<item><p>9a6</p><section>phal chen</section><text>du pa'i yang brjod du pa'i rdul shin tu phra ba snyed na/ byang chub sems dpa' sku tshe gcig gis thogs pa ji snyed cig bzhugs pa de dag thams cad kyang kho mo'i kha zas las gsol cing / snying po byang chub tu bzhugs nas bdud sde dang bcas pa pham par mdzad de/ bla na</text></item>
<item><p>9a7</p><section>phal chen</section><text>pa yang dag par rdzogs pa'i byang chub tu mngon par 'tshang rgya'o/ rigs kyi bu khyod kyis kho mo'i 'khor bud stong phrag bcu po 'di dag mthong ngam/ smras pa 'phags ma bdag gis mthong ngo / /smras pa rigs kyi bu bud 'di dag la ba brgya stong grangs</text></item>
<item><p>9b1</p><section>phal chen</section><text>pa phrag bcu kho mo dang skal ba mnyam par spyod pa/ smon lam gcig pa/ dge ba'i rtsa ba gcig pa/ 'byung ba'i rgyan gcig pa/ mos pa'i lam rnam par dag pa gcig pa/ kho mo dang skal ba mnyam par dran pa rnam par dag pa/ skal ba mnyam par blo rnam par dag pa/ skal</text></item>
<item><p>9b2</p><section>phal chen</section><text>ba mnyam par blo tshad par gyur pa/ skal ba mnyam par dbang po rab tu thob pa/ skal ba mnyam par sems kyis rgyas par 'gengs pa/ skal ba mnyam par spyod yul gyi yul dang ldan pa/ skal ba mnyam par chos kyi tshul la zhugs pa/ skal ba mnyam par don nges</text></item>
<item><p>9b3</p><section>phal chen</section><text>par rtogs pa/ skal ba mnyam par chos kyi don ston pa/ skal ba mnyam par gzugs rnam par dag pa/ skal ba mnyam par stobs tshad med pa/ skal ba mnyam par brtan pa gzhan gyis thub pa/ skal ba mnyam par chos kyi sgra sgrog pa/ skal ba</text></item>
<item><p>9b4</p><section>phal chen</section><text>mnyam par dbyangs rnam par dag pa/ tshad pa'i yon tan brjod du yod pas rnam par spyod pa thams cad la skal pa mnyam par yon tan rnam par dag pa/ las kyi rnam par smin pa la kha na ma tho ba cing rnam par dag pas/ skal ba mnyam par las kyi rnam par smin</text></item>
<item><p>9b5</p><section>phal chen</section><text>pa rnam par dag pa/ 'gro ba thams cad yongs su skyob pas/ skal ba mnyam par byams pa chen pos rgyas par 'gengs pa/ 'gro ba thams cad yongs su smin par byed pas/ skyo ba'i phyir skal ba mnyam par snying rje chen pos rgyas par 'gengs pa/ bsam</text></item>
<item><p>9b6</p><section>phal chen</section><text>pa ji lta ba bzhin du sems can thams cad tshim par byed pa'i lus yongs su ston pas/ skal ba mnyam par lus kyi las rnam par dag pa/ chos kyi dbyings kyi nges pa'i tshig gi tha snyad la skal ba mnyam par dag gi las rnam par dag pa/ sangs rgyas thams cad</text></item>
<item><p>9b7</p><section>phal chen</section><text>kyi 'khor gyi dkyil 'khor du skal pa mnyam par 'dod pa/ sangs rgyas la mchod cing rim gro bya ba'i phyir sangs rgyas kyi zhing thams cad du skal ba mnyam par rgyu ba/ chos thams cad kyi tshul khong du chud par bya ba la skal ba mnyam par mngon sum</text></item>
<item><p>10a1</p><section>phal chen</section><text>du gyur pa'i ye shes dang ldan pa/ byang chub sems dpa'i sa thams cad thob par bya ba la skal ba mnyam par spyod pa/ rnam par dag pa sha stag cig kyang yod de/ rigs kyi bu bud med stong phrag bcu po 'di dag kyang skad cig</text></item>
<item><p>10a2</p><section>phal chen</section><text>gcig tu 'di lta ste/ byang chub sems dpa' sku tshe gcig gis thogs pa rnams la zhal zas yongs su 'bul ba'i phyir phyogs bcur rgyas par 'dong ngo / /phru ba 'di nyid nas kha zas blangs shing / srid pa'i tha ma pa dang / nyan thos dang / rang sangs rgyas kyi theg pa pa</text></item>
<item><p>10a3</p><section>phal chen</section><text>rnams la bsod snyoms 'bul ba'i phyir phyogs bcur rgyas par 'dong ngo / /phru ba 'di nyid nas kha zas blangs shing phyogs bcu rgyas par bkang ste kyi tshogs thams cad kha zas kyis yongs su tshim par byed do/ /rigs kyi bu de ltar kho mo ni phru ba 'di nyid</text></item>
<item><p>10a4</p><section>phal chen</section><text>nas lha rnams ni lha'i kha zas kyis yongs su tshim par byed do/ /klu rnams ni klu'i kha zas kyis/ gnod sbyin rnams ni gnod sbyin gyi kha zas kyis/ dri za rnams ni dri za'i kha zas kyis/ lha ma yin rnams ni lha ma yin gyi kha zas kyis/ nam mkha' lding</text></item>
<item><p>10a5</p><section>phal chen</section><text>rnams ni na ma mkha' lding gi kha zas kyis/ 'am ci rnams ni 'am ci'i kha zas kyis/ lto 'phye chen po rnams ni lto 'phye chen po'i kha zas kyis/ rnams ni kha zas kyis/ ma yin pa rnams ni ma yin pa'i kha zas kyis yongs su tshim par</text></item>
<item><p>10a6</p><section>phal chen</section><text>byed do/ /rigs kyi bu yud tsam zhig sdod dang de'u re mngon du 'gyur ro/ /dge bsnyen ma phul du byung ba des tshig de brjod ma thag tu de'i mod la 'di lta ste/ dge bsnyen ma phul du byung bas/ sngon gyi smon lam gyis bos pas sems can grangs pa zhig shar phyogs kyi</text></item>
<item><p>10a7</p><section>phal chen</section><text>sgo nas nang du 'ongs par gyur to/ /de bzhin du 'di lta ste/ dge bsnyen ma phul du byung ba'i sngon gyi smon lam gyis bos pas/ sems can grangs pa zhig /lho phyogs dang nub phyogs dang / byang phyogs kyi sgo nas nang du 'ongs par gyur te/ de ltar 'ongs pa de</text></item>
<item><p>10b1</p><section>phal chen</section><text>dag dge bsnyen ma phul du byung bas/ /stan de dag la bkod de/ so so nas ci dga' ba'i kha zas tshod ma sna tshogs dang / ro sna tshogs dang / kha dog sna tshogs dang / dri sna tshogs dang ldan pas yongs su tshim par byas so/ /yongs su bstabs par byas so/ /yongs su</text></item>
<item><p>10b2</p><section>phal chen</section><text>dga' ba byas so/ /yongs su mgu bar byas so/ /yongs su spro bar byas so/ /shin tu tshim par byas so/ /yid bde bar byas so/ /kha zas sna tshogs kyis ji lta ba de bzhin du btung ba rnam pa sna tshogs dang / ro rnam pa sna tshogs dang / stan sna tshogs dang / mal</text></item>
<item><p>10b3</p><section>phal chen</section><text>cha sna tshogs dang / bzhon ba sna tshogs dang / gos sna tshogs dang / me tog sna tshogs dang / phreng ba sna tshogs dang / spos sna tshogs dang / bdug spos sna tshogs dang / byug pa sna tshogs dang / phye ma sna tshogs dang / rin po che sna tshogs dang / rgyan sna tshogs dang /</text></item>
<item><p>10b4</p><section>phal chen</section><text>rin po che'i shing rta sna tshogs dang / gdugs sna tshogs dang / rgyal mtshan sna tshogs dang / lha'i ba dan sna tshogs dang / yo byad kyi yul rnam pa sna tshogs kyis yongs su tshim par byas pa nas/ yid dga' bar 'gyur ba'i bar du byas so/ /lha rnams ni lha'i kha zas</text></item>
<item><p>10b5</p><section>phal chen</section><text>kyis yongs su tshim par byas so/ /klu dang gnod sbyin dang / dri za dang lha ma yin dang / nam mkha'i lding dang / ci dang / lto 'phye chen po dang / dang ma yin pa rnams kyang ma yin pa'i kha zas kyis yongs su tshim par byas pa nas/ yid bde bar 'gyur ba'i</text></item>
<item><p>10b6</p><section>phal chen</section><text>bar du byas so/ /'on kyang phru ba de las 'gong bar gyur ba / 'grib pa / dmas pa / zad par gyur pa / sa mtshams su gyur pa / mthar thug pa / mur thug pa do/ /de nas dge bsnyen ma phul du byung ba des/ tshong dpon gyi bu nor</text></item>
<item><p>10b7</p><section>phal chen</section><text>la 'di skad ces smras so/ /rigs kyi bu kho mos ni byang chub sems dpa'i rnam par thar pa bsod nams kyi mdzod mi zad pa'i rgyan ces bya ba 'di shes par zad na/ byang chub sems dpa'i bsod nams chen po'i rgya mtsho mi zad pas/ zad pa'i bsod</text></item>
<item><p>11a1</p><section>phal chen</section><text>nams dang ldan pa bsod nams kyi tshogs rgya chen po shin tu bstsags pas/ nam mkha' lta bur gyur pa/ 'gro ba thams cad kyi smon lam yongs su rdzogs par byed pas/ nor bu rin po che yid bzhin gyi rgyal po lta bu/ 'gro ba</text></item>
<item><p>11a2</p><section>phal chen</section><text>thams cad kyi dge ba'i rtsa ba yongs su bsrung bas/ bsod nams chen po'i 'khor yug dang ldan pa/ 'gro ba thams cad du rin po che snyim pa nas char ltar 'thor bas bsod nams chen po'i sprin du gyur ba/ chos kyi grong khyer gyi sgo 'byed pas/ bsod</text></item>
<item><p>11a3</p><section>phal chen</section><text>nams chen po'i mdzod la mngon sum du lta ba/ 'gro ba thams cad kyi phongs pa'i mun pa sel bas bsod nams chen po'i sgron mar gyur pa/ de dag gi spyod pa shes pa'am/ /yon tan brjod par nus re skan/ song rigs kyi bu lho phyogs kyi rgyud 'di</text></item>
<item><p>11a4</p><section>phal chen</section><text>nyid na grong khyer 'byung ba chen po zhes bya ba yod de/ de na khyim bdag mkhas pa zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba dris shig /</text></item>
<item><p>11a5</p><section>phal chen</section><text>de nas tshong dpon gyi bu nor dge bsnyen ma phul du byung ba'i rkang pa gnyis la spyi bos phyag 'tshal te/ dge bsnyen ma phul du byung ba la lan brgya stong du mar g.yas phyogs su bskor ba byas nas/ yang dang yang bltas te/ dge bsnyen ma phul</text></item>
<item><p>11a6</p><section>phal chen</section><text>du byung ba'i drung nas blta bas mi ngoms bzhin du song ngo / /de nas tshong dpon gyi bu nor bsod nams kyi mdzod zad pa'i rgyan gyi rnam par thar pa'i snang ba rab tu thob pa de/ bsod nams rgya mtsho de la ni rjes su sems/ bsod nams</text></item>
<item><p>11a7</p><section>phal chen</section><text>nam mkha' de la ni kun tu blta/ bsod nams kyi phung po de ni yongs su 'dzin/ bsod nams kyi ri bo de la ni mngon par 'dzeg /bsod nams kyi tshogs de ni yang dag par sdud/ bsod nams kyi chu bo de la ni yongs su 'bog /bsod nams kyi</text></item>
<item><p>11b1</p><section>phal chen</section><text>mu stegs de las ni rab tu 'bab/ bsod nams kyi dkyil 'khor de ni yongs su sbyong / bsod nams kyi gter de la ni yang dag par blta/ bsod nams kyi tshul de ni rjes su dran par byed/ bsod nams kyi chos de ni yongs su 'dzin/ bsod nams kyi rgyud de ni</text></item>
<item><p>11b2</p><section>phal chen</section><text>yongs su sbyong ba byed cing / mthar gyis grong khyer 'byung ba chen po gang na ba der phyin nas/ dge ba'i bshes gnyen 'dod cing dge ba'i bshes gnyen lta bas bsgos pa'i sems kyi rgyud dang / dge ba'i bshes gnyen gyi byin gyis brlabs pa'i bsam pa dang / dge</text></item>
<item><p>11b3</p><section>phal chen</section><text>ba'i bshes gnyen la thogs pa med pa'i sbyor ba dang / dge ba'i bshes gnyen la rim gro bya bas skyo ba med pa'i brtson 'grus dang / dge ba'i bshes gnyen la rag lus pa'i dge ba'i rtsa ba thams cad dang / dge ba'i bshes gnyen gyis nges par gyur pa'i bsod</text></item>
<item><p>11b4</p><section>phal chen</section><text>nams kyi tshogs thams cad dang / dge ba'i bshes gnyen gyis rnam par spel ba'i thabs mkhas pa'i spyod pa dang / gzhan gyi dring mi 'jog par dge ba'i bshes gnyen la rim gro bya ba la mkhas pa dang / rnam par 'phel ba'i dge ba'i rtsa ba thams cad dang /</text></item>
<item><p>11b5</p><section>phal chen</section><text>rnam par dag par 'gyur ba'i byang chub sems dpa'i lhag pa'i bsam pa dang / yang dag par 'phel ba'i byang chub sems dpa'i dbang po dang / yongs su smin par 'gyur ba'i dge ba'i rtsa ba thams cad dang / yang dag par 'phel ba'i smon lam chen po mngon par</text></item>
<item><p>11b6</p><section>phal chen</section><text>bsgrub pa dang / shin tu yangs par 'gyur ba'i snying rje chen pos bdag nyid thams cad mkhyen pa nyid du nye bar gyur par yang dag par mthong nas/ sangs rgyas thams cad las byang chub sems dpa' kun tu bzang po'i spyod pas chos kyi snang ba yang dag par blang ba</text></item>
<item><p>11b7</p><section>phal chen</section><text>dang / de bzhin gshegs pa'i stobs bcu snang ba rnam par 'phel bar byed cing khyim bdag mkhas pa yongs su tshol tshol ba las/ grong khyer gyi dbus lam gyi bzhi mdo zhig na rin po che sna bdun gyi stegs bu zhig la/ rin po che grangs med pa las byas pa'i</text></item>
<item><p>12a1</p><section>phal chen</section><text>khri nor bu rin po che'i rkang pa rdo rje dang / in dra nI la sna tshogs kyis spras pa bkye ba/ gser gyi lcag phod kyi dra bas legs par blas pa/ nor bu rin po che dri ma med pa'i snying po can rin po che lnga brgya tsam gyis gzugs legs par brgyan pa/ lha</text></item>
<item><p>12a2</p><section>phal chen</section><text>rdzas kyi stan sna tshogs bting ba/ gam yo nas lha rdzas kyi gos kyi rgyal mtshan dang / ba dan mang po bsgreng ba/ rin po che du ma'i dra bas kun nas yog pa rin po che'i bla re chen po bres pa/ bla nas gser dang rin po che'i me tog gi lda ldi mang po bkye ba zhig la 'dug cing /</text></item>
<item><p>12a3</p><section>phal chen</section><text>'dzam bu chu klung gi gser gyi gdugs yu ba dri ma med pa baiDUr+ya las byas pa ni drung na bsgreng zhing bzung / rin po che'i g.yag rnga dri ma med pa'i rdul yab ngang pa'i rgyal po lta bus ni legs par g.yab spos kyi rim gro'i yo byad sna tshogs kyis ni bdugs shing bsangs/ rol mo brdung ba dang / dkrol</text></item>
<item><p>12a4</p><section>phal chen</section><text>ba lha rdzas kyi dbyangs las 'das par sgra 'byin pa lnga brgya tsam ni g.yas g.yon nas brdungs shing dkrol/ grong khyer 'byung ba chen po na 'khod pa'i sems can rnams shin tu dga' bar bya ba'i don du lha rdzas kyi tog gi sprin gyi char ni kun nas 'bab par</text></item>
<item><p>12a5</p><section>phal chen</section><text>gyur/ g.yog srog chags stong phrag bcu tsam sngon dge ba'i rtsa ba skal ba mnyam par spyod spyod pa dag nyan cing ci dga' bar byed pa/ lha rdzas las 'das pa'i rgyan gyis shin tu brgyan pa/ byang chub sems dpa'i bsam pa yongs su grub pa/ lha dang mi'i</text></item>
<item><p>12a6</p><section>phal chen</section><text>gzugs las shin tu 'das pa sha stag gis kun nas bskor cing 'dug pa mthong nas/ tshong dpon gyi bu nor khyim bdag mkhas pa gang na ba der song ste/ phyin nas khyim bdag mkhas pa'i rkang pa gnyis la spyi bos phyag 'tshal te/ khyim bdag</text></item>
<item><p>12a7</p><section>phal chen</section><text>mkhas pa la lan brgya stong du mar g.yas phyogs su bskor ba byas nas mdun du 'dug ste/ thal mo sbyar nas 'di skad ces smras so/ 'phags pa bdag ni 'di lta ste/ sems can thams cad kyi sdug bsngal zhi bar bgyi ba dang / sems can thams cad</text></item>
<item><p>12b1</p><section>phal chen</section><text>shin tu bde ba la dgod pa dang / sems can thams cad 'khor ba'i rgya mtsho nas mngon par gdon pa dang / sems can thams cad chos rin po che'i gling du yang dag par bskyal ba dang / sems can thams cad kyi sred pa'i brlan shin tu bskam pa dang / sems can</text></item>
<item><p>12b2</p><section>phal chen</section><text>thams cad kyi snying rje'i brlan yang dag par bskyed pa dang / sems can thams cad kyi 'dod pa'i dga' ba dang / sred pa rnam par bzlog pa dang / sems can thams cad sangs rgyas kyi ye shes la mos shing bsgrub par bgyi ba dang / sems can thams cad</text></item>
<item><p>12b3</p><section>phal chen</section><text>'khor ba'i dgon pa las yang dag par bzla ba dang / sems can thams cad sangs rgyas kyi yon tan dang chos la dga' zhing mos pa yang dag par bskyed pa dang / sems can thams cad khams gsum gyi grong rdal nas gdon pa dang / sems can thams</text></item>
<item><p>12b4</p><section>phal chen</section><text>cad thams cad mkhyen pa'i pho brang du gzud par sems can thams cad kyi don du bla na pa yang dag par rdzogs pa'i byang chub tu zhugs kyis kyang / ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du</text></item>
<item><p>12b5</p><section>phal chen</section><text>bgyi ba ma 'tshal te/ 'phags pa ni byang chub sems dpa' rnams la gdams ngag dang / rjes su bstan pa mdzad do zhes bdag gis thos na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba dang / ji ltar bslab na</text></item>
<item><p>12b6</p><section>phal chen</section><text>byang chub sems dpa' rnams sems can thams cad kyi rten du 'gyur ba bdag la bshad du gsol/ de skad ces smras pa dang / khyim bdag mkhas pas tshong dpon gyi bu nor la 'di skad ces smras so/ /rigs kyi bu de ltar khyod kyis bla na pa yang</text></item>
<item><p>12b7</p><section>phal chen</section><text>dag par rdzogs pa'i byang chub tu sems bskyed pa legs so legs so/ /rigs kyi bu sems can gang bla na med pa yang dag par rdzogs pa'i byang chub tu sems bskyed cing / byang chub sems dpa'i spyod pa yongs su tshol ba dang / dge ba'i bshes gnyen</text></item>
<item><p>13a1</p><section>phal chen</section><text>blta bas ngoms pa dang / dge ba'i bshes gnyen gyi drung du 'gro bas skyo ba dang / dge ba'i bshes gnyen la rim gro bya bas sgyid lug pa med pa dang / dge ba'i bshes gnyen btsal bas yid bde ba skyed pa dang / dge ba'i</text></item>
<item><p>13a2</p><section>phal chen</section><text>bshes gnyen btsal ba las phyir ldog pa dang / dge ba'i bshes gnyen la mos shing dang ba'i yid las rnam par ldog pa dang / dge ba'i bshes gnyen gyi ngor blta ba las phyir ldog pa dang / dge ba'i bshes gnyen gyi gdams ngag gi tshul la zhum pa</text></item>
<item><p>13a3</p><section>phal chen</section><text>pa dang / dge ba'i bshes gnyen la rim gro dang bsnyen bkur bya bas skyo ba de lta bu ni shin tu dkon no/ /rigs kyi bu khyod kyis kho bo'i 'khor 'di dag mthong ngam/ smras pa 'phags pa mthong ngo / smras pa rigs kyi bu 'di dag kun kyang kho bos bla na pa yang</text></item>
<item><p>13a4</p><section>phal chen</section><text>dag par rdzogs pa'i byang chub tu sems bskyed pa dag ste/ 'di dag ni kho bos de bzhin gshegs pa'i rigs su bskyed pa'o/ /'di dag ni kho bos pha rol tu phyin pas bsdus te gsol pa'o/ /'di dag ni kho bos chos dkar po thams cad kyis bskyed pa'o/ /'di dag</text></item>
<item><p>13a5</p><section>phal chen</section><text>ni kho bos de bzhin gshegs pa'i stobs bcu la rnam par bskyed pa'o/ /'di dag ni kho bos 'jig rten gyi rigs las gyen du bskyod pa'o/ /'di dag ni kho bos de bzhin gshegs pa'i rigs la bkod pa'o/ /'di dag ni kho bos 'jig rten gyi lam gyi 'khor lo las</text></item>
<item><p>13a6</p><section>phal chen</section><text>bzlog pa'o/ 'di dag ni kho bos chos kyi 'khor lo bskor ba la btsud pa'o/ /'di dag ni kho bos ngan song gsum gyi rgyud du ltung ba las yongs su bzung ba'o/ /'di dag ni kho bos chos nyid khong da chud par bya ba la bkod pa ste/ rigs kyi bu de ltar na byang chub sems</text></item>
<item><p>13a7</p><section>phal chen</section><text>dpa' rnams sems can thams cad kyi skyabs su gyur pa yin no/ /rigs kyi bu kho bo ni yid kyi mdzod nas byung ba'i bsod nams mang po thob pa ste/ de'i mthus kho bo ni zas 'dod pa rnams la kha zas kyi sbyin pa byed do/ /btang ba 'dod pa rnams la btung ba dang /</text></item>
<item><p>13b1</p><section>phal chen</section><text>ro'i dam pa 'dod pa rnams la ro'i dam pa dang / bza' ba 'dod pa rnams la bza' ba dang / bca' ba 'dod pa rnams la bca' ba dang / bldag pa 'dod pa rnams la bldag pa dang / mur pa 'dod pa rnams la mur pa dang / gos 'dod pa rnams la gos dang / me tog</text></item>
<item><p>13b2</p><section>phal chen</section><text>'dod pa rnams la me tog dang / phreng ba 'dod pa rnams la phreng ba dang / spos 'dod pa rnams la spos dang / bdug pa 'dod pa rnams la bdug pa dang / byug pa 'dod pa rnams la byug pa dang / phye ma 'dod pa rnams la phye ma dang / rgyan dang lhab lhub 'dod pa rnams la</text></item>
<item><p>13b3</p><section>phal chen</section><text>rgyan dang lhab lhub dang / rin po che 'dod pa rnams la rin po che dang / gser 'dod pa rnams la gser dang / dngul 'dod pa rnams la dngul dang / mu tig 'dod pa rnams la mu tig dang / rten 'dod pa rnams la rten dang / stan 'dod pa rnams la bstan dang / mal cha 'dod pa rnams la mal cha dang /</text></item>
<item><p>13b4</p><section>phal chen</section><text>na ba'i gsos sman dang / yo byad 'dod pa rnams la na ba'i gsos sman dang yo byad dang / bzhon pa 'dod pa rnams la bzhon pa dang / dga' ba 'dod pa rnams la dga' ba dang / glang po dang rta dang / shing rta dang / ba lang dang / bong bu dang ma he dang /</text></item>
<item><p>13b5</p><section>phal chen</section><text>ra lug 'dod pa rnams la glang po dang / rta dang shing rta dang ba lang dang / bong bu dang ma he dang / ra lug dang / rgyal mtshan dang / gdugs dang / ba dan 'dod pa rnams la rgyal mtshan dang / gdugs dang ba dan dang / bran pho dang bran mo 'dod pa rnams la</text></item>
<item><p>13b6</p><section>phal chen</section><text>bran pho dang bran mo dang 'khor gyi byis pa 'dod pa rnams la 'khor gyi byis pa dang / bud med 'dod pa rnams la bud dang / bu mo gzhon nu 'dod pa rnams la bu mo gzhon nu dang / cod pan dang gtsug gi rin po che 'dod pa rnams la cod pan dang gtsug gi rin</text></item>
<item><p>13b7</p><section>phal chen</section><text>po che dang / thor pag dang bcas pa'i gtsug gi rin po che 'dod pa rnams la thor pag dang bcas pa'i gtsug gi rin po che dang / skra mthon ting dri ma pa'i dkyil 'khor 'dod pa rnams la skra mthon ting dri ma pa'i dkyil 'khor gyi sbyin pa byed</text></item>
<item><p>14a1</p><section>phal chen</section><text>pa nas/ yo byad sna tshogs thams cad 'dod pa rnams la yang yo byad sna tshogs thams cad kyi sbyin pa byed do/ /rigs kyi bu yud tsam zhig sdod dang / de'u re mngon sum du mthong bar 'gyur ro/ de skad du khyim bdag mkhas pas/</text></item>
<item><p>14a2</p><section>phal chen</section><text>tshig de brjod ma thag tu de'i mod la sems can grangs med pa zhig khyim bdag mkhas pa'i sngon gyi smon lam gyis bos pas/ phyogs tha dad pa dang / yul tha dad pa dang / gnas tha dad pa dang / grong khyer tha dad pa dang / grong rdal tha dad pa dang / tshong</text></item>
<item><p>14a3</p><section>phal chen</section><text>'dus tha dad pa dang / ljongs tha dad pa dang / 'khor gyi grong tha dad pa dang / khyim tha dad pa dang / sems can gyi rgyud tha dad pa dang / sems can gyi ris tha dad pa dang / sems can rnam pa mthun pa tha dad pa dang / lam gyi rgyud tha dad pa dang / gnas kyi rnam pa dang / du bya</text></item>
<item><p>14a4</p><section>phal chen</section><text>ba tha dad pa nas/ sems can skye mched rnam pa tha dad pa sna tshogs dang ldan pa/ kha zas sna tshogs don du gnyer ba kha zas sna tshogs 'dod pa/ bsam pa tha dad pa bza' ba dang btung ba/ gtsang ma 'dod pa dang / sha 'dod pa dang / kha zas rnam pa tha dad pa</text></item>
<item><p>14a5</p><section>phal chen</section><text>sna tshogs don du gnyer ba/ lam gyi rgyud rnam pa sna tshogs kyi khyad par du skyes pa'i skye mched la gnas pa 'di lta ste/ mi'i nang nas 'bras chan dang / sran chan dang / khur ba dang / skyo ma dang / nya dang / sha la sogs pa kham gyis bza' ba'i kha zas sna tshogs don du gnyer ba</text></item>
<item><p>14a6</p><section>phal chen</section><text>dang / mi'i nang nas ji lta ba bzhin du 'gro ba'i rgyud thams cad na rnam par spyod pa dag las kyang / kha zas dang btung ba sna tshogs don du gnyer ba dag de ltar byang chub sems dpa'i mthu dang / byang chub sems dpa'i sbyin pa thogs pa par gtong ba'i rnga'i sgra dang /</text></item>
<item><p>14a7</p><section>phal chen</section><text>byang chub sems dpa'i sngon gyi smon lam gyis bos pas kun kyang 'ongs bar gyur te/ 'ongs nas kyang khyim bdag mkhas pa la slongs mo 'debs so/ /gdong du lta'o/ /sdod de/ gsol ba 'debs so/ de nas khyim bdag mkhas pas slong ba de dag kun nas 'dus</text></item>
<item><p>14b1</p><section>phal chen</section><text>par shes nas/ yud tsam du bsams te nam mkha' la bltas pa dang / nam mkha'i dbyings nas/ kha zas dang btung ba rnam pa sna tshogs ro sna tshogs dang ldan pa/ kha dog sna tshogs dang ldan pa/ dri sna tshogs dang ldan pa mang po 'thon te/ lag mthil du 'ongs par gyur to/</text></item>
<item><p>14b2</p><section>phal chen</section><text>des de dag yongs su blangs shing de ltar kun nas 'dus pa'i slongs mo ba mos pa sna tshogs dang ldan pa/ de dag ci 'dod pa'i zas dang / btung ba'i rnam pa dang / yo byad kyi khyad par thams cad kyis yongs su tshim par byas so/ /ci 'dod pa yongs su byin no/ /rab tu</text></item>
<item><p>14b3</p><section>phal chen</section><text>dga' bar byas so/ shin tu tshim par byas so/ dga' ba shin tu skye bar byas so/ /nyams shin tu bde bar byas so/ /yid rab tu dga' bar byas so/ /de ltar de dag shin tu tshim par byas nas/ des kyang ma chog ste/ de'i 'og tu chos bstan pa 'di lta ste/ ye shes</text></item>
<item><p>14b4</p><section>phal chen</section><text>kyi tshogs rgya chen po bstsags pa'i rgyu yongs su brjod de chos bstan to/ /phongs pa thams cad 'byung ba mi srid pa'i rgyu yongs su brjod pa dang / skyid pa chen po yongs su 'grub par 'byung ba'i rgyu yongs su brjod pa dang / chos kyi ye shes kyi tshul 'thob ba 'byung ba'i rgyu yongs</text></item>
<item><p>14b5</p><section>phal chen</section><text>su brjod pa dang / bsod nams kyi tshogs rgya chen po bstsags pa'i rgyu yongs su brjod pa dang / dga' ba bza' ba'i zas rab tu 'thob pa 'byung ba'i rgyu yongs su brjod pa dang / mtshan dang dpe byad bzang pos shin tu brgyan pa'i lus 'thob pa 'byung ba'i rgyu yongs su brjod pa dang /</text></item>
<item><p>14b6</p><section>phal chen</section><text>thub pa pa'i stobs rnam par dag par 'thob pa 'byung ba'i rgyu yongs su brjod pa dang / bla na pa'i kha zas yongs su shes pa 'thob pa 'byung ba'i rgyu yongs su brjod pa dang / bdud kyi dpung thams cad rab tu 'joms pa'i bsod nams kyi stobs zad pa rab tu 'thob pa 'byung</text></item>
<item><p>14b7</p><section>phal chen</section><text>ba'i rgyu yongs su brjod pa byas te chos ston to/ /des kha zas don du gnyer cing 'ongs pa rnams la nam mkha'i dbyings nas kha zas rnam pa sna tshogs blangs shing tshim par byas te/ de dag la tshe dang / mdog dang / stobs dang / bde ba dang / spobs pa phun sum tshogs pa/</text></item>
<item><p>15a1</p><section>phal chen</section><text>'thob par bya ba'i phyir chos bstan to/ /des btung ba don du gnyer cing 'ongs pa rnams la btung ba mang po zhim pa kha na ma tho ba med pa/ yid shin tu dga' bar byed pa dag gis tshim par byas nas/ de dag la 'khor bas skom zhing 'khor ba la dga'</text></item>
<item><p>15a2</p><section>phal chen</section><text>ba las rnam par bzlog pa dang / sangs rgyas kyi chos la dga' zhing sangs rgyas kyi chos la mos pa yongs su bskyed pa'i phyir chos bstan to/ des ro'i mchog don du gnyer cing 'ongs pa rnams la ro'i mchog sna tshogs dang rab dang / skyur ba dang / lan tsha dang / tsha ba dang / kha ba</text></item>
<item><p>15a3</p><section>phal chen</section><text>dang / /bska ba rnam pa tha dad pas yongs su tshim par byas te/ de'i 'og tu skyes bu chen po'i mtshan ro bro ba'i mchog thob par bya ba'i phyir chos bstan to/ /des bzhon pa don du gnyer cing phyogs kyi rgyud sna tshogs nas 'ongs pa rnams la bzhon pa sna tshogs kyi sbyin</text></item>
<item><p>15a4</p><section>phal chen</section><text>pas yongs su bsdud de/ de dag theg pa chen po la gnas par bya ba'i phyir chos bstan to/ /des gos don du gnyer cing phyogs sna tshogs nas 'ongs pa kun nas 'dus par shes nas/ yud tsam du bsams te/ nam mkha'i dbyings la bltas pa dang / nam</text></item>
<item><p>15a5</p><section>phal chen</section><text>mkha'i dbyings las gos sna tshogs dang / sngon po dang / ser po dang / dmar po dang / dkar po dang / le brgan dang / shel gyi kha dog tu 'dug pa kha dog sna tshogs can kha dog du mar rnam par dag pa dag 'thon cing lag pa'i mthil du 'ongs pas/ des de dag gis</text></item>
<item><p>15a6</p><section>phal chen</section><text>slongs mo ba de dag la yongs su bsdud nas/ de bzhin gshegs pa'i ngo tsha shes pa dang / khrel yod pa bla na pa dang / mdog gser gyi kha dog lta bu thob par 'gyur ba rnam par dag par bya ba'i phyir chos bstan to/ /de bzhin du yo byad sna tshogs thams cad kyis</text></item>
<item><p>15a7</p><section>phal chen</section><text>ji ltar 'ongs pa'i slongs mo ba rnams la sdud pa byas nas/ ci rigs su chos bstan to/ /de ltar khyim bdag mkhas pas byang chub sems dpa'i rnam par thar ba bsam gyis mi khyab pa'i yul bstan pa byas nas tshong dpon gyi bu nor la 'di skad</text></item>
<item><p>15b1</p><section>phal chen</section><text>ces smras so/ /rigs kyi bu kho bos ni yid kyi mdzod nas byung ba'i bsod nams kyi rnam par thar pa 'di shes par zad na/ kho bos byang chub sems dpa' yo byad la dbang thob pa rin po che'i lag pa thob par gyur pa/ 'jig rten gyi khams ma lus pa thams cad lag pas yongs su</text></item>
<item><p>15b2</p><section>phal chen</section><text>khebs par byas shing / sangs rgyas kyi mchod pa sna tshogs bsgrub pa'i phyir/ de bzhin gshegs pa thams cad kyi 'khor gyi dkyil 'khor du rin po che kha dog sna tshogs kyi sprin gyi char rab tu 'bebs pa de bzhin du rgyan kha dog sna tshogs kyi sprin dang / cod pan kha dog sna tshogs</text></item>
<item><p>15b3</p><section>phal chen</section><text>kyi sprin dang / khang pa brtsegs pa kha dog sna tshogs kyi sprin dang / na bza' kha dog sna tshogs kyi sprin dang / lha rdzas kyi rol mo brdung ba dang dkrol ba dang / glu yid du 'ong ba'i dbyangs snyan pa sna tshogs kyi sprin dang / me tog kha dog sna tshogs kyi sprin dang / spos kha dog</text></item>
<item><p>15b4</p><section>phal chen</section><text>sna tshogs kyi sprin dang / bdug spos dang phreng ba dang byug pa dang / phye ma dang chos gos dang / gdugs dang rgyal mtshan dang / ba dan kha dog sna tshogs dang / rnam pa thams cad du sangs rgyas thams cad mchod pa'i sprin gyi char dang / de bzhin gshegs pa'i 'khor gyi dkyil</text></item>
<item><p>15b5</p><section>phal chen</section><text>'khor thams cad dang / sems can thams cad kyi gnas su sangs rgyas thams cad mchod cing bsnyen bkur ba dang / sems can thams cad yongs su smyin par bya ba dang / gdul bar bya ba'i phyir yo byad thams cad kyi sprin gyi char 'bebs pa de dag gi spyod pa shes pa</text></item>
<item><p>15b6</p><section>phal chen</section><text>'am/ yon tan brjod pa'am/ rnam par 'phrul ba bstan pa nus re skan/ /song rigs kyi bu lho phyogs kyi rgyud 'di nyid na grong khyer seng ge'i gzugs shes bya ba yod de/ de na chos kyi tshong dpon rin chen gtsug phud ces bya ba 'dug gis/ de'i gan du song la ji</text></item>
<item><p>15b7</p><section>phal chen</section><text>ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bya ba dris shig /de nas tshong dpon gyi bu nor dga' rangs te/ mgu zhing nyams bde la tshim zhing yid bde ba skyes nas khyim bdag mkhas pa la</text></item>
<item><p>16a1</p><section>phal chen</section><text>chos kyi rim gros slob ma'i tshul bstan te/ de'i byin gyi rlabs kyis sangs rgyas kyi chos thams cad thob par 'gyur bar yongs su blta zhing / thams cad mkhyen pa nyid kyang de la rang lus par blta ba dang / dge ba'i bshes gnyen dben par</text></item>
<item><p>16a2</p><section>phal chen</section><text>sems pa rgyun 'chad par bstan pa dang / dge ba'i bshes gnyen gyi bka' shin tu nyan pa'i sems dang ldan par bstan pa dang / dge ba'i bshes gnyen gyi dbang du 'gyur ba'i rjes su 'brang bar bya ba dang / dge ba'i bshes gnyen gyi gdams ngag dang / tshig</text></item>
<item><p>16a3</p><section>phal chen</section><text>mnyan par bya ba dang / dge ba'i bshes gnyen las byung ba'i dad pa'i dbang po la bsam pa byed cing / dge ba'i bshes gnyen gyis btam ste btang bas/ dge ba'i bshes gnyen bsnyen cig bkur ba dang / /rjes su 'brang bar bya ba'i sems kyis/ khyim bdag</text></item>
<item><p>16a4</p><section>phal chen</section><text>mkhas pa'i rkang pa gnyis la spyi bos phyag 'tshal te/ khyim bdag mkhas pa la lan brgya stong du mar g.yas phyogs su bskor ba byas nas/ yang dang yang bltas te/ khyim bdag mkhas pa'i drung nas song ngo / /de nas tshong dpon gyi bu nor bsod</text></item>
<item><p>16a5</p><section>phal chen</section><text>nams kyi chu bo de la ni yid ches par sems/ bsod nams kyi zhing de la ni yang dag par blta/ bsod nams kyi ri bo de ni yongs su sbyong / bsod nams kyi mu stegs de la ni yang dag par 'dzeg /bsod nams kyi mdzod de ni rnam par 'byed/ bsod nams</text></item>
<item><p>16a6</p><section>phal chen</section><text>gyi gter de la ni shin tu lta/ bsod nams kyi dkyil 'khor de ni yongs su sbyong / bsod nams kyi phung po de ni yang dag par len/ bsod nams kyi stobs de ni yongs su bskyed/ bsod nams kyi shugs de ni rnam par 'phel bar byed cing / mthar gyis grong</text></item>
<item><p>16a7</p><section>phal chen</section><text>khyer seng ge'i gzugs gang na ba der phyin te/ chos kyi tshong dpon rin chen gtsug phud yongs su tshol tshol ba las/ tshong 'dus kyi srang zhig na 'dug pa mthong nas/ des de'i rkang pa gnyis la spyi bos phyag 'tshal te/ g.yas phyogs su bskor ba</text></item>
<item><p>16b1</p><section>phal chen</section><text>byas nas/ mdun du 'dug ste thal mo sbyar nas 'di skad ces smras so/ /'phags pa bdag gis bla na pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji</text></item>
<item><p>16b2</p><section>phal chen</section><text>ltar nan tan du bgyi ba ma 'tshal na/ 'phags pa lam gang gis bdag thams cad mkhyen pa nyid du 'byung bar 'gyur ba de lta bu'i byang chub sems dpa'i lam gyi ma na ngag legs par stsal tam/ de nas chos kyi tshong dpon rin chen gtsug phud kyis tshong</text></item>
<item><p>16b3</p><section>phal chen</section><text>dpon gyi bu nor lag pa nas bzung ste/ rang gi khyim gang na ba der khrid de khyim de bstan nas 'di skad ces smras so/ /rigs kyi bu kho bo'i khyim la ltos shig ces nas/ des bltas na khyim de dag cing 'od gsal ba 'dzam bu chu klung gi gser</text></item>
<item><p>16b4</p><section>phal chen</section><text>las byas pa ste/ yangs shing mtho la dngul gyi ra bas bskor ba/ shel gyi rtsig pas shin tu legs par brtsigs te/ mdzes par byas ba/ bai DUr+ya'i phung po brgya phrag stong gis rab tu brgyan pa/ mus rag la pa'i ka ba bkye ba/ mu tig dmar po</text></item>
<item><p>16b5</p><section>phal chen</section><text>las byas pa'i seng ge'i khri shin tu bshams pa/ nor bu rin po che rang bzhin snang ba'i seng ge'i rgyal mtshan bsgreng ba/ nor bu rin po che rnam par snang ba'i bla re bres pa/ gser gyi dra ba yid bzhin gyi nor bus brgyan pas kun nas yog pa/ nor bu rin po</text></item>
<item><p>16b6</p><section>phal chen</section><text>che sna tshogs grangs pas rab tu brgyan pa/ a sma gar b+ha las brtsigs pa'i rdzing bu chu bsil bas gang ba dang ldan pa/ rin po che thams cad kyi shing gis bskor ba/ rgya che zhing yangs pa rim pa bcur brtsegs pa/ shin tu mtho ba/</text></item>
<item><p>16b7</p><section>phal chen</section><text>sgo brgyad dang ldan par 'dug pa mthong nas/ des khyim de'i nang du phyin te/ kun tu bltas na rim khang tha ma'i nang na bza' ba dang btung ba'i rnam pa yongs su gtong ba mthong ngo / rim khang gnyis pa'i nang na gos kyi rnam pa thams cad yongs su</text></item>
<item><p>17a1</p><section>phal chen</section><text>gtong ba mthong ngo / /rim khang gsum pa'i nang na rin po che thams cad kyi rgyan dang / lhab lhub yongs su gtong ba mthong ngo / rim khang bzhi pa'i nang na btsun mo'i 'khor dga' ba'i yo byad du bya ba bud med rin po ches chen po'i steng na gzung du bya</text></item>
<item><p>17a2</p><section>phal chen</section><text>ba yongs su gtong ba mthong ngo / /rim khang lnga pa'i nang nas lnga pa la gnas pa'i byang chub sems dpa' chos yang dag par bgro ba'i dga' ba la mos pa/ 'jig rten la phan pa dang / bde ba'i sems kyi spyod pa dang ldan pa/ gtsug lag thams cad mngon</text></item>
<item><p>17a3</p><section>phal chen</section><text>par bsgrub pa gzungs kyi tshul dang / ting nge 'dzin gyi phyag rgya dang / ting nge 'dzin las rnam par ldang ba dang / ting nge 'dzin la rnam par dpyad pa dang / ye shes kyi snang ba mngon par sgrub pa 'dus shing 'khod par mthong ngo / /rim khang drug pa'i nang na byang chub sems dpa'</text></item>
<item><p>17a4</p><section>phal chen</section><text>shes rab kyi pha rol tu phyin pa la rnam par spyod pa rab tu thob pa shes rab shin tu zab pa/ rab tu zhi ba'i chos thams cad mngon par shes pa/ ting nge 'dzin dang / gzungs kyi sgo dang / snying po mang pos sgo kun nas byung pa/ bsgribs pa pa'i spyod yul can</text></item>
<item><p>17a5</p><section>phal chen</section><text>gnyis pa la yang dag par spyod pa/ chos yang dag par bgro ba la rnam par 'phrul ba/ shes rab kyi pha rol tu phyin pa'i rgyud kyi rjes su 'brang zhing rnam par dbye ba dang / rab tu gsal bar byed pa/ shes rab kyi pha rol tu phyin pa'i sgo mang po yang dag par bgro ba</text></item>
<item><p>17a6</p><section>phal chen</section><text>byed pa rnams kun nas 'dus shing 'khod pa mthong ste/ 'di ltar shes rab kyi pha rol tu phyin pa'i sgo zhi ba'i snying po zhes bya ba dang / shes rab kyi pha rol tu phyin pa'i sgo 'gro ba thams cad du ye shes rnam par phye ba zhes bya ba dang / shes rab kyi pha rol tu phyin pa'i</text></item>
<item><p>17a7</p><section>phal chen</section><text>sgo g.yo ba'i klong zhes bya ba dang / shes rab kyi pha rol tu phyin pa'i sgo rdul dang bral ba'i 'od ces bya ba dang / shes rab kyi pha rol tu phyin pa'i sgo thub par dka' ba zhes bya ba dang / shes rab kyi pha rol tu phyin pa'i sgo 'gro ba thams cad mos par byed cing</text></item>
<item><p>17b1</p><section>phal chen</section><text>rjes su 'brang ba'i dkyil 'khor zhes bya ba dang / shes rab kyi pha rol tu phyin pa'i sgo phyi bzhin 'brang ba'i tshul gyi dkyil 'khor zhes bya ba dang / shes rab kyi pha rol tu phyin pa'i sgo rgya mtsho'i snying po zhes bya ba dang / shes rab kyi pha rol tu phyin pa'i sgo kun tu lta ba'i</text></item>
<item><p>17b2</p><section>phal chen</section><text>btang snyoms thob pa zhes bya ba dang / shes rab kyi pha rol tu phyin pa'i sgo mi zad pa'i mdzod dang ldan pa zhes bya ba dang / shes rab kyi pha rol tu phyin pa'i sgo chos thams cad kyi tshul rgya mtsho zhes bya ba dang / shes rab kyi pha rol tu phyin pa'i sgo 'gro ba rgya mtsho'i rjes su</text></item>
<item><p>17b3</p><section>phal chen</section><text>song ba zhes bya ba dang / shes rab kyi pha rol tu phyin pa'i sgo thogs pa pa'i spobs pa zhes bya ba dang / shes rab kyi pha rol tu phyin pa'i sgo chos kyi sprin la pas rim pas pa'i gnas shes bya ba dang / de ltar shes rab kyi pha rol tu phyin pa'i sgo de dag la pa shes rab kyi pha</text></item>
<item><p>17b4</p><section>phal chen</section><text>rol tu phyin pa grangs pa brgya stong phrag bcu tshang bar yang dag par bgro ba byed cing / rgyan brjod du pa shin tu rnam par phye ba'i 'khor gyi dkyil 'khor na 'khod pa mthong bar gyur to/ /rim khang bdun pa'i nang na byang chub sems dpa' sgra brnyan lta bu'i bzod pa</text></item>
<item><p>17b5</p><section>phal chen</section><text>rab tu thob pa thabs dang ye shes rnam par gdon mi za ba la shin tu byung ba/ de bzhin gshegs pa thams cad kyi chos kyi sprin yang dag par 'dzin pa sha stag 'dus shing 'khod pa mthong ngo / /rim khang brgyad pa'i nang na byang chub sems dpa' ma nyams par 'gro ba'i</text></item>
<item><p>17b6</p><section>phal chen</section><text>mngon par shes pa rab tu thob pa/ 'jig rten gyi khams thams cad du rnam par rgyu ba/ 'khor gyi dkyil 'khor thams cad du gzugs brnyan rab tu 'byung ba/ chos kyi dbyings thams cad du lus shin tu rnam par phye ba/ de bzhin gshegs pa thams cad kyi</text></item>
<item><p>17b7</p><section>phal chen</section><text>zhabs kyi drung nas gud du mi 'phags pa'i yul dang ldan pa/ sangs rgyas thams cad kyi sku la yang dag par gzhol ba/ de bzhin gshegs pa thams cad kyi 'khor gyi dkyil 'khor du sngon du brjod pa'i gtam gyi skyes bur gyur pa sha stag kun nas 'dus shing 'khod pa</text></item>
<item><p>18a1</p><section>phal chen</section><text>mthong ngo / /rim khang dgu ba'i nang na byang chub sems dpa' tshe gcig gis thogs pa sha stag 'dus shing 'khod pa mthong ngo / rim khang bcu pa'i nang na de bzhin gshegs pa thams cad thog ma byang chub tu thugs bskyed pa dang / spyod pa</text></item>
<item><p>18a2</p><section>phal chen</section><text>dang / 'byung ba dang / smon lam rgya mtsho dang / sangs rgyas kyi rnam par 'phrul ba'i yul dang / sangs rgyas kyi zhing dang / 'khor gyi dkyil 'khor thams cad dang bcas pa dang / chos kyi 'khor lo rab tu sgrog pa dang bcas pa dang / sems can 'dul ba mdzad pa'i</text></item>
<item><p>18a3</p><section>phal chen</section><text>byin gyis rlabs dang bcas par mthong ngo / /mthong nas kyang chos kyi tshong dpon rin chen gtsug phud la 'di skad ces smras so/ /'phags pa khyod la 'di lta bu'i phun sum tshogs pa mnga' na/ phun sum tshogs pa'i rnam pa de ci lta bu zhig tu sbyang ba mdzad mdzad/</text></item>
<item><p>18a4</p><section>phal chen</section><text>dge ba'i rtsa ba ni su zhig la yongs su bskrun bskrun/ des smras pa/ rigs kyi bu kho bos dran te/ 'das pa'i dus kyi bskal pa sangs rgyas kyi zhing gi rdul shin tu phra ba snyed 'das pa'i yang pha rol cig na/ 'jig rten gyi khams 'khor lo sna tshogs zhes</text></item>
<item><p>18a5</p><section>phal chen</section><text>bya bar/ de bzhin gshegs pa chos kyi dbyings 'od gzer mtha' yas pas yongs su brgyan pa'i chos kyi rgyal po zhes bya ba mkhyen pa dang zhabs su ldan pa/ bde bar gshegs pa/ 'jig rten mkhyen pa/ bla na pa/ skyes bu 'dul ba'i kha lo</text></item>
<item><p>18a6</p><section>phal chen</section><text>sgyur ba/ lha dang mi rnams kyi ston pa/ sangs rgyas bcom ldan 'das 'jig rten du byung ste/ de bzhin gshegs pa de ye shes rnam par snang ba la pa nyan thos bye ba phrag brgyad dang / ye shes nyi ma'i gzi brjid la pa/ byang chub</text></item>
<item><p>18a7</p><section>phal chen</section><text>sems dpa' bye ba brgya phrag stong dang / thabs gcig tu rgyal po chos kyi dbang phyug rgyal pos spyan drangs nas/ bza' shang gi ra ba chen po rin po che rgyal mtshan rgyan gyis mdzes pa zhes bya bar gshegs te/ de bzhin gshegs pa de</text></item>
<item><p>18b1</p><section>phal chen</section><text>grong khyer du gshegs nas/ tshong 'dus kyi srang nas tshur bzhud pa'i tshe/ kho bos de bzhin gshegs pa de dang / byang chub sems dpa' dang / nyan thos kyi dge 'dun dang bcas pa la mchod pa bya ba'i phyir/ sil snyan dang rol mo'i sgra zhig kyang phyung / spos kyi ri lu</text></item>
<item><p>18b2</p><section>phal chen</section><text>gcig cig kyang bsregs te/ bdug spos kyis bsangs so/ /spos kyi ri lu gcig po de/ de ltar bsregs pas zhag bdun du 'dzam bu'i gling thams cad kyang spos kyi na bun gyi sprin kha dog sna tshogs dang ldan pa/ sems can thams cad kyi lus dang 'dra bas yongs su khebs</text></item>
<item><p>18b3</p><section>phal chen</section><text>par gyur to/ /spos kyi na bun gyi sprin de dag las kyang sgra 'di skad du brjod de/ de bzhin gshegs pa ni bsam gyis mi khyab pa ste/ dus gsum du drim pa'i ye shes kyi phung po dang ldan pa'i thams cad mkhyen pa ste/ sgrib pa thams cad mnga' ba'o/ nyon</text></item>
<item><p>18b4</p><section>phal chen</section><text>mongs pa'i bag chags thams cad yongs su sbyangs pa ste/ de bzhin gshegs pa la yon phul ba thams cad kyang / thams cad mkhyen pa'i don chen po tshad pa bsgrub par 'gyur ro/ /thams cad mkhyen pa nyid du yang dag par gzhol bar 'gyur ro zhes/</text></item>
<item><p>18b5</p><section>phal chen</section><text>de skad du kho bo'i dge ba'i rtsa ba yongs su smin par bya ba dang / sems can thams cad dge ba'i rtsa ba la shugs yang dag par bskyed pa'i phyir/ spos kyi na bun gyi sprin de las/ sangs rgyas kyi byin gyi brlabs kyis sgra'i rnam pa de lta bu byung ngo / rigs kyi bu</text></item>
<item><p>18b6</p><section>phal chen</section><text>de ltar de bzhin gshegs pa'i byin gyi brlabs kyis/ bstan pa'i cho 'phrul gyi dge ba'i rtsa ba de yang kho bos gnas gsum du yongs su bsngos te/ gsum gang zhe na/ 'di ltar phongs pa thams cad shin tu rgyun gcad pa dang / dam pa'i chos mnyan pa</text></item>
<item><p>18b7</p><section>phal chen</section><text>dang 'bral ba dang / dge ba'i bshes gnyen sangs rgyas dang byang chub sems dpa' thams cad mthong ba/ yongs su rdzogs par 'gyur bar bya ba'i phyir yongs su bsngos so/ /rigs kyi bu kho bos ni byang chub sems dpa'i rnam par thar ba smon lam gyi dkyil</text></item>
<item><p>19a1</p><section>phal chen</section><text>'khor thogs pa pa'i rgyan ces bya ba 'di shes par zad na/ kho bos byang chub sems dpa' yon tan rin po che tshad pa'i 'byung gnas su gyur pa/ sangs rgyas kyi sku rgya mtsho dang / tha dad pa la zhugs pa/ tha dad pa'i</text></item>
<item><p>19a2</p><section>phal chen</section><text>chos kyi sprin gyi char yang dag par 'dzin pa/ tha dad pa'i yon tan rgya mtsho la zhugs pa/ kun tu bzang po'i spyod pa'i dra ba rnam par rgyas par gyur pa/ ting nge 'dzin tha dad pa'i yul la zhugs pa byang chub sems dpa' thams cad tha dad pas dge ba'i rtsa ba</text></item>
<item><p>19a3</p><section>phal chen</section><text>rgyun gcig tu gyur pa/ de bzhin gshegs pa thams cad dang tha dad cing rnam par rtog par spyod pa/ dus gsum tha dad pas mnyam pa nyid la zhugs pa/ bskal pa thams cad tha dad par yongs su gnas pas skyo ba/ kun tu lta ba tha dad pa'i yul</text></item>
<item><p>19a4</p><section>phal chen</section><text>gyi sa la gnas pa de dag gi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid na yul sba'i rtsa ba zhes ba ba yod de/ de'i grong khyer kun nas sgo zhes bya ba na/ tshong dpon spos 'tshong kun tu lta ba zhes bya ba 'dug</text></item>
<item><p>19a5</p><section>phal chen</section><text>gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor chos kyi tshong dpon rin chen gtsug phud kyi rkang pa gnyis la spyi bos phyag</text></item>
<item><p>19a6</p><section>phal chen</section><text>'tshal te/ chos kyi tshong dpon rin chen gtsug phud la lan brgya stong du mar g.yas phyogs su bskor ba byas nas yang dang yang bltas te/ chos kyi tshong dpon rin chen gtsug phud kyi drung nas song ngo // //sangs rgyas rmad gcad</text></item>
<item><p>19a7</p><section>phal chen</section><text>ces bya ba shin tu rgyas chen po'i mdo/ /bam po gnyis pa/ de nas tshong dpon gyi bu nor sangs rgyas mtha' yas pa mthong ba la zhugs pa/ byang chub sems dpa' mtha' yas pa dang 'grogs pa rab tu thob pa/ byang chub sems dpa'i</text></item>
<item><p>19b1</p><section>phal chen</section><text>lam mtha' yas pa'i tshul gyis snang bar gyur ba/ chos kyi tshul mtha' yas pas mngon par brlan pas shin tu rtogs pa'i sems dang ldan pa/ byang chub sems dpa'i mos pa mtha' yas pa'i lam gyis rnam par dag pa/ byang chub sems dpa'i dbang po</text></item>
<item><p>19b2</p><section>phal chen</section><text>mtha' yas pa'i snang ba rab tu thob pa/ byang chub sems dpa'i bsam pa mtha' yas pa'i stobs la gnas pa/ byang chub sems dpa'i spyod pa mtha' yas ba'i rjes su song ba'i sems dang ldan pa/ byang chub sems dpa'i smon lam mtha' yas pa'i stobs</text></item>
<item><p>19b3</p><section>phal chen</section><text>yongs su skyes pa/ byang chub sems dpa' gzhan gyis thub pa pa/ mtha' yas ba'i rgyal mtshan can/ byang chub sems dpa'i ye shes snang ba mtha' yas pa'i rgyud dang ldan pa/ byang chub sems dpa'i chos mtha' yas pa'i snang ba rab tu thob pa de</text></item>
<item><p>19b4</p><section>phal chen</section><text>mthar gyis yul sba'i rtsa ba gang na ba der phyin nas/ grong khyer kun nas sgo yongs su tshol zhing phyogs dang / phyogs mtshams dang / yul phyogs nyen kor kun dang / sgang dang gshong dang / mnyam pa dang mnyam pa thams cad du yongs su skyo ba pa'i</text></item>
<item><p>19b5</p><section>phal chen</section><text>bsam pa dang / 'jigs pa pa'i sems dang / ldog pa pa'i brtson 'grus dang / thub pa pa'i sems kyis/ dge ba'i bshes gnyen gyi gdams ngag ma brjed pa dang / rtag tu dge ba'i bshes gnyen gyi spyod pa ma nor bas sems rab tu</text></item>
<item><p>19b6</p><section>phal chen</section><text>bsgos pa dang / sgo kun nas rnam par pa'i dbang po dang ldan pa dang / bag pa thams cad dang bral ba dang / dang rna ba g.yeng ba par kun tu tshol tshol nas yul spa'i rtsa ba'i dbus shig na/ grong khyer kun nas sgo tshong 'dus kyi rdal</text></item>
<item><p>19b7</p><section>phal chen</section><text>stong phrag bcu'i gnas su gyur pa/ de shin tu bzang por grub pa/ rab brtan pas bskor ba/ shin tu mtho ba bzhi mdo brgyad kyis brgyan pa 'dug par mthong ste/ de'i nang na spos 'tshong kun tu lta ba yang spos 'tshong gi khyams shig na 'dug pa mthong</text></item>
<item><p>20a1</p><section>phal chen</section><text>nas/ spos 'tshong kun tu lta ba gang na ba der phyin te/ spos 'tshong kun du lta ba'i rkang pa gnyis la spyi bos phyag 'tshal nas/ mdun du 'dug ste/ thal mo sbyar nas 'di skad ces smras so/ /'phags pa bdag gis bla na pa yang dag</text></item>
<item><p>20a2</p><section>phal chen</section><text>par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma mtshal to/ smras pa rigs kyi bu de ltar khyod kyis bla na pa yang dag par rdzogs pa'i byang chub tu</text></item>
<item><p>20a3</p><section>phal chen</section><text>sems bskyed pa legs so legs so/ rigs kyi bu kho bos ni sems can thams cad kyi nad shes te/ rlung las gyur pa dang / mkhris pa las gyur pa dang / bad kan las gyur pa dang / cha mnyam par 'khrugs pa dang / gzhan gyis gnod par byas pa dang /</text></item>
<item><p>20a4</p><section>phal chen</section><text>mi ma yin pa las gyur pa dang / dug 'thungs pa dang / sngags dang / mtshon dang / ro langs pa'i sbyor ba sna tshogs dang / me las gyur pa dang / chus bskyod pa las gyur pa dang / sngangs pa dang 'jigs pa sna tshogs las gyur pa thams cad kyang shes so/ nad</text></item>
<item><p>20a5</p><section>phal chen</section><text>de dag thams cad zhi bar bya ba yang shes te/ 'di ltar snum par bya ba yang rab tu shes so/ /skyug par bya ba dang / bkru ba dang / brta ba dang / gtar ba dang / sna'i cho ga dang / nya ra dang / dugs dang / lums dang / byug pa dang / dug gso ba dang / 'byung po'i gdon par</text></item>
<item><p>20a6</p><section>phal chen</section><text>bya ba dang / bcud dang / khrus dang / bzhag pa dang / bskyed pa dang / kha dog sbyang ba dang / nyam bstod pa'ang rab tu shes te/ rigs kyi bu phyogs bcu nas sems can gang ji snyed cig kho bo'i drung du 'ong ba de dag thams cad kyi nad thams cad kyang rab tu zhi</text></item>
<item><p>20a7</p><section>phal chen</section><text>bar byed de/ nad sos nas kyang legs par bkru ba dang lus la byug pas byug pa byas nas/ ci tshul gyi rgyan gyis yan lag shin tu brgyan te/ ci rigs pa'i gos lus la bskon nas/ kha zas bro ba'i mchog dang ldan pa sna tshogs kyis yongs su tshim par</text></item>
<item><p>20b1</p><section>phal chen</section><text>byas te/ nor dpag tu med pas kyang phun sum tshogs par byed do/ /de'i 'og tu yang de dag la mi gtsang ba bstan cing / /'dod chags spang ba'i phyir chos ston to/ byams pa chen po yongs su bsngags shing zhe sdang spang ba'i phyir chos ston to/ /chos rnam par dbye ba'i</text></item>
<item><p>20b2</p><section>phal chen</section><text>bye brag bstan cing gti mug spang ba'i phyir chos ston to/ khyad par khong du chud pa'i tshul gyi sgo yang dag par bstan cing cha mnyam pa'i spyod pa dang / nyon mongs pa spang ba'i phyir chos ston to/ /sangs rgyas kyi yon tan gyi chos dang ldan pa'i gtam thams cad yongs su brjod</text></item>
<item><p>20b3</p><section>phal chen</section><text>cing byang chub kyi sems 'byung ba'i rgyu yongs su ston to/ /'khor ba'i sdug bsngal tshad gzung du pa yongs su bstan cing / snying rje chen po 'byung ba'i rgyu yongs su ston to/ /bsod nams dang ye shes kyi tshogs rgya chen po bstsags pa yang dag par bsngags shing</text></item>
<item><p>20b4</p><section>phal chen</section><text>yon tan tshad med pa 'thob pa dang / 'byung ba'i rgyu yongs su ston to/ /sems can thams cad yongs su smin par bya ba dang / gdul bar bya ba yongs su bstan cing theg pa chen po'i smon lam 'byung ba'i rgyu yongs su ston to/ /sangs rgyas kyi zhing thams cad</text></item>
<item><p>20b5</p><section>phal chen</section><text>dang / bskal pa thams cad du gnas par bya ba'i spyod pa'i dra ba shin tu rgyas par bshad cing byang chub sems dpa' kun tu bzang po'i spyod pa 'thob pa dang / 'byung ba'i rgyu yongs su ston to/ /sbyin pa'i pha rol tu phyin pa yongs su bsngags shing mtshan dang dpe</text></item>
<item><p>20b6</p><section>phal chen</section><text>byad bzang pos brgyan pa'i sangs rgyas kyi sku 'thob pa dang 'byung ba'i rgyu yongs su ston to/ /tshul khrims kyi pha rol tu phyin pa yongs su brjod cing de bzhin gshegs pa'i sku yongs su dag pa thams cad du 'gro ba 'thob pa dang 'byung ba'i rgyu yongs su ston to/ /</text></item>
<item><p>20b7</p><section>phal chen</section><text>bzod pa'i pha rol tu phyin pa yongs su brjod cing de bzhin gshegs pa'i sku gzugs dang / sku mdog rnam par dag pa bsam gyis mi khyab pa'i rgyu yongs su ston to/ brtson 'grus kyi pha rol tu phyin pa yongs su brjod cing de bzhin gshegs pa'i sku</text></item>
<item><p>21a1</p><section>phal chen</section><text>thub par dka' ba yongs su ston to/ /bsam gtan gyi pha rol tu phyin pa yongs su brjod cing de bzhin gshegs pa'i sku zil gyis gnon la/ zil gyis gnon pa rnam par dag pa yongs su ston to/ /shes rab kyi pha rol tu phyin pa yongs</text></item>
<item><p>21a2</p><section>phal chen</section><text>su brjod cing chos kyi sku yongs su dag pa yongs su ston to/ /thabs mkhas pa'i pha rol tu phyin pa yongs su brjod cing 'gro ba thams cad la mngon du gyur pa'i sku gtsang zhing rnam par dag pa yongs su ston to/ /smon lam gyi pha rol tu phyin pa yongs su brjod cing bskal</text></item>
<item><p>21a3</p><section>phal chen</section><text>pa thams cad kyi dus su 'gro ba thams cad kyi sems dang 'grogs pa'i sku rnam par dag pa yongs su ston to/ /stobs kyi pha rol tu phyin pa yongs su brjod cing sangs rgyas kyi zhing thams cad du mngon par 'byung ba'i sku rnam par dag pa yongs su ston to/ /ye shes kyi pha</text></item>
<item><p>21a4</p><section>phal chen</section><text>rol tu phyin pa yongs su brjod cing 'gro ba thams cad bsam pa ji lta ba bzhin du tshim par mdzad pa'i sku rnam par dag pa yongs su ston to/ /dge ba'i chos thams cad las rnam par ldog pa yongs su brjod cing blta na phul du bzang ba'i sku rnam par dag pa yongs su</text></item>
<item><p>21a5</p><section>phal chen</section><text>ston to/ /de ltar de dag chos kyi sbyin pas yongs su bsdus te/ nor dang rin po che mtha' yas pa'i tshogs kyis nye bar brtan pa byas shing so sor 'gyed do/ /yang rigs kyi bu kho bo ni spos dang / bdug spos dang / bsgo ba dang / bsku ba sbyor shes te/ 'di</text></item>
<item><p>21a6</p><section>phal chen</section><text>ltar spos kyi rgyal po gzhal du med pa la pa dang / spos kyi rgyal po sin+du ba ra la pa dang / spos kyi rgyal po mi pham pa la pa dang / spos kyi rgyal po rnam par gsal byed la pa dang / spos kyi rgyal po nyi ma yod pa la</text></item>
<item><p>21a7</p><section>phal chen</section><text>pa dang / spos kyi rgyal po dus dang 'thun pa la pa dang / spos kyi rgyal po sbrul gyi snying po'i tsan dan la pa dang / spos kyi rgyal po sprin gyi a ga ru la pa dang / spos kyi rgyal po dbang po mi 'khrug pa la pa/ spos sbyar ba thams cad</text></item>
<item><p>21b1</p><section>phal chen</section><text>kyang rab tu shes so/ /yang rigs kyi bu kho bo ni sems can thams cad yongs su tshim par byed pa dang / sgo thams cad nas sangs rgyas blta zhing mchod pa dang / bsnyen bkur ba'i spos kyi gzugs shes te/ rigs kyi bu/ sems can thams cad yongs su tshim par</text></item>
<item><p>21b2</p><section>phal chen</section><text>byed pa dang / sgo thams cad nas sangs rgyas blta zhing mchod pa dang / bsnyen bkur ba'i spos kyi gzugs 'dis kho bo'i bsam pa thams cad kyang yongs su rdzogs par 'gyur te/ de'i mthus kho bo sems can thams cad yongs su skyob pa'i rgyan gyi sprin byin gyis rlob pa</text></item>
<item><p>21b3</p><section>phal chen</section><text>byed de 'di ltar spos kyi khang pa brtsegs pa'i sprin gyi rgyan nas rnam pa thams cad du de bzhin gshegs pa mchod cing rim gror bya ba'i rgyan gyi sprin gyi bar du byin gyis rlob pa byed do/ /rigs kyi bu kho bo na ni ma de bzhin gshegs pa la mchod pa bya bar 'dod par gyur pa de'i tshe/</text></item>
<item><p>21b4</p><section>phal chen</section><text>kho bos sems can thams cad yongs su tshim par byed pa dang / sgo thams cad nas sangs rgyas blta zhing mchod pa dang / bsnyen bkur ba'i spos kyi gzugs 'di las spos kyi mdzod kyi khang pa brtsegs pa'i sprin tshad gzung du pa bton cing / phyogs</text></item>
<item><p>21b5</p><section>phal chen</section><text>bcu'i chos kyi dbyings thams cad na bzhugs pa'i de bzhin gshegs pa'i chos kyi dkyil 'khor gyi chos kyi dbyings thams cad du spos thams cad kyi mdzod kyi khang pa brtsegs pa'i sprin gyi rgyan byin gyis rlob pa byed do/ /chos kyi dbyings thams cad du sangs rgyas kyi zhing thams</text></item>
<item><p>21b6</p><section>phal chen</section><text>cad yongs su sbyong ba'i sprin gyi rgyan dang / spos kyi khang pa'i sprin gyi rgyan dang / spos kyi ra ba'i sprin gyi rgyan dang / spos kyi ba gam gyi sprin gyi rgyan dang / spos kyi rta babs kyi sprin gyi rgyan dang / spos kyi skar khung gi sprin gyi rgyan dang / spos kyi pu shu'i sprin gyi rgyan</text></item>
<item><p>21b7</p><section>phal chen</section><text>dang / spos kyi zla gam gyi sprin gyi rgyan dang / spos kyi gdugs kyi sprin gyi rgyan dang / spos kyi rgyal mtshan bsgreng ba'i sprin gyi rgyan dang / spos kyi lha'i ba dan gyi sprin gyi rgyan dang / spos kyi bla bre'i sprin gyi rgyan dang / spos kyi gzugs kyi dra ba'i sprin gyi rgyan dang / spos kyi</text></item>
<item><p>22a1</p><section>phal chen</section><text>'od kyi sprin gyi rgyan dang / spos kyi snang ba dri ma pa'i sprin gyi rgyan dang / spos thams cad kyi sprin gyi char rab tu 'bab pa'i rgyan byin gyis rlob ste/ rigs kyi bu kho bos ni sems can thams cad yongs su tshim par byed pa dang / sgo thams</text></item>
<item><p>22a2</p><section>phal chen</section><text>cad nas sangs rgyas blta zhing mchod pa dang / bsnyen bkur ba'i spos kyi gzugs kyi chos kyi sgo 'di shes par zad na/ kho bos byang chub sems dpa' sman gyi rgyal po lta bur gyur pa/ blta na don yod pa/ 'grogs na don yod pa/ rjes su dran na don yod pa/ brtul</text></item>
<item><p>22a3</p><section>phal chen</section><text>zhugs rjes su byas na don yod pa/ thos na don yod pa/ mthong pa tsam gyis sems can thams cad kyi nyon mongs pa zhi bar 'gyur ba/ mthong ba tsam gyis sems can rnams ngan song gi rgyud las ldog par 'gyur ba/ mthong pa tsam gyis sems can thams</text></item>
<item><p>22a4</p><section>phal chen</section><text>cad sangs rgyas kyi chos la skabs phye ba thob par gyur pa/ mthong ba tsam gyis sems can rnams kyi sdug bsngal gyi phung po thams cad zhi bar 'gyur ba mthong tsam gyis sems can thams cad 'jigs pa dang / 'khor ba'i lam gyi rgyud thams cad kyi 'jigs pa dang</text></item>
<item><p>22a5</p><section>phal chen</section><text>bral bar 'gyur ba mthong ba tsam gyis sems can rnams thams cad mkhyen pa'i phyogs la rten par 'gyur ba'i phyir 'jigs pa thob par 'gyur ba/ mthong ba tsam gyis sems can rnams rga shi'i grog po dang g.yang sar mi ltung ba/ mthong ba tsam gyis sems</text></item>
<item><p>22a6</p><section>phal chen</section><text>can rnams chos kyi dbyings mnyam pa nyid la gnas pas mya ngan las 'das pa'i bde ba 'thob par 'gyur ba de dag gi spyod pa shes pa'am yon tan brjod par nus re skan/ /song rigs kyi bu lho phyogs kyi rgyud 'di nyid na grong khyer ta la'i rgyal mtshan zhes bya ba yod</text></item>
<item><p>22a7</p><section>phal chen</section><text>de/ de na rgyal po me zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor / tshong dpon spos 'tshong kun</text></item>
<item><p>22b1</p><section>phal chen</section><text>tu blta ba'i rkang pa gnyis la spyi bos phyag 'tshal te/ tshong dpon spos 'tshong kun tu blta ba la lan brgya stong du mar g.yas phyogs su bskor ba byas nas yang dang yang bltas te/ tshong dpon spos 'tshong kun tu blta ba'i drung nas song ngo / /de nas tshong dpon gyi bu nor dge</text></item>
<item><p>22b2</p><section>phal chen</section><text>ba'i bshes gnyen gcig nas gcig tu brgyud pa de dag rjes su dran par byed cing / dge ba'i bshes gnyen gyi gdams ngag gi sgo de dag rjes su dran par bya ba dang / bdag ni dge ba'i bshes gnyen gyis yongs su bzung ngo / /zhes rang gi sems yongs su tshim par bya ba dang /</text></item>
<item><p>22b3</p><section>phal chen</section><text>bdag ni dge ba'i bshes gnyen gyis yongs su bsrungs pas/ nga ni bla na pa yang dag par rdzogs pa'i byang chub las phyir ldog par yang 'gyur ro/ /snyam du rnam par sems shing / sems dga' ba ni rab tu thob/ sems dang ba dang sems rab tu dga' ba dang /</text></item>
<item><p>22b4</p><section>phal chen</section><text>sems rangs pa dang / sems mgu ba dang / sems mos pa dang / sems kyi shugs dang / sems rnam par zhi ba dang / sems rgya chen po dang / sems kyi rgyan dang / sems la thogs pa pa dang sems la sgrib pa pa dang / sems rnam par phye ba dang / sems</text></item>
<item><p>22b5</p><section>phal chen</section><text>yang dag par gzhol ba dang / sems kyi dbang dang / sems dbang sgyur ba dang / sems kyi chos khong du chud pa dang / sems kyis zhing rgyas bar dgang ba dang / sems sangs rgyas mthong bas brgyan pa dang / sems stobs bcu'i yid la bya ba dang mi 'bral ba'ang</text></item>
<item><p>22b6</p><section>phal chen</section><text>thob nas/ de mthar kyis ljongs nas ljongs dang / grong nas grong dang / yul nas yul du tshol zhing grong khyer ta la'i rgyal mtshan gang na ba der phyin te/ rgyal po me gang na bzhugs zhes dris na/ de la 'gro ba gzhan dag gis 'di skad du bstan te/ rigs kyi bu 'de re rgyal</text></item>
<item><p>22b7</p><section>phal chen</section><text>po me ni rgyal po'i don bsgrub pa'i phyir seng ge'i gdan la bzhugs shing / rgyal po'i phrin las mdzad do/ /khams rab tu skyong ngo / /chad pas gcad par 'os pa ni chad pas gcod do/ bya dgas sdud par 'os pa ni bya dgas sdud do/ g.yon yod pa rnams</text></item>
<item><p>23a1</p><section>phal chen</section><text>la ni gyod rmed do/ /rtsod pa rnams kyi zhal ce ni yongs su gcod do/ /dma' ba rnams ni dbugs 'byin to/ /dregs pa rnams ni 'dul ba mdzad do/ /srog gcod pa las ni rnam par zlog go /ma byin par len pa dang ni rnam par 'byed pa mdzad do/ /gzhan</text></item>
<item><p>23a2</p><section>phal chen</section><text>gyis yongs su bzung ba la mngon par zhen pa ni rnam par zhi bar mdzad do/ /du smra ba las ni phyir zlog pa mdzad do/ /phra ma'i tshig dang ni rnam par 'bral bar mdzad do/ /zhe gcod pa'i ngag ni rgyun gcod pa mdzad do/ /tshig kyal pa las ni yongs su glon no/ /chags sems</text></item>
<item><p>23a3</p><section>phal chen</section><text>dang ni 'dre ba mdzad do/ /gnod sems dang ni rgyang sring ngo / /log par lta ba dang ni 'dre ba par mdzad do/ /de nas tshong dpon gyi bu nor rgyal po me gang na ba der phyin na/ des mthong ba/ rgyal po me de ni rin po che'i seng ge'i khri chen po rdo rje mthu bo che'i nor bu sna tshogs</text></item>
<item><p>23a4</p><section>phal chen</section><text>kyis smras pa/ rin po che 'od gsal ba rnam pa sna tshogs grangs pa las byas pa'i rkang pa bkye ba/ rin po che gcig ma yin pas legs par spras shing brgyan pas yid du 'ong ba'i lhun dang ldan pa/ gser gyi lcag pod kyi dra bas legs par blas shing chub par</text></item>
<item><p>23a5</p><section>phal chen</section><text>btags pa/ nor bu rin po che du ma'i sgron mes shin tu snang bar byas pa/ nor bu rin po cha dbang gi rgyal po las byas pa'i pad mo'i snying po can/ lha rdzas kyi rin po che'i stan rim pa du mar bting ba/ gam yo nas lha rdzas kyi spos sna tshogs kyi bdug spos kyis shin tu bdugs</text></item>
<item><p>23a6</p><section>phal chen</section><text>pa/ rin po che'i rgyal mtshan bsgreng ba/ brgya phrag stong gis mdzes par byas pa/ rin po che'i ba dan brgya phrag stong rnam par bres pas brgyan pa/ rin po che'i me tog gi chun po sna tshogs kyi lda ldi rab tu bkye bas shin tu mdzes par byas pa/ steng nas lha rdzas kyi rin po che'i bla re sna</text></item>
<item><p>23a7</p><section>phal chen</section><text>tshogs bres pa zhig la 'dug cing / de ni gzhon zhing dar la bab pa/ gzugs mdzes shing blta na yid du 'ong ba/ skra mthon ting g.yas phyogs su 'khyil ba dang ldan pa/ mgo gdugs ltar 'dug pa gtsug tor gyi spyi bo can/ 'phral ba yangs pa/ dkar</text></item>
<item><p>23b1</p><section>phal chen</section><text>nag 'byes shing ring la/ rdzi ma ba'i rdzi ma ltar 'dug pa/ sna'i dbyibs legs shing bzang la ran par mdzes pa dang ldan pa/ mchu mtshal ltar mdog bzang zhing shin tu legs pa dang ldan pa/ so mnyam zhing thags bzang la shin tu dkar ba bzhi bcu tshang ba dang ldan pa/</text></item>
<item><p>23b2</p><section>phal chen</section><text>'gram pa'i lha nga seng ge'i 'gram pa ltar 'dug pa khur ba shas rgyas pa/ smin tshugs gzhu ltar 'dug cing ring la shin tu mdzes pa/ mdzod spu zla ba'i kha dog ltar 'dug pa'i thig le can/ rna ba'i shal ring zhing lhod par 'phyang ba/ zla ba nya ba ltar bzhin mdangs</text></item>
<item><p>23b3</p><section>phal chen</section><text>dang ldan zhing shin tu bzang ba/ mgul zlum zhing dung ltar mdzes pa/ snying ka dpal gyi be 'us brgyan pa/ ro stod seng ge'i ro stod ltar 'dug pa/ thal gong shin tu rgyas la/ dpung mgo'i lhun legs shing zlum pa/ lag pa ring ba dra bar 'brel ba'i sor mo</text></item>
<item><p>23b4</p><section>phal chen</section><text>can/ rkang lag 'khor los brgyan pa/ rkang lag 'jam zhing gzhon la shas rgyas pa/ bdun shin tu mtho ba/ rked pa rdo rje ltar 'dug pa/ lus che zhing drang ba/ brla zlum pa/ pho mtshan gsang ba'i sbubs na 'dug pa/ byin pa e ne ya'i byin pa ltar 'dug</text></item>
<item><p>23b5</p><section>phal chen</section><text>pa/ sor mo ring ba/ rkang pa'i rting ba yangs pa/ 'od 'dom gang ba dang ldan pa mdog gser gyi kha dog ltar 'dug pa/ ba spu re re nas g.yas phyogs su gyen du 'khyil ba/ shing n+ya gro da'i rgyal po ltar chu zheng gab pa/ lus mtshan dang dpe byad bzang pos shin tu</text></item>
<item><p>23b6</p><section>phal chen</section><text>brgyan pa/ mgo la nor bu rin po che yid bzhin gyi cod pan thogs pa/ 'dzam bu chu klung gi gser las byas pa'i 'bral ba'i rgyan zla gam gyis mdzes par brgyan pa/ rna ba las rin po che in dra nI la'i rna cha dri ma med pa 'phyang ba/ nor bu rin po che rin thang</text></item>
<item><p>23b7</p><section>phal chen</section><text>pa'i se mo de'i 'od kyis snang bar byas pas/ dri ma pa'i ro stod rgyas pa dang ldan pa/ lha rdzas kyi nor bu dam pa'i dpung rgyan dang / gdu bus lag pa mdzes par brgyan pa zhig ste/ rin po che'i gdugs chen po rin po che baiDUr+ya dri ma pa'i yu ba can/</text></item>
<item><p>24a1</p><section>phal chen</section><text>rin po che'i shar bu brgya phrag bcus rnam par phye ba/ 'dzam bu chu klung gi gser gyi bla gab can nor bu rin po che sgra snang ba rnam par dag pa'i snying po can/ rin po che'i dril bu'i phreng ba las sgra snyan cing / yid du 'ong ba 'byung ba/ nor bu rin po che'i 'od</text></item>
<item><p>24a2</p><section>phal chen</section><text>phyogs kun tu 'phro ba can drung nas bzung zhing bsgreng ba/ rgyal po'i gzi brjid dang dbang chen po la gnas pa/ srid la gzhan gyi 'khor gyis gtse ba med pa/ dgra'i 'jigs pa dang bral ba'i dbang phyug dang ldan par 'dug pa mthong ngo / /de'i 'khor kun nas kyang blon po stong</text></item>
<item><p>24a3</p><section>phal chen</section><text>phrag bcu tshogs shing rgyal po'i dgos pa bsgrub pa la brtson pa mthong ngo / /de'i mdun na chad pas gcod pa'i sems can dmyal ba'i srungs ma lta bu/ gshin rje'i g.yog 'khor lta bu 'jigs 'jigs lta'i gos gyon pa/ gtum zhing bzad la 'jigs pa chen po bskyed pa</text></item>
<item><p>24a4</p><section>phal chen</section><text>dmar ba so gtsigs pa/ gdong gi gnyer ma gsum khro gnyer du bsdus pa/ ral gyi dang / sta re dang / lcags kyi chang mdud dang / mda' dang / be rga dang / mdung la pa'i mtshon cha dang / lag cha thogs pa'i lus dang / bzhin gyi dbyibs sdug cing 'jigs</text></item>
<item><p>24a5</p><section>phal chen</section><text>su rung ba/ sprin nag po ltar 'dug pa/ snyan cing brlang la bsngangs pa'i sgra drag po 'byin pa/ gzi lta bar dka' ba/ 'jigs pa chen po bskyed pa/ srog chags brgya phrag stong gi snying 'gems par byed pa/ de lta bu dag chad pas gcad par 'os pa'i sems can chad pas</text></item>
<item><p>24a6</p><section>phal chen</section><text>gcod pa la brtson pa mthong ngo / /de na srog chags rku ba gzhan gyi nor la 'phrog pa/ sems can gyi longs spyod chud gson pa/ lam sgugs shing 'phrog pa/ grong dang grong khyer dang / grong rdal dang / lhas la myes gtong ba/ grong du chom po byed pa/ khyim phugs 'debs pa/</text></item>
<item><p>24a7</p><section>phal chen</section><text>sdig sdig ltar byed pa/ dug ldud pa/ dkrugs ma byed pa/ thong mi byed pa/ byi bo byed pa/ log par zhugs pa/ gnod par sems pa/ 'dod chen che ba/ sdig pa sna tshogs kyi las bzad pa byed pa/ brgya stong mang po bcing ba dam po lngas bcings shing rgyal po</text></item>
<item><p>24b1</p><section>phal chen</section><text>drung du khrid pa dag kyang mthong ngo / /de dag la'ang rgyal po myes ci rigs bar chad pas gcad par gyur pa mthong ngo / /des de na rgyal po mes bsgo zhing la la ni rka lag gcad/ la la ni rna ba dang sna bcad/ la la ni phyung / la la ni yan lag dang nying lag dang / mgo bcad/ la la ni lus thams</text></item>
<item><p>24b2</p><section>phal chen</section><text>cad mes btang / la la ni ba tshwa'i chu khol mas lus la gtor cing pags pa brnyil ba la pa/ de lta bu'i chad pa sna tshogs du ma mi bzad pa drag pa brlang ba yid du mi 'ong ba srog 'phrog pa dag kyang byed par mthong ngo / /gsad pa'i sa de na 'ang bsad pa'i rka lag dang / rna ba dang / dang /</text></item>
<item><p>24b3</p><section>phal chen</section><text>sna dang / mgo dang / yan lag dang / nying lag gi phung po ri rab tsam du spungs pa mthong ngo / /khrag gi mtsho dpag tshad gsum tsam du zabs su zab la chu zhing du dpag tshad du ma yod pa yang mthong ngo / /de na shi ba'i keng rus yan lag dang nying lag dang / mgo dang bral ba brgya stong du ma la/</text></item>
<item><p>24b4</p><section>phal chen</section><text>spyang ki dang wa dang / khyi dang bya rog dang / bya rgod dang / khra dang bya ku rar mang pos gang ste/ 'drad cing 'thog pa mthong ngo / /de la'ang la la ni kha dog gyur te/ sngon por gyur pa tsam/ la la ni rnags pa tsam/ la la ni bam pa tsam/ la la ni 'bu zhugs pa tsam du gyur te/</text></item>
<item><p>24b5</p><section>phal chen</section><text>shin tu skyi g.ya' zhing 'jigs 'jigs ltar 'dug pa mthong ngo / /gsang ba de dag gsod pa'i tshe/ sdug pa cho dgur byas pas na 'jigs 'jigs skad dang / snying rdo rje skad du sgra 'byin cing cho nges 'debs pa'i sgra chen po thos na/ skyi g.ya' zhing mi dga' ba</text></item>
<item><p>24b6</p><section>phal chen</section><text>chen po bskyed pa/ sems can dmyal ba chen po ris gzhom pa'i sgra lta bu'ang thos so/ /des de ltar kha btags te brdungs pa dang / shin tu 'jigs pa'i drag shul mthong nas/ 'di snyam du gyur te bdag ni sems can thams cad la phan pa dang / bde ba'i phyir bla na</text></item>
<item><p>24b7</p><section>phal chen</section><text>pa yang dag par rdzogs pa'i byang chub tu mngon par zhugs te/ byang chub sems dpa'i spyod pa yongs su tshol zhing 'bad de/ dge ba'i bshes gnyen rnams la dge ba ni ci zhig bgyi/ mi dge ba ni gang zhig spang zhes 'dri 'dri na/ rgyal po me 'di la ni dge ba'i chos kyang de/</text></item>
<item><p>25a1</p><section>phal chen</section><text>kha na ma tho ba chen po'i las la spyod pa yid kyi yongs su rtog pa shin tu gtum pa dang ldan pa/ sems can pha rol gyi srog gcad pa la zhugs pa/ sems can pha rol shin tu mnar ba la brtson pa/ tshe phyi ma la lta ba pa/ ngan song gi g.yang</text></item>
<item><p>25a2</p><section>phal chen</section><text>sa'i gad ka na 'dug pa zhig na/ 'di las cig byang chub sems dpa'i spyod pa'ang thos par 'gyur ram snyam ste/ de de ltar sems shing yid la byed de/ sems can thams cad yongs su bskyab pa la mngon par brtson pa/ snying rje chen po skyes pa'i sems dang ldan pa</text></item>
<item><p>25a3</p><section>phal chen</section><text>de la steng gi nam mkha'i dbyings las lha mang pos bos pa/ rigs kyi bu drang srong rgyal ba'i drod kyi skye mched kyi dge ba'i bshes gnyen gyi gdams ngag tu bya ba mi dran nam/ des gyen du nam mkha'i dbyings la bltas nas/ dran no zhes brjod do/ /lha rnams kyis smras pa/</text></item>
<item><p>25a4</p><section>phal chen</section><text>rigs kyi bu khyod dge ba'i bshes gnyen gyi gdams ngag la de ltar the tshom ma bskyed cig /rigs kyi bu dge ba'i bshes gnyen rnams ni yang dag pa ma nor bar ston gyi log pa ma yin no/ /rigs kyi bu byang chub sems dpa' rnams kyi thabs mkhas pas spyod pa'i</text></item>
<item><p>25a5</p><section>phal chen</section><text>ye shes ni bsam gyis mi khyab bo/ /sems can yongs su sdud pa'i ye shes ni bsam gyis mi khyab bo/ /sems can la phan 'dogs pa'i ye shes bsam gyis mi khyab bo/ /sems can tshar gcod pa'i ye shes bsam gyis mi khyab bo/ /sems can gzengs bstod</text></item>
<item><p>25a6</p><section>phal chen</section><text>pa'i ye shes bsam gyis mi khyab bo/ /sems can yongs su sbyong ba'i ye shes bsam gyis mi khyab bo/ /sems can yongs su skyong ba'i ye shes bsam gyis mi khyab bo/ /sems can 'dzudapa'i ye shes bsam gyis mi khyab bo/ /sems can yongs su</text></item>
<item><p>25a7</p><section>phal chen</section><text>smin par byed pa'i ye shes bsam gyis mi khyab bo/ sems can 'dul ba'i ye shes bsam gyis mi khyab bo/ /song rigs kyi bu de la byang chub sems dpa'i spyod pa dris shig ces nas/ tshong dpon gyi bu nor lha'i ngag mnyan te/ rgyal</text></item>
<item><p>25b1</p><section>phal chen</section><text>po me gang na ba der song ste phyin nas/ rgyal po me'i rkang pa gnyis la spyi bos phyag 'tshal te/ rgyal po me la lan brgya stong du mar g.yas phyogs su bskor ba byas nas mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag</text></item>
<item><p>25b2</p><section>phal chen</section><text>par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do zhes bdag</text></item>
<item><p>25b3</p><section>phal chen</section><text>gis thos na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bka' stsal du gsol/ de nas rgyal po myes rgyal po'i bya ba byas te/ seng ge'i khri las langs nas tshong dpon gyi bu nor</text></item>
<item><p>25b4</p><section>phal chen</section><text>kyi lag pa g.yas pa nas bzung ste/ rgyal po'i pho brang ta la'i rgyal mtshan du khrid do/ /de mthar gyis rang gi gnas su phyin nas/ tshong dpon gyi bu nor btsun mo'i 'khor gyi nang du khrid de khri la bzhag nas 'di skad ces smras so/ /rigs kyi bu nga'i khyim dang</text></item>
<item><p>25b5</p><section>phal chen</section><text>longs spyod la ltos shes nas/ des bltas na khyim de rgya che zhing yangs la rin po che bdun gyi ra bas yongs su bskor ba/ nor bu rin po che sna tshogs kyi khang pas shin tu mdzes par byas pa/ rin po che'i khang pa brtsegs pa brgya stong du mas rab tu brgyan pa/ nor bu rin po</text></item>
<item><p>25b6</p><section>phal chen</section><text>che bsam gyis mi khyab pa'i 'od shin tu 'bar bas gzi brjid rab tu 'bar bar byas pa/ nor bu rin po che sna tshogs kyis rnam pa tha dad pa rnam par phye zhing bris pas rnam par mdzes par byas pa/ mu tig dmar po'i ka ba bkye ba/ nang du seng ge'i khri mu sar gal ba las byas pa/</text></item>
<item><p>25b7</p><section>phal chen</section><text>rin po che brgya stong du mas rnam pa sna tshogs su brgyan pa/ shin tu bshams pa/ nor bu rin po che'i sgra snang ba'i seng ge'i rgyal mtshan shin tu bsgreng ba/ steng nas nor bu rin po che rnam par snang ba'i bla re bres pa/ yid bzhin gyi nor bu rin po che sna tshogs kyi dra</text></item>
<item><p>26a1</p><section>phal chen</section><text>bas kun nas yog pa/ nor bu rin po che sna tshogs grangs pas rab tu brgyan pa'i ba gam gyi rgyan dang ldan pa/ a sma gar b+ha las byas pa'i rdzing chu bsil bas gang ba dang ldan pa/ rin po che sna tshogs kyi shing gis 'khor bar 'dug pa</text></item>
<item><p>26a2</p><section>phal chen</section><text>mthong ngo / /de'i 'khor bud bzang zhing mdzes la blta na sdug pa/ kha dog rgyas pa/ bzang ba'i phul du bya ba dang ldan pa/ sgyu rtsal thams cad kyi tshul la mkhas pa sngon du ldang ba/ phyi nas nyal ba byams pa'i sems dang ldan pa/ ci bsgo ba bzhin du byed cing / ngag nyan pa</text></item>
<item><p>26a3</p><section>phal chen</section><text>bye ba phrag bcu yang 'khod par mthong ngo / /de nas rgyal po myes tshong dpon gyi bu nor la 'di skad ces smras so/ /rigs kyi bu ji snyam du sems/ cig sdig pa byed pa rnams la las kyi rnam par smin pa mngon par grub pa 'di lta bu yod dam/ lus phun sum tshogs pa 'di lta bu</text></item>
<item><p>26a4</p><section>phal chen</section><text>yod dam/ 'khor phun sum tshogs pa 'di lta bu yod dam/ skyid pa chen po phun sum tshogs pa 'di lta bu yod dam/ dbang phyug dang dbang chen po thob pa phun sum tshogs pa 'di lta bu yod dam/ smras pa 'phags pa de lta bu ni ma mchis so/ /des smras pa/ rigs kyi</text></item>
<item><p>26a5</p><section>phal chen</section><text>bu nga ni byang chub sems dpa'i rnam par thar pa/ sgyu ma'i rnam pa thob pa ste/ rigs kyi bu nga'i yul na gnas pa'i sems can 'di dag kyang phal cher srog gcod pa byed pa/ ma byin par len pa/ 'dod pas log par g.yem pa/ du smra ba/ phra ma can tshig brlang bor smra ba/</text></item>
<item><p>26a6</p><section>phal chen</section><text>byung rgyal du brjod pa/ chags sems dang ldan pa/ gnod sems can/ log par lta ba/ sdig pa'i las byed pa/ khro zhing gtum pa/ bab rgyal can/ mi dge ba'i las kyi bya ba sna tshogs dang ldan pa dag ste/ de dag ni rnam pa gzhan gyis sdig pa'i spyod pa las bzlog</text></item>
<item><p>26a7</p><section>phal chen</section><text>pa dang / dgag pa dang / bstan par mi nus te/ de ltar rigs kyi bu nga ni sems can 'di dag gdul ba dang / yongs su smin par bya ba dang / shin tu dul bar bya ba dang / phan pa la dgod par bya ba'i phyir/ snying rje chen po mdun du byas te/ gsod pa'i gshed ma sprul pa rnams</text></item>
<item><p>26b1</p><section>phal chen</section><text>gsad pa'i myir sprul pa rnams la/ gsod du gzung pa dang / chad pas gcod pa'i mi sprul pa rnams mi dge ba'i las kyi lam la spyod par sprul pa'i rnams la chad pa sna tshogs kyis gcod du gzud pa dang / rka lag dang sna dang rna ba dang / yan lag dang nying lag dang / mgo bcad pa</text></item>
<item><p>26b2</p><section>phal chen</section><text>las byung ba'i sdug bsngal mi bzad pa nyams su tshor bar gyur ba lta bu dag kyang yongs su ston pa byed de/ de mthong nas nga'i khams na gnas pa'i sems can de dag nyes pa gtong zhing skyo ba'i shugs thob par 'gyur ro/ /'jigs pa skye zhing bag tsha ba skye bar 'gyur ro/ /de dag sdig</text></item>
<item><p>26b3</p><section>phal chen</section><text>pa'i las byed pa rnams gtong zhing bag byed par 'gyur ro/ /rigs kyi bu de ltar nga ni sems can 'di dag thabs des nyes pa stong zhing 'jigs pa'i sems dang ldan pa dang / skyo ba'i yid dang ldan par shes nas/ mi dge ba bcu'i las kyi lam las bzlog ste/ dge ba bcu'i</text></item>
<item><p>26b4</p><section>phal chen</section><text>las kyi lam dang ldan par byas nas dga' zhing bde ba'i mthar phyin pa/ sdug bsngal thams cad rgyun chad pa'i thams cad mkhyen pa nyid kyi bde ba la dgod pa byed kyi/ rigs kyi bu nga ni lus dang ngag gam/ yid kyis kyang sems can su la'ang co mi 'dri/ tho mi 'tsham mo/ rigs</text></item>
<item><p>26b5</p><section>phal chen</section><text>kyi bu nga ni phyi ma'i mtha'i mnar pa'i sdug bsngal gyis bgrings shes pa ste/ byol song gi skye gnas glen pa'i khams su gtogs pa las kyang chung ngu na/ rtswa'i rtse mos blta ba'i srog chags phre'u 'ga' la yang sems bskyed pa gcig tsam du yang sdug bsngal bar bya bar</text></item>
<item><p>26b6</p><section>phal chen</section><text>dga' na/ zhing du gyur cing dge ba'i las kyi lam bskyed par nus pa'i mi lta zhig ci smos/ rigs kyi bu nga ni rmi lam na yang mi dge ba'i chos yongs su rgyu ba bskyed na/ ched du bsams te lta smos re skan/ rigs kyi bu de ltar ngas ni byang chub sems dpa'i rnam par thar</text></item>
<item><p>26b7</p><section>phal chen</section><text>pa sgyu ma'i rnam pa 'di shes par zad na/ ngas ni byang chub sems dpa' mi skye ba'i chos kyi bzod pa thob pa/ srid pa dang lam gyi rgyud thams cad sgyu ma'i rnam pa khong du chud pa sprul pa lta bu'i byang chub sems dpa'i spyod pas byung ba/ gzugs brnyan lta bu'i 'jig rten thams</text></item>
<item><p>27a1</p><section>phal chen</section><text>cad rnam par rig pa/ rmi lam lta bu'i chos nyid khong du chud pa/ thogs pa med pa'i sgo'i chos kyi dbyings kyi tshul la rjes su zhugs pa/ 'phrul lta bu'i spyod pa'i dra ba rtogs par gyur pa/ ye shes bsgribs pa med pa'i spyod yul gyi yul dang</text></item>
<item><p>27a2</p><section>phal chen</section><text>ldan pa/ kun tu yang dag par gzhol ba'i ting nge 'dzin gyi lam gyis byung ba/ klong kun tu 'khyil pa'i rgyud kyi gzugs la dbang bsgyur ba/ sangs rgyas kyi spyod yul gyi yul khong du chud pa rnams kyi spyod yul shes pa'am/ yon tan brjod par nus re skan/ /song rigs kyi bu lho</text></item>
<item><p>27a3</p><section>phal chen</section><text>phyogs kyi rgyud 'di nyid na/ grong khyer 'od bzang po zhes bya ba yod de/ de na rgyal po 'od chen po zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod po la bslab par bya ba dang / ji ltar nan tan du bya ba dris shig /de nas tshong dpon gyi</text></item>
<item><p>27a4</p><section>phal chen</section><text>bu nor rgyal po rkang pa gnyis la spyi bos phyag 'tshal nas/ rgyal po me la lan brgya stong du mar g.yas phyogs su bskor ba byas te/ yang dang yang bltas nas rgyal po me'i drung nas song ngo / /de nas tshong dpon gyi bu nor ye shes sgyu ma de rjes su dran par byed cing /</text></item>
<item><p>27a5</p><section>phal chen</section><text>byang chub sems dpa'i rnam par thar pa/ sgyu ma'i rnam pa de la bsam pa dang / chos nyid sgyu ma'i rnam pa de la rab tu brtag pa dang / las kyi sgyu ma mnyam pa de khong du chud par bya ba dang / chos kyi sgyu ma mnyam pa de la rjes su bsam pa dang / chos kyis yongs su smin par bya</text></item>
<item><p>27a6</p><section>phal chen</section><text>ba'i sprul pa mnyam pa de khong du chud par bya ba dang / ye shes las byung ba'i snang ba bsam gyis mi khyab pa de'i rjes su 'brang bar bya ba dang / smon lam gyi sgyu ma'i rnam pa mtha' yas pa mngon par bsgrub pa de/ mngon par bsgrub par bya ba dang / spyod pa sprul pa'i chos nyid chags</text></item>
<item><p>27a7</p><section>phal chen</section><text>pa pa de rnam par sbyong bar bya ba dang / dus gsum gyi sgyu ma'i rnam pa'i mtshan nyid de yang rnam par dbye bar byed cing / mthar gyis yul nas yul du dri ba dang / kun tu btsal ba dang / rjes su rnam par lta bu byed cing / phyogs dang phyogs mtshams dang lam dang / sman</text></item>
<item><p>27b1</p><section>phal chen</section><text>ljongs dang / thang dang / thag thug dang / khal khol dang / ri dang ri sul dang / grong dang grong khyer dang / grong rdal dang / ljongs dang khams dang / rgyal po'i gnas thams cad du yongs su skyo ba pa'i sems dang lus la du ba med par tshol tshol te/ grong khyer chen po 'od bzang po'i</text></item>
<item><p>27b2</p><section>phal chen</section><text>nyen kor zhig tu phyin pa na/ rgyal po 'od chen po gang na bzhugs shes dris na/ de la 'gro ba mang pos bstan pa/ rigs kyi bu 'di re 'di ni grong khyer 'od bzang po zhes bya ba yin te/ 'di na rgyal po 'od chen po bzhugs so zhes nas/ de nas tshong dpon gyi bu nor grong khyer chen</text></item>
<item><p>27b3</p><section>phal chen</section><text>po 'od bzang po gang na ba der phyin nas/ grong khyer chen po 'od bzang po mthong ngo / /mthong nas kyang dga' rangs te/ mgu zhing nyams bde la tshim zhing yid bde ba skyes nas/ 'di snyam du bsams so/ /'di na bdag gi dge ba'i bshes gnyen bzhugs pa lta ste/ de ring ni dge</text></item>
<item><p>27b4</p><section>phal chen</section><text>ba'i bshes gnyen de yang mthong bar 'gyur ro/ /de las byang chub sems dpa'i spyod pa yang thos par 'gyur ro/ /byang chub sems dpa'i 'byung ba'i sgo dang / byang chub sems dpa'i chos nyid bsam gyis mi khyab pa dang / byang chub sems dpa'i yon tan bsam gyis mi</text></item>
<item><p>27b5</p><section>phal chen</section><text>khyab pa dang / byang chub sems dpa'i spyod yul bsam gyis mi khyab pa dang / byang chub sems dpa'i khyu mchog gi mthu phyung ba bsam gyis mi khyab pa dang / byang chub sems dpa'i ting nge 'dzin la rnam par spyod pa bsam gyis mi khyab pa dang / byang chub sems dpa'i</text></item>
<item><p>27b6</p><section>phal chen</section><text>rnam par thar pas rnam par rol pa bsam gyis mi khyab pa dang / byang chub sems dpa'i brtsams pa chen po mthar dbyung ba rnam par dag pa bsam gyis mi khyab pa 'ang thos par 'gyur ro zhes de ltar bsam pa yid la byed cing grong khyer chen po 'od bzang po gang na ba der song ste phyin</text></item>
<item><p>27b7</p><section>phal chen</section><text>nas grong khyer chen po 'od bzang po de la bltas na/ gser dang dngul dang baiDUr+ya dang / shel dang mu tig dmar po dang / a sma gar b+ha dang / mu sa ra gal pa dang / rin po che 'di bdun gyis shin tu bzang zhing blta na mdzes pa/ rin po che'i 'obs zabs su zab pa/ chus gang ba gzhi</text></item>
<item><p>28a1</p><section>phal chen</section><text>gser gyi gram pas gang ba/ lha rdzas kyi ut+pa la dang / pad+mo dang / ku mud dang / bun+da ri kas kun nas yog pa/ dus dang 'thun pa'i tsan dan gyi 'dam dang / lu mas 'khor ba bdun gyis kun nas yongs su bskor ba/ rin po che</text></item>
<item><p>28a2</p><section>phal chen</section><text>sna bdun gyi ta la'i phreng ba rim pa bdun gyis kun nas yongs su bskor ba/ rdo rje rin po che'i ra ba bdun gyis kun nas yongs su bskor ba/ 'di lta ste/ seng ge yid du 'ong ba'i rdo rje'i ra ba dang / rdo rje gzhan gyis thub pa med pa'i ra ba dang / 'bug pa'i ngang tshul</text></item>
<item><p>28a3</p><section>phal chen</section><text>gyi rdo rje'i ra ba dang / thub par dka' ba'i ngang tshul gyi rdo rje'i ra ba dang / rdo rje brtan pa chags pa med pa'i ra ba dang / rdo rje'i 'od gzer dra ba'i snying po'i ra ba dang / rdul dang bral ba'i kha dog gi rgyan gyi rdo rje'i ra bas yongs su bskor ba ste/ rdo rje rin po che'i ra ba de dag thams cad</text></item>
<item><p>28a4</p><section>phal chen</section><text>kyang / nor bu rin po che grangs med pas yongs su spras pa/ 'dzam bu chu klung gi gser gyi lan kan dang / ba so mdzes par bkye ba dngul rin po che'i ba so phreng ba mdzes pas brgyan pa/ rin po baiDUR+Ya'i ba so'i phreng ba mdzes pas brgyan pa/ rin po che shel gyi ba</text></item>
<item><p>28a5</p><section>phal chen</section><text>so'i phreng ba mdzes pas brgyan pa/ rin po che byi ru'i ba so'i phreng ba mdzes pas brgyan pa/ mu tig dmar po'i ba so'i phreng ba mdzes pas brgyan pa/ mu tig rin po che rgya mtsho'i snying po'i ba so'i phreng ba mdzes pas brgyan pa ste/ grong khyer chen po de'i sgo chen po brgyad kyi</text></item>
<item><p>28a6</p><section>phal chen</section><text>bar bar na yang dpag tshad bcu bcu yod do/ /sgo de dag kyang rin po che sna bdun las sna tshogs mdzes par byas pa ste/ blta na yid du 'ong ba'o/ /grong khyer chen po de ni de ltar rgya che zhing yangs la yan lag rnam par brgyad du rnam par phye ba/ baiDUr+ya sngon po'i sa la gnas pa ste/</text></item>
<item><p>28a7</p><section>phal chen</section><text>grong khyer chen po de'i nang na yang srang chen po bye ba phrag bcu yod de/ srang re re'i glo gnyis nas kyang khyim chen po brgya phrag stong stong mkhos legs par 'grigs pa ste/ kun kyang rin po che sna tshogs las byas pa dag go /rin po che'i rgyan sna tshogs kyis</text></item>
<item><p>28b1</p><section>phal chen</section><text>rab tu brgyan pa dag go rin po che'i gdugs dang rgyal mtshan bsgreng ba dang / ba dan che phra dang ldan pa dag go /yo byad thams cad phun sum tshogs pa dag go / sems can khrag khrig du ma gnas pa dag go /grong khyer chen po de yang nor bu rin po che'i kha dog grangs pa'i khang pas mdzes</text></item>
<item><p>28b2</p><section>phal chen</section><text>par byas pa ste/ 'dzam bu chu klung gi gser gyi khang pa brtsegs pa la rin po che bai DUr+ya'i dra bas kun nas khebs pa bsam gyis mi khyab pa'i rin po che'i rgyan gyis brgyan pa/ grangs pa dang ldan pa'o/ /dngul gyi khang pa brtsegs pa la mu tig dmar po'i dra bas kun nas khebs pa bsam gyis</text></item>
<item><p>28b3</p><section>phal chen</section><text>khyab pa'i rin po che'i rgyan gyis brgyan pa/ grangs pa dang ldan pa'o/ /bai DUr+ya'i khang pa brtsegs pa la rin po che'i mdzod sna tshogs kyi dra bas kun nas khebs pa bsam gyis mi khyab pa'i rin po che'i rgyan gyis brgyan pa grangs med pa dang ldan pa'o/ /shel gyi khang pa brtsegs pa la rin po</text></item>
<item><p>28b4</p><section>phal chen</section><text>che'i rgyal po snying po yangs pa'i dra bas kun nas khebs pa bsam gyis mi khyab pa'i rin po che'i rgyan gyis brgya na pa grangs med pa dang ldan pa'o/ /nor bu rin po che 'gro ba'i yid du 'ong ba'i khang pa brtsegs pa la rin po che nyi ma'i snying po'i dra bas kun nas khebs pa bsam gyis mi</text></item>
<item><p>28b5</p><section>phal chen</section><text>khyab pa'i rin po che'i rgyan gyis brgyan pa grangs pa dang ldan pa'o/ /rin po che in dra nI la'i khang pa brtsegs pa la rin po che dpal gyi 'od zer gyi dra bas kun nas khebs pa bsam gyis mi khyab pa'i rin po che'i rgyan gyis brgyan pa grangs med pa dang ldan pa'o/ rin po che'i rgyal</text></item>
<item><p>28b6</p><section>phal chen</section><text>po 'gro ba rgya mtsho'i khang pa brtsegs pa la rin po che'i rgyal po skar ma'i 'od gzer gyi dra bas kun nas khebs pa bsam gyis mi khyab pa'i rin po che'i rgyan gyis brgyan pa bgrangs pa dang ldan pa'o/ /rin po che rdo rje'i khang pa brtsegs pa la rin po che'i rgyal po gzhan gyis mi thub pa'i</text></item>
<item><p>28b7</p><section>phal chen</section><text>dra bas kun nas khebs pa bsam gyis mi khyab pa'i rin po che'i rgyan gyis brgyan pa grangs pa dang ldan pa'o/ dus dang 'thun pa'i tsan dan gyi khang pa brtsegs pa la lha rdzas kyi me tog man+dAr bas kun nas khebs ba bsam gyis mi khyab pa rin po che'i rgyan gyis brgyan pa grangs med</text></item>
<item><p>29a1</p><section>phal chen</section><text>ba dang ldan pa'o/ spos kyi rgyal po mtshungs pa med pa'i khang pa brtsegs pa la lha rdzas kyi me tog sna tshogs kyi dra bas kun nas khebs pa bsam gyis mi khyab pa'i rin po che'i rgyan gyis brgyan pa grangs med pa dang ldan pa'o/ /rin po che'i khang</text></item>
<item><p>29a2</p><section>phal chen</section><text>pa brtsegs pa de dag re re zhing yang rin po che'i lan kan du mas brgyan pa/ rin po che'i stegs bu rim pa bdun gyis bskor ba/ rin po che'i ta la'i phreng ba rim pa bdun gyis 'khor bar 'grigs pa'o/ /rin po che'i lan kan de dag dang / rin po che'i de la de dag thams cad du 'ang</text></item>
<item><p>29a3</p><section>phal chen</section><text>phan tshun rin po che'i srad bu'i 'brel ba'o/ /rin po che'i srad bu de dag thams cad kyang gser gyi dril gyi phreng bas brgyan pa'o/ /gser gyi dril gyi phreng ba de dag thams cad kyang rin po che'i chun po'i lda ldi sna tshogs kyis rnam par bres shing sbrel ba'o/ /rin po che'i chun po'i</text></item>
<item><p>29a4</p><section>phal chen</section><text>lda ldi de dag thams cad las kyang / rin po che'i dril bu g.yer ka'i dra ba mngon par sbyangs pa dag ste/ de ltar grong khyer chen po de dag thams cad ni nor bu rin po che'i dra ba grangs med pas kun nas khebs pa'o/ rin po che'i dril bu g.yer ka'i dra ba grangs med pas kun nas</text></item>
<item><p>29a5</p><section>phal chen</section><text>khebs pa'o/ lha rdzas kyi spos kyi dra ba grangs med pas kun nas khebs ba'o/ /lha rdzas kyi me tog sna tshogs kyi dra ba grangs med pas kun nas khebs ba'o/ /rin po che'i 'bru'i dra ba grangs med pas kun nas khebs pa'o/ /rdo rje'i bla re grangs med pas kun nas khebs pa'o/</text></item>
<item><p>29a6</p><section>phal chen</section><text>rin po che'i bla re grangs med pas kun nas khebs pa'o/ /rin po che'i bla re grangs med pas kun nas khebs pa'o/ rin po che'i khang pa brtsegs pa'i bla re grangs med pas kun nas khebs pa'o/ /gos rin po che'i bla re grangs med pas kun nas khebs pa'o/ /me tog gi</text></item>
<item><p>29a7</p><section>phal chen</section><text>phreng ba'i bla re grangs med pas kun nas khebs pa'o/ rin po che'i gdugs dang / rgyal mtshan sna tshogs btsugs shing bsgreng ba ste/ grong khyer chen po 'od bzang po de'i dbus su/ rgyal po 'od chen po bzhugs pa'i pho brang brtsigs pa 'khor kun tu dpag</text></item>
<item><p>29b1</p><section>phal chen</section><text>tshad bzhi yod pa ste/ rin po che sna bdun las byas pa'o/ rin po che sna tshogs kyi stegs bu rim bdun gyis yongs su bskor ba'o/ /rin po che'i dril bu yid du 'ong ba'i sgra snyan par 'khrol ba'i dra ba rim bdun gyi sgra kun nas 'byung ba'o/ /rin pa che sna bdun gyi ta la'i 'phreng ba rim pa</text></item>
<item><p>29b2</p><section>phal chen</section><text>bdun gyis kun nas bskor ba'o/ /rin po che sna tshogs kyi khang pa brtsegs pa'i rgyan brgya stong bsam gyis mi khyab pa dang ldan pa'o/ rdzing rin po che sna tshogs du ma las byas pa/ gser gyi gram pa kun tu bkram pa yan lag brgyad dang ldan pa'i chus sa yongs su gang ba/ lha rdzas kyi</text></item>
<item><p>29b3</p><section>phal chen</section><text>uta pa la dang / pad mo dang ku mud dang me tog pun da ri kas chu'i steng kun tu yog pa/ rin po che'i me tog dang 'bras bu shing sna tshogs kyis rab tu brgyan pa/ phyogs bzhi nas rin po che'i pha gus brtsigs pa'i them skas rnam par bkye ba can gyis shin tu mdzes par byas pa dang ldan</text></item>
<item><p>29b4</p><section>phal chen</section><text>pa/ /lha rdzas kyi sgra snyan cing yid du 'ong ba 'byin pa'i bya bran sna tshogs kyi sgra shin tu 'byung ba yod pa/ lha'i dbang po'i pho brang dang 'gran pa ste/ de'i dbus na rin po che 'gro ba la snang ba'i khang pa brtsegs pa/ shin tu bzang la mdzes shing yid du 'ong ba/ rin po che grangs med pa'i</text></item>
<item><p>29b5</p><section>phal chen</section><text>rgyan bsam gyis ma khyab pas gya nom par brgyan pa yod de/ de'i nang na rgyal po 'od chen po'i dam pa'i chos gces pa'i dbyig tu bya ba bzhugs so/ /de nas tshong dpon gyi bu nor rin po che'i 'obs de dag la ni chags pa'i sems / rin po che'i ra ba de dag la ni ngo mtshar du 'dzin</text></item>
<item><p>29b6</p><section>phal chen</section><text>pa'i sems / rin po che'i ta la'i 'phreng ba de dag la ni 'dod cing chags pa med/ rin pa che'i dril gyi dra ba'i sgra la ni ro myong bar byed pa / lha rdzas kyi rol mo'i sgra dang / glu nga ro snyan pa'i dbyangs la ni chags pa'i sems / rin po che rnam pa tha dad pa'i gzhal khang dang /</text></item>
<item><p>29b7</p><section>phal chen</section><text>khang pa brtsegs pa sna tshogs kyi longs spyod ni yid la bya ba med par shin tu dga' bar gyur pa'i/ skyes pa dang bud kyi tshogs kyi chos kyi dga' ba'i mos pas shin tu dga' zhing / gzugs dang sgra dang dri dang ro dang reg la dga' bas dben pa'i sems dang ldan pa/ chos</text></item>
<item><p>30a1</p><section>phal chen</section><text>nges par brtags pa la shin tu mos pas sems can gang dang phrad kyang / dge ba'i bshes gnyen rtag tu 'dri zhing mthar gyis grong khyer gyi lam gyi sum mdo'i drung zhig du phyin nas kun tu bltas na/ grong khyer gyi lam gyi sum mdo'i dbus kyi mchod rten gyi khang pa nas</text></item>
<item><p>30a2</p><section>phal chen</section><text>ha cang yang mi ring ba zhig na/ rgyan chen po dang ldan pa'i khri chen po bai D+'uR+Ya sngon po'i rkang pa bkye ba/ bai D+'uR+Ya dkar po'i seng ges blangs pa/ 'dzam bu chu klung gi gser gyi lcags pod kyi dra ba legs par btags pa/ lha rdzas las kyang 'das pa'i rin po che'i stan sna tshogs bting ba/</text></item>
<item><p>30a3</p><section>phal chen</section><text>rin po che'i 'bru grangs med pas rnam par brgyan pa/ nor bu rin po che'i rgyan bsam gyis mi khyab pa'i dra bas kun nas khebs pa/ 'dzam bu chu klung gi gser gyi snam bu la/ lha rdzas rin po che sna tshogs kyi gur shin tu spa bar bkye ba'i gnam yol bres pa/ nor bu rin po che yid bzhin</text></item>
<item><p>30a4</p><section>phal chen</section><text>gyi rgyal po'i pad mo'i snying po dang ldan pa/ de ltu bu'i chos kyi khri chen po la rgyal po 'od chen po chen po'i mtshan sum cu rtsa gnyis kyis lus shin tu brgyan pa dpe byad bzang po sna tshogs brgyad cu tham pas lus shin tu mdzes pa gser gyi ri bo ltar rin po che sna tshogs rnam par bkod pas rnam par</text></item>
<item><p>30a5</p><section>phal chen</section><text>mdzes pa nyi ma'i dkyil 'khor ltar gzi brjid rab tu 'bar ba/ zla ba nya zhing rgyas pa'i dkyil 'khor ltar lta na bzang ba/ tshangs pa ltar tshangs pa'i 'khor gyi nang na rnam par mdzes pa/ rgya mtsho ltar zab mo'i chos dang yon tan mtha' yas pa'i rin po che'i tshogs dang ldan pa/</text></item>
<item><p>30a6</p><section>phal chen</section><text>sprin chen po ltar chos kyi rang bzhin gyi 'brug sgra sgrog pa/ nam mkha' ltar chos kyi tshul gyi skar ma'i tshogs kyis brgyan pa/ ri rab ltar kha dog bzhi po'i sems can rgya mtsho'i sems la gzugs brnyan rab tu snang ba rin po che'i gling ltar gzhi ye shes sna tshogs rin po ches</text></item>
<item><p>30a7</p><section>phal chen</section><text>yongs su gang ba de skyil mo krung du 'dug pa mthong ngo / /de'i mdun na yang gser dang nor bu dang mu tig dang / baiDUr+ya dang dung dang man shel dang byi ru dang / sa le sbram dang dngul rin po che'i phung po dang / lha rdzas kyi gos kha dog sna tshogs kyi phung po dang / lha rdzas kyi rin po che'i rgyan</text></item>
<item><p>30b1</p><section>phal chen</section><text>sna tshogs kyi phung po dang / kha zas dang spyan gzigs sna tshogs kyi phung po dang / zhim pa'i mchog khyad par du 'phags pa rnam pa sna tshogs kyi phung po dgod pa dang / dngar ba'i thabs sna tshogs kyi yul du bkod pa mthong ngo / /lha rdzas kyi shing rta rin po che bye ba brgya stong du ma dang / lha rdzas kyi</text></item>
<item><p>30b2</p><section>phal chen</section><text>sil snyan bye ba brgya stong du ma dang / lha rdzas kyi spos kyi rnam pa brgya stong du ma dang / nad kyi rkyen sman dang / yo byad kyi phung po du ma dang / yo byad kyi khyad par thams cad kyi phung po spyad du rung zhing kha na ma tho ba med pa mang po sems can rnams ci dga' bar spyod du gzud pa'i phyir</text></item>
<item><p>30b3</p><section>phal chen</section><text>bshams te/ bkod pa dang / ba bzhon gser gyi ru can stong phrag du ma/ 'o ma bres 'jal ba mang po yang sems can phongs pa rnams yongs su bsdu ba'i phyir bkod pa mthong ngo / bu mo rin po che bye ba khrag khrig brgya stong bzhin bzang ba/ shin tu mdzes pa lta na sdug pa/</text></item>
<item><p>30b4</p><section>phal chen</section><text>rgyan thams cad kyis rnam par klubs pa/ lha rdzas kyi gos rin po che gyon pa/ lha rdzas kyi tsan dan sbrul gyi snying pos lus byugs pa/ sgyu rtsal drug cu rtsa bzhi'i tshul shes pa/ 'dod pa'i spyod pa dang / cho ga thams cad la mkhas pa dag kyang bshing bkod par mthong ngo / /de'i mdun na ji</text></item>
<item><p>30b5</p><section>phal chen</section><text>lta ba de bzhin du sems can rnams yongs su bsdu ba dang / sems can rnams yongs su gzung ba dang / sems can rnams dga' ba bskyed pa dang / sems can rnams spro ba bskyed pa dang / sems can rnams kyi yid dang bar bya ba dang / sems can rnams kyi sems shin tu bde bar</text></item>
<item><p>30b6</p><section>phal chen</section><text>bya ba dang / sems can rnams kyi nyon mongs pa rnam par zhi bar bya ba dang / sems can rnams chos kyi rang bzhin gyi don la yongs su dgod pa dang / sems can rnams thams cad mkhyen pa nyid du don mnyam par bya ba dang / sems can rnams gzhan la 'khu ba rnam par bzlog par bya ba dang /</text></item>
<item><p>30b7</p><section>phal chen</section><text>lus dang ngag gis ngan du spyod pa thams cad rnam par bzlog pa dang / sems can rnams kyi lta ba'i zug rngu yang dag par dbyung ba dang / sems can rnams kyi lam yongs su sbyang ba'i phyir/ srang dang lam gyi bzhi mdo dang / lam gyi sum mdo dang / sgo dang khyams dag na'ang de bzhin te/</text></item>
<item><p>31a1</p><section>phal chen</section><text>srang re re'i ngos g.yas g.yon nas kyang stegs bu bye ba nyi shu nyi shu tsam la yo byad thams cad yongs su spungs te bkod pa mthong ngo / /de nas tshong dpon gyi bu nor rgyal po 'od chen po la lus thams cad kyis phab nas phyag byas te/ rgyal po 'od chen po la</text></item>
<item><p>31a2</p><section>phal chen</section><text>lan brgya stong du mar g.yas phyogs su bskor ba byas nas mdun du 'dug ste/ thal mo sbyar nas 'di skad ces smras so/ 'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab</text></item>
<item><p>31a3</p><section>phal chen</section><text>par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba</text></item>
<item><p>31a4</p><section>phal chen</section><text>dang / ji ltar nan tan du bgyi ba bdag la bka' stsal du gsol/ smras pa/ rigs kyi bu nga ni byang chub sems dpa'i spyod pa byams pa chen po'i rgyal mtshan yongs su dag pa dang / yongs su rdzogs par byed pa ste/ rigs kyi bu ngas byang chub</text></item>
<item><p>31a5</p><section>phal chen</section><text>sems dpa'i spyod pa byams pa chen po'i rgyal mtshan 'di yang sangs rgyas brgya phrag du ma dang / sangs rgyas stong phrag du ma dang / sangs rgyas brgya stong phrag du ma dang / sangs rgyas bye ba khrag khrig brgya stong du ma nas brjod du med pa'i yang brjod du med pa'i bar gyi sangs rgyas bcom ldan</text></item>
<item><p>31a6</p><section>phal chen</section><text>'das rnams la yongs su dris so/ yongs su zhus so/ rnam par sbyangs so/ yongs su sbyangs so/ rnam par bkod do/ rnam par bltas so/ rnam par dpyad do/ rjes su btsal to/ yongs su brtags so/ rnam par bris so/ rgya cher byas so/ rigs kyi bu de ltar da ni byang chub</text></item>
<item><p>31a7</p><section>phal chen</section><text>sems dpa'i spyod pa byams pa chen po'i rgyal mtshan 'di la gnas shing chos dang 'thun par khams skyong zhing ston to/ /chos dang 'thun par 'jig rten la phan par byed do/ /chos dang 'thun par 'jig rten na rjes su spyod do/ /chos dang 'thun par sems can bcos ba byed do/</text></item>
<item><p>31b1</p><section>phal chen</section><text>chos dang 'thun par sems can rnams la nan tan byed do/ chos kyi dkyil 'khor la sems can rnams yongs su 'dzud do/ chos kyi tshul sems can rnams la nye bar bsgrub bo/ chos dang 'thun par sems can rnams la yongs su bsgo ba byed do/ chos kyi nan tan la sems can rnams yongs</text></item>
<item><p>31b2</p><section>phal chen</section><text>su sbyor ro/ chos kyi rang bzhin nges par rtogs pa la sems can rnams rab tu dgod do/ /byams pa'i sems dang / byams pa chen po'i dbang dang / byams pa'i stobs dang / phan pa'i sems dang / bde ba'i sems dang / snying rje'i sems dang / phan 'dog pa'i sems dang / yongs su bsrung ba'i sems</text></item>
<item><p>31b3</p><section>phal chen</section><text>dang / sems can yongs su 'dzin pa mi gtong ba'i sems dang / sdug bsngal thams cad rnam par bzlog pa'i smon lam rgyun mi gcod pa'i sems dang / bde ba'i mthar phyin pa la rab tu dgod par yang dag par spyod pa rgyun mi gcod pa la sems can rnams rab tu dgod do/ bag</text></item>
<item><p>31b4</p><section>phal chen</section><text>yangs kyi bde ba yang dag par bskyed pas sems can de dag gi lus kyang shin tu bde bar byed do/ /de dag gi 'khor ba'i bde ba la zhen pa'i sems kyi rgyud kyang rnam par bzlog pa byed do/ de dag gi sems kyi rgyun kyang chos kyi dga' ba dang mos pa la yongs su gzhol bar byed</text></item>
<item><p>31b5</p><section>phal chen</section><text>do/ /nyon mongs pa'i dri ma thams cad las rnam par sbyong ba byed do/ mi dge ba'i chos thams cad las yongs su sbyong ba byed do/ 'khor ba'i rgyun las rnam par bzlog pa byed do/ chos kyi dbyings kyi tshul rgya mtsho la yongs su gzud pa byed do/ /de dag gis srid pa'i lam gyi rgyud du</text></item>
<item><p>31b6</p><section>phal chen</section><text>skye ba thams cad rgyun gcad pa'i phyir/ sems kyi ma rig pa yongs su bsrag pa byed do/ thams cad mkhyen pa nyid kyi 'bras bu thob par bya ba'i phyir de dag gi sems kyi myu gu bskyed do/ mi 'phrogs pa'i dad pa'i stobs yang dag par bskyed pa'i phyir de dag gi sems kyi rgya mtsho</text></item>
<item><p>31b7</p><section>phal chen</section><text>yang rab tu dang bar byed do/ rigs kyi bu de ltar nga ni byang chub sems dpa'i spyod pa byams pa chen po'i rgyal mtshan la gnas te/ chos dang 'thun par 'jig rten skyong zhing ston to/ rigs kyi bu nga'i khams na gnas pa'i sems can rnams ni ngas 'jigs shing sdang pa'am/</text></item>
<item><p>32a1</p><section>phal chen</section><text>bag tsha zhing skyi g.ya' ba med de/ rigs kyi bu sems can gang phongs shing yo byad sna tshogs kyis brel ba/ bza' ba 'dod pa'am/ btung ba 'dod pa'am/ gos 'dod pa nas yo byad sna tshogs thams cad gang 'dod kyang rung ste/ de dag thams cad nga'i</text></item>
<item><p>32a2</p><section>phal chen</section><text>drung du 'ong ngo / /de dag la'ang ngas snga nas bsham bsham pa'i mdzod sgo phye zhing ci 'dod pa khyer cig ces bstabs te/ gang gi don du khyed sdig pa'i las la spyod par gyur cing / srog gcod pa'am/ ma byin par len pa'am/ 'dod pas log par g.yem pa'am/</text></item>
<item><p>32a3</p><section>phal chen</section><text>du smra ba 'am/ phra ma 'am/ ngag rtsub po'am/ tshig kyal pa'am/ chags sems dang / gnod sems sam/ log par lta ba'am/ de ma yin pa'i lta ba'i rnam pa sna tshogs la mngon par zhen par gyur pa de dag thams cad kyang / grong khyer chen po 'od bzang po 'di'i sgo dang / srang dang /</text></item>
<item><p>32a4</p><section>phal chen</section><text>khyams dang / lam gyi sum mdo dang / bzhi mdo kun tu spungs te/ snga nas byin pa yin gyi/ su ci 'dod pa kun kyang khyer cig ces bstabs shing byin no/ /rigs kyi bu grong khyer 'od bzang po 'di na sems can ji snyed cig gnas pa de dag thams cad ni byang chub sems dpa' ste theg pa</text></item>
<item><p>32a5</p><section>phal chen</section><text>chen po la zhugs pa'o/ /de bas na grong khyer chen po 'od bzang po 'di yang de dag la bsam pa rnam pa ji lta bur dag pa'i tshul bzhin du snang ste/ la la la ni dog par snang ngo / /la la la ni yangs par snang ngo / /la la la ni gzhis la gnas par snang ngo / /la la la ni gzhi rin po che bai</text></item>
<item><p>32a6</p><section>phal chen</section><text>DUr+ya las blangs par snang ngo / /la la la ni sa'i ra bas bskor bar snang ngo / /la la la ni rin po che rdo rje gzhan gyis mi thub pa'i rgyal mtshan gyi ra bas bskor bar snang ngo / /la la la ni gseg ma dang gyo mos gang zhing thag thug dang grog po dang / g.yang sa mang po can du snang ngo / /la la</text></item>
<item><p>32a7</p><section>phal chen</section><text>la ni nor bu rin po che dam pa grangs med pas/ gzhi brgyan cing yongs su bkram pa dang / lag mthil bzhin du gzhi mnyam par snang ngo / /la la la ni sa las byas par snang ngo / /la la la ni rin po che grangs med pa'i khang pa dang / gzhal med khang dang / khang bzang dang / khang pa</text></item>
<item><p>32b1</p><section>phal chen</section><text>brtsegs pa dang / khang steng dang / ba gam dang / skar khung gi shar bu dang / zla gam rin po che seng ge'i dra bas brgyan par snang ngo / /grong khyer gyi phyi rol na gnas pa'i sems can sngon ngas byang chub sems dpa'i spyad pa spyod pa'i tshe/ bsdu ba'i dngos po bzhis yongs su bsdus pa/ bsam</text></item>
<item><p>32b2</p><section>phal chen</section><text>pa dag pa dge ba'i rtsa ba bskyed pa/ sangs rgyas mang po bsnyen bkur ba thams cad mkhyen pa nyid la mngon par mos pa thams cad mkhyen pa nyid du rab tu gzhol ba de dag la yang rin po che las byas par snang ngo / /de ma yin pa gzhan dag la ni sa las byas par snang ste/ rigs kyi</text></item>
<item><p>32b3</p><section>phal chen</section><text>bu nga'i khams na gnas pa'i sems can yul dang phyogs dang / grong khyer dang grong rdal dang / ljongs dang khams dang / rgyal po'i pho brang dag na rnyog pa lnga dang ldan pa'i 'jig rten gyi dus kyi rang bzhin gyis dkrugs te/ mi dge ba bcu'i las kyi lam zhig byed par 'dod par gyur na yang / de'i</text></item>
<item><p>32b4</p><section>phal chen</section><text>tshe nga de dag la phan par bya ba'i sems kyis/ byang chub sems dpa'i ting nge 'dzin 'jig rten gyi dbang po'i glong zhes bya ba byams pa chen po'i sngon du 'gro ba la snyoms par 'jug ste/ rigs kyi bu de ltar nga ting nge 'dzin de la snyoms par zhugs pa dang / de nyid kyi mod la sems</text></item>
<item><p>32b5</p><section>phal chen</section><text>can de dag gi 'jigs pa de dag dang mi bde ba de dag dang / shar gnyer ba de dag dang thab mo dang rtsod pa de dag dang / sems kyi 'khrug pa de dag dang / 'tshe ba'i sems de dag kyang byang chub sems dpa'i ting nge 'dzin 'jig rten gyi dbang po'i glong byams pa chen po'i sngon</text></item>
<item><p>32b6</p><section>phal chen</section><text>du 'gro ba de'i chos nyid thob pas rab tu zhi bar gyur to/ /nye bar zhi bar gyur to/ /rnam par ldog par gyur to/ /'gag par gyur to/ /rigs kyi bu yud tsam zhig sdod dang de'u re mngon sum du 'gyur ro/ /de nas rgyal po 'od chen pos de'i tshe/ byang chub sems dpa'i ting nge 'dzin byams</text></item>
<item><p>32b7</p><section>phal chen</section><text>pa chen po'i sngon du 'gro ba 'jig rten gyi dbang po'i glong la mnyam par gzhog go /de ltar rgyal po 'od chen pos/ byang chub sems dpa'i ting nge 'dzin byams pa chen po'i/ sngon du 'gro ba 'jig rten gyi dbang po'i glong la mnyam par bzhag ma</text></item>
<item><p>33a1</p><section>phal chen</section><text>thag tu de'i mod la grong khyer chen po 'od bzang po yul dang / phyogs su bcas pa/ grong khyer dang grong rdal dang / ljongs dang khams dang / rgyal po'i pho brang gi 'khor dang bcas pa rnam pa drug tu g.yos so/ /de g.yos pa'i tshe rin po che'i ra ba de dag dang rin po</text></item>
<item><p>33a2</p><section>phal chen</section><text>che'i khang pa dang / rin po che'i snying po dang / rin po che'i khyim dang / rin po che'i gnas dang / rin po che'i gzhal med khang dang / rin po che'i khang pa brtsegs pa dang / rin po che'i ba gam dang / rin po che'i pu shu dang / rin po che'i skar khung dang / rin po che'i stegs bu dang / rin po che'i rta babs dang /</text></item>
<item><p>33a3</p><section>phal chen</section><text>rin po che'i zla gam dang / rin po che'i seng ge'i dra ba dang / rin po che'i lan kan dang / rin po che'i 'bru dang / rin po che'i bla re dang / rin po che'i srad bus brgyus pa'i dril bu g.yer ka'i dra ba dang / rin po che'i dril bu dang / rin po che'i rgyal mtshan dang / rin po che'i ba dan dang /</text></item>
<item><p>33a4</p><section>phal chen</section><text>rin po che'i ta la de dag kyang rab tu g.yos te/ sgra 'byin to/ rab tu 'khrol lo/ de dag de ltar sgra 'byin cing yid du 'ong la snyan pa dang / mnyan na dga' ba'i dbyangs rjod cing / rgyal po 'od chen po gang na ba der 'dud te phyag 'tshal lo/ /grong khyer chen po 'od bzang po'i</text></item>
<item><p>33a5</p><section>phal chen</section><text>nang na/ sems can ji snyed cig gnas pa de dag thams cad kyang / dga' ba dang rangs pa'i sems kyis yongs su rgyas nas/ rgyal po 'od chen po gang na ba der logs su mngon tu lta ste/ lus thams cad kyis phab cing phyag 'tshal lo/ /de'i khams kyi grong dang grong</text></item>
<item><p>33a6</p><section>phal chen</section><text>khyer dang / ljongs dang yul dang khams dang / rgyal po'i pho brang 'khor na gnas pa de dag thams cad kyang lus dang sems bde bar gyur te/ dga' zhing rangs pa skyes nas/ rgyal po 'od chen po gang na ba de logs su phyag 'tshal lo/ /byol song gi skye gnas su gtogs</text></item>
<item><p>33a7</p><section>phal chen</section><text>pa'i sems can de dag thams cad kyang gcig la gcig byams pa'i sems dang / phan pa'i sems su ldan par gyur nas/ rgyal po 'od chen po gang na ba der logs su lta zhing mngon par 'dud do/ /ri dang sgangamathon po'i sa'i phyogs thams cad kyang rgyal po 'od chen po gang na</text></item>
<item><p>33b1</p><section>phal chen</section><text>bder mngon par 'dud do/ me tog gi shing dang / 'bras bu'i shing dang / lo ma'i shing dang / sa bon gyi tshogs dang / 'byung ba'i tshogs dang / lo tog dang / ldum bu dang / rtsa dang gel pa dang / sman dang nags tshal thams cad kyang rgyal po 'od chen po gang na ba de logs su lta zhing mngon par 'dud par</text></item>
<item><p>33b2</p><section>phal chen</section><text>gyur to/ /de'i khams na mtsho dang / mtshe'u dang / lu ma dang / ldeng ka dang / 'bab chu dang / chu klung dang / rdzing dang / khron pa ji snyed pa de dag thams cad kyang rgyal po 'od chen po gang na ba de logs su mngon par gzhol zhing rlabs kyi sgra 'byin par gyur to/ /klu'i rgyal po stong phrag bcu yang / a ga ru nag po'i</text></item>
<item><p>33b3</p><section>phal chen</section><text>bdug spos kyi dud pa na bun du 'grigs pa'i spos kyi sprin las glog sna tshogs 'gyu ba'i 'od kyi snang bar byed cing / 'brug sgra sgrog pa dang / spos chu'i char gyi rgyun shin tu phra ba mngon par 'bebs par gyur to/ /brgya byin dang rab mtshe ma dang dga' ldan dang / rab 'phrul dga' dang /</text></item>
<item><p>33b4</p><section>phal chen</section><text>dbang bsgyur gyi lha'i rgyal po la pa lha'i bu stong phrag bcus kyang steng gi bar snang la 'khod de nam mkha'i dbyings thams cad lha rdzas kyi rol mo sil snyan gyi sprin bye ba khrag khrig brgya stong gi sgra phyung bas dbyangs snyan pa rgya cher bsgrags pa'i rgyan gyis brgyan pa dang / lha'i bu</text></item>
<item><p>33b5</p><section>phal chen</section><text>mo grangs med pa lha'i glu snyan pa len pa'i sprin gyi sgra bsgrags pa'i dbyangs snyan cing yid du 'ong ba'i rgyan gyis brgyan pa dang / lha rdzas kyi rin po che'i me tog sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi spos kyi sprin kha dog</text></item>
<item><p>33b6</p><section>phal chen</section><text>sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi rin po che'i phreng ba sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi phye ma kha dog sna tshogs kyi sprin grangs med pa'i char rab tu 'bab pa'i rgyan gyis brgyan</text></item>
<item><p>33b7</p><section>phal chen</section><text>pa dang / lha rdzas kyi rin po che'i lhab lhub sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi gos sna tshogs dri ma med cing 'jam pa kha dog rnam pa tha dad pa'i sprin grangs med pa'i char rab tu 'bab pa'i rgyan gyis brgyan pa dang / lha rdzas kyi rin</text></item>
<item><p>34a1</p><section>phal chen</section><text>po che'i gdugs rnam par bye ba sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi rin po che'i seng ge yid du 'ong ba'i rgyal mtshan gyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi</text></item>
<item><p>34a2</p><section>phal chen</section><text>rin po che 'bar ba'i lce shin tu 'phro ba'i rin po che'i ba dan gyi sprin grangs med pa'i char rab tu 'bab pa'i rgyan gyis brgyan par rgyal po 'od chen pa la mchod pa bya ba'i phyir byin gyis brlabs so/ glang po'i rgyal po chen po shugs 'dzin gyis kyang glang po'i dbang po'i khyu mchog gi mthu phyung</text></item>
<item><p>34a3</p><section>phal chen</section><text>ba dang / rnam par 'phrul pa'i mthus nam mkha'i dbyings thams cad lha rdzas kyi rin po che sna tshogs kyi pad mo'i sprin grangs med pas kun nas yog par byin gyis brlabs so/ /lha rdzas kyi nor bu rin po che'i se mo do grangs med par rab tu 'phyad ba dang / lha rdzas kyi rin po</text></item>
<item><p>34a4</p><section>phal chen</section><text>che'i snam bu'i lda ldi dang / chun po grangs med par rab tu 'phyang ba dang / lha rdzas kyi rin po che sna tshogs kyi phreng ba'i rgyud grangs med pa mngon par 'phyang ba'i rgyan gyis brgyan pa dang / lha rdzas kyi rin pa che sna tshogs kyi lhab lhub dang / phreng ba grangs med pa mngon par 'phyang</text></item>
<item><p>34a5</p><section>phal chen</section><text>ba'i rgyan gyis brgyan pa dang / lha rdzas kyi rin po che sna tshogs kyi me tog gi lda ldi grangs med pa mngon par bris pa'i rgyan gyis brgyan pa dang / lha rdzas spos kyi rgyal po'i kha dog sna tshogs phyogs thams cad du dri zhim pos rgyas par 'gengs pa'i sprin grangs med pas kun</text></item>
<item><p>34a6</p><section>phal chen</section><text>nas khebs pa'i rgyan gyis brgyan pa dang / lha rdzas kyi rin po che'i gos kha dog sna tshogs kyi sprin grangs med pa'i char rab tu 'bab pa'i rgyan gyis brgyan pa dang / lha rdzas kyi bdug spos kyi dud pa na bun du 'grigs pa'i sprin grangs med pa'i char rab tu 'bab pa'i rgyan</text></item>
<item><p>34a7</p><section>phal chen</section><text>gyis brgyan pa dang / lha rdzas kyi phye ma kha dog sna tshogs kyi sprin grangs med pa'i char phra mo rab tu 'bab pa'i rgyan gyis brgyan pa dang / lha'i bu mo'i tshogs lha rdzas kyi rol mo byed pa dang / glu snyan pa'i dbyangs yid du 'ong bar len cing bstod pa'i sprin gyis yog</text></item>
<item><p>34b1</p><section>phal chen</section><text>pa'i char mngon par 'bab pa'i rgyan gyis brgyan par nam mkha'i dbyings byin gyis brlabs so/ srin po'i dbang po brgya stong grangs med pa rgya mtsho la gnas pa dang / gling bzhi pa'i 'jig rten gyi khams kyi rten gyis gzhi la gnas pa/ kha zas su sha dang khrag 'thung zhing za ba/</text></item>
<item><p>34b2</p><section>phal chen</section><text>chu la spyod pa dang / dang / phyugs dang bya dang ba lang dang rta dang / glang po dang bong bu dang / skyes pa dang / bud med kyi tshogs kyi mdangs 'phrogs pa/ zhe sdang ba'i yid kyi rnam par rtog pa dang ldan pa/ rtag tu 'gro ba la 'tshe zhing 'tho 'tsham pa la zhugs pa rnams kyang byams pa</text></item>
<item><p>34b3</p><section>phal chen</section><text>dang / phan pa'i sems dam pa dang ldan zhing bzhin gyi mdog shin tu dang ba dang / 'gro ba thams cad la mi 'tshe zhing mtho 'tsham pa med pa la zhugs te/ 'jig rten pha rol la lta bar gyur nas/ thal mo sbyar cing shin tu dga' ba'i sems kyis rgyal po 'od chen po gang na ba de</text></item>
<item><p>34b4</p><section>phal chen</section><text>logs su btud nas phyag 'tshal bar gyur to/ /lus dang sems kyi bde ba rgya chen po mtshungs pa med pa yang myong bar gyur to/ /gnod sbyin dang grul bum dang / sha za dang 'byung bo'i dbang po brgya stong du ma yang byams pa dang / phan pa'i sems dam pa dang ldan zhing bzhin</text></item>
<item><p>34b5</p><section>phal chen</section><text>gyi mdog shin tu dang ba dang / 'gro ba thams cad la mi 'tshe zhing 'tho 'tsham med pa la zhugs te/ 'jig rten pha rol la lta bur gyur nas/ thal mo sbyar cing shin tu dga' ba'i sems kyis rgyal po 'od chen po gang na ba der 'dud cing phyag 'tshal bar gyur te/ lus</text></item>
<item><p>34b6</p><section>phal chen</section><text>dang sems kyi bde ba rgya chen po mtshungs pa med pa yang myong bar gyur to/ /de ltar gling bzhi ba'i 'jig rten gyi khams thams cad kyi sems can kun gyi 'jigs pa dang / gnod pa dang / mi bde ba dang / shar gnyer ba dang / thab mo dang / rtsod pa dang / sems kyi 'khrug pa dang /</text></item>
<item><p>34b7</p><section>phal chen</section><text>'tshe ba'i sems thams cad kyang rab tu zhi bar gyur to/ /rnam par zhi bar gyur to/ /rnam par log par gyur to/ /'gags par gyur to/ /phyir log par gyur to/ /gling bzhi pa'i 'jig rten gyi khams 'dir ji lta ba de bzhin du stong gsum gyi stong chen po'i 'jig rten gyi/</text></item>
<item><p>35a1</p><section>phal chen</section><text>khams thams cad nas/ phyogs bcur 'jig rten gyi khams bye ba khrag khrig brgya stong phrag bcu'i bar gyi sems can kun gyi 'jigs pa dang / gnod pa dang / mi bde ba dang / shar gnyer ba dang / thab mo dang / rtsod pa dang / sems kyi 'khrug pa dang /</text></item>
<item><p>35a2</p><section>phal chen</section><text>'tshe ba'i sems thams cad kyang byang chub sems dpa'i ting nge 'dzin byams pa chen po'i sngon du 'gro ba/ 'jig rten gyi dbang po'i klong gi chos nyid thob pa'i phyir/ rab tu zhi bar gyur to/ rnam par zhi bar gyur to/ rnam par log par gyur to/ /'gags par gyur to/ phyir log par gyur to/</text></item>
<item><p>35a3</p><section>phal chen</section><text>de nas rgyal po 'od chen po ting nge 'dzin de las langs te/ tshong dpon gyi bu nor la 'di skad ces smras so/ /rigs kyi bu ngas byang chub sems dpa'i spyod pa'i ye shes snang ba'i sgo byams pa chen po'i rgyal mtshan 'di shes par zad na/ ngas byang chub sems dpa' 'jig rten gyi</text></item>
<item><p>35a4</p><section>phal chen</section><text>khams thams cad bde ba'i bsam pas rgyas par 'gengs pas byams pa chen po'i gdugs tshad med pa dang ldan pa/ 'khor mi phyed pa dang ldan pas/ 'gro ba thams cad 'khor du gyur pa/ rab 'bring dang tha ma'i sbyor bas 'gro ba thams cad yongs su bskyab pa la zhugs pa/</text></item>
<item><p>35a5</p><section>phal chen</section><text>'gro ba thams cad yongs su bzung bu la zhugs pas/ byams pa'i sems lta bu dang ldan pa/ bsod nams dang ye shes kyi 'od zer 'gro ba thams cad du 'byung bas/ zla ba nya zhing rgyas pa lta bur gyur pa/ shes bya thams cad ye shes kyi 'od kyis snang bar byed</text></item>
<item><p>35a6</p><section>phal chen</section><text>pa'i phyir nyi ma'i dkyil 'khor lta bur gyur ba/ sems can thams cad kyi sems kyi mun pa thibs po rab tu sel bas/ sgron ma chen po lta bur gyur pa/ sems can thams cad kyi sems kyi mtsho'i g.yo sgyu'i rnyog pa dang bar byed pas/ nor bu rin po che chu 'dod dang 'dra ba/</text></item>
<item><p>35a7</p><section>phal chen</section><text>'gro ba thams cad kyi bsam pa dang / smon lam yongs su rdzogs par byed pas/ nor bu rin po che yid bzhin gyi rgyal po dang 'dra ba/ 'gro ba thams cad ting nge 'dzin dang / snyoms par 'jug pa'i khang pa dang / thams cad mkhyen pa nyid kyi pho brang chen por gzhog</text></item>
<item><p>35b1</p><section>phal chen</section><text>pas rlung mar chen po dang 'dra ba de dag gi spyod pa shes pa'am/ yon tan brjod pa'am/ bsod nams kyi ri bo gzhal ba'am/ yon tan gyi skar ma'i tshogs kyis brgyan pa'i nam mkha' la blta ba'am/ smon lam chen po'i rlung gi dkyil 'khor las mtshams bcad pa'am/ chos mnyam</text></item>
<item><p>35b2</p><section>phal chen</section><text>pa nyid kyi stobs la tshad gzung ba'am/ theg pa chen po'i rgyan gyi bsngags pa yongs su brjod pa'am/ kun tu bzang po'i spyod pa'i tshul gyi khyad par brjod pa'am/ byang chub sems dpa'i ting nge 'dzin chen po bsgom pa'i sgo dbye ba'am/ snying rje chen po'i sprin yongs su smos par nus</text></item>
<item><p>35b3</p><section>phal chen</section><text>re skan/ /song rigs kyi bu lho phyogs kyi rgyud 'di nyid na rgyal po'i gnas brtan pa zhes bya ba yod de/ de na dge bsnyen ma mi g.yo ba zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar</text></item>
<item><p>35b4</p><section>phal chen</section><text>nan tan du bya ba dris shig /de nas tshong dpon gyi bu nor rgyal po 'od chen po'i rkang pa gnyis la spyi bos phyag 'tshal nas/ rgyal po 'od chen po la lan brgya stong du mar g.yas phyogs su bskor ba byas te/ yang dang yang bltas nas/ rgyal po 'od chen po'i drung</text></item>
<item><p>35b5</p><section>phal chen</section><text>nas song ngo // //sangs rgyas rmad gcad ces bya ba shin tu rgyas pa chen po'i mdo/ /bam po gsum pa/ de nas tshong dpon gyi bu nor grong khyer chen po 'od bzang po nas byung ste yud tsam du lam gyi 'go btsal nas/ rgyal po 'od chen po'i</text></item>
<item><p>35b6</p><section>phal chen</section><text>gdams ngag de la rjes su bsam pa byed cing / byang chub sems dpa'i spyod pa'i tshul byams pa chen po'i rgyal mtshan de rjes su dran par bya ba dang / ting nge 'dzin gyi sgo 'jig rten gyi dbang po'i glong gis snang ba chen po de yongs su bsgom pa dang / byang chub sems dpa'</text></item>
<item><p>35b7</p><section>phal chen</section><text>lus rnam par dag pa/ bsam gyis mi khyab pas brgyan pa'i seng ge'i khri'i rgyan rnam par phye ba/ rnam pa sna tshogs de dag mngon par bsgrub pa dang / byang chub sems dpa'i smon lam dang / bsod nams kyi dbang dang / stobs bsam gyis mi khyab pa/ de dag rjes su</text></item>
<item><p>36a1</p><section>phal chen</section><text>spel ba dang / byang chub sems dpa' sems can yongs su smin par bya ba'i ye shes kyi tshul bsam gyis mi khyab pa de shin tu bstan par bya ba dang / byang chub sems dpa'i longs spyod kyi bdag nyid che ba thun mong du gyur pa/ bsam gyis</text></item>
<item><p>36a2</p><section>phal chen</section><text>mi khyab pa de la rjes su bsam pa dang / byang chub sems dpa'i gnas rnam pa tha dad pa bsam gyis mi khyab pa de dag kyang mtshan mar bya ba dang / byang chub sems dpa' rnams kyis sems can yongs su smin par bya ba rnam par dag pa bsam gyis mi khyab pa de/ rjes su dran par bya ba dang</text></item>
<item><p>36a3</p><section>phal chen</section><text>byang chub sems dpa'i 'khor phun sum tshogs shing yongs su dag pa de la brtag pa dang / byang chub sems dpa'i sems can gyi don bsam pa snang ba'i tshul bsam gyis mi khyab pa de la yid ches par byed byed pas/ sems dga' zhing mos pa'i shugs dang / sems kyi</text></item>
<item><p>36a4</p><section>phal chen</section><text>nyams bde ba dang / sems shin tu tshim pa dang / sems khong nas dga' ba dang / sems rnyog pa med pa dang / sems 'od dang ba dang / sems brtan pa dang / sems rgya che ba dang / sems mi zad pa thob ste/ de de ltar dge ba'i bshes gnyen rjes su dran zhing yid</text></item>
<item><p>36a5</p><section>phal chen</section><text>la byed pa la brtson pas/ gdong mchi mas gang nas rjes su sems pa/ kyi hud kye dge ba'i bshes gnyen mthong ba 'di ni yon tan rin pa che thams cad kyi 'byung gnas su gyur pa'o/ /byang chub sems dpa'i spyod pa thams cad yongs sa dag pa dang / yongs su rdzogs</text></item>
<item><p>36a6</p><section>phal chen</section><text>par 'gyur ba'i rgyur gyur pa'o/ /byang chub sems dpa'i dran pa thams cad rnam par dag par byed pa'o/ /byang chub sems dpa'i gzungs kyi dkyil 'khor thams cad yongs su sbyong ba'o/ /byang chub sems dpa'i ting nge 'dzin gyi snang ba thams cad yongs su bskyed pa'o</text></item>
<item><p>36a7</p><section>phal chen</section><text>sangs rgyas thams cad mthong bar 'gyur ba yongs su sgrub pa'o/ /sangs rgyas kyi chos thams cad kyi sprin gyi char rab tu 'bebs pa'o/ /byang chub sems dpa'i smon lam gyi tshul thams cad rab tu brjod pa'o/ /shes rab dang ye shes kyi snang ba bsam gyis</text></item>
<item><p>36b1</p><section>phal chen</section><text>mi khyab par yang dag par skyed pa'o/ /byang chub sems dpa'i dbang po brtan pa'i gu skyed par byed pa'o/ /dge ba'i bshes gnyen rnams ni bdag ngan song gi g.yang sa thams cad nas skyob pa'o/ dge ba'i bshes gnyen rnams ni bdag chos mnyam pa nyid kyi</text></item>
<item><p>36b2</p><section>phal chen</section><text>tshul khong du chud par bya ba la gzhog pa'o/ /dge ba'i bshes gnyen rnams ni bdag la lam bde ba dang / mi bde ba ston pa'o/ dge ba'i bshes gnyen rnams ni bdag la theg pa chen po yongs su ston pa'o/ /dge ba'i bshes gnyen rnams ni bdag la byang chub sems</text></item>
<item><p>36b3</p><section>phal chen</section><text>dpa' kun tu bzang po'i spyod pa'i gdams ngag gis 'dems pa'o/ /dge ba'i bshes gnyen rnams ni bdag la thams cad mkhyen pa nyid kyi grong khyer gyi lam ston pa'o/ /dge ba'i bshes gnyen rnams ni bdag thams cad mkhyen pa'i gnas su phyin par skyel ba'o/ /</text></item>
<item><p>36b4</p><section>phal chen</section><text>dge ba'i bshes gnyen rnams ni bdag chos kyi dbyings kyi tshul rgya mtsho la 'jug par byed pa'o/ dge ba'i bshes gnyen rnams ni bdag la dus gsum gyi shes bya rgya mtsho'i tshul rab tu ston pa'o/ /dge ba'i bshes gnyen rnams ni bdag la 'phags pa'i tshogs</text></item>
<item><p>36b5</p><section>phal chen</section><text>kyi dkyil 'khor thams cad rab tu ston pa'o/ /dge ba'i bshes gnyen rnams ni bdag gi dkar po'i chos thams cad rnam par 'phel bar byed pa'o zhes de de ltar du zhing smre sngags 'don pa'i tshe/ nam mkha'i dbyings la 'khod pa'i lha'i tshogs dang / rtag tu phyi bzhin</text></item>
<item><p>36b6</p><section>phal chen</section><text>'brang zhing yang dag par bskul ba dang / sangs rgyas kyi pho nya ltar gyur pa'i byang chub sems dpa' rnams 'di skad 'dzer to/ /rigs kyi bu dge ba'i bshes gnyen gyi gdams ngag la zhugs pa'i byang chub sems dpa' ni sangs rgyas bcom ldan 'das rnams</text></item>
<item><p>36b7</p><section>phal chen</section><text>kyang thugs shin tu dgyes par 'gyur ba yin/ dge ba'i bshes gnyen gyi tshig dang / mi 'gal bar gnas pa'i byang chub sems dpas ni thams cad mkhyen pa nyid du'ang shin tu bsnyen pa yin/ dge ba'i bshes gnyen gyi tshig la the tsom mi za ba'i byang chub</text></item>
<item><p>37a1</p><section>phal chen</section><text>sems dpa' la ni dge ba'i bshes gnyen rnams kyang nye bar bsnyen pa yin/ dge ba'i bshes gnyen yid la bya ba dang mi 'bral ba'i byang chub sems dpa' la ni don thams cad kyang mngon du 'gyur ba yin gyis/ rigs kyi bu rgyal po'i pho brang brtan par dge</text></item>
<item><p>37a2</p><section>phal chen</section><text>bsnyen ma mi g.yo ba gang na ba der song shig dang / de las byang chub sems dpa'i spyod pa thos par 'gyur ro/ /de nas tshong dpon gyi bu nor ting nge 'dzin gyi ye shes snang ba las langs nas mthar gyis rgyal po'i pho brang brtan par dge bsnyen ma mi g.yo ba gang na ba der song nas/</text></item>
<item><p>37a3</p><section>phal chen</section><text>dge bsnyen ma mi g.yo ba yongs su tshol zhing rmed rmed pa las/ de la 'gro ba mang pos bstan pa/ rigs kyi bu dge bsnyen ma mi g.yo ba de ni rang gi khyim na pha ma dang / 'grogs shing gzhon nur gyur pa ste/ rang gi gnyen bshes kyi tshogs kyis yongs su bskor cing / skye bo'i</text></item>
<item><p>37a4</p><section>phal chen</section><text>tshogs chen po la chos ston to/ /de nas tshong dpon gyi bu nor dga' ba chen po dang / mos shing spro bas/ yongs su rgyas pa'i sems dang ldan pa de dge bsnyen ma mi g.yo ba'i khyim gang na ba der song ste phyin nas/ dge bsnyen ma mi g.yo ba'i khyim gyi sgo na sdod pa'i tshe/ des</text></item>
<item><p>37a5</p><section>phal chen</section><text>khyim de thams cad 'od lus dang sems shin tu bde bar byed pa/ gser gyi kha dog tu 'dug pa zhig gis khyab cing gsal bar gyur nas/ 'od des tshong dpon gyi bu nor la phog par gyur ma thag tu tshor ba thams cad la dbang bsgyur ba'i ting nge 'dzin gyi sgo mang po</text></item>
<item><p>37a6</p><section>phal chen</section><text>dang / zhi ba'i gnas kyi ting nge 'dzin gyi sgo mang po dang / 'gro ba thams cad dang bral ba'i ting nge 'dzin gyi sgo mang po dang / kun tu lta ba'i btang snyoms dang ldan pa'i ting nge 'dzin gyi sgo mang po dang / de bzhin gshegs pa'i mdzod kyi ting nge 'dzin gyi sgo mang po la pa/</text></item>
<item><p>37a7</p><section>phal chen</section><text>ting nge 'dzin gyi sgo lnga brgya tsam la zhugs par gyur te/ yongs su skyes so/ /de dag kyang shin tu phra zhing gzhon pa ste/ 'di ltar dper na thog ma mngal du zhugs pa'i rnam par shes pa lta bu ste/ ting nge 'dzin de dag kyang shin ti+u phra zhing gzhon par skyes par gyur to/ /des dri</text></item>
<item><p>37b1</p><section>phal chen</section><text>zhim po zhig tshor na'ang de ni lha la'ang med lha'i bu mo la yang med/ klu la yang med klu'i bu mo la yang med/ gnod sbyin la yang med gnod sbyin gyi bu mo la yang med/ dri za la yang med/ dri za'i bu mo la yang med/ lha ma yin la yang med/ lha ma yin gyi bu mo yang med/ nam mkha'i lding</text></item>
<item><p>37b2</p><section>phal chen</section><text>la yang med/ nam mkha' lding gi bu mo la yang med/ mi'am ci la yang med/ mi'am ci'i bu mo la yang med/ lto 'phye chen po la yang med/ lto 'phye chen po'i bu mo la yang med/ mi la yang med/ mi'i bu mo la yang med cing mi srid pa de lta bu'i dri zhim po tshor bar gyur to/ bud med</text></item>
<item><p>37b3</p><section>phal chen</section><text>de'i gzugs dang mnyam pa yang phyogs bcu'i 'jig rten na med na lhag pa lta ga las 'ong / kha dog dang mdog de lta bu yang de bzhin gshegs pa'i sku mdog dang kha dog dang / byang chub sems dpa' dbang bskur ba'i kha dog dang mdog ma gtogs par de'i kha dog dang /</text></item>
<item><p>37b4</p><section>phal chen</section><text>mdog tu mnyam pa phyogs bcu'i 'jig rten na med na lhag pa lta ga las 'ong / lus kyi chu zheng dang dbyibs de la bu yang de bzhin gshegs pa'i sku'i khrun chu zheng dang / dbyibs dang / byang chub sems dpa' dbang bskur ba thob pa'i lus kyi chu zheng dang / dbyibs ma gtogs</text></item>
<item><p>37b5</p><section>phal chen</section><text>par de'i lus kyi chu zheng dang dbyibs su mnyam pa/ phyogs bcu'i 'jig rten na med na lhag pa lta ga las 'ong / 'od kyi rgyan de lta bu'ang de bzhin gshegs pa'i 'od kyi rgyan dang / byang chub sems dpa' dbang bskur ba thob pa'i 'od kyi rgyan ma gtogs par de'i 'od kyi rgyan</text></item>
<item><p>37b6</p><section>phal chen</section><text>dang / mnyam pa phyogs bcu'i 'jig rten na med na lhag pa lta ga las 'ong / de'i kha'i ngad kyi dri zhim po dang mnyam pa'i dri de lta bu yang phyogs bcu'i 'jig rten gyi lha'i gnas sam/ klu dang gnod sbyin dang / dri za dang lha ma yin dang / nam mkha' lding dang / mi'am ci dang /</text></item>
<item><p>37b7</p><section>phal chen</section><text>lto 'phye chen po dang / mi dang mi ma yin pa'i gnas na med na lhag pa lta ga las 'ong / khyim gyi rgyan dang / longs spyod de lta bu'ang de bzhin gshegs pa'i longs spyod dang / byang chub sems dpa' dbang bskur ba thob pa'i longs spyod ma gtogs par de'i khyim gyi rgyan</text></item>
<item><p>38a1</p><section>phal chen</section><text>dang / longs spyod du mnyam pa yang phyogs bcu'i 'jig rten na med na lhag pa lta ga las 'ong / g.yog 'khor phun sum tshogs pa/ de lta bu'ang de bzhin gshegs pa'i 'khor phun sum tshogs pa dang / byang chub sems dpa'i 'khor</text></item>
<item><p>38a2</p><section>phal chen</section><text>phun sum tshogs pa ma gtogs par de'i g.yog 'khor phun sum tshogs pa dang / mnyam pa yang phyogs bcu'i 'jig rten na med na lhag pa lta ga las 'ong ste/ dge bsnyen ma mi g.yo ba de la 'dod chags dang ldan pa'i sems kyis blta bar nus pa'i sems</text></item>
<item><p>38a3</p><section>phal chen</section><text>can de lta bu'ang phyogs bcu'i 'jig rten gyi sems can gyi ris na med do/ /dge bsnyen ma mi g.yo ba de mthong ma thag du nyon mongs pa zhi bar mi 'gyur ba de lta bu'i sems can yang phyogs bcu'i 'jig rten gyi sems can gyi ris na med de/ 'di lta ste dper na/ tshangs pa chen</text></item>
<item><p>38a4</p><section>phal chen</section><text>po stong phrag bcu la dbang sgyur ba la ni 'dod pa la spyod pa'i nyon mongs pa rnams mi rgyu'o/ /de bzhin du dge bsnyen ma mi g.yo ba'ang mthong ma thag tu sems can rnams kyi nyon mongs pa mi rgyu'o/ /dge bsnyen ma mi g.yo ba de la blta bas ngoms par 'gyur ba'i sems</text></item>
<item><p>38a5</p><section>phal chen</section><text>can de lta bu'ang shes rab kyis ngoms pa ma gtogs par phyogs bcu'i 'jig rten gyi khams kyi sems can gyi ris na med do/ /de nas tshong dpon gyi bu nor dge bsnyen ma mi g.yo ba'i lus kyi byin bsam gyis mi khyab pa dang / gzugs dang kha dog dang dbyibs</text></item>
<item><p>38a6</p><section>phal chen</section><text>dang / chu zheng bsam gyis mi khyab pa dang / sa'i gzhi dang / grong khyer dang rin po che thams cad la thogs pa med pa'i 'od zer gyi dra ba'i rgyan bsam gyis mi khyab pa dang / sems can gyi don bsam gyis mi khyab pa bsgrub pa mthong ste/ ba spu'i bu ga thams cad nas byung ba'i dri</text></item>
<item><p>38a7</p><section>phal chen</section><text>zhim po tshor nas/ 'khor rgya mtsho phun sum tshogs pa mtha' yas pa mthong ste/ khyim dang gzhal med khang gi rgyan phun sum tshogs pa mi 'phrogs pa mthong nas yon tan rgya mtsho tshad med pa khong du chud de/ dge bsnyen ma mi g.yo ba la tshigs su bcad pa 'dis bstod do/ /khyod</text></item>
<item><p>38b1</p><section>phal chen</section><text>kyis rtag tu tshul khrims dri med yongs bsrungs te/ /bzod pa shin tu yangs pa'ang yongs su bsgoms mdzad cing / /brtson 'grus brtan pa rdo rje lta bu bsgrubs pas na/ /ri bo'i rgyal po lta bur 'gro bar 'phags shing 'bar/ /de nas tshong dpon gyi bu nor / dge</text></item>
<item><p>38b2</p><section>phal chen</section><text>bsnyen ma mi g.yo ba la tshigs su bcad pa des mngon par bstod de 'di skad ces smras so/ /'phags ma bdag gis bla na med pa yang dag par rdzogs pa'i byang chub tu sems bskyed na/ /ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan</text></item>
<item><p>38b3</p><section>phal chen</section><text>du bgyi ba ma 'tshal te/ 'phags ma ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ 'phags ma ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la</text></item>
<item><p>38b4</p><section>phal chen</section><text>bshad du gsol/ de nas dge bsnyen ma mi g.yo bas/ byang chub sems dpa'i ngag 'jam zhing yid du 'ong la nyams su bde bas/ tshong dpon gyi bu nor la dga' bar 'gyur ba'i tshig tu brjod nas 'di skad ces smras so/ /rigs kyi bu de ltar khyod kyis bla na med pa yang dag</text></item>
<item><p>38b5</p><section>phal chen</section><text>par rdzogs pa'i byang chub tu sems bskyed pa legs so legs so/ /rigs kyi bu kho mo ni byang chub sems dpa'i rnam par thar ba thub par dka' ba'i ye shes snying po thob ba ste/ byang chub sems dpa'i spyod pa'i sgo yi dam brtan pa la slob pa/ chos thams cad mnyam</text></item>
<item><p>38b6</p><section>phal chen</section><text>pa nyid kyi sa'i gzungs kyi sgo thob pa'o/ /kho mo ni sbos pa'i ye shes snang ba/ chos kyi gzhi thams cad snang bar brjod pa thob pa'o/ /kho mo ni chos thams cad yong su btsal bas mi skyo ba'i rgyan gyi ting nge 'dzin gyi sgo thob ba'o/ /smras pa 'phags ma byang chub sems</text></item>
<item><p>38b7</p><section>phal chen</section><text>dpa'i rnam par thar ba thub par dka' ba'i ye shes kyi snying po de'i yul ni ji lta bu zhig mchis/ yi dam la brtan pa'i byang chub sems dpa'i spyod pa'i sgo dang / chos thams cad mnyam pa nyid kyi sa'i gzungs kyi sgo dang / chos kyi gzhi thams cad snang bar brjod</text></item>
<item><p>39a1</p><section>phal chen</section><text>pa'i spobs pa snang ba'i sgo dang / chos yongs su btsal bas mi skyo ba'i rgyan gyi ting nge 'dzin gyi sgo'i yul ni ji lta bu zhig mchis/ smras pa/ rigs kyi bu gnas 'di ni yid ches par dka'o/ /smras pa 'phags ma bstan du gsol/ sangs rgyas kyi byin dang /</text></item>
<item><p>39a2</p><section>phal chen</section><text>dge ba'i bshes gnyen gyis yongs su bzung na yid ches par mchi grang / rtogs pa dang 'tshal ba dang / rnam par rtogs pa dang / rjes su rtogs pa dang / rig pa dang / dmigs su phebs pa dang / goms pa dang / mi 'gal ba dang / rnam par mi rtog pa dang / sgro 'dogs pa ma</text></item>
<item><p>39a3</p><section>phal chen</section><text>mchis pa dang / mnyam par bgyid par yang mchi grang / de nas dge bsnyen ma mi g.yo bas/ tshong dpon gyi bu nor la 'di skad ces smras so/ /rigs kyi bu sngon 'das pa'i dus shig na dri ma med pa'i 'od kyi bskal pa la/ de bzhin gshegs pa phyag rab tu brkyang ba zhes</text></item>
<item><p>39a4</p><section>phal chen</section><text>bya ba 'jig rten du byung ste/ kho mo yang de'i tshe rgyal po glog gis byin pa'i bu cig ma zhig tu gyur nas/ de'i tshe nub mo mi nyal tsam zhig na rgyal po'i sgo yang bcad/ pha dang ma yang nyal/ skyes ba dang bud med dag kyang gnyid kyis log /rol mo brdung ba dang dkrol ba'i</text></item>
<item><p>39a5</p><section>phal chen</section><text>sgra yang zhi/ lhan cig spyod pa'i bud med lnga brgya tsam dag kyang nyal bar gyur ba zhig na/ kho mo mal gyi steng na 'dug cing / nam mkha'i dbyings la rgyu ba'i skar ma'i tshogs kyi phreng ba rnam par 'khod pa la lta lta ba las/ steng gi bar snang la bcom ldan 'das de bzhin gshegs</text></item>
<item><p>39a6</p><section>phal chen</section><text>pa dgra bcom pa yang dag par rdzogs pa'i sangs rgyas phyag rab tu brkyang ba/ ri'i dbang po ri rab ltar lha dang klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i 'khor mang pos bskor ba/ byang chub sems dpa'i</text></item>
<item><p>39a7</p><section>phal chen</section><text>tshogs grangs med pas yongs su bskor ba/ phyogs thams cad du 'od zer gyi dra ba thogs pa med pas rgyas par khyab pa'i sku bzhugs pa mthong ngo / /de bzhin gshegs pa de'i sku'i ba spu'i bu ga thams cad nas kyang dri zhim po rnam pa 'di lta bu byung ste/ des kho mo'i lus</text></item>
<item><p>39b1</p><section>phal chen</section><text>dang sems shin tu bde bar gyur/ yid shin tu dga' bar gyur te/ mal gyi steng nas langs nas sor mo bcu'i thal mo sbyar te sa la babs nas/ bcom ldan 'das de bzhin gshegs pa phyag rab tu brkyang ba de la phyag 'tshal te/ de'i spyi gtsug la bltas na'ang / mthar thug</text></item>
<item><p>39b2</p><section>phal chen</section><text>par ma rung / g.yas g.yon gyi tshad kyang zin par ma rung / mtshan dang dpe byad phun sum tshogs pa la bsams na'ang ngoms par ma rung ste/ de'i tshe kho mo 'di snyam du bsams so/ /las ji lta bu zhig byas na lus phun sum tshogs pa 'di lta bu ni 'thob par 'gyur/ mtshan</text></item>
<item><p>39b3</p><section>phal chen</section><text>dang dpe byad bzang po phun sum tshogs pa ni skye bar 'gyur/ 'od kyi rgyan phun sum tshogs pa ni 'byung bar 'gyur/ 'khor phun sum tshogs pa ni 'grub par 'gyur/ yid kyi rang bzhin gyi gnas dang / longs spyod phun sum tshogs pa ni 'byung bar 'gyur/ bsod nams</text></item>
<item><p>39b4</p><section>phal chen</section><text>phun sum tshogs pa ni skye bar 'gyur/ ye shes phun sum tshogs pa ni rnam par dag par 'gyur/ ting nge 'dzin gyi rnam par 'phrul pa bsam gyis mi khyab pa phun sum tshogs pa ni yang dag par 'grub par 'gyur/ gzungs phun sum tshogs pa ni yongs su rdzogs</text></item>
<item><p>39b5</p><section>phal chen</section><text>par 'gyur/ spobs pa phun sum tshogs pa ni dbang du 'gyur snyam pa dang / rigs kyi bu de nas bcom ldan 'das de bzhin gshegs pa phyag rab tu brkyang ba des kho mo'i bsam pa thugs su chud nas des 'di skad ces bka' stsal to/ /bu mo khyod kyis nyon mongs pa thams</text></item>
<item><p>39b6</p><section>phal chen</section><text>cad gzhom pa'i phyir thub pa med pa'i sems skyed cig /mngon par zhen pa thams cad bsal ba'i phyir pham pa med pa'i sems skyed cig /chos zab mo'i tshul khong du chud par bya ba'i phyir zhum pa med pa'i sems skyed cig /sems can bsam pa mi zad pa dang ldan</text></item>
<item><p>39b7</p><section>phal chen</section><text>pa'i rgya mtsho'i klong du ltung bas mi sgul ba'i sems skyed cig /srid pa'i lam gyi rgyud thams cad du skye ba'i skye mched du mgo rmongs pa med pa'i sems skyed cig /sangs rgyas thams cad blta bar mos pa rgyun mi gcad pa'i phyir ngoms mi shes pa'i sems skyed cig /</text></item>
<item><p>40a1</p><section>phal chen</section><text>sangs rgyas thams cad kyi chos kyi sprin yongs su gzung ba'i phyir chog mi shes pa'i sems skyed cig /sangs rgyas thams cad kyi chos kyi tshul snang ba rtogs par bya ba'i phyir nges par rtogs pa'i sems skyed cig /de bzhin gshegs pa thams cad kyi</text></item>
<item><p>40a2</p><section>phal chen</section><text>chos kyi 'khor lo gzung ba'i phyir yang dag par gzung ba'i sems skyed cig /de bzhin gshegs pa'i zhal nas byung ba shes par bya ba lta la ci smos kyi chung ngu na brdar byed pa tsam la yang 'khrul pa med pa'i sems skyed cig /bu mo khyod kyis sems can rnams kyi bsam pa ji lta</text></item>
<item><p>40a3</p><section>phal chen</section><text>ba bzhin du chos rin po chen rnam par dbye ba'i phyir/ rnam par dbye ba'i sems skyed cig ces byung ste/ de ltar rigs kyi bu kho mos bcom ldan 'das de bzhin gshegs pa dgra bcom pa yang dag par rdzogs pa'i sangs rgyas phyag rab tu brkyang ba las/ chos kyi tshul gyi gdams</text></item>
<item><p>40a4</p><section>phal chen</section><text>ngag gi sgo rnam pa de lta ba dag thos nas thams cad mkhyen pa'i ye shes la ni mngon par mos par gyur/ stobs bcu'i rang bzhin la ni mngon par smon par gyur/ sangs rgyas gsung la ni mngon par dad par gyur/ sangs rgyas kyi 'od kyi rgyan ni yongs su sbyang bar dga'/ sangs</text></item>
<item><p>40a5</p><section>phal chen</section><text>rgyas kyi sku phun sum tshogs pa ni yongs su bsgrub par dga'/ sangs rgyas kyi mtshan dang dpe byad bzang po rnam par dag pa la ni mngon par mos par gyur/ sangs rgyas kyi 'khor gyi dkyil 'khor phun sum tshogs pa la ni mngon par smon par gyur/ sangs rgyas kyi zhing rnam par</text></item>
<item><p>40a6</p><section>phal chen</section><text>dag pa la ni mngon par dad par gyur/ sangs rgyas kyi spyod lam phun sum tshogs pa la ni mngon par mos par gyur/ sangs rgyas kyi sku tshe'i tshad phun sum tshogs pa la ni mngon par dga' nas/ rdo rje ltar ri dang mtshon ca thams cad kyi mthus thub par dka' ba'i sems nyon</text></item>
<item><p>40a7</p><section>phal chen</section><text>mongs pa thams cad dang nyan thos dang / rang sangs rgyas thams cad kyis mi phyed mi tshugs pa bskyed de/ rigs kyi bu de nas nye bar bzung ba tshun chad du sems bskyed pa de'i mthus bskal pa 'dzam bu'i gling gi rdul shin tu phra ba snyed cig tu yid kyi dgu las kyang 'dod</text></item>
<item><p>40b1</p><section>phal chen</section><text>pa la spyad par yang mi dran na/ gnyis kyis gnyis 'du ba lta ci smos/ rigs kyi bu de nas nye bar bzung ba tshun chad du rang gi gnyen bshes la'ang khong khro ba'i sems cig ma bskyed na/ de ma yin pa'i sems can ma nyes pa'i gzhan lta ci smos/ de nas nye bar bzung ba tshun chad du</text></item>
<item><p>40b2</p><section>phal chen</section><text>bdag tu lta ba dang / ldan pa'i sems bskyed pa gcig tsam yang bskyed par mi dran na/ de ma yin pa'i yo byad gzhan la bdag gir byas te/ mngon par chags pa lta ci smos/ shi 'pho ba dang mngal na gnas pa'i tshe'ang sems rmongs pa'am/ 'du shes sna tshogs sam/ lung</text></item>
<item><p>40b3</p><section>phal chen</section><text>du ma bstan pa'i sems kyang byung du mi dran na/ legs par bsams shing gnas pa lta ci smos/ bskal pa de snyed cig tu sangs rgyas gcig kyang chung ngu na rmi lam du mthong ba'i rnam par dmigs par yang brjod du mi dran na/ byang chub sems dpa'i mig bcus mthong bar gyur pa lta ci smos/</text></item>
<item><p>40b4</p><section>phal chen</section><text>de nas nye bar bzung ba tshun chad du de bzhin gshegs pa thams cad kyi chos kyi sprin yang dag par 'dzin kyang chung ngu na du bya ba'i chos kyi tshig dang / yi ge gcig kyang brjod par mi dran na/ de bzhin gshegs pa'i zhal gyi mdzod nas byung ba lta ci smos/ de</text></item>
<item><p>40b5</p><section>phal chen</section><text>nas nye bar bzung ba tshun chad du chos kyi rgya mtsho de snyed cig 'thung 'thung yang / chung ngu na 'jig rten pa'i chos rnams la/ tshig 'ga' 'ang ma bsams ma brtags par mi dran no/ /de nas nye bar bzung ba tshun chad du de snyed cig gi chos kyi tshul rgya mtsho las kyang / chung ngu na 'jig</text></item>
<item><p>40b6</p><section>phal chen</section><text>rten pa'i bzo'i rgyus dang / tshul yang rung ste/ chos kyi tshul gyi sgo gang la yang kho mos ting nge 'dzin mngon par ma bsgrubs pa de lta bu med do/ /de nas nye bar bzung ba tshun chad du de bzhin gshegs pa de snyed kyi chos kyi 'khor lo bzung yang ji ltar yongs su bzung ba las</text></item>
<item><p>40b7</p><section>phal chen</section><text>sems can 'dul ba'i dbang du bya ba ma gtogs par chung ngu na rjes su brgyud pa'i rgyus tsam gyi tshig dang / yi ge 'ga' yang bor bar mi dran no/ /de nas nye bar bzung ba tshun chad du sangs rgyas rgya mtsho de snyed cig mthong yang chug chung ngu na sprul pa'i sangs rgyas kyi smon lam</text></item>
<item><p>41a1</p><section>phal chen</section><text>gyi rgyud kyang rung ste/ smon lam 'ga' yang kho mos sems can rgya mtsho thams cad rnam par dag par bya ba'i phyir/ mngon par ma bsgrubs pa med do/ /de nas nye bar bzung ba tshun chad du sangs rgyas rgya mtsho de snyed cig gi sngon gyi byang chub sems dpa'i spyod</text></item>
<item><p>41a2</p><section>phal chen</section><text>pa rgya mtsho las/ byang chub sems dpa' spyod pa 'ga' tsam yang kho mos bdag gi spyod pa yongs su dag par bya ba'i phyir mngon par ma bsgrubs pa de lta bu mi dran no/ /de nas nye bar bzung ba tshun chad du sems can gang kho mos bla na med pa yang dag par rdzogs pa'i byang chub tu ma</text></item>
<item><p>41a3</p><section>phal chen</section><text>bskul ba de lta bu gcig kyang mig lam du 'ong par mi dran no/ /de nas nye bar bzung ba tshun chad du nyan thos dang rang sangs rgyas yid la bya ba dang ldan pa'i sems bskyed pa gcig kyang mngon par bsgrubs su mi dran no/ /rigs kyi bu de nas nye bar bzung ba tshun chad du bskal</text></item>
<item><p>41a4</p><section>phal chen</section><text>pa 'dzam bu'i gling gi rdul shin tu phra ba snyed cig lon yang tshig dang / yi ge 'ga' la yang the tshom bskyed pa'am/ gnyis kyis 'du shes sam/ rnam par rtog pa'i 'du shes sam/ sna tshogs kyi 'du shes sam/ rab kyi 'du shes sam/ bzang ngan gyi 'du shes</text></item>
<item><p>41a5</p><section>phal chen</section><text>sam/ sdug mi sdug gi 'du shes bskyed du ma dran no/ /rigs kyi bu kho mo ni de phyin cad du sangs rgyas byung ba dang ma bral lo/ /sangs rgyas bcom ldan 'das rnams dang ma bral lo/ /byang chub sems dpa' rnams dang ma bral lo/ /yang dag pa'i dge ba'i bshes gnyen rnams</text></item>
<item><p>41a6</p><section>phal chen</section><text>dang ma bral lo/ /sangs rgyas kyi smon lam thos pa dang ma bral lo/ /byang chub sems dpa'i spyod pa thos pa dang ma bral lo/ /byang chub sems dpa'i pha rol tu phyin pa'i tshul thos pa dang ma bral lo/ /byang chub sems dpa'i sa'i ye shes snang ba'i tshul thos pa dang ma bral</text></item>
<item><p>41a7</p><section>phal chen</section><text>lo/ /byang chub sems dpa'i gzungs dang ting nge 'dzin mi zad pa'i mdzod dang / gter thos pa thob pa dang ma bral lo mtha' dang dbus med pa'i 'jig rten gyi khams kyi dra ba la 'jug cing khong du chud par bya ba'i tshul thos pa dang ma bral lo/ /mtha' dang dbus med</text></item>
<item><p>41b1</p><section>phal chen</section><text>pa'i sems can gyi khams 'byung ba'i rgyu thos pa thob pa dang ma bral lo/ /'gro ba thams cad kyi nyon mongs pa'i dra ba'i dkyil 'khor yongs su zad par bya ba'i ye shes snang ba dang ma bral lo/ /sems can thams cad kyi dge ba'i rtsa ba 'byung ba'i rgyu'i ye shes thob pa dang ma bral lo/ /</text></item>
<item><p>41b2</p><section>phal chen</section><text>sems can thams cad kyi bsam pa ji lta ba bzhin du lus yongs su ston pa dang ma bral lo/ /sems can thams cad kyi shes par byed pa'i dbyangs kyi dkyil 'khor rnam par dag pa dang ma bral lo/ /rigs kyi bu kho mo byang chub sems dpa'i rnam par thar ba'i sgo thub par dka'</text></item>
<item><p>41b3</p><section>phal chen</section><text>ba'i ye shes kyi snying po 'di dang / chos thams cad yongs su btsal bas mi skyo ba'i rgyan gyi ting nge 'dzin gyi sgo 'di la snyoms par zhugs te/ byang chub sems dpa'i spyod pa'i sgo yi dam la brtan pa 'di rnam par phye ba dang / gzungs kyi sgo chos thams cad mnyam pa nyid</text></item>
<item><p>41b4</p><section>phal chen</section><text>kyis 'di dang / spobs pa'i ye shes snang ba'i sgo chos kyi gzhi thams cad snang bar brjod pa 'di rnam par phye ba dang / cho 'phrul bsam gyis mi khyab pa yod na rigs kyi bu khyod mngon sum du blta bar 'dod dam/ smras pa/ 'phags ma 'tshal lo/ de nas dge bsnyen ma mi</text></item>
<item><p>41b5</p><section>phal chen</section><text>g.yo ba de na de ltar 'dug bzhin du byang chub sems dpa'i rnam par thar pa'i sgo thub par dka' ba'i ye shes kyi snying po la pa dang / ting nge 'dzin gyi sgo thams cad yongs su btsal bas mi skyo ba'i rgyan la pa dang / ting nge 'dzin gyi sgo don yod pa'i dkyil</text></item>
<item><p>41b6</p><section>phal chen</section><text>'khor gyi rgyan la pa dang / ting nge 'dzin gyi sgo stobs bcu'i ye shes kyi dkyil 'khor mngon du 'gyur ba la pa dang / ting nge 'dzin gyi sgo sangs rgyas kyi rigs mi zad pa'i mdzod la pa ting nge 'dzin gyi sgo brgya stong phrag bcu la rnam par blta ba dang / rnam</text></item>
<item><p>41b7</p><section>phal chen</section><text>par dpyad pa dang / rjes su 'jug pa dang / nges par rtogs par byas so/ /de ltar dge bsnyen ma mi g.yo ba snyoms par zhugs ma thag tu tshong dpon gyi bu nor phyogs bcur 'jig rten gyi khams sangs rgyas kyi zhing brjod du med pa phrag bcu'i rdul shin tu phra ba</text></item>
<item><p>42a1</p><section>phal chen</section><text>snyed rnam pa drug du g.yos pa dang / bai DUr+ya yongs su dag pa'i rgyu las gyur par gnas par mthong ngo / /'jig rten gyi khams re re'i gling bzhi pa bye ba phrag brgya brgyan/ de bzhin gshegs pa bye ba phrag brgya brgya bzhugs par mthong ste/ la la ni dga' ldan</text></item>
<item><p>42a2</p><section>phal chen</section><text>gyi gnas na bzhugs pa nas/ la la ni yongs su mya ngan las 'da' ba mdzad pa'i bar du 'ang mthong ngo / /de yang 'jig rten gyi khams bai DUr+ya'i rang bzhin de dag yongs su dag cing sgrib pa med pa'i phyir te/ de bzhin gshegs pa de dag so so nas 'od zer dang / 'od kyi dkyil</text></item>
<item><p>42a3</p><section>phal chen</section><text>'khor chos kyi dbyings thams cad du rgyas par khyab pa mnga' ba dang / de bzhin gshegs pa de dag so so'i 'khor gyi dkyil 'khor shin tu rnam par phye ba rgya mtsho yang mthong bar gyur to/ /de bzhin gshegs pa de dag re re'i gsung gi dkyil 'khor chos kyi 'khor lo thams</text></item>
<item><p>42a4</p><section>phal chen</section><text>cad brjod pa sems can thams cad kyi rna lam du rnam par grags pa'ang thos par gyur to/ /de nas dge bsnyen ma mi g.yo ba ting nge 'dzin de las langs nas tshong dpon gyi bu nor la 'di skad ces smras so/ /rigs kyi bu khyod kyis mthong ngam/ thos sam shes sam/</text></item>
<item><p>42a5</p><section>phal chen</section><text>smras pa 'phags ma mthong ngo / /thos so rig go /rigs kyi bu kho mo ni de ltar byang chub sems dpa'i spyod pa yi dam brtan pa la slob cing / chos thams cad yongs su btsal bas mi skyo ba'i rgyan gyi ting nge 'dzin la mnyam par bzhag ste/ byang chub sems dpa'i rnam</text></item>
<item><p>42a6</p><section>phal chen</section><text>par thar pa'i sgo thub par dka' ba'i ye shes kyi snying pa la gnas nas/ chos thams cad mnyam pa nyid kyi sa'i gzungs khong du chud pa dang / spobs pa'i ye shes snang ba chos kyi gzhi thams cad snang ba brjod pa la mkhas pa'i legs par bshad pas sems can thams</text></item>
<item><p>42a7</p><section>phal chen</section><text>cad yongs su tshim par byed par zad na kho mos byang chub sems dpa' yon tan tshad med bsam gyis khyab pa dang ldan pa nam mkha'i dbyings la 'dab chags khyu mchog 'khod pa ltar gnas med par spyod pa/ nam mkha' lding gi dbang po chen po ltar yongs su smin pa'i</text></item>
<item><p>42b1</p><section>phal chen</section><text>byang chub sems dpa' gdon pa'i phyir/ sems can thams cad kyi rgya mtsho la 'jug pa tshong pa ltar stobs bcu'i ye shes rin po che mngon par 'dod cing / thams cad mkhyen pa nyid kyi rin po che'i gling du rgyu ba/ mthu dang ldan pa'i nya ba ltar/ yid du 'ong ba'i chos kyi dkyil</text></item>
<item><p>42b2</p><section>phal chen</section><text>'khor gyi rgya dang ldan pa'i lag pas sred pa'i chu las byung ba'i sems can yongs su smin par mngon par gdon pa'i phyir/ chos kyi rgya mtsho la rnam par rgyu ba/ lha'i dbang po ltar nyon mongs pa'i lha ma yin gyi g.yul chen po rtul ba bzlog pa'i phyir/ khams gsum gyi</text></item>
<item><p>42b3</p><section>phal chen</section><text>gnas yongs su bkang zhing rnam par rgyu ba nyi ma'i dkyil 'khor ltar sems can gyi sred pa'i chu dang / nyon mongs pa'i 'dam shin tu bskam pa'i phyir/ chos kyi dbyings kyi nam mkha'i dbyings la yang dag par 'phags pa zla ba nya zhing rgyas pa ltar 'dul ba'i yid kyi me tog ku mu ta</text></item>
<item><p>42b4</p><section>phal chen</section><text>rnam par kha dbye ba'i phyir/ ye shes kyi nam mkha' la mngon par shar ba/ sa'i gzhi ltar 'gro ba thams cad kyi dge ba'i dbang po'i myu gu bskyed cing / rnam par spel ba'i phyir byams mi byams dang / mthon dman med par 'jig rten na mnyam par gnas pa rlung</text></item>
<item><p>42b5</p><section>phal chen</section><text>mar ltar sems can thams cad kyi nyon mongs pa dang / lta ba'i shing dang shing phran gyi nags tshal dang / kun dga' rtsa ba nas gdon pa'i phyir chags pa med par phyogs thams cad tu rnam par rgyu ba/ 'khor los sgyur ba ltar bsdu ba'i dngos po'i yo byad dang / rkyen gyis</text></item>
<item><p>42b6</p><section>phal chen</section><text>'gro ba thams cad yongs su bsdu ba'i phyir/ 'jig rten na rnam par spyod pa de dag gi spyod pa shes pa'am/ yon tan brjod par nus re skan/ song rigs kyi bu lho phyogs kyi rgyud 'di nyid kyi yul dga' 'dzin tshad med pa na/ grong khyer dga' ba 'dzin pa zhes bya ba</text></item>
<item><p>42b7</p><section>phal chen</section><text>yod de/ de na kun tu rgyu thams cad du 'gro ba zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor dge bsnyen</text></item>
<item><p>43a1</p><section>phal chen</section><text>ma mi g.yo ba'i rkang pa gnyis la spyi bos phyag 'tshal to/ /dge bsnyen ma mi g.yo ba la lan brgya stong du mar g.yas phyogs su bskor ba byas nas yang dang yang bltas te/ dge bsnyen ma mi g.yo ba'i drung nas song ngo / de nas tshong dpon gyi bu nor dge</text></item>
<item><p>43a2</p><section>phal chen</section><text>bsnyen ma mi g.yo ba mngon du byas te/ dge bsnyen ma mi g.yo ba'i gdams ngag rjes su dran par byed cing / dge bsnyen ma mi g.yo bas bstan pa dang / yang dag par bstan pa dang / bsgrags pa dang / bshad pa dang / brjod pa dang / yang dag par brjod pa dang / gzhag pa dang /</text></item>
<item><p>43a3</p><section>phal chen</section><text>rnam par phye ba dang / smos pa dang / rgya cher bstan pa de dag thams cad la gdon mi za bar yid ches shing rjes su 'brang bar bya ba dang / rjes su bsam pa dang / khong du chud par bya ba dang / sgom pa dang / yongs su bsgom pa dang / gzhan du mi 'gyur ba dang / rtogs par bya ba dang /</text></item>
<item><p>43a4</p><section>phal chen</section><text>snang bar bya ba dang / mnyam par bya ba cing / mthar gyis gnas nas gnas dang yul nas yul du rgyu ste/ rgyu zhing song song nas yul dga' 'dzin tshad med pa gang na ba der phyin nas/ grong khyer dga' ba 'dzin pa rmed cing tshol tshol te/ nyi ma nub tu chab zhig na grong khyer dga' ba</text></item>
<item><p>43a5</p><section>phal chen</section><text>'dzin par phyin nas/ grong khyer dga' ba 'dzin pa'i nang du song ste/ grong khyer gyi lam gyi bzhi mdo'i dbus shig tu phyin nas srang gi sgo nas/ srang gi sgo dang lam gyi bzhi mdo nas lam gyi bzhi mdo dang / grong phrag nas grong phrag tu kun tu rgyu thams cad du 'gro</text></item>
<item><p>43a6</p><section>phal chen</section><text>ba tshol zhing rmed rmed pa dang / mtshan mo mi nyal tsam zhig na grong khyer dga' ba 'dzin pa'i byang phyogs logs na/ ri shin tu mod pa zhes bya ba zhig yod pa de'i rtse mo rtswa dang gel pa dang / sman sna tshogs dga' dga' ltar skyes pas brgyan pa 'od chen po dang ldan pa la nyi</text></item>
<item><p>43a7</p><section>phal chen</section><text>ma shar ba lta bur gnas pa mthong ngo / /des snang ba de mthong nas dga' ba'i shugs chen po skyes te 'di snyam du bsams so/ /bdag gi dge ba'i bshes gnyen ri'i rtse mo 'di la gdon mi za bar mthong bar 'gyur ba lta zhig snyam nas/ grong khyer de nas byung ste/ ri shin du</text></item>
<item><p>43b1</p><section>phal chen</section><text>mod pa gang na ba der phyin pa dang / ri shin tu mod pa de la 'dzegs nas/ ri'i rtse mo snang ba chen po can gang na ba der phyin pa dang / rgyang ring po zhig nas kun tu rgyu thams cad du 'gro ba tshangs pa chen po bas kyang lhag pa'i kha dog dang ldan pa dpal gyis shin tu 'bar ba zhig tshangs pa stong phrag bcus</text></item>
<item><p>43b2</p><section>phal chen</section><text>kun nas bskor te/ 'chags nas 'chag cing 'dug pa mthong nas/ de'i drung du phyin te/ rkang pa gnyis la spyi bos phyag 'tshal nas/ de la lan brgya stong du mar g.yas phyogs su bskor ba byas te/ mdun du 'dug nas thal mo sbyar te/ 'di skad ces smras so/ /'phags pa bdag</text></item>
<item><p>43b3</p><section>phal chen</section><text>gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpa' byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes</text></item>
<item><p>43b4</p><section>phal chen</section><text>su bstan pa mdzad do zhes bdag gis thos na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bshad du gsol/ smras pa rigs kyi bu de ltar khyod/ bla na med pa yang dag par</text></item>
<item><p>43b5</p><section>phal chen</section><text>rdzogs pa'i byang chub tu zhugs pa legs so/ /legs so rigs kyi bu kho bo ni thams cad du 'gro ba ste/ thams cad kyi rjes su song ba'i byang chub sems dpa'i spyod pa la gnas pa'o/ /sgo thams cad du rnam par spyod pas snang ba'i ting nge 'dzin gyi sgo dang / dngos po</text></item>
<item><p>43b6</p><section>phal chen</section><text>med pa la gnas pas/ mngon par 'du bya ba med pa'i rdzu 'phrul dang / chos kyi dbyings kun gyi gzhir thug par thal ba'i shes rab kyi pha rol tu phyin pa'i ye shes snang ba'i sgo dang ldan pa'o/ /rigs kyi bu de ltar kho bo ni sems can gyi snod kyi 'jig rten gyi rgyud thams cad dang /</text></item>
<item><p>43b7</p><section>phal chen</section><text>sems can gyi lam gyi rgyud thams cad dang / sems can gyi shi 'pho ba'i sgo thams cad dang / sems can gyi skye ba'i sgo thams cad dang / srid pa'i lam gyi rgyud tha dad pa thams cad dang / skye ba'i skye mched sna tshogs kyi 'jig rten gyi gnas rnam pa tha dad pa dag</text></item>
<item><p>44a1</p><section>phal chen</section><text>gi sems can kha dog dang / dbyibs dang / chu zheng rnam pa sna tshogs dang ldan pa/ skye ba kun tu 'brel pa/ rnam pa sna tshogs dang ldan pa/ sbyor ba sna tshogs dang ldan pa/ mos pa sna tshogs can 'di lta ste lha'i lam gyi rgyud du gtogs pa dang / klu'i lam gyi</text></item>
<item><p>44a2</p><section>phal chen</section><text>rgyud du gtogs pa dang / gnod sbyin gyi lam gyi rgyud du gtogs pa dang / dri za'i lam gyi rgyud du gtogs pa dang / lha ma yin gyi lam gyi rgyud du gtogs pa dang / nam mkha' lding gi lam gyi rgyud du gtogs pa dang / mi'am ci'i lam gyi rgyud du gtogs pa dang / lto 'phye</text></item>
<item><p>44a3</p><section>phal chen</section><text>chen po'i lam gyi rgyud du gtogs pa dang / sems can dmyal ba'i lam gyi rgyud du gtogs pa dang / byol song gi skye gnas kyi lam gyi rgyud du gtogs pa dang / gshin rje'i 'jig rten gyi lam gyi rgyud du gtogs pa dang / mi'i lam gyi rgyud du gtogs pa dang / mi ma</text></item>
<item><p>44a4</p><section>phal chen</section><text>yin pa'i lam gyi rgyud du gtogs pa dang / lta ba'i rnam pa sna tshogs la gnas pa nyan thos kyi theg pa la mos pa dang / rang sangs rgyas kyi theg pa la mos pa dang / theg pa chen po la mos pa'i sems can rnams kyi don thabs sna tshogs dang / ye shes kyi tshul dang sbyor ba sna</text></item>
<item><p>44a5</p><section>phal chen</section><text>tshogs kyis byed de/ 'di ltar sems can la la la ni bzo'i rgyud tha dad pa thams cad dang ldan pa'i gzugs snang bas 'jig rten gyi bzo sna tshogs bslabs shing don byed do/ /sems can la la ni 'di lta ste/ thams cad mkhyen pa'i ye shes bstabs pa'i phyir</text></item>
<item><p>44a6</p><section>phal chen</section><text>bsdu ba'i dngos po bzhis yongs su bsdu ba'i thabs kyis don byed do/ /sems can la la la ni 'di lta ste/ thams cad mkhyen pa nyid du 'gyur ba'i ye shes kyi sgo snang ba yongs su bskyed pas pha rol tu phyin pa yang dag par brjod cing don byed do/ /sems can la la la ni 'di lta ste/</text></item>
<item><p>44a7</p><section>phal chen</section><text>byang chub kyi sa bon chud mi za bar brtan cing yongs su bskyed pas/ byang chub sems dpa'i sems yongs su brjod cing don byed do/ /sems can la la la ni 'di lta ste/ sangs rgyas kyi zhing thams cad yongs su dag par bya ba dang / sems can thams cad yongs su smyin par bya</text></item>
<item><p>44b1</p><section>phal chen</section><text>ba'i smon lam yongs su bskyed pa'i phyir/ byang chub sems dpa'i spyod pa rnam pa thams cad du yang dag par brjod pas don byed do/ /sems can la la la ni 'di lta ste/ ngan du spyod pa'i rnam par smin pa dang / mthun pa'i rgyus sems can dmyal ba'i lam gyi rgyud kyi sdug bsngal gyi tshor ba myong</text></item>
<item><p>44b2</p><section>phal chen</section><text>bar 'gyur ba yongs su bstan pas/ skyo ba yongs su bskyed cing don byed do/ /sems can la la la ni 'di lta ste/ de bzhin gshegs pa la bskyed pa'i yon tan thams cad ni gdon mi za bar thams cad mkhyen pa nyid kyi 'bras bu'i mthar thug par 'gyur bar brjod pas/ dga' ba</text></item>
<item><p>44b3</p><section>phal chen</section><text>chen po bskyed cing don byed do/ /sems can la la la ni 'di lta ste/ sangs rgyas kyi yon tan dang sku la mngon par mos pas thams cad mkhyen pa nyid du smon lam 'debs par bya ba'i phyir/ de bzhin gshegs pa thams cad kyi yon tan dang / bsngags pa yang dag par brjod</text></item>
<item><p>44b4</p><section>phal chen</section><text>pas don byed do/ /sems can la la la ni 'di lta ste/ mi zlogs shing lhun gyis grub pa dang / rgyun chad pa med par sangs rgyas kyi phrin las nan tan du mdzad pa'i mthu dang ldan pa'i sangs rgyas kyi sku 'thob par mos pa bskyed pa'i phyir/ sangs rgyas kyi bdag nyid che ba</text></item>
<item><p>44b5</p><section>phal chen</section><text>brjod pas don byed do/ /sems can la la ni 'di lta ste/ tshur zil gyis gnon la phar zil gyis mi gnon pa'i sangs rgyas kyi sku phun sum tshogs pa 'thob par mos pa bskyed pa'i phyir/ sangs rgyas kyi mnga' chen po yongs su brjod cing don byed do/ /rigs kyi bu gzhan</text></item>
<item><p>44b6</p><section>phal chen</section><text>yang kho bo ni grong khyer dga' ba 'dzin pa 'di'i bzhi mdo'i phongs thams cad dang / srang thams cad dang / lam gyi sum mdo thams cad dang / grong mtshams thams cad dang / khyim thams cad dang / mthun par 'dus pa'i rdal thams cad dang grong thams cad dang / grong gi rgyud</text></item>
<item><p>44b7</p><section>phal chen</section><text>thams cad du rnam pa ji ltar tshogs shing 'dus pa'i bud med dang / skyes pa dang khye'u dang bu mo rnams kyi bsam pa ji lta ba dang / sbyor ba ji lta ba dang / mthu ji lta ba dang / rnam par spyod pa ji lta ba bzhin du de dag dang / mthun pa'i lus kyi chu zheng dang dbyibs mngon</text></item>
<item><p>45a1</p><section>phal chen</section><text>par bsgrubs shing / chos ston kyang / sems can de dag gis de sus bstan pa dang / de ga las 'ongs pa mi shes te/ gzhan du na thos nas ma nor bar nan tan du byed pa ni med pa'ang ma yin no/ /gzhan yang rigs kyi bu 'dzam bu'i gling 'di na/ zhags pa</text></item>
<item><p>45a2</p><section>phal chen</section><text>'thub pa lta ba rnam pa sna tshogs la mngon par zhen pa/ dgu bcu rtsa drug 'khod pa de dag thams cad kyi nang du yang sems can lta ba'i rnam pa sna tshogs la chags pa rnams yongs su smin par bya ba'i phyir thams cad dang mthun par gnas te/ rigs kyi bu ci ltar kho bo grong khyer dga' ba</text></item>
<item><p>45a3</p><section>phal chen</section><text>'dzin pa 'di na sems can gyi don byed cing 'dug pa de bzhin du 'dzam bu'i gling gi grong dang / grong khyer dang / ljongs dang / yul dang / khams dang / rgyal po'i phong brang 'khor thams cad na yang sems can gyi don byed do/ /'dzam bu'i gling na ji lta ba de bzhin du gling bzhi pa'i 'jig rten gyi khams</text></item>
<item><p>45a4</p><section>phal chen</section><text>thams cad dang / de bzhin du stong dang stong gnyis pa dang / stong gsum gyi stong chen po'i 'jig rten gyi khams dang / de bzhin du phyogs bcu'i 'jig rten gyi khams sems can gyi rten du bya ba thams cad dang / sems can gyi gnas su bya ba thams cad dang / sems</text></item>
<item><p>45a5</p><section>phal chen</section><text>can gyi gzhir bya ba thams cad dang / sems can gyi khams su bya ba'i ming du gtogs pa thams cad dang / sems can yongs su rgyu ba thams cad dang / sems can yongs su 'du ba thams cad dang / sems can rgya mtsho na gnas pa thams cad dang / sems can gyi rgyud</text></item>
<item><p>45a6</p><section>phal chen</section><text>gnas pa thams cad dang / sems can gyi phyogs su bya ba thams cad dang / sems can gyi phyogs mtshams su bya ba thams cad dang / sems can spyod pa'i gnas thams cad du 'ang / thabs sna tshogs dang / tshul sna tshogs dang / sgo sna tshogs dang / rigs pa</text></item>
<item><p>45a7</p><section>phal chen</section><text>sna tshogs dang / 'phrad pa sna tshogs dang / thabs kyi tshul sna tshogs dang / bya ba sna tshogs kyis sems can rnams kyi don byed do/ /gzugs dang kha dog sna tshogs yongs su bstan cing mos par bya ba dang / tshig gi lam sna tshogs brjod pas kyang sems can rnams kyi</text></item>
<item><p>45b1</p><section>phal chen</section><text>don byed do/ /rigs kyi bu kho bos ni byang chub sems dpa'i spyod pa thams cad du 'gro ba thams cad kyi rjes su song ba 'di shes par zad na/ kho bos byang chub sems dpa' 'gro ba thams cad dang / mnyam pa'i lus dang ldan pa bdag dang / sems can gyi lus su tha mi dad pa'i ting nge 'dzin</text></item>
<item><p>45b2</p><section>phal chen</section><text>thob pa/ 'phrul ba'i 'khor lo rgya chen pos srid pa'i lam gyi rgyud thams cad du khyab pa/ 'jig rten gyi skye ba thams cad rang gi lus la rjes su spyod pa/ 'gro ba thams cad kyis lta na dga' zhing yid du 'ong ba'i sprul pa'i 'khor lo la brtson pa/ 'gro ba thams cad kyi rigs dang</text></item>
<item><p>45b3</p><section>phal chen</section><text>rgyud dang tsher skye ba rab tu ston pa/ bskal pa thams cad du gnas pa la thogs pa med pa'i smon lam gyi 'khor lo dang ldan pa/ mig 'phrul lta bu'i spyod pa rnam par phye ba'i snang ba rab tu thob pa/ 'gro ba thams cad kyi don byed kyang / gos pa med par gnas pa la brtson pa/ dus</text></item>
<item><p>45b4</p><section>phal chen</section><text>gsum gyi 'gro ba'i dbyings mnyam pa nyid khong du chud pa/ ye shes kyi dbyings bdag med pa dang ldan pas/ snang bar byas pa'i snying rje chen po mtha' yas pa'i snying po dang ldan pa/ 'gro ba thams cad kyi dge ba'i rtsa ba yongs su bskyed pa la mngon par brtson pa/ de dag gi spyod</text></item>
<item><p>45b5</p><section>phal chen</section><text>pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid na yul khams chen po zhes bya ba yod de/ de na spos 'tshong gi tshong dpon longs spyod uta pa la zhes bya ba 'dug gis/ de'i gan du song la ji ltar byang chub sems dpas byang chub</text></item>
<item><p>45b6</p><section>phal chen</section><text>sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor kun tu rgyu thams cad du 'gro ba'i rkang pa gnyis la spyi bos phyag 'tshal te/ kun tu rgyu thams cad du 'gro ba la lan brgya stong du mar g.yas phyogs su bskor ba byas</text></item>
<item><p>45b7</p><section>phal chen</section><text>nas/ yang dang yang bltas te/ kun tu rgyu thams cad du 'gro ba'i drung nas song ngo / /de nas tshong dpon gyi bu nor lus dang srog la ni mi lta/ srid pa'i longs spyod dang yongs sa zin pa dang / nye bar blangs pa la mngon par chags pa'i gnas thams cad la ni mi lta</text></item>
<item><p>46a1</p><section>phal chen</section><text>sems can gyi yul gyi dga' ba thams cad la ni mi lta/ gzugs dang sgra dang dri dang / bro dang / reg bya thams cad la ni mi lta/ g.yog 'khor dang longs spyod dang / nye bar spyod pa thams cad la ni mi lta ste/ rgyal srid dang dbang phyug gi dbang gi bde ba thams cad la ni mi lta la</text></item>
<item><p>46a2</p><section>phal chen</section><text>sangs rgyas kyi zhing bla na med par yongs su dag pa mngon par bsgrubs pas sems can thams cad yongs su smin par bya ba dang / gdul ba dang yongs su dag par bya ba la lta ba/ mchod pa dang bsnyen bkur ba dang / rim gro bya bas mi ngoms pas de bzhin gshegs pa thams</text></item>
<item><p>46a3</p><section>phal chen</section><text>cad la lta ba dang / rang bzhin med pa yongs su shes pa'i ye shes khong du chud par bya ba'i phyir chos thams cad la blta ba yon tan rgya mtsho thams cad kyi don du nan tan bya ba las nyam pa med par bya ba'i phyir byang chub sems dpa'i yon tan thams cad la blta ba dang / bskal</text></item>
<item><p>46a4</p><section>phal chen</section><text>pa thams cad du byang chub sems dpa'i spyod pa la yang dag par gnas par bya ba'i phyir/ byang chub sems dpa' thams cad kyi smon lam chen po la lta ba/ de bzhin gshegs pa'i 'khor gyi dkyil 'khor rgya mtsho thams cad du'ajug par bya ba la lta ba/ ting nge</text></item>
<item><p>46a5</p><section>phal chen</section><text>'dzin gyi sgo re rer byang chub sems dpa'i ting nge 'dzin grangs med pa thams cad gzung ba la rnam par 'phrul par bya ba'i phyir/ byang chub sems dpa'i ting nge 'dzin gyi sgo thams cad la lta ba/ de bzhin gshegs pa thams cad kyi chos kyi 'khor lo yang dag par</text></item>
<item><p>46a6</p><section>phal chen</section><text>bzung bas mi ngoms par bya ba'i phyir/ chos kyi ye shes snang ba'i 'khor lo thams cad la lta ba/ de sangs rgyas dang byang chub sems dpa'i yon tan 'di dag dang / gzhan dag kyang dge ba'i bshes gnyen las 'byung ba ste/ dge ba'i bshes gnyen ni de dag</text></item>
<item><p>46a7</p><section>phal chen</section><text>thams cad kyi 'byung gnas su gyur pa ma yin par yang dag par lta zhing mthar gyis yul khams chen po gang na ba der phyin nas/ spos 'tshong gi tshong dpon longs spyod ud pa la yongs su rmed cing tshol tshol ba las mthong nas/ spos 'tshong gi tshong dpon longs spyod</text></item>
<item><p>46b1</p><section>phal chen</section><text>ud pa la gang na ba der phyin te/ drung du song nas/ spos 'tshong gi tshong dpon longs spyod ud pa la'i rkang pa gnyis la spyi bos phyag 'tshal te/ spos 'tshong gi tshong dpon longs spyod ud pa la la lan brgya stong du mar g.yas phyogs su bskor ba byas nas/ spos 'tshong gi tshong dpon</text></item>
<item><p>46b2</p><section>phal chen</section><text>longs spyod ud pa la'i mdun du 'dug te/ thal mo sbyar nas 'di skad ces smras so/ /'phags pa bdag sangs rgyas thams cad dang mnyam pa'i ye shes 'tshal te/ sangs rgyas thams cad kyi sngon gyi smon lam gyi dkyil 'khor yongs su rdzogs par bgyi bar yang dga'/</text></item>
<item><p>46b3</p><section>phal chen</section><text>sangs rgyas thams cad kyi chos kyi sku yongs su grub par bgyi bar yang dga'/ sangs rgyas thams cad kyi ye shes kyi sku yongs su 'tshal bar bgyi bar yang dga'/ byang chub sems dpa'i spyod pa'i dkyil 'khor thams cad yongs su dag par bgyi bar yang dga'/ byang chub</text></item>
<item><p>46b4</p><section>phal chen</section><text>sems dpa'i ting nge 'dzin gyi dkyil 'khor thams cad snang bar bgyid par yang dga'/ byang chub sems dpa'i gzungs kyi dkyil 'khor thams cad yongs su brten par yang dga'/ sgrib pa'i dkyil 'khor thams cad rnam par gtor bar yang dga'/ zhing gi</text></item>
<item><p>46b5</p><section>phal chen</section><text>dkyil 'khor thams cad du rnam par rgyu bar yang 'tshal nas/ bla na med pa yang dag par rdzogs pa'i byang chub tu yang dag par zhugs na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba dang / ji ltar nan tan du bgyis na byang chub</text></item>
<item><p>46b6</p><section>phal chen</section><text>sems dpa' thams cad mkhyen pa nyid du 'byung bar 'gyur bar ma 'tshal to/ /smras pa rigs kyi bu de ltar khyod kyis bla na med pa yang dag par rdzogs pa'i byang chub tu sems bskyed pa legs so legs so/ /rigs kyi bu kho bo ni spos thams cad shes te/ spos sbyar</text></item>
<item><p>46b7</p><section>phal chen</section><text>ba thams cad dang / bdug spos thams cad dang / bdug spos sbyar ba thams cad dang / byug pa thams cad dang / byug pa sbyar ba thams cad dang / phye ma thams cad dang / phye ma sbyar ba thams cad dang / spos dang / byug pa dang / phye ma'i rnam pa thams cad kyang shes</text></item>
<item><p>47a1</p><section>phal chen</section><text>te/ lha'i spos kyang shes so/ /klu dang gnod sbyin dang dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa'i spos kyang shes so/ /nad gso ba'i spos dang / yid mi bde ba bstsal ba'i spos dang / 'jig</text></item>
<item><p>47a2</p><section>phal chen</section><text>rten gyi dga' ba yongs su bskyed pa'i spos dang / nyon mongs pa 'bar bar bya ba'i spos dang / nyon mongs pa zhi bar ba ba'i spos dang / 'dus byas kyi dga' ba dang / bde ba sna tshogs yongs su bskyed pa'i spos dang / 'dus byas thams cad las skyo ba yongs su bskyed pa'i spos</text></item>
<item><p>47a3</p><section>phal chen</section><text>dang / bag bya ba'i gnas thams cad sel ba'i spos dang / sangs rgyas yid la bya ba'i rgyud yang dag par 'byung ba'i spos dang / chos kyi tshul khong du chud par bya ba'i spos dang / 'phags pas spyad pa'i spos dang / byang chub sems dpa'i spos rnam pa tha dad pa</text></item>
<item><p>47a4</p><section>phal chen</section><text>dang / byang chub sems dpa'i sa thams cad rnam par dgod pa'i spos kyang shes te/ /kho bos sposade dag thams cad rnam pa ji lta bu'ang rab tu shes so/ /'byung ba dang / skye ba dang / 'grub pa dang / yongs su rdzogs pa dang / yongs su dag pa dang / yongs su spang ba</text></item>
<item><p>47a5</p><section>phal chen</section><text>dang / rab tu sbyar ba dang / yongs su spyad pa dang / yul dang mthu dang las dang rgyu yang rab tu shes so/ /rigs kyi bu mi'i 'jig rten na spos glang po'i snying po zhes bya ba/ klu yongs su 'khrug par byed pa yod de/ de'i ri lu til gyi 'bru tsam gyis kyang yul khams chen</text></item>
<item><p>47a6</p><section>phal chen</section><text>po thams cad spos kyi sprin gyi dra ba shin tu stug pas kun nas khebs par gyur te/ zhag bdun du spos chu'i rgyun shin tu phra ba'i char mngon par 'bab bo/ /de'i tshe sems can su'i lus sam gos la spos chu'i rgyun de dag gis bab par gyur pa de dag thams cad kyang me</text></item>
<item><p>47a7</p><section>phal chen</section><text>tog gser gyi kha dog du 'dug pas rnam par brgyan pa'i gos dang lus su 'gyur ro/ /khang pa dang gzhal med khang dang / khang pa brtsegs pa gang du bab par gyur pa de dag thams cad kyang me tog gser gyi kha dog lta bur rnam par brgyan par gnas so/ /sems</text></item>
<item><p>47b1</p><section>phal chen</section><text>can khyim gyi nang na gnas pa gang gis spos kyi sprin gyi dra ba de la rlung gis ma dad pa'i dri tshor bar gyur pa de dag thams cad kyang zhag bdun du dga' ba dang / mos pa chen pos yongs su rgyas par 'gyur te/ lus dang sems la bde ba dang dga' ba sna tshogs kyang rab tu myong bar 'gyur ro/ /</text></item>
<item><p>47b2</p><section>phal chen</section><text>de dag gi las la yang khams 'khrug pa la sa gyur pa'am/ gzhan gyis gnod par bya ba las gyur pa'i nad kyang 'byung bar 'gyur ba med do/ /sems kyi sdug bsngal ba dang yid mi bde ba yang mi 'byung ngo / /'jigs pa'am/ sdang ba'am bag tsha ba'am/ yid 'khrug pa</text></item>
<item><p>47b3</p><section>phal chen</section><text>'am/ gnod sems kyang mi rgyu ste/ de dag thams cad zhag bdun du dga' ba dang bde ba skyes te/ gcig la gcig byams pa'i sems su 'gyur ro/ rigs kyi bu kho bo ni de dag de ltar dga' ba dang / nyams bde ba skyes pa rnams la bsam pa dag par bya ba'i phyir ci</text></item>
<item><p>47b4</p><section>phal chen</section><text>nas kyang bla na med pa yang dag par rdzogs pa'i byang chub tu nges par 'gyur ba de ltar chos ston to/ /gzhan yang rigs kyi bu ri ma la ya las 'byung ba'i tsan dan sa steng sa dam pa zhes bya ba yod de/ de lus la bskus na me'i 'obs su mchongs kyang tshig pa med do/</text></item>
<item><p>47b5</p><section>phal chen</section><text>rigs kyi bu rgya mtsho'i mtha' nas 'byung ba'i spos gzhan gyis thub pa med pa zhes ba yod de/ de rnga'am dung la bskus na de'i sgras gzhan gyi 'khor thams cad pham par 'gyur ro/ /rigs kyi bu mtsho ma dros pa'i ngogs nas 'byung ba'i a ga ru nag po pad mo'i</text></item>
<item><p>47b6</p><section>phal chen</section><text>snying po zhes bya ba yod de/ de'i ri lu til gyi 'bru tsam gcig gi dris kyang 'dzam bu'i gling thams cad rgyas par gang bar 'gyur te/ sems can gang gis spos kyi dri de tshor ba de dag thams cad kyang sdig pa la smod cing sdom pa'i sems rab tu thob bar 'gyur ro/ /</text></item>
<item><p>47b7</p><section>phal chen</section><text>rigs kyi bu ri'i rgyal po kha ba can las 'byung ba'i spos kyi rnam pa 'od dang ldan pa zhes bya ba yod de/ de'i dri tshor na sems can de dag 'dod chags dang bral ba'i sems su 'gyur te/ kho bo ni de dag la ci nas kyang rdul dang bral ba'i dkyil 'khor ces bya ba'i ting nge</text></item>
<item><p>48a1</p><section>phal chen</section><text>'dzin thob par 'gyur ba de ltar chos ston to/ /rigs kyi bu srin po'i 'jig rten nas 'byung ba'i spos kyi rnam pa rgya mtsho'i snying po zhes bya ba yod do/ /de ni 'khor los sgyur ba'i longs spyod kyi don du 'byung ste/ des bdugs ma thag tu 'khor los sgyur</text></item>
<item><p>48a2</p><section>phal chen</section><text>ba'i rgyal po'i dpung gi tshogs yan lag bzhi pa yang nam mkha'i dbyings la gnas so/ /rigs kyi bu lha'i 'khor chos bzang po nas 'byung ba'i spos kyi rnam par rnam par 'byed pa zhes bya ba yod de/ des bdugs ma thag tu lha rnams sangs rgyas kyi dri zhim po dran par 'gyur ro/ /</text></item>
<item><p>48a3</p><section>phal chen</section><text>rigs kyi bu lha'i rgyal po rab mtshe ma'i gnas na spos kyi rnam pa dag pa'i mdzod ces bya ba yod de/ des bdug ma thag tu mtshe ma'i lha'i bu thams cad lha'i rgyal po rab mtshe ma'i drung du 'dong ngo / /de dag der phyin nas kyang lha'i rgyal po rab mtshe mas chos kyi gtam bya'o/ /</text></item>
<item><p>48a4</p><section>phal chen</section><text>rigs kyi bu dga' ldan gyi gnas na/ spos kyi rnam pa sin du bar zhes bya ba yod de/ de'i spos kyi dud pa byang chub sems dpa' tshe gcig gis thogs pa chos kyi stan la 'dug pa'i mdun du phyung na/ spos kyi sprin chen pos chos kyi dbyings thams cad rgyas par gang zhing /</text></item>
<item><p>48a5</p><section>phal chen</section><text>de bzhin gshegs pa'i 'khor gyi dkyil 'khor thams cad du rgyan rnam pa sna tshogs dang ldan pa'i chos kyi sprin chen po'i char rab tu 'bab bo/ /rigs kyi bu lha'i rgyal po rab 'phrul dga'i gnas na/ spos kyi rnam pa yid 'phrog pa zhes bya ba yod de/ des lha'i</text></item>
<item><p>48a6</p><section>phal chen</section><text>rgyal po rab 'phrul dga'i gnas su bdugs na/ zhag bdun du chos kyi sprin gyi char bsam gyis mi khyab pa 'bab par 'gyur ro/ /rigs kyi bu kho bos ni spos sbyar ba de shes su zad na/ kho bos byang chub sems dpa' skyon gyi dri ma med pa 'dod pa'i 'jig</text></item>
<item><p>48a7</p><section>phal chen</section><text>rten thams cad nas gyen du 'phags pa/ nyon mongs pa'i bdud kyi zhags pa dang bral ba/ srid pa'i lam gyi rgyud thams cad las shin tu 'das pa/ ye shes sgyu ma'i rnam pa dang / gzugs kyis rnam par spyod pa/ 'jig rten thams cad kyis gos pa med</text></item>
<item><p>48b1</p><section>phal chen</section><text>pa/ chags pa med pa'i ngang tshul can/ sgrib pa med par ye shes kyi dkyil 'khor rnam par dag pa/ thogs pa med pa'i ye shes kyi spyod yul dang / yul du ldan pa/ kun gyi gzhi'i gnas thams cad la mi gnas par/ srid pa'i kun gzhi dang gnas thams cad du rgyu ba rnams</text></item>
<item><p>48b2</p><section>phal chen</section><text>kyi spyod pa che shes pa'am/ yon tan brjod pa'am/ tshul khrims kyi spyod pa rnam par dag pa'i sgo yongs su smos pa'am/ kha na ma tho ba med pa'i spyod pa brjod pa'am/ gnod par spyod pa med pa'i lus dang ngag dang yid kyi rgyud bstan par nus re skan/ /song rigs kyi bu lho phyogs</text></item>
<item><p>48b3</p><section>phal chen</section><text>kyi rgyud 'di nyid na/ grong khyer khang pa brtsegs pa zhes bya ba yod de/ de na mnyan pa dpa' bo zhes bya ba 'dug gis de'i drung du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong</text></item>
<item><p>48b4</p><section>phal chen</section><text>dpon gyi bu nor / spos 'tshong gi tshong dpon longs spyod ud pa la'i rkang pa gnyis la spyi bos phyag 'tshal nas/ spos 'tshong gi tshong dpon longs spyod uta pa la la lan brgya stong du mar g.yas phyogs su bskor ba byas nas/ yang dang yang bltas te/</text></item>
<item><p>48b5</p><section>phal chen</section><text>spos 'tshong gi tshong dpon longs spyod uta pa la'i drung nas song ngo / /de nas tshong dpon gyi bu nor grong khyer khang pa brtsegs par 'gro ba'i lam du 'jug pa'i tshe/ lam gyi gyen thur dang / lam mnyam pa dang / lam gyi thag thug dang / lam rdul yod pa</text></item>
<item><p>48b6</p><section>phal chen</section><text>dang / lam rdul med pa dang / lam bde ba dang / lam mi bde ba dang / lam dog pa dang / lam bgegs med pa dang / lam 'khyug pa dang / lam 'khyug pa med pa la rnam par dpyad de bltas nas 'di snyam du bsams so/ /'di ltar bdag dge ba'i bshes gnyen de'i</text></item>
<item><p>48b7</p><section>phal chen</section><text>drung du 'gro ba 'di ni/ byang chub sems dpa'i lam gyi nan tan gyi rgyur 'gyur ro/ /pha rol tu phyin pa'i lam gyi nan tan gyi rgyur 'gyur ro/ /sems can la phan gdags pa'i lam gyi rgyur 'gyur ro/ /sems can thams cad byams sdang dang / mthon dman du gyur</text></item>
<item><p>49a1</p><section>phal chen</section><text>ba'i g.yang sa las rnam par bzlog pa dang / sems can thams cad mi mnyam pa'i nan tan las bsgyur ba dang / sems can thams cad kyi nyon mongs pa'i rdul rab tu zhi bar bya ba dang / sems can thams cad kyi mi dge ba'i lta ba sna tshogs kyi sdong dum</text></item>
<item><p>49a2</p><section>phal chen</section><text>dang / tsher ma dang / gyo mo dang gseg ma bstsal ba dang / chos kyi dbyings bsgribs pa med pa la gzhol par bya ba dang / thams cad mkhyen pa'i pho brang du thogs pa med par bskyal ba'i rgyur 'gyur ro/ /de ci'i phyir zhe na/ dge ba'i bshes gnyen ni dge ba'i chos</text></item>
<item><p>49a3</p><section>phal chen</section><text>thams cad kyi 'byung gnas so/ /dge ba'i bshes gnyen la ni thams cad mkhyen pa nyid kyi rag lus so zhes de de ltar sems shing yid la byed pas spyod pa thub par dka' ba de mthar gyis grong khyer khang pa brtsegs pa der phyin nas mnyan pa dpa' bo yongs su rmed cing tshol tshol</text></item>
<item><p>49a4</p><section>phal chen</section><text>ba las grong khyer chen po zhig gi sgo rgya mtsho chen po'i ngogs na/ mnyan pa dpa' bo de tshong pa brgya phrag stong tsam dang / srog chags brgya stong du ma gtam sna tshogs mnyan par 'dod pa sha stag gis kun nas bskor cing / rgya mtsho'i gtam yongs su brjod pas/</text></item>
<item><p>49a5</p><section>phal chen</section><text>sangs rgyas kyi yon tan rgya mtsho sems can rnams la ston cing 'dug pa mthong ngo / /mthong nas kyang mnyan pa dpa' bo gang na ba der song ste/ phyin nas mnyan pa dpa' bo'i rkang pa gnyis la spyi bos phyag 'tshal te/ mnyan pa dpa' bo la lan brgya stong du mar g.yas</text></item>
<item><p>49a6</p><section>phal chen</section><text>phyogs su bskor ba byas nas/ mnyan pa dpa' bo'i mdun du 'dug ste/ thal mo sbyar nas 'di skad ces smras so/ 'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems</text></item>
<item><p>49a7</p><section>phal chen</section><text>dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang / rjes su bstan pa mdzad do zhes bdag gis thos na/ 'phags pa ji ltar byang chub sems dpas byang chub</text></item>
<item><p>49b1</p><section>phal chen</section><text>sems dpa'i spyod pa la bslab par bgyi ba dang / ji ltar nan tan du bgyi ba bdag la bka' stsal du gsol/ smras pa rigs kyi bu khyod kyis de ltar bla na med pa yang dag par rdzogs pa'i byang chub tu sems bskyed de/ ye shes chen po 'thob pa 'byung ba'i rgyu 'dri ba dang / 'khor ba'i</text></item>
<item><p>49b2</p><section>phal chen</section><text>sdug bsngal sna tshogs kyi rgyud 'gyur ba'i rgyu dang / thams cad mkhyen pa nyid kyi gling gi gnas su 'gro ba 'byung ba'i rgyu dang / dbyer med pa'i theg pa chen po 'byung ba'i rgyu dang / nyan thos dang rang sangs rgyas kyi sar ltung bas 'jigs pa dang 'bral bar 'gyur ba'i lam gyi</text></item>
<item><p>49b3</p><section>phal chen</section><text>nan tan 'byung ba'i rgyu dang / zhi ba'i ting nge 'dzin gyi sgo dang / rgyud sna tshogs khong du chud par bya ba'i ye shes kyi lam 'byung ba'i rgyu dang / byang chub sems dpa'i spyod pa thams cad du 'gro bas rnam par spyod pa'i smon lam gyi shing rta'i 'khor lo thogs pa med pa'i</text></item>
<item><p>49b4</p><section>phal chen</section><text>lam 'byung ba dang / rnam par dag par 'gyur ba'i rgyu dang / byang chub sems dpa'i spyod pa gzi brjid kyi dba' rlabs kyis rnam par brgyan pa thams cad kyi rang bzhin dang / tshul gyi lam 'byung ba dang / rnam par dag par 'gyur ba'i rgyu dang / chos kyi phyogs dang /</text></item>
<item><p>49b5</p><section>phal chen</section><text>sgo thams cad kyi phyi ma'i mtha'i lam 'byung ba dang / rnam par dag par 'gyur ba'i rgyu dang / thams cad mkhyen pa'i rgya mtshor 'jug pa'i lam 'byung ba dang / rnam par dag par 'gyur ba'i rgyu 'di 'dri ba legs so legs so/ /rigs kyi bu kho bo ni rgya</text></item>
<item><p>49b6</p><section>phal chen</section><text>mtsho'i ngogs kyi grong khyer khang pa brtsegs pa 'di na/ byang chub sems dpa'i spyod pa snying rje chen po'i rgyal mtshan yongs su sbyong zhing gnas te/ rigs kyi bu kho bo ni 'dzam bu'i gling gi sems can phongs pa rnams mthong nas/ de dag gi don du dka' ba spyod de/</text></item>
<item><p>49b7</p><section>phal chen</section><text>de dag gi bsam pa yongs su rdzogs par bya'o/ /'jig rten gyi zang zing gis yongs su bsdu bar bya'o/ /chos kyi longs spyod kyis de dag yongs su tshim par bya'o/ /de dag la bsod nams kyi tshogs kyi lam man ngag du bstan par bya'o/ /ye shes kyi tshogs</text></item>
<item><p>50a1</p><section>phal chen</section><text>rnam par spel bar bya'o/ /dge ba'i rtsa ba'i stobs yongs su spel bar bya'o/ /byang chub kyi sems bskyed par bya'o/ /byang chub kyi bsam pa rnam par dag par bya'o/ /snying rje chen po'i stobs nye bar brtan par bya'o/ /'khor ba'i sdug bsngal rnam</text></item>
<item><p>50a2</p><section>phal chen</section><text>par zhi bar bya'o/ /'khor ba'i spyod pas yongs su mi skyo ba'i stobs shin tu brtan par bya'o/ /sems can rgya mtsho bsdu ba la 'di dag sbyar bar bya'o/ /yon tan rgya mtsho'i nan tan gyi sgo la dgod par bya'o/ /'di dag la chos rgya mtsho'i ye shes snang ba nye bar bsgrub par bya'o/ /</text></item>
<item><p>50a3</p><section>phal chen</section><text>sangs rgyas rgya mtsho thams cad kyang 'di dag gis mngon par mthong bar bya'o/ /thams cad mkhyen pa nyid kyi rgya mtsho la yang 'di dag gzud par bya'o zhes de lta bu'i bsam pa dang / yid la bya ba la brtson par kho bos rgya mtsho'i ngogs kyi grong khyer khang pa brtsegs pa 'di na</text></item>
<item><p>50a4</p><section>phal chen</section><text>gnas so/ /rigs kyi bu kho bo ni de ltar 'gro ba la phan pa dang / bde bar brtson pas rgya mtsho chen po'i rin po che'i gling thams cad kyang shes so/ /rin po che'i 'byung gnas thams cad dang / /rin po che'i rigs thams cad dang / rin po che'i gtos thams cad kyang rab tu</text></item>
<item><p>50a5</p><section>phal chen</section><text>shes so/ /klu'i gnas thams cad dang / klu'i 'khrug pa thams cad dang / gnod sbyin gyi gnas thams cad dang / gnod sbyin 'khrug pa thams cad dang / srin po'i gnas thams cad dang / srin po'i 'jigs pa thams cad rab tu zhi bar bya ba dang / 'byung po'i gnas</text></item>
<item><p>50a6</p><section>phal chen</section><text>thams cad dang / 'byung po'i bar chad thams cad rnam par zhi bar bya ba yang rab tu shes te/ glong yod pa thams cad glong thams cad bkol ba dang dba' rlabs chen po yongs su spang ba dang / chu'i kha dog rnam pa tha dad pa'ang rab tu shes so/ /gnyi zla dang gza'</text></item>
<item><p>50a7</p><section>phal chen</section><text>skar gyi tshogs yongs su 'khor ba dang / nyin zhag dang skad cig dang / yud tsam dang thag cig kyang rab tu shes so/ /phan tshun du 'gro ba'i shol 'dums dang / bde mi bde dang / gru'i 'khrul 'khor brtan par bya ba dang / gru bzur ba dang / gru phul ba dang /</text></item>
<item><p>50b1</p><section>phal chen</section><text>rlung brngo ba dang rlung bskyed pa dang / gru bsgyur zhing bzlog pa dang / gru brtod pa dang / gru btang ba yang rab tu shes so/ /rigs kyi bu de ltar kho bo ni shes pa de lta bu dang ldan pas rtag tu sems can gyi don dang dgos pa byed de/ tshong pa'i tshogs gru brtan pos lam bde zhing nye zhor mi 'gyur la mi</text></item>
<item><p>50b2</p><section>phal chen</section><text>'jigs pa nas/ chos kyi gtam gyis dga' ba dang / spro ba bskyed cing bsam pa ji lta ba bzhin du rin po che'i gling du phyin par byas nas/ de dag rin po che thams cad kyis tshogs te/ phun sum tshogs par gyur pa dang / phyir yang 'dzam bu'i gling du 'gyed 'gyed kyang</text></item>
<item><p>50b3</p><section>phal chen</section><text>rigs kyi bu kho bo'i gru ni nam yang bub pa'am/ nye zhor gyur ma myong ste/ sems can gang gis kho bo mthong bar gyur pa dang / sems can gang gis kho bo'i chos bstan pa thos pa de dag kyang 'khor ba'i rgya mtsho thams cad du nye zhor 'gyur ba'i 'jigs pa dang bral bar</text></item>
<item><p>50b4</p><section>phal chen</section><text>'gyur ro/ /thams cad mkhyen pa nyid kyi rgya mtshor 'jug pa'i ye shes kyang mngon sum du 'gyur ro/ /sred pa'i rgya mtsho bskam pa'i don du'ang rab tu 'jug par 'gyur te/ dus gsum rgya mtsho'i ye shes snang ba'ang rab tu thob bo/ /sems can thams cad kyi sdug bsngal</text></item>
<item><p>50b5</p><section>phal chen</section><text>rgya mtsho zad par bya ba'i phyir yang mngon par mos par 'gyur ro/ /sems can thams cad kyi sems rgya mtsho'i rnyog pa dang bar bya ba'i phyir yang rab tu brtson par 'gyur ro/ /zhing rgya mtsho thams cad rnam par dag par bya ba'i phyir yang brtson 'grus rtsom par 'gyur ro/ /phyogs</text></item>
<item><p>50b6</p><section>phal chen</section><text>rgya mtsho thams cad rgyas par gang ba las kyang phyir mi ldog par 'gyur ro/ /'gro ba thams cad kyi dbang po rgya mtsho tha dad pa'ang khong du chud par 'gyur ro/ /sems can thams cad kyi spyod pa rgya mtsho'i rjes su'ang 'brang bar 'gyur ro/ /'gro ba'i bsam pa rgya mtsho</text></item>
<item><p>50b7</p><section>phal chen</section><text>ji lta ba bzhin du yang gzugs brnyan 'byung bar 'gyur ro/ /rigs kyi bu kho bo ni byang chub sems dpa'i rnam par thar ba mthong ba dang / thos pa dang 'grogs pa dang / rjes su dran pa'i chu klung gi dbyangs shes bya ba thob par zad na kho bos byang chub sems</text></item>
<item><p>51a1</p><section>phal chen</section><text>dpa' 'khor ba'i rgya mtsho thams cad du rnam par spyod pa nyon mongs pa'i rgya mtsho thams cad kyis gos pa med pa/ lta ba'i rnam pa'i rgya mtsho thams cad kyi chags pa'i chu srin gyi 'jigs pa dang bral ba/ chos rgya mtsho thams cad kyi rang bzhin dang /</text></item>
<item><p>51a2</p><section>phal chen</section><text>gzhi las rnam par rgyu ba/ 'gro ba rgya mtsho thams cad bsdu ba'i dngos pos yongs su sdud pa'i rgya mtsho dang ldan pa/ thams cad mkhyen pa nyid kyi rgya mtsho dang 'grogs pa/ sems can gyi mngon par chags pa'i rgya mtsho thams cad rab tu bsrub pa/ dus rgya mtsho thams</text></item>
<item><p>51a3</p><section>phal chen</section><text>cad dang / tha mi dad par rnam par spyod pa/ 'gro ba rgya mtsho thams cad yongs su smin par bya ba'i dmigs pa shes pa/ 'gro ba rgya mtsho thams cad kyi 'dul ba'i dbres las mi 'da' bar de dag gi spyod pa shes pa'am/ yon tan brjod par nus re skan/ /song rigs kyi bu</text></item>
<item><p>51a4</p><section>phal chen</section><text>lho phyogs kyi rgyud 'di nyid na grong khyer dga' ba'i phreng ba zhes bya ba yod de/ de na tshong dpon rgyal ba dam pa zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas</text></item>
<item><p>51a5</p><section>phal chen</section><text>tshong dpon gyi bu nor mnyan pa dpa' bo'i rkang pa gnyis la spyi bos phyag 'tshal nas/ mnyan pa dpa' bo la lan brgya stong du mar g.yas phyogs su bskor ba byas te/ yang dang yang bltas nas gdong mchi mas bkang ste/ ngu zhing / dge ba'i bshes gnyen</text></item>
<item><p>51a6</p><section>phal chen</section><text>blta bas ma ngoms bzhin du mnyan pa dpa' bo'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ /bam po bzhi ba/ de nas tshong dpon gyi bu nor byams pa chen pos sems can gyi khams tshad</text></item>
<item><p>51a7</p><section>phal chen</section><text>med par rgyas ba'i sems dang ldan pa/ snying rje chen po'i rlan gyis mngon par brlan pa'i rgyud can/ bsod nams dang ye shes kyi tshogs rgya chen po'i rgyan shin tu bstsags pa nyon mongs pa'i rdul dang mun pa dang dri ma dang 'dam thams cad dang bral ba/ chos mnyam pa nyid khong du chud</text></item>
<item><p>51b1</p><section>phal chen</section><text>pas/ thams cad mkhyen pa nyid kyi lam gyen thur med pa la zhugs pa/ dge ba'i chos tshad med pa la 'jug pa'i sgor zhugs pa/ mi dge ba thams cad kyis mi shigs pa'i brtson 'grus brtan pa'i mthu sngon du 'dor ba dang ldan pa/ byang chub sems dpa'i ting nge 'dzin bsam gyis</text></item>
<item><p>51b2</p><section>phal chen</section><text>mi khyab pa rab tu byang ba/ rgya chen po'i bde ba rab tu thob pa/ shes rab kyi nyi ma'i 'od zer snang bas/ ma rig pa'i mun pa ma lus pa bsal ba/ thabs kyi ser bu bde zhing bsil bas blags pa'i ye shes kyi me tog gis rgyas pa/ smon lam chen po'i rgya mtshor 'byung ba'i ye</text></item>
<item><p>51b3</p><section>phal chen</section><text>shes kyi tshul dang mthun pa/ chos kyi dbyings thams cad du thogs pa med par rgyas par 'gengs pa'i ye shes dang ldan pa/ thams cad mkhyen pa nyid kyi pho brang du thogs pa med par 'gro ba la mngon du gyur pa/ byang chub sems dpa'i lam la mngon par mos pa de/ grong</text></item>
<item><p>51b4</p><section>phal chen</section><text>khyer dga' ba'i phreng ba gang na ba der phyin te/ tshong dpon rgyal ba dam pa yongs su rmed cing tshol tshol ba las/ grong khyer dga' ba'i phreng ba'i shar phyogs logs kyi 'dab cig na/ shing a sho ka'i nags tshal rgyal mtshan sna tshogs zhes bya ba 'dug pa de'i</text></item>
<item><p>51b5</p><section>phal chen</section><text>nang na khyim bdag stong phrag du ma zhig gis bskor te/ grong khyer gyi bya ba sna tshogs yongs su 'gro zhing de las brten te/ bdag tu bya ba thams cad yang dag par gzhom pa dang / yongs su 'dzin pa thams cad yongs su gtang ba dang / dngos por 'dzin pa thams cad rab</text></item>
<item><p>51b6</p><section>phal chen</section><text>tu spang ba dang / mngon par zhen pa thams cad shin tu gzhig pa dang / sred pa'i 'ching ba thams cad gcad par bya ba dang / lta ba'i rnam pa thams cad kyi sgo glegs gcag pa dang / the tsom dang yid gnyis dang / nem nur gyi rab rib thams cad rnam par bsal ba dang /</text></item>
<item><p>51b7</p><section>phal chen</section><text>g.yo sgyu'i rnyog pa shin tu gdang ba dang / phrag dog dang ser sna'i dri ma yongs su sbyang ba dang / sems kyi mtsho shin tu gsal bar bya ba dang / sems rnyog pa med pa la sems can rab tu dgod pa dang / dad pa rnyog pa med pa'i stobs bskyed de/ sangs rgyas blta</text></item>
<item><p>52a1</p><section>phal chen</section><text>bar mos pa bskyed pa dang / byang chub sems dpa'i stobs bsngags shing / sangs rgyas kyi chos yang dag par blang ba dang / byang chub sems dpa'i spyod pa smos te/ byang chub sems dpa'i ting nge 'dzin gyi stobs yongs su bskyed pa dang / byang chub</text></item>
<item><p>52a2</p><section>phal chen</section><text>sems dpa'i shes rab kyi stobs yang dag par ston cing / byang chub sems dpa'i dran pa'i stobs rnam par dag pa'i mthar phyin par bya ba'i phyir/ chos kyi gtam byed cing 'di lta ste/ byang chub tu sems bskyed pa la mngon par mos par bya ba'i phyir chos ston cing 'dug</text></item>
<item><p>52a3</p><section>phal chen</section><text>pa mthong ngo / /de nas tshong dpon gyi bu nor gtam de'i rjes chad chad du bsdad nas tshong dpon rgyal ba dam pa'i rkang pa gnyis la spyi bos phyag 'tshal te/ ring mo zhig tu btud nas chos la shin tu gus pa'i bsam pas tshig 'di skad du brjod do/ /'phags pa bdag ni</text></item>
<item><p>52a4</p><section>phal chen</section><text>nor nor shes bgyi ba ste/ byang chub sems dpa'i spyod pa yongs su tshol na ci nas kyang bdag byang chub sems dpa'i spyod pa la slob par 'gyur ba dang / bslabs nas kyang ci nas sems can thams cad yongs su smin par bgyi ba dang / gdul ba'i don la mngon du mos par 'gyur ba dang / sangs rgyas thams cad</text></item>
<item><p>52a5</p><section>phal chen</section><text>kyi zhal blta ba las mi 'phang ba dang / sangs rgyas thams cad kyi chos thos par 'gyur ba dang / sangs rgyas thams cad kyi chos kyi sprin gyi char yongs su gzung ba dang / sangs rgyas thams cad kyi chos kyi tshul la nan tan du bgyi ba dang / 'jig rten gyi khams thams</text></item>
<item><p>52a6</p><section>phal chen</section><text>cad du byang chub sems dpa'i spyod pa spyad pa dang / bskal pa thams cad du gnas kyang byang chub sems dpa'i spyod pas yongs su mi skyo ba dang / de bzhin gshegs pa thams cad kyi rnam par 'phrul pa yongs su btsal bar 'gyur ba dang / sangs rgyas thams</text></item>
<item><p>52a7</p><section>phal chen</section><text>cad kyi byin gyi rlabs yang dag par mnod pa dang / de bzhin gshegs pa thams cad kyi stobs rnams la snang ba thob par 'gyur ba de ltar 'phags pas bdag la bshad du gsol/ /de nas tshong dpon rgyal ba dam pas/ tshong dpon gyi bu nor la</text></item>
<item><p>52b1</p><section>phal chen</section><text>'di skad ces smras so/ /rigs kyi bu de ltar khyod kyis bla na med pa yang dag par rdzogs pa'i byang chub tu sems bskyed pa legs so legs so/ /rigs kyi bu kho bo ni 'di lta ste/ dngos po med pa la gnas pas mngon par 'du bya ba med pa'i rdzu 'phrul thob pa'i mthus/</text></item>
<item><p>52b2</p><section>phal chen</section><text>byang chub sems dpa'i spyod pa'i sgo thams cad du 'gro ba yongs su sbyong ste/ de ltar kho bo byang chub sems dpa'i spyod pa yongs su dag pa'i sgo thams cad du 'gro ba 'di la gnas shing / stong gsum gyi stong chen po'i 'jig rten gyi khams thams cad kyi sum cu rtsa gsum gyi</text></item>
<item><p>52b3</p><section>phal chen</section><text>lha'i 'jig rten thams cad dang / mtshe ma'i lha'i gnas thams cad dang / dga' ldan gyi lha'i 'jig rten thams cad dang / 'phrul dga'i lha'i 'jig rten thams cad dang / gzhan 'phrul dbang byed kyi lha'i 'jig rten thams cad dang / bdud kyi gnas thams cad</text></item>
<item><p>52b4</p><section>phal chen</section><text>dang / 'dod pa'i khams kyi lha'i ris su gtogs pa thams cad dang / lha'i gnas thams cad dang / klu'i 'jig rten thams cad dang / klu'i gnas thams cad dang / gnod sbyin gyi 'jig rten thams cad dang / gnod sbyin gyi gnas thams cad dang / srin</text></item>
<item><p>52b5</p><section>phal chen</section><text>po'i 'jig rten thams cad dang / srin po'i gnas thams cad dang / grul bum gyi 'jig rten thams cad dang / grul bum gyi gnas thams cad dang / kyi 'jig rten thams cad dang / kyi gnas thams cad dang / dri za'i 'jig rten</text></item>
<item><p>52b6</p><section>phal chen</section><text>thams cad dang / dri za'i gnas thams cad dang / lha ma yin gyi 'jig rten thams cad dang / lha ma yin gyi gnas thams cad dang / nam mkha' lding gi 'jig rten thams cad dang / nam mkha' lding gi gnas thams cad dang / mi'am ci'i 'jig rten thams</text></item>
<item><p>52b7</p><section>phal chen</section><text>cad dang / mi'am ci'i gnas thams cad dang / lto 'phye chen po'i 'jig rten thams cad dang / lto 'phye chen po'i gnas thams cad dang / mi'i 'jig rten thams cad dang / mi'i gnas thams cad dang / grong dang grong khyer dang / grong rdal dang / ljongs dang /</text></item>
<item><p>53a1</p><section>phal chen</section><text>khams dang / rgyal po'i pho brang 'khor dang 'dod pa'i khams su gtogs pa'i sems can gyi rgyud thams cad du chos ni ston to/ /chos ma yin pa ni bzlog go /rtsod pa ni zhi bar byed do/ /'thab pa ni rnam par bzlog go /'khrug pa ni nye bar zhi bar byed do/ /</text></item>
<item><p>53a2</p><section>phal chen</section><text>g.yul du lhags pa ni rnam par bzlog go /shags 'gyed pa ni zhi bar byed do/ /mdud par 'dzin pa ni rab tu sel to/ bcings pa thams cad ni yongs su gcod do/ /btson ra thams cad ni mngon par 'dral lo/ /'jigs pa ni rnam par bzlog go /mi dge ba'i las kyi 'du</text></item>
<item><p>53a3</p><section>phal chen</section><text>byed ni rgyun gcod do/ /srog gcod pa las ni sems can rnams rnam par zlog go /ma byin par len pa dang 'dod pas log par g.yem pa dang / du smra ba dang phra ma dang zhe gcod pa dang / tshig kyal pa dang chags sems dang / gnod sems dang log par lta ba las ni sems</text></item>
<item><p>53a4</p><section>phal chen</section><text>can rnam par zlog go /mi bya ba thams cad ni byed du mi 'dzud do/ /dge ba'i chos bya ba thams cad ni byed du 'dzud do/ /sems can thams cad ni bzo thams cad la slob tu 'dzud de/ 'jig rten rnams rab tu dga' bar bya ba dang / sems can yongs su smin par</text></item>
<item><p>53a5</p><section>phal chen</section><text>bya ba dang / zhags pa 'thub pa thams cad la gong ma'i ye shes khyad par du 'phags pa brjod pa'i phyir rjes su 'brang bar bya ba dang / lta ba'i rnam pa thams cad rnam par bzlog pa dang / sangs rgyas kyi chos thams cad brjod cing bstan pa'i phyir 'jig rten la phan par</text></item>
<item><p>53a6</p><section>phal chen</section><text>'gyur ba'i gtsug lag thams cad kyang ston to/ /rnam par 'god do/ /rab tu gsal bar byed do/ /brjod do/ /de bzhin du tshangs pa'i 'jig rten gyi bar du gzugs kyi khams kyi lha thams cad zil gyis mnan te chos ston to/ stong gsum gyi stong chen po'i 'jig</text></item>
<item><p>53a7</p><section>phal chen</section><text>rten gyi khams 'dir ji lta ba de bzhin du phyogs bcur yang 'jig rten gyi khams sangs rgyas kyi zhing bye ba khrag khrig brgya stong brjod du med pa'i yang brjod du med pa'i rdul shin tu phra ba snyed dag tu chos ston te/ sangs rgyas kyi chos kyang ston to/ /byang chub sems dpa'i</text></item>
<item><p>53b1</p><section>phal chen</section><text>chos dang nyan thos kyi chos dang rang sangs rgyas kyi chos kyang ston to/ sems can dmyal ba yang ston to/ sems can dmyal bar 'gro ba'i lam dang / sems can dmyal ba pa'i sems can gyi mi bde ba'ang ston to/ /byol song gi skye gnas kyang ston to/ /byol song gi skye gnas kyi</text></item>
<item><p>53b2</p><section>phal chen</section><text>lam gyi rgyud tha dad pa dang / byol song gi skye gnas kyi lam du 'gro ba'i lam dang / byol song gi skye gnas su skyes pa'i sdug bsngal yang ston to/ /gshin rje'i 'jig rten yang ston to/ /gshin rje'i 'jig rten du 'gro ba'i lam dang / gshin rje'i 'jig rten gyi</text></item>
<item><p>53b3</p><section>phal chen</section><text>sdug bsngal yang ston to/ /mtho ris kyi 'jig rten yang ston to/ /mtho ris kyi 'jig rten du 'gro ba'i lam dang / mtho ris kyi 'jig rten gyi dga' ba spyod pa dang / longs spyod kyang ston to/ /mi'i 'jig rten yang ston to/ /'jig rten gyi lam gyi rgyud du 'gro ba'i lam dang</text></item>
<item><p>53b4</p><section>phal chen</section><text>mi'i 'jig rten gyi bde ba dang / sdug bsngal nyams su myong ba sna tshogs kyang ston te/ de ltar rigs kyi bu kho bo ni 'jig rten gyi chos kyang ston to/ /'jig rten kun 'byung ba dang / 'jig rten nub par 'gyur ba dang / 'jig rten gyi kha na ma tho ba dang / 'jig rten nas</text></item>
<item><p>53b5</p><section>phal chen</section><text>'byung pa yang ston to/ /de yang 'di ltar byang chub sems dpa'i lam yang dag par bstan pa dang / 'khor ba'i skyon rnam par bzlog pa dang / thams cad mkhyen pa nyid kyi yon tan yang dag par brjod pa dang / srid pa'i lam gyi rgyud du mgo 'khor ba dang sdug bsngal</text></item>
<item><p>53b6</p><section>phal chen</section><text>du gyur pa yang dag par ston pa dang / sgrib pa med pa'i chos nyid brjod pa dang / 'jig rten rgyu'i bya ba yongs su bstan pa dang / 'jig rten 'byung ba dang / ldog pa'i bde ba dang / sdug bsngal thams cad smos pa dang / 'gro ba thams cad kyi gnas kyi ming du</text></item>
<item><p>53b7</p><section>phal chen</section><text>bya ba rnam par bsgom pa dang / de bzhin gshegs pa'i chos gnas pa med pa mngon par bstan pa dang / las dang nyon mongs pa'i 'khor lo thams cad rnam par bzlog pa dang / de bzhin gshegs pa'i chos kyi 'khor lo 'khor ba shin tu brjod pa'i phyir chos</text></item>
<item><p>54a1</p><section>phal chen</section><text>ston to/ /rigs kyi bu kho bo ni byang chub sems dpa'i spyod pa rnam par dag pa'i sgo thams cad du 'gro ba dngos po med pa la gnas pas mngon par 'du bya ba med pa'i rdzu 'phrul gyi mthus brgyan pa 'di shes par zad na kho bos byang chub sems dpa' thams</text></item>
<item><p>54a2</p><section>phal chen</section><text>cad mngon par shes pa zhing gi dbyings thams cad du sgyu ma lta bu'i ye shes kyi lus kyis rgyas par 'gengs pa kun tu lta ba'i ye shes kyis rab tu thob pa tshig gi lam dang / sgra thams cad rnam par pa la shin tu gzhol ba'i rna ba dang ldan pa/ dus gsum rgyas par 'gengs</text></item>
<item><p>54a3</p><section>phal chen</section><text>pa'i chos kyi sgo snang ba la dbang rab tu thob pa/ chos thams cad la yang dag par gzhol ba'i ye shes la dbang gis dbang sgyur ba'i skyes bu dpa' bo sems can tshad med bsam gyis mi khyab pa'i bsam pa ji lta ba bzhin du rnam par par bya ba lam 'dres pa'i</text></item>
<item><p>54a4</p><section>phal chen</section><text>dbyangs kyi dkyil 'khor dang ldan pa'i lce yangs shing srab la yid du 'ong ba dang ldan pa/ bsam pa tha dad pa'i sems can rgya mtsho'i yid du 'ong ba'i kha dog dang / dbyibs su ldan pa'i byang chub sems dpa' thams cad dang mnyam pa'i lus sgyu ma lta bu dang ldan pa/ de</text></item>
<item><p>54a5</p><section>phal chen</section><text>bzhin gshegs pa thams cad dang mi gnyis pa'i spyod lam gyis/ bsam gyis mi khyab pa'i lus la gzhol ba/ dus gsum thams cad du rjes su 'brang ba'i ye shes kyi lus dang ldan pa nam mkha'i dbyings ltar tshad med pa'i spyod yul dpag tu med pa'i yul dang ldan pa</text></item>
<item><p>54a6</p><section>phal chen</section><text>de dag gi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid kyi yul shu ma phyi ma'i mtha' na/ grong khyer ka ling ga'i nags tshal zhes bya ba yod te/ de na dge slong ma seng ge rnam par bsgyings ba zhes bya ba 'dug</text></item>
<item><p>54a7</p><section>phal chen</section><text>gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor tshong dpon rgyal ba dam pa'i rkang pa gnyis la spyi bos phyag</text></item>
<item><p>54b1</p><section>phal chen</section><text>'tshal te/ tshong dpon rgyal ba dam pa la lan brgya stong du mar g.yas phyogs su bskor ba byas nas/ yang dang yang bltas te/ tshong dpon rgyal ba dam pa'i drung nas song ngo / /de nas tshong dpon gyi bu nor mthar gyi yul shu ma phyi ma'i mtha'i grong khyer ka ling ga'i nags tshal gang</text></item>
<item><p>54b2</p><section>phal chen</section><text>na ba der song ste phyin nas/ dge slong ma seng ge rnam par bsgyings pa yongs su tshol zhing sems can kun la rmed pa'i tshe/ gang nas gang du song ba de dang der rogs pa brgya phrag du ma dang / bu mo brgya phrag du ma zhig srang dang lam gyi bzhi mdo dang / lam gyi sum mdo dag na tshogs te/</text></item>
<item><p>54b3</p><section>phal chen</section><text>rjes su 'brang ngo / /skyes pa brgya phrag du ma dang / bud med brgya phrag du ma zhig gis kyang rigs kyi bu 'di re dge slong ma seng ge rnam par bsgyings pa ni/ grong khyer ka ling ga'i nags tshal 'di nyid kyi bza' shing gi ra ba chen po rgyal ba'i 'od kyis byin pa nyi ma'i mdog na sems</text></item>
<item><p>54b4</p><section>phal chen</section><text>can tshad med pa'i don du chos ston cing 'dug go zhes bstan to/ /de nas tshong dpon gyi bu nor bza' shing gi ra ba nyi ma'i mdog der phyin nas kun tu btsal te/ bltas na bza' shing gi ra ba de na/ shing zla ba shar ba zhes bya ba khang pa brtsegs pa'i dbyibs ltar 'dug</text></item>
<item><p>54b5</p><section>phal chen</section><text>pa/ 'od sna tshogs kyi kha dog can 'od kyi mdog dang ldan pa/ 'khor kun tu dpag tshad kyi khyon tsam du 'od kyis rgyas par 'gengs pa mang po dang / lo ma'i shing yongs su 'gengs pa zhes bya ba gdugs kyi rnam pa dang dbyibs su 'dug pa'i 'dab mas kun nas</text></item>
<item><p>54b6</p><section>phal chen</section><text>khebs pa/ baiDUr+ya sngon po'i kha dog ltar 'dug pa'i sprin gyi mdog dang ldan pa mang po dang me tog gi shing me tog gi mdzod ces bya ba/ ri'i rgyal po kha ba can ltar mdangs dga' ba'i dbyibs sna tshogs dang ldan pa kha dog sna tshogs kyi me tog mi zad pa'i char rab tu 'bebs pa/ sum</text></item>
<item><p>54b7</p><section>phal chen</section><text>cu rtsa gsum gyi lha'i pho brang gi rgyan gyi kun nas 'du ba dang / sus kyang mi shigs pa lta bu mang po dang / shing tog gi shing rtag tu smin pa'i ro dpe med pa'i 'bras bu'i tshogs shes bya ba gser gyi ri bo'i lhun ltar 'dug pa/ rtag tu shing tog phun sum tshogs</text></item>
<item><p>55a1</p><section>phal chen</section><text>par gnas pa mang po dang / rin po che'i rgyal po'i shing rnam par snang ba'i mdzod ces bya ba rin po che'i rgyal po dpe med pa'i dbyibs ltar 'dug pa/ lha rdzas kyi rin po che'i phreng ba dang / se mo do dang / rgyan rin po che yid bzhin gyi rgyal po'i mdzod nas byung ba</text></item>
<item><p>55a2</p><section>phal chen</section><text>ltar phun sum tshogs pa dang ldan pa/ rin po che'i kha dog grangs med pa'i 'byung gnas su gyur pa mang po dang / gos kyi shing dga' bar byed pa zhes bya ba lha rdzas kyi gos rin po che'i kha dog sna tshogs kyi tshogs rab tu 'gyed cing 'phyang bas shin tu brgyan pa mang po dang / rol</text></item>
<item><p>55a3</p><section>phal chen</section><text>mo'i shing dga' bskyed pa zhes bya ba lha rdzas las kyang lhag pa'i rol mo yid du 'ong ba'i sgra snyan pa 'byin pa mang po dang / spos kyi shing kun tu zhim pas brgyan pa zhes bya ba phyogs thams cad du thogs pa med par rnam pa thams cad du yid du 'ong ba'i spos kyi ngad 'byung ba mang</text></item>
<item><p>55a4</p><section>phal chen</section><text>po dag kyang yod par mthong / mtshe'u dang lu ma dang / lteng ka dang / rdzing bu rin po che bdun gyi pha gus mtha' brtsigs pa/ phyogs bzhi nas rin po che'i them skas btsugs pa/ rin po che sna tshogs kyi khri 'phang dus dang 'thun pa'i tsan dan gyi dri zhim pos bskus pas</text></item>
<item><p>55a5</p><section>phal chen</section><text>kun nas bskor ba/ gzhi rin po che'i rgyal po baiDUr+ya sngon po las legs par blangs pa/ 'dzam bu chu klung gi gser gyi bye ma bdal ba yan lag brgyad dang ldan pa'i chu lha rdzas kyi dri yid du 'ong ba can gyis yongs su gang ba/ rin po che'i pad mo dang / ut+pa la dang /</text></item>
<item><p>55a6</p><section>phal chen</section><text>ku mu ta dang / me tog pun da ri ka kha dog sna tshogs lha rdzas kyi bsung dang ldan pas/ chu kun nas yog pa/ bya bran sna tshogs kyi khyu lha rdzas las kyang 'das pa'i gzugs yid du 'ong ba dang ldan pa/ sgra snyan pa 'byin cing brjod pas gang ba/ lha rdzas kyi</text></item>
<item><p>55a7</p><section>phal chen</section><text>rin po che sna tshogs kyi shing gi phreng ba legs par bkye bas yongs su bskor cing brgyan pa dang ldan pa shing sna tshogs de dag gi drung thams cad du'ang rin po che'i seng ge'i khri sna tshogs yid du 'ong ba'i gzugs dang ldan pa/ rin po che sna tshogs kyi rgyan bsam gyis mi khyab</text></item>
<item><p>55b1</p><section>phal chen</section><text>pa du mas brgyan pa/ lha rdzas kyi stan rin po che sna tshogs 'bel bar bting ba/ lha rdzas kyi spos dang / bdug spos kyi rnam pa thams cad kyis bdugs pa/ lha rdzas las kyang 'das pa'i dar rin pa che mngon par spyangs ba/ rin po che sna tshogs kyi bla re bkye ba/ rin po che sna tshogs</text></item>
<item><p>55b2</p><section>phal chen</section><text>dang 'dzam bu chu klung gi gser gyi dra ba sna tshogs kun nas bres pa/ rin po che'i dril gyi dra ba yid du 'ong zhing snyan pa'i sgra 'byin pa/ mang pos brgyan pa/ 'khor du lha rdzas kyi rin po che'i stan brgya phrag du ma bting zhing bshams pa mthong ngo / /rin po che'i shing drung la lar ni seng</text></item>
<item><p>55b3</p><section>phal chen</section><text>ge'i khri rin po che'i pad+mo'i snying po can bshams pa mthong ngo / /la lar ni seng ge'i khri nor bu rin po che'i spos kyi rgyal po'i pad mo'i snying po byas pa bshams pa mthong ngo / /la lar ni seng ge'i khri rin po che'i rgyal po klu'i rgyan gyi pad mos snying po byas pa bshams pa mthong</text></item>
<item><p>55b4</p><section>phal chen</section><text>ngo / /la lar ni seng ge'i khri nor bu rin po che'i rgyal po seng ge'i bya la'i pad mos snying po byas pa bshams pa mthong ngo / /la lar ni seng ge'i khri rin po che'i rgyal po rnam par snang ba'i pad mos snying po byas pa bshams pa mthong ngo / /la lar ni seng ge'i khri rin po che'i</text></item>
<item><p>55b5</p><section>phal chen</section><text>rgyal po phyogs rnam par snang ba'i pad mos snying po byas pa bshams pa mthong ngo / /la lar ni seng ge'i khri rin po che'i rgyal po dbang po'i rdo rje'i pad mos snying po byas pa bshams pa mthong ngo / /la lar ni seng ge'i khri rin po che'i rgyal po 'gro ba'i yid du 'ong ba'i pad+mos</text></item>
<item><p>55b6</p><section>phal chen</section><text>snying po byas pa bshams pa mthong ngo / /rin po che'i shing drung la lar ni seng ge'i khri rin po che'i rgyal po mdog dkar po'i pad mos snying po byas pa bshams pa mthong ngo / /bza' shing gi ra ba de'i gzhi thams cad kyang rin po che sna tshogs kyis yongs su gang zhing rgya mtsho chen po ltar</text></item>
<item><p>55b7</p><section>phal chen</section><text>rin po che'i gling gis yongs su gang ba mthong ngo / /baiDUr+ya sngon po'i dam pas spras te/ rin po che thams cad kyis brgyan pa'i sa phyogs ka tsa lin da ltar reg na bde zhing 'jam pa/ gom pa bor zhing bteg pa'i tshe mtho dman med pa/ rdo rje rin po che mchog gi</text></item>
<item><p>56a1</p><section>phal chen</section><text>pad+mo'i dri yid du 'ong bar zhim zhing reg na bde ba'i sil ma kun tu bkram pa/ nga ngur dang / rma bya dang / khrung khrung dang / ku na la dang / ka la ping ka dang / ko ki la dang / dzi ban dzi ba ka sgra snyan cing yid du 'ong ba'i nga ro 'byin pa mang pos gang ba/ lha rdzas kyi rin po</text></item>
<item><p>56a2</p><section>phal chen</section><text>che'i tsan dan gyi shing mang po'i nags tshal shin tu legs par 'grigs pas brgyan pa/ rin po che sna tshogs kyi pad+mo'i sprin gyi char dang / rin po che'i me tog sna tshogs mi zad pa'i char rgyun tu 'bab pa/ 'dres pa'i nags tshal las kyang khyad par du 'phags pa/ rin po che sna</text></item>
<item><p>56a3</p><section>phal chen</section><text>tshogs kyi khang bu brtsegs ma brgyan par bkod pa'i nang nas/ spos kyi rgyal po'i bdug spos rin thang med pa rtag tu 'thul zhing zhim pa lha'i mdun sa chos bzang po'i rgyan las kyang lhag par brgyan pa/ lha rdzas las kyang 'das pa'i rin po che'i dra ba sna tshogs kyis</text></item>
<item><p>56a4</p><section>phal chen</section><text>kun nas bres pa/ mu tig rin po che'i me tog gi phreng ba dang / lda ldi kun nas bres pas rab tu brgyan pa/ rin po che'i dril bu rnam pa sna tshogs su rnam par bkye ba'i gser gyi dra ba 'bar bas/ kun nas dkrigs pa/ rol mo'i shing dang / rin po che'i ta la</text></item>
<item><p>56a5</p><section>phal chen</section><text>las dril bu'i dra ba rlung gis legs par bskyod pas yid du 'ong ba'i sgra snyan pa'i dbyangs 'byung ba dang ldan pa/ dbang bsgyur gyi lha'i rgyal po'i lha mo dpe tshul shin tu bzang ba rnams kyis glu snyan pa'i sgra rab tu yid du 'ong ba len ma/ lha rdzas kyi yid bzhin gyi</text></item>
<item><p>56a6</p><section>phal chen</section><text>gos kha dog sna tshogs kyi sprin gyi char rab tu 'bab pas rnam par mdzes pa/ rgya mtsho chen po ltar kha dog dang / mdog sna tshogs su ldan pas blta na gtang bra ba/ khang pa brtsegs pa rin po che'i rgyan dang ldan pa brgya stong grangs pas rab tu brgyan pa/</text></item>
<item><p>56a7</p><section>phal chen</section><text>sum cu rtsa gsum gyi lha'i pho brang ltar blta na bzang ba/ rin po che sna tshogs rnam par phye bas rnam pa thams cad du brgyan pa'i gdugs shin tu legs pa/ rnam par bsgreng zhing bkram pas kun nas blta na mdzes pa/ dbang po chen po'i 'jig rten ltar</text></item>
<item><p>56b1</p><section>phal chen</section><text>shin tu mdzes pa'i de'u sna tshogs kyis brgyan pa/ yid du 'ong ba'i 'od snang ba chen po rtag par 'byung ba/ tshangs pa chen po'i gzhal khang ltar nor bu rin po che'i rgyal po 'gro ba yid du 'ong ba'i 'od kyis 'bar ba ste/ bza' shing gi ra ba chen po nyi ma'i mdog ces bya ba</text></item>
<item><p>56b2</p><section>phal chen</section><text>de/ dge slong ma seng ge rnam par bsgyings pa'i rdzu 'phrul gyi mthu stobs dang / byin gyi rlabs che zhing bsam gyis mi khyab pas/ 'jig rten gyi khams grangs med pa'i gnas su gyur pa'i nam mkha'i dbyings ltar yangs shing tshad med de/ rgya chen po dang ldan pa mthong</text></item>
<item><p>56b3</p><section>phal chen</section><text>ngo / /de nas tshong dpon gyi bu nor de ltar yon tan tshad / bsam gyis mi khyab pa tshogs pa'i bza' shing gi ra ba'i rgyan byang chub sems dpa'i las kyi rnam par smin pas yongs su grub pa/ 'jig rten las 'das pa'i dge ba'i rtsa ba rgya chen po</text></item>
<item><p>56b4</p><section>phal chen</section><text>las skyes pa/ sangs rgyas la mchod cing rim gror byas pa'i rgyu 'thun pa bsam gyis khyab pa las byung ba/ 'jig rten gyi khams thams cad na yod pa'i dge ba'i rtsa ba ma lus pas 'phrogs pa/ chos kyi rang bzhin sgyu ma'i rnam pa lta bus grub pa/ dge ba'i</text></item>
<item><p>56b5</p><section>phal chen</section><text>bsod nams dri ma pa rgya chen pos grub cing byung ba/ dge slong ma seng ge rnam par bsgyings pa'i sngon gyi spyod pa bzang po legs par byas pa dang / rgyu 'thun pa'i stobs dang / shugs kyis byung ba nyan thos dang / rang sangs rgyas thams cad dang / thun mong ma yin</text></item>
<item><p>56b6</p><section>phal chen</section><text>pa/ mu stegs can dang / phas kyi rgol ba thams cad kyis mi 'phrogs pa/ bdud kyi lam yongs su rgyu ba thams cad kyis tshugs pa/ byis pa so so'i skye bo thams cad kyis bltar med pa mthong ste/ shing sna tshogs de dag gi drung gi seng ge'i khri chen po de dag la</text></item>
<item><p>56b7</p><section>phal chen</section><text>'ang dge slong ma seng ge rnam par bsgyings pa/ lus shin tu mdzes pa/ spyod lam zhi ba/ yid zhi ba/ shin tu dben pa/ dbang po thul ba/ glang po ltar shin tu dul ba/ mtsho ltar dang zhing gsal la rnyog pa med pa'i sems dang ldan pa/ rin po che'i rgyal po</text></item>
<item><p>57a1</p><section>phal chen</section><text>yid bzhin gyi nor bu ltar 'dod pa thams cad sgrub pa/ pad mo la chus mi chags pa ltar 'jig rten gyi chos kyis ma gos pa/ seng ge ltar 'jigs pa dang / skyi g.ya' ba pa/ mi 'jigs pa rnam par dag pas/ ri'i dbang po chen po ltar sgul</text></item>
<item><p>57a2</p><section>phal chen</section><text>ba/ tshul khrims rnam par dag pas yid du 'ong ba'i spos kyi rgyal po ltar 'gro ba'i sems tshim par byed pa/ kha ba'i tsan dan ltar nyon mongs pa'i gdung ba rab tu zhi bar byed pa/ sman gyi rgyal po blta na bzang ba ltar 'gro ba thams cad kyi sdug bsngal rnam par zhi bar byed pa/</text></item>
<item><p>57a3</p><section>phal chen</section><text>chu'i lha'i zhags pa ltar blta na don yod pa/ de bzhin gshegs pa'i 'od ltar lus dang sems kyi bag yangs bde ba bskyed pa/ tshangs pa chen po ltar 'dod chags dang / zhe sdang dang / gti mug gi kun nas ldang ba dang bral ba/ rin po che'i rgyal po nor bu chu</text></item>
<item><p>57a4</p><section>phal chen</section><text>'dang ltar nyon mongs pas rnyog pa can du gyur pa'i sems can gyi sems rab tu dang bar byed pa/ zhing gshin pa ltar dge ba'i rtsa ba rnam par 'phel bar byed pa 'dug par mthong ngo / /'khor gyi stan de dag la'ang 'khor sna tshogs 'khod par mthong ste/ 'khor</text></item>
<item><p>57a5</p><section>phal chen</section><text>gyi stan la la la ni lha'i bu dbang po chen po la pa/ gtsang ma'i gnas kyi rigs su gtogs pa'i lha'i bu rnams 'khod cing dge slong ma seng ge rnam par bsgyings pas/ chos kyi sgo rnam par thar pa zad pa yang dag par 'byed pa zhes bya ba yang dag par</text></item>
<item><p>57a6</p><section>phal chen</section><text>bstan pa mthong ngo / /'khor gyi stan la la ni tshangs pa yid du 'ong ba la pa/ tshangs pa'i ris su gtogs pa'i lha'i bu rnams 'khod cing dge slong ma seng ge rnam par bsgyings pas/ dbyangs kyi dkyil 'khor rnam par dag pa/ gzhi kun</text></item>
<item><p>57a7</p><section>phal chen</section><text>nas 'byed pa zhes bya ba yang dag par bstan pa mthong ngo / /'khor gyi stan la la ni lha'i rgyal po dbang sgyur la pa gzhan 'phrul dbang byed kyi lha'i bu dang lha'i bu mo'i 'khor dang bcas pa dag 'khod cing / dge slong ma seng ge rnam par bsgyings pas/ chos</text></item>
<item><p>57b1</p><section>phal chen</section><text>kyi sgo byang chub sems dpa'i bsam pa rnam par dag pa'i dbang gis rnam par brgyan pa zhes bya ba yang dag par bstan pa mthong ngo / /'khor gyi stan la la la ni lha'i rgyal po rab 'phrul dga' la pa 'phrul dga'i lha'i bu lha'i bu mo'i 'khor dang bcas pa rnams 'khod cing /</text></item>
<item><p>57b2</p><section>phal chen</section><text>dge slong ma seng ge rnam par bsgyings pas/ chos kyi sgo thams cad dge bas rnam par brgyan pa zhes bya ba yang dag par bstan pa mthong ngo / /'khor gyi stan la la la ni lha'i rgyal po rab dga' ldan la pa/ dga' ldan gyi ris su gtogs pa'i lha'i bu lha'i bu mo'i 'khor</text></item>
<item><p>57b3</p><section>phal chen</section><text>dang bcas pa rnams 'khod cing / dge slong ma seng ge rnam par bsgyings pas chos kyi sgo rang gi sems kyi mdzod kyi glong zhes bya ba yang dag par bstan pa mthong ngo / /'khor gyi stan la la la ni lha'i rgyal po rab mtshe ma la pa lha'i bu lha'i bu mo'i 'khor dang bcas pa rnams</text></item>
<item><p>57b4</p><section>phal chen</section><text>'khod cing / dge slong ma seng ge rnam par bsgyings pas/ chos kyi sgo rgyan mtha' yas pa zhes bya ba yang dag par bstan pa mthong ngo / /'khor gyi stan la la la ni lha'i rgyal po brgya byin la pa sum cu rtsa gsum gyi ris su gtogs pa'i lha'i bu lha'i</text></item>
<item><p>57b5</p><section>phal chen</section><text>bu mo'i 'khor dang bcas pa rnam 'khod cing / dge slong ma seng ge rnam par bsgyings pas/ chos kyi sgo skyo ba'i sgo zhes bya ba yang dag par bstan pa mthong ngo / /'khor gyi stan la la la ni klu'i rgyal po gang chen mtsho la pa klu'i rgyal po 'od brgya pa dang / dga' bo</text></item>
<item><p>57b6</p><section>phal chen</section><text>dang bsnyen dga' bo dang / yid du 'ong ba dang / shugs ldan dang / ma dros pa la pa klu'i bu mo'i 'khor dang bcas pa klu'i byis pa'i 'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo sangs rgyas kyi rdzu</text></item>
<item><p>57b7</p><section>phal chen</section><text>'phrul dang / yul gyi 'od kyi brgyan ces bya ba yang dag par bstan pa mthong ngo / /'khor gyi stan la la la ni rgyal po chen po ngal bso po la pa gnod sbyin gyi dbang po gnod sbyin gyi bu mo dang / gnod sbyin gyi byis pa'i 'khor dang bcas pa rnams 'khod cing /</text></item>
<item><p>58a1</p><section>phal chen</section><text>dge slong ma seng ge rnam par bsgyings pas/ chos kyi sgo 'gro ba thams cad yongs su skyob pa'i mdzod ces bya ba yang dag par bstan pa mthong ngo / /'khor gyi stan la la la ni dri za'i rgyal po gnas srung po la pa dri za mang po dri za'i bu mo dang / dri za'i byis pa'i</text></item>
<item><p>58a2</p><section>phal chen</section><text>'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo dga' ba mi zad pa char rab tu 'beb pa zhes bya ba yang dag par bstan pa mthong ngo / /'khor gyi stan la la la ni lha ma yin gyi dbang po sgra gcan la pa lha ma yin rnams</text></item>
<item><p>58a3</p><section>phal chen</section><text>lha ma yin gyi bu mo dang / lha ma yin gyi byis pa'i 'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo chos kyi dbyings shes pa'i tshul gyi shugs kyis brgyan pa zhes bya ba yang dag par bstan pa mthong ngo / /'khor gyi stan la</text></item>
<item><p>58a4</p><section>phal chen</section><text>la la ni nam mkha' lding gi dbang po shugs 'dzin chen po la pa nam mkha' lding gi dbang po nam mkha' lding gi bu mo dang / nam mkha' lding gi byis pa'i 'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo</text></item>
<item><p>58a5</p><section>phal chen</section><text>srid pa'i rgya mtshos 'jigs pa'i yul zhes bya ba yang dag par bstan pa mthong ngo / /'khor gyi stan la la la ni mi'am ci'i rgyal po sdong po la pa/ mi 'am ci'i dbang po mi'am ci'i bu mo dang / mi'am ci'i byis pa'i 'khor dang bcas pa rnams 'khod</text></item>
<item><p>58a6</p><section>phal chen</section><text>cing / dge slong ma seng ge rnam par bsgyings pas/ chos kyi sgo sangs rgyas kyi spyod pa snang ba zhes bya ba yang dag par bstan pa mthong ngo / /'khor gyi stan la la la ni lto 'phye chen po'i dbang po khro gnyer gdong la pa/ lto 'phye chen po'i bu mo dang / lto 'phye</text></item>
<item><p>58a7</p><section>phal chen</section><text>chen po'i byis pa'i 'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo sangs rgyas la dga' ba skye ba zhes bya ba yang dag par bstan pa mthong ngo / /'khor gyi stan la la la ni skyes pa dang / bud dang / khye'u dang bu mo</text></item>
<item><p>58b1</p><section>phal chen</section><text>brgya stong mang po 'khod cing / dge slong ma seng ge rnam par bsgyings pas/ chos kyi sgo khyad par du 'gro ba zhes bya ba yang dag par bstan pa mthong ngo / /'khor gyi stan la la la ni srin po'i dbang po rtag tu mdangs 'phrog pa sdong po'i rgyal po la pa srin po'i dbang po srin po'i</text></item>
<item><p>58b2</p><section>phal chen</section><text>bu mo dang srin po'i byis pa'i 'khor dang bcas pa rnams 'khod cing / dge slong ma seng ge rnam par bsgyings pas/ chos kyi sgo snying rje 'byung ba zhes bya ba yang dag par bstan pa mthong ngo / /'khor gyi stan la la la ni sems can nyan thos kyi theg pa la mos pa rnams 'khod cing / dge</text></item>
<item><p>58b3</p><section>phal chen</section><text>slong ma seng ge rnam par bsgyings pas/ chos kyi sgo ye shes khyad par du 'phags pa'i mthu zhes bya ba yang dag par bstan pa mthong ngo / /'khor gyi stan la la la ni sems can rang sangs rgyas kyi theg pa la mos pa rnams 'khod cing / dge slong ma seng ge rnam</text></item>
<item><p>58b4</p><section>phal chen</section><text>par bsgyings pas/ chos kyi sgo sangs rgyas kyi yon tan rgya chen po'i 'od ces bya ba yang dag par bstan pa mthong ngo / /'khor gyi stan la la la ni sems can theg pa chen po la mos pa rnams 'khod cing / dge slong ma seng ge rnam par bsgyings pas/ ting nge</text></item>
<item><p>58b5</p><section>phal chen</section><text>'dzin gyi ye shes snang ba'i sgo kun tu sgo zhes bya ba yang dag par bstan pa mthong ngo / /'khor gyi stan la la la ni byang chub sems dpa' thog mar sems bskyed pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo sangs</text></item>
<item><p>58b6</p><section>phal chen</section><text>rgyas thams cad kyi smon lam gyi phung po zhes bya ba yang dag par bstan pa mthong ngo / /'khor gyi stan la la la ni byang chub sems dpa' sa gnyis pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo rdul dang bral ba'i</text></item>
<item><p>58b7</p><section>phal chen</section><text>dkyil 'khor ces bya ba yang dag par bstan pa mthong ngo / /'khor gyi stan la la la ni byang chub sems dpa' sa gsum pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo rab tu zhi ba'i rgyan ces bya ba yang</text></item>
<item><p>59a1</p><section>phal chen</section><text>dag par bstan pa mthong ngo / /'khor gyi stan la la la ni byang chub sems dpa' sa bzhi pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo thams cad mkhyen pa'i shugs kyi</text></item>
<item><p>59a2</p><section>phal chen</section><text>yul 'byung ba zhes bya ba yang dag par bstan pa mthong ngo / /'khor gyi stan la la la ni byang chub sems dpa' sa lnga pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo sems kyi rgyud me tog gi snying po zhes bya ba yang</text></item>
<item><p>59a3</p><section>phal chen</section><text>dag par bstan pa mthong ngo / /'khor gyi stan la la la ni byang chub sems dpa' sa drug pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo rnam par snang ba'i snying po zhes bya ba yang dag par bstan pa mthong ngo / /'khor gyi stan la la la</text></item>
<item><p>59a4</p><section>phal chen</section><text>ni byang chub sems dpa' sa bdun pa la gnas pa rnams 'khod cing / dge slong ma seng ge rnam par bsgyings pas/ ting nge 'dzin gyi sgo sa kun nas brgyan pa zhes bya ba yang dag par bstan pa mthong ngo / /'khor gyi stan la la la ni byang chub sems dpa' sa brgyad pa la gnas pa rnams</text></item>
<item><p>59a5</p><section>phal chen</section><text>'khod cing / dge slong ma seng ge rnam par bsgyings pas/ ting nge 'dzin gyi sgo chos kyi dbyings su lus shin tu rnam par phye ba'i yul zhes bya ba yang dag par bstan pa mthong ngo / /'khor gyi stan la la la ni byang chub sems dpa' sa dgu pa la gnas pa rnams 'khod cing / dge</text></item>
<item><p>59a6</p><section>phal chen</section><text>slong ma seng ge rnam par bsgyings bas/ chos kyi sgo mi dmigs pa'i stobs kyi gnas kyis brgyan pa zhes bya ba yang dag par bstan pa mthong ngo / /'khor gyi stan la la la ni byang chub sems dpa' sa bcu pa la gnas pa rnams 'khod cing / dge slong ma seng ge rnam par</text></item>
<item><p>59a7</p><section>phal chen</section><text>bsgyings pas/ ting nge 'dzin gyi sgo sgrib pa med pa'i dkyil 'khor ces bya ba yang dag par bstan pa mthong ngo / /'khor gyi stan la la la ni lag na rdo rje'i 'khor gyi dkyil 'khor 'khod cing / dge slong ma seng ge rnam par bsgyings pas/ chos</text></item>
<item><p>59b1</p><section>phal chen</section><text>kyi sgo ye shes rdo rje mthu bo che'i rgyan ces bya ba yang dag par bstan pa mthong ngo / /de ltar skye ba'i skye mched rnam pa tha dad pa thams cad kyi sems can du gdags pa dang / sems can gyi lam gyi rgyud ji snyed pa de dag gi sems can yongs su smin pa rnam par 'dul ba/ snod du gyur</text></item>
<item><p>59b2</p><section>phal chen</section><text>ba ji snyed cig bza' shing gi ra ba der 'ongs shing / 'khor gyi stan la so sor 'khod pa/ bsam pa tha dad pa mos pa mi mtshungs pa/ bsam pa shin tu gzhol bar gyur ba/ dad pa'i ro rngams chen po dang ldan pa rnams la/ dge slong ma seng ge rnam par bsgyings pas ci nas kyang</text></item>
<item><p>59b3</p><section>phal chen</section><text>thams cad bla na med pa yang dag par rdzogs pa'i byang chub tu nges par 'gyur ba/ de lta de ltar chos bstan pa mthong ngo / /de ci'i phyir zhe na/ de ni dge slong ma seng ge rnam par bsgyings pa des kun tu lta ba'i btang snyoms dang ldan pa la pa dang / sangs rgyas kyi chos thams</text></item>
<item><p>59b4</p><section>phal chen</section><text>cad shin tu bstan pa la pa dang / chos kyi dbyings kyi gzhi tha dad pa la pa dang / sgrib pa'i dkyil 'khor thams cad rnam par 'thor ba la pa dang / 'gro ba thams cad kyi dge ba'i sems yang dag par 'byung ba la pa dang / khyad par</text></item>
<item><p>59b5</p><section>phal chen</section><text>yod pa'i rgyan la pa dang / chags pa med pa'i tshul gyi snying po la pa dang / chos kyi dbyings kyi dkyil 'khor la pa dang / sems kyi mdzod la pa dang / kun tu mos pa mngon par sgrub pa'i snying po la pa shes rab kyi pha</text></item>
<item><p>59b6</p><section>phal chen</section><text>rol tu phyin pa'i sgo brgya stong grangs med pa non pa'i phyir te/ bza' shing gi ra ba nyi ma'i mdog der byang chub sems dpa' 'am/ sems can gzhan ji snyed cig dge slong ma seng ge rnam par bsgyings pa la lta ba dang / chos mnyan pa'i phyir 'ong ba de dag thams</text></item>
<item><p>59b7</p><section>phal chen</section><text>cad kyang sngon/ dge slong ma seng ge rnam par bsgyings pas/ dge ba'i chos yang dag par blang ba la shin tu bkod pa nas/ bla na med pa yang dag par rdzogs pa'i byang chub las phyir mi ldog pa'i bar du byas pa sha stag go /de nas tshong dpon gyi bu nor</text></item>
<item><p>60a1</p><section>phal chen</section><text>kyis/ dge slong ma seng ge rnam par bsgyings pa'i bza' shing gi ra ba phun sum tshogs pa dang / nags tshal phun sum tshogs pa dang / gtsug lag khang phun sum tshogs pa dang / 'chag sa phun sum tshogs pa dang / longs su spyod phun sum tshogs pa</text></item>
<item><p>60a2</p><section>phal chen</section><text>dang / mal cha phun sum tshogs pa dang / 'khor gyi dkyil 'khor phun sum tshogs pa dang / dbang chen po phun sum tshogs pa dang / rdzu 'phrul dang rnam par 'phrul pa phun sum tshogs pa dang / dbyangs kyi rgyan phun sum tshogs pa rnam pa de lta bu mthong ste/ chos kyi tshul</text></item>
<item><p>60a3</p><section>phal chen</section><text>bsam gyis mi khyab pa'ang thos nas/ chos kyi sprin gyi char chen pos sems mngon par brlan pa de'i yid la dge slong ma seng ge rnam par bsgyings pas/ bsam pa rnam par dag pa phun sum tshogs par byas kyis da ni g.yas phyogs su bskor ba lan brgya stong</text></item>
<item><p>60a4</p><section>phal chen</section><text>du ma zhig tu bya'o snyam pa dang / de'i mod la dge slong ma seng ge rnam par bsgyings pas/ bza' shing gi ra ba dang / 'khor gyi dkyil 'khor du bcas pa de dag thams cad kyang snang ba chen pos khyab par byas so/ /de ltar g.yas phyogs su bskor ba bya'o/ /snyam du</text></item>
<item><p>60a5</p><section>phal chen</section><text>bsams nas bskor ba byed pa'i tshe/ 'khor thams cad na'ang dge slong ma seng ge rnam par bsgyings pa 'dug pa mthong nas mdun du 'dug ste/ thal mo sbyar nas 'di skad ces smras so/ /'phags ma bdag gis bla na med pa yang dag par rdzogs pa'i byang chub tu</text></item>
<item><p>60a6</p><section>phal chen</section><text>sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags ma ni byang chub sems dpa' rnams la gdams ngag dang rjes su bstan pa mdzad do/ /zhes bdag</text></item>
<item><p>60a7</p><section>phal chen</section><text>gis thos na/ 'phags ma ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bshad du gsol/ des smras pa/ rigs kyi bu kho mo ni byang chub sems dpa'i rnam par thar pa rlom sems</text></item>
<item><p>60b1</p><section>phal chen</section><text>thams cad yongs su bcom pa zhes ba ba thob pa'o/ /smras pa/ 'phags ma byang chub sems dpa'i rnam par thar pa rlom sems thams cad yongs su bcom pa de'i yul ji lta bu zhig mchis/ smras pa rigs kyi bu de ni ye shes snang ba ste/ dus gsum du byung ba'i</text></item>
<item><p>60b2</p><section>phal chen</section><text>rgyan sems skad cig gi cha shas la rnam par dmigs pa'i rang bzhin no/ /smras pa/ 'phags ma ye shes snang ba de'i yul yang ji lta bu zhig mchis/ smras pa/ rigs kyi bu kho mo ye shes snang ba 'di la sgrub pa dang yongs su sgrub pa'i tshe chos thams cad</text></item>
<item><p>60b3</p><section>phal chen</section><text>rab tu 'thad pa zhes bya ba'i ting nge 'dzin skyes te/ ting nge 'dzin de thob ma thag tu yid kyi rang bzhin gyi lus kyis phyogs bcu thams cad kyi 'jig rten gyi khams thams cad du/ byang chub sems dpa' sku tshe gcig gis thogs pa dga' ldan gyi pho brang na bzhugs</text></item>
<item><p>60b4</p><section>phal chen</section><text>pa/ thams cad re re la yang lus sangs rgyas kyi zhing brjod du med pa'i rdul shin tu phra ba snyed kyis mchod pa rnam pa tha dad pa/ sangs rgyas kyi zhing brjod du med pa'i rdul shin tu phra ba snyed kyi mchod pa sbyar ba'i phyir 'gro ste/ 'di ltar lha'i lus dang klu dang</text></item>
<item><p>60b5</p><section>phal chen</section><text>gnod sbyin dang / dri za dang lha ma yin dang nam mkha' lding dang / mi 'am ci dang / lto 'phye chen po dang / mi dang mi ma yin pa'i dbang po'i lus me tog gi sprin yongs su 'dzin pa dang / spos kyi sprin yongs su 'dzin pa dang / bdug spos kyi sprin yongs su</text></item>
<item><p>60b6</p><section>phal chen</section><text>'dzin pa dang / phreng ba'i sprin yongs sa 'dzin pa dang / byug pa'i sprin yongs su 'dzin pa dang / phye ma'i sprin yongs su 'dzin pa dang / na bza'i sprin yongs su 'dzin pa dang / gdugs kyi sprin yongs su 'dzin pa dang / rgyal mtshan gyi sprin yongs</text></item>
<item><p>60b7</p><section>phal chen</section><text>su 'dzin pa dang / ba dan gyi sprin yongs su 'dzin pa dang / rin po che'i lhab lhub kyi sprin yongs su 'dzin pa dang / rin po che'i dra ba'i rgyan gyi sprin yongs su 'dzin pa dang / rin po che'i gnam yol gyi rgyan gyi sprin yongs su 'dzin pa dang / rin po che'i rgyan</text></item>
<item><p>61a1</p><section>phal chen</section><text>rnam par phye ba'i sprin yongs su 'dzin pa dang / rin po che'i sgron ma'i rgyan gyi sprin yongs su 'dzin pa dang / rin po che'i gdan gyi rgyan gyi sprin yongs su 'dzin pa mang pos mchod pa sbyar ba'i phyir 'gro'o/ /dga' ldan gyi gnas na bzhugs pa'i byang chub</text></item>
<item><p>61a2</p><section>phal chen</section><text>sems dpa' sku tshe gcig gis thogs pa rnams la mchod pa bya ba'i phyir/ ji ltar 'gro ba de bzhin du yum gyi skur gshegs pa dang / bltam pa dang / btsun mo'i 'khor gyi nang na bzhugs pa dang / mngon par 'byung ba dang / snying po byang chub tu gshegs pa dang /</text></item>
<item><p>61a3</p><section>phal chen</section><text>bla na med pa yang dag par rdzogs pa'i byang chub tu mngon par sangs rgyas shing snying po byang chub la bzhugs pa dang / chos kyi 'khor lo rab tu bskor ba'i de bzhin gshegs pa thams cad dang / de bzhin du lha'i gnas na bzhugs pa dang / klu dang / gnod sbyin dang /</text></item>
<item><p>61a4</p><section>phal chen</section><text>dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa'i gnas na bzhugs pa dang / 'gro ba thams cad kyi sems dang bsam pa yongs su tshim par mdzad nas/ yongs su mya ngan las 'da' ba'i bar de</text></item>
<item><p>61a5</p><section>phal chen</section><text>dag thams cad la'ang yid kyi rang bzhin gyi lus rnam pa de lta bu dag gis rnam pa de lta bu'i mchod pa byed cing / de bzhin gshegs pa thams cad kyi drung du 'gro'o/ sems can gang gis kho mos sangs rgyas mchod pa dang / rim gro byed pa'i las 'di shes</text></item>
<item><p>61a6</p><section>phal chen</section><text>par gyur pa de dag thams cad kyang bla na med pa yang dag par rdzogs pa'i byang chub tu nges par 'gyur ro/ /sems can gang kho mo'i drung du 'ong ba de dag thams cad la'ang kho mo ni shes rab kyi pha rol tu phyin pa'i gdams ngag dang / rjes su bstan pa 'di nyid</text></item>
<item><p>61a7</p><section>phal chen</section><text>ston te/ rigs kyi bu kho mo ye shes kyi mig gis sems can thams cad la lta yang / sems can gyi 'du shes kyang mi bskyed la/ rlom sems kyang mi byed de/ 'gro ba thams cad kyi skad rgya mtsho yang nyan te/ tshig gi lam thams cad la mngon par</text></item>
<item><p>61b1</p><section>phal chen</section><text>zhen pa med pas/ rlom sems su byed pa med do/ /de bzhin gshegs pa thams cad kyang mthong ste/ chos kyi lus yongs su shes pas rlom sems su byed pa med do/ /de bzhin gshegs pa thams cad kyi chos kyi 'khor lo yongs su 'dzin kyang / chos kyi rang bzhin</text></item>
<item><p>61b2</p><section>phal chen</section><text>khong du chud pas rlom sems su byed pa med do/ /sems kyi skad cig re re la chos kyi dbyings thams cad rgyas par 'gengs kyang / chos nyid sgyu ma'i rang bzhin khong du chud pas rlom sems su byed pa do/ /rigs kyi bu kho mos ni byang chub sems dpa'i rnam par</text></item>
<item><p>61b3</p><section>phal chen</section><text>thar ba rlom sems thams cad yongs su bcom pa 'di shes par zad na/ kho mos byang chub sems dpa' chos kyi dbyings mtha' dang dbus med pa la zhugs pa/ chos thams cad la rlom sems med par gnas kyang skyil mo krung gcig gis chos kyi dbyings</text></item>
<item><p>61b4</p><section>phal chen</section><text>thams cad rgyas par 'gengs pa/ sangs rgyas kyi zhing thams cad rang gi lus su 'dus par ston kyang / skad cig gcig gis de bzhin gshegs pa thams cad kyi drung du 'dong ba/ lus la sangs rgyas kyi rdzu 'phrul thams cad la 'byung zhing rgyu ba/ sangs rgyas</text></item>
<item><p>61b5</p><section>phal chen</section><text>kyi zhing brjod du med pa'i yang brjod du med pa ba spu'i nyag ma gcig gis sbams shing mngon par 'phen pa/ rang gi ba spu'i bu gar 'jig rten gyi khams brjod du med pa'i yang brjod du med pa 'du ba dang / 'jig pa'i bskal pa yongs su ston pa/ skad cig</text></item>
<item><p>61b6</p><section>phal chen</section><text>gcig la bskal pa brjod du med pa'i yang brjod du med par gnas pa/ mnyam pa nyid kyis yang dag par 'dzud pa/ skad cig gcig gis brjod du med pa'i yang brjod du med pa'i bskal par 'khor ba de dag gi spyod pa shes pa'am/ yon tan brjod</text></item>
<item><p>61b7</p><section>phal chen</section><text>par nus re skan/ /song rigs kyi bu lho phyogs kyi rgyud 'di nyid kyi yul bgrod dka' ba na/ grong khyer rin po che'i rgyan ces bya ba yod de/ de na bcom pa ma lha'i bshes gnyen ma zhes bya ba 'dug gis de'i gan du song la ji ltar byang chub sems dpas byang</text></item>
<item><p>62a1</p><section>phal chen</section><text>chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor dge slong ma seng ge rnam par bsgyings pa'i rkang pa gnyis la spyi bos phyag 'tshal te/ dge slong ma seng ge rnam par</text></item>
<item><p>62a2</p><section>phal chen</section><text>bsgyings pa la lan brgya stong du mar g.yas phyogs su bskor ba byas nas yang dang yang bltas te/ dge slong ma seng ge rnam par bsgyings pa'i drung nas song ngo / /de nas tshong dpon gyi bu nor shes rab kyi snang ba chen po des sems snang bar gyur pa de thams cad</text></item>
<item><p>62a3</p><section>phal chen</section><text>mkhyen pa'i ye shes snang ba de la ni sems/ chos nyid kyi rang bzhin gyi stobs snang ba de la ni yang dag par rjes su lta/ sems can thams cad kyi skad rnam par pa'i mdzod kyi gzungs kyi tshul de ni brtan par byed/ de bzhin gshegs pa thams cad</text></item>
<item><p>62a4</p><section>phal chen</section><text>kyi chos kyi 'khor lo yang dag par 'dzin pa'i gzungs kyi tshul de ni shin tu rgya che bar byed/ snying rje chen po 'gro ba thams cad kyi skyabs su gyur pa'i stobs de ni nye bar ston/ chos thams cad kyi tshul snang ba'i sgo nas yang dag par 'byung ba'i thams cad mkhyen pa nyid kyi</text></item>
<item><p>62a5</p><section>phal chen</section><text>shugs de la ni rab tu rtog /chos kyi dbyings rgya chen po'i dkyil 'khor rgyas par 'gengs pa'i smon lam yongs su dag pa de'i rjes su ni 'brang / chos thams cad kyi phyogs snang bar byed pa'i ye shes kyi 'od de ni shin tu gsal bar byed/ chos thams cad</text></item>
<item><p>62a6</p><section>phal chen</section><text>kyis phyogs bcu'i 'jig rten gyi khams rnam par phye ba rgyas par 'gengs pa'i mngon par shes pa'i stobs de ni mngon par sgrub/ byang chub sems dpa'i lam dang / dran pa thams cad nye bar blangs pas brtsams pa mthar dbyung ba'i smon lam de ni yongs su</text></item>
<item><p>62a7</p><section>phal chen</section><text>rdzogs par byed cing / mthar gyis yul bgrod dka' ba'i grong khyer rin po che'i rgyan gang na ba der phyin te/ bcom pa ma lha'i bshes gnyen ma yongs su tshol tshol ba dang / de la bcom pa ma lha'i bshes gnyen gyi yon tan mngon par mi shes la ye shes kyi</text></item>
<item><p>62b1</p><section>phal chen</section><text>spyod yul gyi tshul la mi mkhas pa'i mi ji snyed pa de dag 'di snyam du sems te/ mi 'di de ltar zhi zhing dul ba'i dbang po dang ldan la de ltar shes bzhin dang ldan te/ de ltar 'khrul pa med cing de ltar yid 'khrug pa med la de ltar gnya' shing gang tsam du lta ste/ de ltar gnod</text></item>
<item><p>62b2</p><section>phal chen</section><text>pas mi tshugs shing de ltar mtshan mar mi 'dzin la/ gzugs kyi rnam pa thams cad la g.yeng ba med pa'i mig dang ldan te/ yid la brel ba med cing / bsam pa zab la mngon par mdzes te/ rgya mtsho ltar 'dug cing sems mi nyams mi 'khrug pa de la bcom</text></item>
<item><p>62b3</p><section>phal chen</section><text>pa ma lha'i bshes gnyen mas ko ci zhig bya/ 'di lta bu dag ni 'dod chags la dga' ba med de/ sems phyin ci log dang ldan yang mi srid do/ /'di lta bu dag ni sdug cing gtsang ba'i 'du shes yongs su rgyu ba med de/ 'di lta bu dag ni 'dod pas 'khol kyang mi</text></item>
<item><p>62b4</p><section>phal chen</section><text>srid do/ /'di lta bu dag ni bud med kyi dbang du 'gyur ba med de/ 'di lta bu dag ni bdud kyi spyod yul la spyod kyang mi srid do/ /'di lta bu dag ni bdud kyi spyod yul la chags pa med de/ 'di lta bu dag ni 'dod pa'i 'dam du bying ba yang mi srid do/ /'di lta bu</text></item>
<item><p>62b5</p><section>phal chen</section><text>dag ni bdud kyi zhags pas bcings par 'gyur ba med de/ mi dgos pa byed kyang mi srid do snyam mo/ /gang yang bcom pa ma lha'i bshes gnyen ma'i yon tan gyi khyad par mngon par shes shing / ye shes kyi spyod yul mngon du gyur pa de dag ni 'di skad ces</text></item>
<item><p>62b6</p><section>phal chen</section><text>'dzer te/ rigs kyi bu de ltar khyod bcom pa ma lha'i bshes gnyen ma la yongs su dri bar sems pa ni khyod kyang thob par bya ba legs par thob pa ste/ legs so legs so/ /khyod ni nges par sangs rgyas su smon pa'o/ /khyod ni bdag nges par sems</text></item>
<item><p>62b7</p><section>phal chen</section><text>can thams cad kyi gnas su bsgyur bar 'dod pa'o/ /khyod ni nges par sems can thams cad kyi 'dod chags kyi zug rngu dbyung bar 'dod pa'o/ /khyod ni nges par sdug cing gtsang ba'i 'du shes rnam par gtor bar 'dod pa'o/ /rigs kyi bu 'de re bcom pa</text></item>
<item><p>63a1</p><section>phal chen</section><text>ma lha'i bshes gnyen ma ni grong khyer gyi lam gyi sum mdo'i byang phyogs logs shig na rang gi khyim na 'dug go /de nas tshong dpon gyi bu nor tshig de thos nas dga' rangs te/ mgu zhing nyams bde la tshim zhing yid bde ba</text></item>
<item><p>63a2</p><section>phal chen</section><text>skyes nas/ bcom pa ma lha'i bshes gnyen ma'i khyim gang na ba der phyin nas/ de'i khyim che zhing yangs la rin po che'i ra ba rim pa bcus bskor ba/ rin po che ta la'i phreng ba rim pa bcus kun nas bskor ba/ 'obs spos chus gang ba/ lha rdzas kyi rin po che'i</text></item>
<item><p>63a3</p><section>phal chen</section><text>pad mo dang / uta pa la dang / ku mu ta dang / me tog pun da ri kas chu yongs su khebs pa yan lag brgyad dang ldan pa'i chus yongs su gang ba/ gzhi gser gyi bye ma bdal ba/ spos yid du 'ong ba dang / 'dres pa'i chudri zhim pas gang ba/ rin po che</text></item>
<item><p>63a4</p><section>phal chen</section><text>sil ma mang pos shin tu brgyan pa/ rim pa bcus kun nas bskor ba/ rin po che thams cad las byas pa'i khang pa dang / gzhal med khang dang / khang pa brtsegs pas rnam par dgrigs shing ba gam dang rta babs dang / skar khung gi shar bu dang / zla gam</text></item>
<item><p>63a5</p><section>phal chen</section><text>seng ge'i shing tags dang / snang ba'i rgyal mtshan la pa/ rin po che sna tshogs kyi 'od kyis 'bar ba rin po che rnam pa sna tshogs grangs med pa'i 'byung gnas kyis brgyan pa/ rin po che'i dag baiDUR+Yas sbas pa'i gzhi dang ldan pa/ lha rdzas kyi spos</text></item>
<item><p>63a6</p><section>phal chen</section><text>zhim po thams cad kyis 'khor thams cad nas bdugs shing bsangs pa/ a ka ru nag po mchog gi bdug spos kyis dri zhim par bdug pa/ spos kyi byug pas 'khor kun nas byugs pa/ rin po che sna tshogs kyi lan kan gyis rtsig ngos kun tu bres pa/</text></item>
<item><p>63a7</p><section>phal chen</section><text>steng 'dzam bu chu klung gi gser gyi dra ba rin po che sna tshogs kyis rab tu spras pas kun nas bkab pa/ gser gyi dril gyi dra ba brgya stong rlung gis bskyod cing 'khrol ba'i sgra yid du 'ong zhing snyan pa 'byung ba/ rin po che thams cad kyi me tog gi sprin sil ma</text></item>
<item><p>63b1</p><section>phal chen</section><text>kun tu bkram pas/ rin po che'i me tog gi rgyan dang ldan pa/ rin po che sna tshogs thams cad kyi rgyal mtshan bsgreng bas sgo shin tu brgyan pa/ nor bu rin po che sna tshogs kyi 'od kyi dra ba snang ba/ mu med par brjod du yod pa/ rin po che byu ru'i sdong po dang / rdo rje dang / man shel</text></item>
<item><p>63b2</p><section>phal chen</section><text>la pa'i gter brgya stong kun gyis shes pa/ phun sum tshogs pas mdzod mi zad pa dang ldan pa/ bza' shing gi ra ba chen po bcus brgyan pa mthong ste/ de nas bcom pa ma lha'i bshes gnyen ma gzugs mdzes shing bzang la blta na sdug pa/ gya nom pa'i kha</text></item>
<item><p>63b3</p><section>phal chen</section><text>dog dam pa rgyas pa dang ldan pa/ gser gyi kha dog ltar 'dug pa'i mdog can skra mthon ting du 'dug pa/ lus kyi yan lag dang nying lag tshul dang 'dra bar rnam par grub pa/ 'dod pa'i khams kyi lha dang mi thams cad las 'phags pa'i kha dog dang</text></item>
<item><p>63b4</p><section>phal chen</section><text>gzugs dang dbyibs mdzes pa dang ldan pa/ tshangs pa las kyang 'das pa'i dbyangs kyi yan lag dang ldan pa/ sems can thams cad kyi sgra skad kyi tshul la mkhas pa/ rgyan thams cad dang ldan zhing yid du 'ong ba'i dbyangs can rnam par thar pa yi ge'i 'khor lo'i</text></item>
<item><p>63b5</p><section>phal chen</section><text>rgyan la mkhas pa dang ldan pa/ bzo dang gtsug lag thams cad la mkhas par byung ba/ chos kyi ye shes sgyu ma la mkhas par bslabs pa/ byang chub sems dpa'i thabs dang tshul rnam pa thams cad du thob pa/ rin po che'i lhab lhub sna tshogs</text></item>
<item><p>63b6</p><section>phal chen</section><text>kyis rnam par brgyan pa'i lus yid du 'ong ba dang ldan pa/ rin po che thams cad las byas pa'i dra ba 'od shin tu gsal bas lus rab tu brgyan pa/ lha rdzas kyi nor bu rin po che'i rgyan dang / lhab lhub grangs med pas rab tu brgyan pas/ lus shin tu</text></item>
<item><p>63b7</p><section>phal chen</section><text>'bar ba/ nor bu rin po che dam pa yid bzhin gyi rgyal po'i cod pan thogs pa/ rin po che bai DUr+ya'i phreng ba mdo zungs rdo rje rin po che sna tshogs dang / nor bu rin po che seng ge mdzes pa sna tshogs bkye ba mgul na thogs pa/ dge ba'i rtsa ba spyad pa</text></item>
<item><p>64a1</p><section>phal chen</section><text>la skal ba 'thun pa dang / smon lam gcig pa'i 'khor mang po gzhan gyis mi phyed cing yid du 'ong ba dang ldan pa/ bsod nams dang ye shes kyi tshogs chen po'i gter mi zad pa'i mdzod dang ldan pa 'dug pa mthong ste/ des khyim de dag</text></item>
<item><p>64a2</p><section>phal chen</section><text>thams cad dang / rin po che'i gnas dang / gzhal med khang gi rgyan de dag thams cad kyang rang gi lus las byung ba'i 'od dga' bar byed pa/ lus bde ba dang sim pa skyed pa/ sems khong nas dga' bar byed pas gsal zhing snang bar byas pa mthong ngo / /</text></item>
<item><p>64a3</p><section>phal chen</section><text>de nas tshong dpon gyi bu nor bcom pa ma lha'i bshes gnyen ma'i rkang pa gnyis la spyi bos phyag 'tshal te/ mdun du 'dug nas thal mo sbyar te 'di skad ces smras so/ /'phags ma bdag gis bla na med pa yang dag par rdzogs pa'i byang chub</text></item>
<item><p>64a4</p><section>phal chen</section><text>tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags ma ni byang chub sems dpa' rnams la gdams ngag dang rjes su bstan pa mdzad do zhes bdag</text></item>
<item><p>64a5</p><section>phal chen</section><text>gis thos na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba 'phags mas bdag la bstan du gsol/ /des smras pa rigs kyi bu kho mos ni byang chub sems dpa'i rnam par thar</text></item>
<item><p>64a6</p><section>phal chen</section><text>pa 'dod chags dang bral ba'i mthar phyin pa zhes bya ba thob ste/ rigs kyi bu de ltar kho mo ni lha rnams la lha mo'i gzugs dang kha dog dang / dbyibs dang chu zheng las kyang lhag par kha dog gsal ba dang / rnam par dag pas ci la mos pa bzhin du snang</text></item>
<item><p>64a7</p><section>phal chen</section><text>bar byed do/ /de bzhin du klu dang gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams la yang bud med kyi gzugs dang / kha dog dang dbyibs dang / chu zheng lhag par</text></item>
<item><p>64b1</p><section>phal chen</section><text>'od gsal zhing rnam par dag pas ci la mos pa bzhin du snang bar byed do/ /sems can gang 'dod chags kyis kun nas 'khor ba'i sems dang ldan pa dag /kho mo'i drung du 'ong na'ang de dag thams cad la kho mo ni 'dod chags dang 'bral bar 'gyur ba'i phyir chos</text></item>
<item><p>64b2</p><section>phal chen</section><text>ston te/ de dag gis chos de thos nas kyang 'dod chags dang bral ba thob par 'gyur ro/ /byang chub sems dpa'i ting nge 'dzin chags pa med pa zhes bya ba yang rab tu 'thob bo/ /la la ni kho mo mthong ma thag tu 'dod chags dang bral bar 'gyur te/</text></item>
<item><p>64b3</p><section>phal chen</section><text>byang chub sems dpa'i ting nge 'dzin dga' ba dang ldan pa zhes bya ba yang rab tu 'thob bo/ /la la ni gtam byas pa tsam gyis 'dod chags dang bral ba thob par 'gyur te/ byang chub sems dpa'i ting nge 'dzin chags pa med pa'i dbyangs shes bya ba</text></item>
<item><p>64b4</p><section>phal chen</section><text>yang rab tu 'thob bo/ /la la ni lag nas bzung ba tsam gyis 'dod chags dang bral ba thob par 'gyur te/ byang chub sems dpa'i ting nge 'dzin sangs rgyas kyi zhing thams cad du rjes su 'gro zhing gnas pa zhes bya ba'ang rab tu 'thob bo/ /la la ni</text></item>
<item><p>64b5</p><section>phal chen</section><text>gcig tu 'grogs pa tsam gyis 'dod chags dang bral ba thob par 'gyur te/ byang chub sems dpa'i ting nge 'dzin bral bas snang ba zhes bya ba yang rab tu 'thob bo/ /la la ni bltas pa tsam gyis 'dod chags dang bral ba thob par 'gyur te/</text></item>
<item><p>64b6</p><section>phal chen</section><text>byang chub sems dpa'i ting nge 'dzin rab tu zhi ba'i rnam par brgyan ces bya ba yang rab tu thob bo/ /la la ni glel ba tsam gyis 'dod chags dang bral ba thob par 'gyur te/ byang chub sems dpa'i ting nge 'dzin phas kyi rgol ba rnam par 'thor</text></item>
<item><p>64b7</p><section>phal chen</section><text>pa zhes bya ba yang rab tu 'thob bo/ /la la ni btsums pa tsam gyis 'dod chags dang bral ba thob par 'gyur te/ byang chub sems dpa'i ting nge 'dzin sangs rgyas kyi yul snang ba zhes bya ba yang rab tu 'thob bo/ /la la ni pang du 'khyud</text></item>
<item><p>65a1</p><section>phal chen</section><text>pa tsam gyis 'dod chags dang bral ba 'thob par 'gyur te/ byang chub sems dpa'i ting nge 'dzin 'gro ba thams cad yongs su sdur cing gtong ba'i snying po zhes bya ba yang rab tu 'thob bo/ /la la ni 'o byas pa tsam gyis 'dod</text></item>
<item><p>65a2</p><section>phal chen</section><text>chags dang bral ba 'thob par 'gyur te/ byang chub sems dpa'i ting nge 'dzin 'gro ba thams cad bsod nams kyi mdzod la reg par byed pa zhes bya ba yang rab tu 'thob bo/ /de ltar kho mo ni sems can gang ji snyed cig kho mo'i drung du 'ong ba de dag thams</text></item>
<item><p>65a3</p><section>phal chen</section><text>cad kyang byang chub sems dpa'i rnam par thar pa 'dod chags dang bral ba'i mthar phyin pa thams cad mkhyen pa'i sa chags pa med pa la mngon du gyur pa 'di nyid la rab tu 'god do/ /smras pa/ 'phags ma khyod de lta bu'i phun sum tshogs pa dang ldan pa de khyod</text></item>
<item><p>65a4</p><section>phal chen</section><text>kyis dge ba'i rtsa ba ni gang du bskyed/ phrin las ni ji lta bu zhig bstsags/ smras pa/ rigs kyi bu kho mos dran na 'das pa'i dus shig na/ de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/</text></item>
<item><p>65a5</p><section>phal chen</section><text>bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi'i ston pa sangs rgyas bcom ldan 'das shin tu mtho bar gshegs pa zhes ba ba 'jig rten du byung ste/ de bzhin gshegs pa shin tu</text></item>
<item><p>65a6</p><section>phal chen</section><text>mtho bar gshegs pa de sems can rnams la thugs brtse ba'i sku don tu rgyal po'i gnas sgo bzang po zhes bya bar gshegs nas sgo'i them pa la zhabs kyis gnon pa'i tshe/ grong khyer de thams cad kyang / rab tu g.yos nas yangs shing rgya che la rin</text></item>
<item><p>65a7</p><section>phal chen</section><text>po che du ma las byas par yongs su grub par gyur te/ steng gi bar snang yang rin po che mang po'i 'od kyis rnam par brgyan pa dang / rin po che'i me tog sna tshogs kyis yongs su gang ba dang / lha rdzas kyi rol mo sna tshogs kyi sgra rab tu 'byung ba dang / lha'i lus kyi</text></item>
<item><p>65b1</p><section>phal chen</section><text>sprin tshad med pa rgya che bas khebs par gyur to/ /rigs kyi bu kho mo yang de'i tshe tshong dpon gyi chung ma zhig tu gyur te/ blo gros bzang mo zhes bya'o/ /de nas kho mo cho 'phrul gyis yang dag par bskul nas khyim thab dang lhan cig tu dong dong ste/ de bzhin</text></item>
<item><p>65b2</p><section>phal chen</section><text>gshegs pa grong bar gyi srang du gshegs pa la dad pa rgya chen po skyes te/ kho mos ni rin po che'i dril bu gcig cig phul lo/ /de'i tshe 'jam dpal gzhon nur gyur pa yang bcom ldan 'das de bzhin gshegs pa shin tu mtho bar gshegs pa'i zham 'bring</text></item>
<item><p>65b3</p><section>phal chen</section><text>na 'dug te/ des kho mo bla na med pa yang dag par rdzogs pa'i byang chub tu sems bskyed do/ /rigs kyi bu kho mos byang chub sems dpa'i rnam par thar pa 'dod chags dang bral ba'i mthar phyin pa 'di shes par zad na/ kho mos byang chub sems dpa'i</text></item>
<item><p>65b4</p><section>phal chen</section><text>thabs dang ye shes mtha' yas pa la gnas pa/ bsod nams rgya che zhing yangs pa'i mdzod dang ldan pa/ ye shes kyi yul la thub pa med pa de dag gi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud</text></item>
<item><p>65b5</p><section>phal chen</section><text>'di nyid na grong khyer dge ba'i pha rol tu phyin pa zhes ba ba yod de/ de na khyim bdag nan khugs shes bya ba de bzhin gshegs pa'i mchod rten tsan dan gyi khri 'phang can la mchod pa byed pa zhig 'dug gis/ de'i gan du song la ji ltar byang chub</text></item>
<item><p>65b6</p><section>phal chen</section><text>sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor bcom pa ma lha'i bshes gnyen ma'i rkang pa gnyis la spyi bos phyag 'tshal te/ bcom pa ma lha'i</text></item>
<item><p>65b7</p><section>phal chen</section><text>bshes gnyen ma la lan brgya stong du mar g.yas phyogs su bskor ba byas nas/ yang dang yang bltas te/ bcom pa ma lha'i bshes gnyen ma'i drung nas song ngo / /de nas tshong dpon gyi bu nor grong khyer dge ba'i pha rol tu phyin par</text></item>
<item><p>66a1</p><section>phal chen</section><text>khyim bdag nan khugs kyi khyim ga la ba der phyin nas/ khyim bdag nan khugs kyi rkang pa gnyis la spyi bos phyag 'tshal te/ mdun du 'dug nas thal mo sbyar te/ 'di skad ces smras so/ /'phags pa bdag gis bla na med pa yang dag par</text></item>
<item><p>66a2</p><section>phal chen</section><text>rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan</text></item>
<item><p>66a3</p><section>phal chen</section><text>pa mdzad do/ /zhes bdag gis thos nas/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba 'phags pas bdag la bshad du gsol/ des smras pa rigs kyi bu kho bo ni byang chub</text></item>
<item><p>66a4</p><section>phal chen</section><text>sems dpa'i rnam par thar ba yongs su mi zad pa thob pa ste/ rigs kyi bu kho bo'i sems kyi rgyud las ni/ 'jig rten gyi khams thams cad nas kyang / sems can 'dul ba'i dbang du mdzad pa ma gtogs par 'jig rten gyi khams thams cad nas</text></item>
<item><p>66a5</p><section>phal chen</section><text>kyang shin tu mya ngan las 'das pa'i tshul du de bzhin gshegs pa yongs su mya ngan las 'das pa med do/ /yongs su mya ngan las 'da' ba med do/ /yongs su mya ngan las 'da' bar 'gyur ba med do/ /rigs kyi bu de ltar kho bo ni de bzhin gshegs pa'i</text></item>
<item><p>66a6</p><section>phal chen</section><text>mchod rten tsan dan gyi khri 'phang gi sgo 'byed pa ste/ kho bo mchod rten gyi sgo 'byed 'byed pas byang chub sems dpa'i ting nge 'dzin sangs rgyas kyi rigs mi zad pa'i rgyan ces bya ba thob bo/ /rigs kyi bu kho bo ni ting nge 'dzin 'di nyid la sems kyi skad cig skad cig tu mnyam</text></item>
<item><p>66a7</p><section>phal chen</section><text>par gzhog ste/ sems kyi skad cig thams cad la'ang khyad par gyi rnam pa du ma rab tu 'thob bo/ /smras pa/ 'phags pa ting nge 'dzin de'i yul ji lta bu zhig mchis/ smras pa rigs kyi bu kho bo ting nge 'dzin 'di la snyoms par zhugs pa'i tshe/ 'jig</text></item>
<item><p>66b1</p><section>phal chen</section><text>rten gyi khams kyi rgyud 'di sangs rgyas gcig nas gcig tu brgyud po bsod skyabs la pa de bzhin gshegs pa thams cad dang / gser thub dang / log par dad sel dang / thams cad mnga' ba dang / gtsug tor can dang / rnam par gzigs dang / rgyal dang /</text></item>
<item><p>66b2</p><section>phal chen</section><text>rdzogs mdzad dang / grags mchog dang / pad mo'i bla la pa de bzhin gshegs pa thams cad kyang sangs rgyas mthong ba'i mtshams 'brel pas/ sangs rgyas gcig nas gcig tu brgyud pa rgyun mi 'chad pa'i tshul gyis mngon sum du mthong ste/</text></item>
<item><p>66b3</p><section>phal chen</section><text>sems kyi skad cig gcig la sangs rgyas brgya yang mthong ngo / /de'i 'og ma'i sems kyis sangs rgyas stong yang mthong ngo / /de'i 'og ma'i sems kyis sangs rgyas brgya phrag stong yang mthong ngo / /de bzhin du sangs rgyas bye ba dang / sangs rgyas bye ba</text></item>
<item><p>66b4</p><section>phal chen</section><text>phrag brgya dang / sangs rgyas bye ba phrag stong dang / sangs rgyas bye ba brgya phrag stong dang / sangs rgyas bye ba khrag khrig dang / sangs rgyas bye ba dung phyur dang / sangs rgyas bye ba thams cad dang / sangs rgyas bye ba khrag khrig dang / de'i 'og ma'i sems</text></item>
<item><p>66b5</p><section>phal chen</section><text>kyis sangs rgyas 'byung ba gcig nas gcig tu brgyud pa brjod du med pa'i yang brjod du med pa dag kyang mthong ngo / /de'i 'og ma'i sems kyis de bzhin gshegs pa 'dzam bu'i gling gi rdul shin tu phra ba snyed kyang mthong ngo / /de'i 'og ma'i sems</text></item>
<item><p>66b6</p><section>phal chen</section><text>kyis de bzhin gshegs pa sangs rgyas kyi zhing brjod du med pa'i yang brjod du med pa'i bar kyi rdul shin tu phra ba snyed kyang mthong ste/ de bzhin gshegs pa de dag gis thugs dang po bskyed pa'i tshogs gcig nas gcig tu brgyud pa la'ang 'jug go</text></item>
<item><p>66b7</p><section>phal chen</section><text>thugs dang po bskyed pas 'thob pa'i rnam par 'phrul pa la'ang 'jug go /smon lam rnam pa tha dad pa mngon par bsgrubs pa rnam par dag pa la 'ang 'jug go /spyod pa rnam par dag pa la'ang 'jug go /pha rol tu phyin pa yongs su rdzogs par</text></item>
<item><p>67a1</p><section>phal chen</section><text>mdzad pa la'ang 'jug go /byang chub sems dpa'i sa thams cad yongs su bsgrubs pa la 'ang 'jug go /bzod pa brnyes pa rnam par dag pa la'ang 'jug go /bdud kyi dkrugs ma rnam par 'thor ba'i khyu mchog gi mthu phyung</text></item>
<item><p>67a2</p><section>phal chen</section><text>ba la'ang 'jug go /mngon par rdzogs par 'tshang rgya ba'i rnam par 'phrul pa'i rgyan la'ang 'jug go /sangs rgyas kyi zhing rnam par dag par mdzad pa rnam pa tha dad pa la'ang 'jug go /sems can yongs su smin par mdzad pa rnam pa tha dad pa la'ang 'jug</text></item>
<item><p>67a3</p><section>phal chen</section><text>go /'khor kun nas 'dus pa rnam pa tha dad pa la'ang 'jug go /'od kyi dkyil 'khor rnam pa tha dad pa la'ang 'jug go /chos kyi 'khor lo bskor ba'i khyu mchog gi mthu phyung ba la'ang 'jug go /sangs rgyas kyi rdzu 'phrul dang / rnam par 'phrul pa</text></item>
<item><p>67a4</p><section>phal chen</section><text>dang / cho 'phrul la'ang 'jug go /de bzhin gshegs pa de dag gis chos bstan pa yang shin tu rnam par gsal ba dang / ma 'dres par dran te/ yang dag par 'dzin to/ /dran pas yongs su bcangs so/ /rig pas rab tu shes par byed</text></item>
<item><p>67a5</p><section>phal chen</section><text>do/ /blo gros kyis shin tu rnam par 'byed do/ /blos rtogs par byed do/ /shes rab kyis snang bar byed do/ /ma byon pa'i sangs rgyas gcig nas gcig tu brgyud pa'i byams pa la pa dag kyang mthong zhing shes te/ sems kyi skad cig gcig</text></item>
<item><p>67a6</p><section>phal chen</section><text>la sangs rgyas brgya yang mthong ngo / /de'i 'og ma'i sems kyis sangs rgyas stong yang mthong ba nas/ de'i 'og ma'i sems kyis de bzhin gshegs pa sangs rgyas kyi zhing brjod du med pa'i yang brjod du med pa'i rdul shin tu phra ba snyed dag kyang</text></item>
<item><p>67a7</p><section>phal chen</section><text>mthong ste/ de bzhin gshegs pa de dag gis thugs dang po bskyed pa'i tshogs gcig nas gcig tu brgyud pa la'ang 'jug go /de bzhin gshegs pa de dag gis chos bstan pa yang shin tu gsal ba dang / ma 'dres par rjes su dran</text></item>
<item><p>67b1</p><section>phal chen</section><text>te yang dag par 'dzin to/ /dran pas yongs su bcangs so/ /rig pas rab tu shes par byed do/ /blo gros kyis rnam par 'byed do/ /blos rtogs par byed do/ /shes rab kyis snang bar byed do/ /ji ltar 'jig rten gyi khams kyi rgyud 'di sngon gyi</text></item>
<item><p>67b2</p><section>phal chen</section><text>mtha' dang phyi ma'i mthar gtogs pa'i sangs rgyas gcig nas gcig tu brgyud pa mthong zhing shes pa de bzhin du phyogs bcu'i 'jig rten gyi khams kyi rgyud 'das pa dang / ma 'ongs pa sangs rgyas kyi zhing brjod du med pa'i yang brjod du med pa snyed kyi</text></item>
<item><p>67b3</p><section>phal chen</section><text>de bzhin gshegs pa gcig nas gcig tu brgyud pa thams cad kyang shes shing mthong ngo / /de bzhin gshegs pa de dag gis thugs dang po bskyed pa'i tshogs gcig nas gcig tu brgyud pa la'ang 'jug go /sangs rgyas gcig nas gcig tu brgyud</text></item>
<item><p>67b4</p><section>phal chen</section><text>pa de la'ang rgyun mi 'chad pa dang / mi zad pa dang / dad pas shes par bya ba dang / byang chub sems dpa'i brtson 'grus dang / zho non pas khong du chud par bya ba dang / byang chub sems dpa'i brtson 'grus kyi shugs rnam par 'phel bar byed pa</text></item>
<item><p>67b5</p><section>phal chen</section><text>dang / 'jig rten thams cad dang / nyan thos dang / rang sangs rgyas thams cad dang / de'i yul la zhugs pa'i byang chub sems dpa' thams cad kyis mi 'phrogs pa shes shing khong du chud par byed do/ /rnam par snang mdzad la</text></item>
<item><p>67b6</p><section>phal chen</section><text>pa da ltar byung ba'i de bzhin gshegs pa phyogs bcu'i 'jig rten gyi khams na bzhugs pa gcig nas gcig tu brgyud pa thams cad kyang mthong zhing shes te/ sems kyi skad cig gcig la sangs rgyas brgya yang mthong zhing shes so/ /de'i</text></item>
<item><p>67b7</p><section>phal chen</section><text>'og ma'i sems kyis sangs rgyas stong yang mthong ba nas/ de'i 'og ma'i sems kyis de bzhin gshegs pa sangs rgyas kyi zhing brjod du med pa'i yang brjod du med pa'i rdul shin tu phra ba snyed kyi bar du yang mthong ste/ nam de bzhin gshegs pa</text></item>
<item><p>68a1</p><section>phal chen</section><text>gang gi zhal blta bar dga' ba de'i tshe 'ang de bzhin du mthong ste/ sangs rgyas bcom ldan 'das de dag gis bstan pa dang / bstan pa mdzad pa dang / bstan par 'gyur ba de dag kyang thos so/ /thos nas kyang 'dzin to/ /dran</text></item>
<item><p>68a2</p><section>phal chen</section><text>pas yongs su bcangs so/ /rig pas rab tu shes par byed do/ /blo gros kyis rnam par 'byed do/ /blos rtogs par byed do/ /shes rab kyis snang bar byed do/ /rigs kyi bu kho bos ni byang chub sems dpa' rnam par thar pa yongs su mya ngan las mi 'da' ba'i mthar phyin pa 'di</text></item>
<item><p>68a3</p><section>phal chen</section><text>shes bar zad na/ kho bos byang chub sems dpa' dus gsum skad cig gcig tu shes pa rab tu thob pa/ skad cig gcig gi cha shas la ting nge 'dzin rnam par phye ba la spyad pa/ de bzhin gshegs pa'i nyi ma las byung ba rtog pa dang / rnam par</text></item>
<item><p>68a4</p><section>phal chen</section><text>rtog pa thams cad mnyam pa nyid du khong du chud pa/ sangs rgyas thams cad dang mnyam pa'i ting nge 'dzin rjes su rtogs pa/ bdag dang sems can dang / sangs rgyas mi gnyis par spyod pa/ rang bzhin gyis 'od gsal ba'i chos kyi rgyan gyi dkyil</text></item>
<item><p>68a5</p><section>phal chen</section><text>'khor dang ldan pa/ ye shes kyi 'khrul 'khor kyis 'jig rten gyi dra ba 'gengs pa/ de bzhin gshegs pa rgya mtsho thams cad dang / mi 'gal bar rnam par spyod pa/ chos kyi dbyings thams cad du rnam par rtogs par byed pa'i ye shes kyi yul</text></item>
<item><p>68a6</p><section>phal chen</section><text>dang ldan pa/ de bzhin gshegs pa thams cad kyi chos bstan pa rnam par rig par byed pa'i ye shes kyi yul can de dag gi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid na ri gru 'dzin ces bya</text></item>
<item><p>68a7</p><section>phal chen</section><text>ba yod de/ de na byang chub sems dpa' spyan ras gzigs kyi dbang po zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba dris shig ces</text></item>
<item><p>68b1</p><section>phal chen</section><text>nas de'i tshe/ tshigs su bcad pa 'di gnyis smras so/ /song shig nor dpal gyi chu rgyal dpung zhig na/ /mkhas pa rnams kyis ri rgyal gru 'dzin mdzes pa yod/ /rin chen rgyus byas shing dang nags tshal me tog mang / /bza' shing ra ba rdzing dang chu bran</text></item>
<item><p>68b2</p><section>phal chen</section><text>'bab par ldan/ /ri mchog de la brtan par spyan ras gzigs kyi dbang / /'gro ba rnams la phan pa'i don du rnam par spyod/ /de'i gan song dang nor khyod la mgon po yis/ /yon tan rgya chen tshul la 'jug pa ston par byed/ /de nas</text></item>
<item><p>68b3</p><section>phal chen</section><text>tshong dpon gyi bu nor khyim bdag nan khugs kyi rkang pa gnyis la spyi bos phyag 'tshal nas/ khyim bdag nan khugs la lan brgya stong du mar g.yas phyogs su bskor ba byas te/ yang dang yang bltas nas khyim bdag nan khugs kyi</text></item>
<item><p>68b4</p><section>phal chen</section><text>drung nas song ngo // //sangs rgyas rmad gcad ces bya ba shin tu rgyas pa chen po'i mdo// bam po lnga pa/ /de nas tshong dpon gyi bu nor khyim bdag nan khugs kyi gdams ngag rjes su sems shing / byang chub</text></item>
<item><p>68b5</p><section>phal chen</section><text>sems dpa'i mos pa'i mdzod de ni shes par byed/ byang chub sems dpa'i rjes su dran pa'i stobs de ni rjes su dran par byed/ sangs rgyas kyi tshul gcig nas gcig tu brgyud pa'i stobs ni yang dag par 'dzin/ sangs rgyas gcig nas</text></item>
<item><p>68b6</p><section>phal chen</section><text>gcig tu brgyud pa'i mtshams ni khong du chud par byed/ rnas thos pa'i sangs rgyas kyi mtshan de dag gi rjes su ni 'brang / sangs rgyas kyi chos bstan pa'i tshul de dang ni 'thun par byed/ sangs rgyas kyis yang dag par bsgrub pa'i rgyan de ni khong du chud</text></item>
<item><p>68b7</p><section>phal chen</section><text>par byed/ sangs rgyas mngon par rdzogs par 'tshang rgya ba'i khyu mchog gi mthu phyung ba de la ni yid ches par byed/ de bzhin gshegs pa'i phrin las bsam gyis mi khyab pa de ni mngon du byed cing / mthar gyis ri gru 'dzin gang na ba der</text></item>
<item><p>69a1</p><section>phal chen</section><text>song nas/ ri gru 'dzin gyi steng du phyin te/ byang chub sems dpa'i spyan ras gzigs kyi dbang po yongs su rmed cing tshol tshol ba las/ nub phyogs logs kyi ri'i sman ljongs mtsho dang / mtshe'u dang 'bab chus mdzes par gyur pa/ baiDUr+ya</text></item>
<item><p>69a2</p><section>phal chen</section><text>sngon po'i dkyil 'khor ltar sngo zhing 'jam la gzhon pa'i spang / nags tshal chen po'i mthongs na 'dug pa zhig na/ rin po che'i rdo rje'i rdo stegasashig la skyil mo krung bcas te 'dug cing / rin po che sna tshogs kyi rdo stegs la 'khod pa'i byang chub sems</text></item>
<item><p>69a3</p><section>phal chen</section><text>dpa'i tshogs dpag tu med pas/ kun nas bskor cing chos ston te/ chos kyi rnam grangs 'gro ba thams cad yongs su sdud pa'i yul byams pa chen po dang / snying rje chen po'i sgo gsal bar ston pa zhes ba ba yang dag par ston cing 'dug pa mthong</text></item>
<item><p>69a4</p><section>phal chen</section><text>ngo / /mthong nas kyang dga' rangs te mgu zhing nyams bde la tshim zhing yid bde ba skyes nas dga' bas rgyas zhing mi 'dzum pa'i mig gis thal mo sbyar nas/ dge ba'i bshes gnyen la dad pa'i shugs dang ldan pas sems mi 'khrug pa/ dge</text></item>
<item><p>69a5</p><section>phal chen</section><text>ba'i bshes gnyen mthong na/ sangs rgyas thams cad mthong bar 'dzin pa/ dge ba'i bshes gnyen las byung ba'i chos kyi sprin thams cad yang dag par gzung ba'i 'du shes dang ldan pa/ yon tan dang nan tan thams cad dge ba'i bshes</text></item>
<item><p>69a6</p><section>phal chen</section><text>gnyen la rag lus pa'i 'du shes can/ dge ba'i bshes gnyen dang phrad pa shin tu dka' bar sems pa/ dge ba'i bshes gnyen las stobs bcu'i ye shes rin pa che 'byung zhing thob par 'gyur ba'i 'du shes dang ldan pa/ dge ba'i bshes</text></item>
<item><p>69a7</p><section>phal chen</section><text>gnyen las snang ba mi zad pa 'byung ba'i 'du shes can/ dge ba'i bshes gnyen gyi rten gyi bsod nams kyi rgyud rnam par 'phel bar 'gyur ba'i 'du shes dang ldan pa/ dge ba'i bshes gnyen ni thams cad mkhyen pa nyid kyi sgo yang dag par ston pa'i</text></item>
<item><p>69b1</p><section>phal chen</section><text>'du shes dang ldan pa/ dge ba'i bshes gnyen ni ye shes kyi rgya mtsho chen po la 'jug pa'i yongs su ston par 'du shes pa/ dge ba'i bshes gnyen ni thams cad mkhyen pa nyid kyi tshogs yang dag par 'dus pa/ yongs su bskyed pa'i 'du shes dang ldan pa de/</text></item>
<item><p>69b2</p><section>phal chen</section><text>byang chub sems dpa' spyan ras gzigs kyi dbang po gang na ba der phyin to/ /de nas byang chub sems dpa' spyan ras gzigs kyi dbang pos tshong dpon gyi bu nor ring zhig nas tshur 'ong ba mthong nas/ smras pa/ tshur shog dpe med pa'i theg pa chen po</text></item>
<item><p>69b3</p><section>phal chen</section><text>yangs shing bsam gyis mi khyab pa la zhugs pa/ skye ba las byung ba'i sdug bsngal sna tshogs kyis gtses shing skyabs med par gyur pa'i 'gro ba thams cad yongs su bskyab pa'i bsam pa dang ldan pa/ sangs rgyas kyi chos thams cad mngon sum du gyur pa/</text></item>
<item><p>69b4</p><section>phal chen</section><text>'jig rten thams cad las 'das te dpe med tshad med pa la mngon par mos pa/ snying rje chen pos byin gyis brlabs pas/ 'gro ba thams cad yongs sa bskyab pa'i blo gros can/ blta na kun tu bzang po'i spyod pa la mngon du bltas pa/ smon lam chen po'i</text></item>
<item><p>69b5</p><section>phal chen</section><text>dkyil 'khor yongs su sbyang ba'i sems dang ldan pa/ sangs rgyas thams cad kyi chos kyi sprin yongs su gzung bar mos pa/ dge ba'i rtsa ba bstsags pas ngoms mi shes pa'i bsam pa dang ldan pa/ dge ba'i bshes gnyen gyi gdams ngag la yang dag par</text></item>
<item><p>69b6</p><section>phal chen</section><text>zhugs pa/ 'jam dpal gyi ye shes rgya mtsho las byung ba'i yon tan gyi 'byung gnas sangs rgyas kyi byin gyi rlabs thob par bya ba la mngon du bltas pa/ ting nge 'dzin gyi snang ba dang shugs rab tu thob pa/ sangs rgyas thams cad kyi chos kyi sprin gyi char yang</text></item>
<item><p>69b7</p><section>phal chen</section><text>dag par gzung ba la mngon par mos pa'i sems dang ldan pa/ sangs rgyas mthong bas dga' ba dang / mos pa'i shugs kyis yid rab tu bde bar gyur pa/ legs par spyod pa tshad med cing bsam gyis mi khyab pa'i shugs kyis mngon par brlan</text></item>
<item><p>70a1</p><section>phal chen</section><text>pa'i sems dang ldan pa/ yon tan la nan tan du bya ba'i shugs kyis rnam par dag pa'i bsod nams dang ye shes kyi mdzod bdag la mngon du gyur pa/ thams cad mkhyen pa'i ye shes mthong ba'i lam gyi shugs gzhan la yongs</text></item>
<item><p>70a2</p><section>phal chen</section><text>su bstan pa'i bsam pa can/ snying rje chen po'i shugs ma nyams pa'i rtsa ba dang ldan pa/ de bzhin gshegs pa'i ye shes snang ba'i shugs yang dag par gzung ba'i blo gros can khyod 'ongs pa legs so legs so/ /de nas tshong dpon gyi bu nor byang chub</text></item>
<item><p>70a3</p><section>phal chen</section><text>sems dpa' spyan ras gzigs kyi dbang po gdan pa der song nas/ byang chub sems dpa' spyan ras gzigs kyi dbang po'i rkang pa gnyis la spyi bos phyag 'tshal te/ byang chub sems dpa' spyan ras gzigs kyi dbang po la lan brgya stong du mar</text></item>
<item><p>70a4</p><section>phal chen</section><text>g.yas phyogs su bskor ba byas nas mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub</text></item>
<item><p>70a5</p><section>phal chen</section><text>sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ ji ltar byang chub sems dpas byang</text></item>
<item><p>70a6</p><section>phal chen</section><text>chub sems dpa'i spyod pa la bslab par bgyi ba dang / ji ltar nan tan du bgyi ba 'phags pas bdag la bshad du gsol/ de nas byang chub sems dpa' spyan ras gzigs kyi dbang pos mdog 'dzam bu chu klung gi gser gyi kha dog tu 'dug pa</text></item>
<item><p>70a7</p><section>phal chen</section><text>'od kyi dra ba rnam pa sna tshogs tshad med pa 'phro ba'i rgyan gyi sprin rab tu 'gyed pa'i lag pa g.yas pa brkyang te/ mtshan dang dpe byad bzang po las byung ba'i 'od gzer sna tshogs dri ma med pa/ lus dang sems kyi bde ba tshad med pa rab tu skyed</text></item>
<item><p>70b1</p><section>phal chen</section><text>pa'i tshogs kyis shin tu rgyas pa'i lag pa/ tshong dpon gyi bu nor spyi bo la bzhag ste/ 'di skad ces smras so/ /rigs kyi bu de ltar khyod kyis bla na med pa yang dag par rdzogs pa'i byang chub tu sems bskyed pa legs so legs so/ /rigs kyi bu nga</text></item>
<item><p>70b2</p><section>phal chen</section><text>ni byang chub sems dpa'i spyod pa'i sgo snying rje chen po'i sgo thogs pa med pa zhes bya ba shes te/ rigs kyi bu nga ni byang chub sems dpa'i spyod pa'i sgo snying rje chen po'i sgo thogs pa med pa de ni 'gro ba thams cad la dbye ba med par sems can yongs su smyin par bya ba dang / gdul ba la</text></item>
<item><p>70b3</p><section>phal chen</section><text>zhugs pa sgo kun nas thos shing rnam par rig par 'gyur bas/ sems can yongs su bsdu ba dang / gdul ba la nye bar gnas pa ste/ rigs kyi bu de ltar nga byang chub sems dpa'i spyod pa'i sgo snying rje chen po'i sgo thogs pa med pa la gnas pas/ de bzhin</text></item>
<item><p>70b4</p><section>phal chen</section><text>gshegs pa thams cad kyi zhabs kyi drung nas kyang mi g.yo la/ sems can thams cad kyi dgos pa la'ang sta gon du gnas te/ sbyin pas kyang sems can yongs su sdud do/ /ngag snyan pa dang don bya ba dang / don 'thun pas kyang sems can yongs</text></item>
<item><p>70b5</p><section>phal chen</section><text>su bsdud do/ /gzugs kyi lus rnam par bstan pas kyang / sems can yongs su smyin par byed do/ /kha dog dang dbyibs dang gzugs bsam gyis mi khyab pa bstan te/ rnam par dmigs par bya ba dang / 'od gzer kyi dra ba dgye bas kyang</text></item>
<item><p>70b6</p><section>phal chen</section><text>sems can rab tu tshim par byed cing yongs su smyin par byed do/ /bsam pa ji lta ba bzhin du dbyangs brjod pa dang / ci la dga' ba'i spyod lam yongs su bstan pa dang / mos pa sna tshogs dang / tshul 'thun par chos bstan pa dang / rdzu 'phrul</text></item>
<item><p>70b7</p><section>phal chen</section><text>dang rnam par 'phrul pa sna tshogs dang / dge ba'i chos bstsags par bag byed pa'i sems can gyi sems yongs su bskul ba dang / bsam pa dang 'thun par sprul pa sna tshogs tshad med pa yongs su bstan pa dang / rigs sna tshogs su skyes pa'i</text></item>
<item><p>71a1</p><section>phal chen</section><text>sems can rnams dang skal ba 'thun pa'i gzug yongs su bstan pa dang / gnas gcig tu 'grogs pas kyang sems can yongs su bsdus shing yongs su smyin par byed do/ /rigs kyi bu de ltar ngas byang chub sems dpa'i spyod pa'i sgo snying rje</text></item>
<item><p>71a2</p><section>phal chen</section><text>chen po'i sgo thogs pa med pa 'di yongs su sbyangs pas/ 'gro ba thams cad rab tu rten pa'i smon lam bskyed de/ 'di ltar sems can thams cad kyi g.yang sa'i 'jigs pa dang / sems can thams cad kyi rgyud kyi 'jigs pa zhi bar bya ba dang / sems can</text></item>
<item><p>71a3</p><section>phal chen</section><text>thams cad kyi mgo rmongs pa'i 'jigs pa rnam par bzlog pa dang / sems can thams cad kyi bcings pa'i 'jigs pa yongs su gcad pa dang / sems can thams cad kyi srog la bab par mi bde ba'i 'jigs pa rnam par bzlog pa dang / sems can thams</text></item>
<item><p>71a4</p><section>phal chen</section><text>cad kyi yo byad kyis phongs pa'i 'jig pa bsal ba dang / sems can thams cad kyi 'tsho ba med pa'i 'jigs pa zhi bar bya ba dang / sems can thams cad kyi grags pa med pa'i 'jig rten pa las yongs su bzla ba dang / sems can thams cad kyi 'khor ba'i</text></item>
<item><p>71a5</p><section>phal chen</section><text>'jigs pa rab tu zhi bar bya ba dang / sems can thams cad kyi 'khor du bag tsha ba'i 'jigs pa med par bya ba dang / sems can thams cad 'chi ba'i 'jigs pa las rnam par bzla ba dang / sems can thams cad kyi ngan song gi 'jigs pa rnam par</text></item>
<item><p>71a6</p><section>phal chen</section><text>bzlog pa dang / sems can thams cad kyi lam mun pas nyam nga ba phyir mi ldog pa'i snang bas gsal bar bya ba dang / sems can thams cad skal ba mi mnyam pa dang 'grogs pa'i 'jigs pa shin tu bsal ba dang / sems can thams cad kyi sdug pa</text></item>
<item><p>71a7</p><section>phal chen</section><text>dang bral ba'i 'jigs pa dgag par bya ba dang / sems can thams cad kyi mi sdug pa dang / 'grogs pa'i 'jigs pa med par bya ba dang / sems can thams cad lus la mi bde ba'i 'jigs pa dang bral bar bya ba dang / sems can thams cad sems la mi bde</text></item>
<item><p>71b1</p><section>phal chen</section><text>ba'i 'jigs pa las dgrol ba dang / sems can thams cad sdug bsngal ba dang / yid mi bde ba dang 'khrugs pa las yongs su bzla ba'i phyir 'gro ba thams cad rab tu rten pa'i smon lam mngon par bsgrub pa 'di byas so/ /sems can thams cad kyi 'jigs pa rnam</text></item>
<item><p>71b2</p><section>phal chen</section><text>par zhi bar bya ba'i phyir yang 'jig rten du rjes su dran pa'i sgo byin gyis brlabs so/ /sems can thams cad 'jigs pa dang bral bar bya ba'i phyir/ rang gi 'khor lo yang 'jig rten du rnam par dmigs par byas so/ /dus ji lta ba bzhin du 'gro bas rnam par</text></item>
<item><p>71b3</p><section>phal chen</section><text>par bya ba'i phyir 'gro ba thams cad kyi rnam pa'i bye brag mtha' yas pa dang mnyam par nga'i lus kyang byin gyis brlabs so/ /rigs kyi bu de ltar nga ni thabs 'dis sems can thams cad 'jigs pa las yongs su bkrol cing sangs rgyas kyi chos thams</text></item>
<item><p>71b4</p><section>phal chen</section><text>cad thob par bya ba'i phyir/ bla na med pa yang dag par rdzogs pa'i byang chub tu sems bskyed cing phyir mi ldog par byed do/ /rigs kyi bu ngas byang chub sems dpa'i spyod pa'i sgo snying rje chen po'i sgo thogs pa med pa 'di thob par zad na/ des byang chub sems</text></item>
<item><p>71b5</p><section>phal chen</section><text>dpa' kun tu bzang po rnams sangs rgyas thams cad kyi smon lam gyi dkyil 'khor la rnam par dag pa/ byang chub sems dpa' kun tu bzang po'i spyod pa khong du chud par rtogs pa/ dge ba'i chos mngon par 'du bya ba rgyun mi gcod pa'i rgyud dang ldan</text></item>
<item><p>71b6</p><section>phal chen</section><text>pa/ byang chub sems dpa'i ting nge 'dzin thams cad kyi rgyud la rtag tu mnyam par gzhag pa/ bskal pa thams cad du gnas shing spyod pa las phyir mi ldog pa'i rgyud dang ldan pa/ dus gsum thams cad kyi tshul rjes su rtogs pa'i rgyud dang ldan pa/</text></item>
<item><p>71b7</p><section>phal chen</section><text>'jig rten gyi khams thams cad kyi klong yongs su 'khyil ba'i rgyud la mkhas pa/ sems can thams cad kyi mi dge ba'i sems rnam par zhi bar byed pa'i rgyud dang ldan pa/ sems can thams cad kyi dge ba'i sems yongs su 'phel ba'i rgyud dang ldan pa/</text></item>
<item><p>72a1</p><section>phal chen</section><text>sems can thams cad kyi 'khor ba'i rgyud las phyir mi ldog par byed pa'i rgyud dang ldan pa/ de dag gi spyod pa shes pa'am/ yon tan brjod par nus re skan/ de la 'di skad ces bya'o/ /g.yas phyogs bskor ba byas te gus par bkur bstod nas/ /</text></item>
<item><p>72a2</p><section>phal chen</section><text>nor shin tu dul ba lho phyogs rgyud du song / /spyan ras gzigs dbang drang srong snying rje rnam spyod pa/ /rin chen ri'i sul na gnas par des kyang mthong / /rin chen sna tshogs rdo rje'i ri yi sman ljongs na/ /pad+ma'i snying po'i seng ge'i khri la brtan par 'dug</text></item>
<item><p>72a3</p><section>phal chen</section><text>lha dang lha min klu dang srin po mi'am ci/ /rgyal ba'i sras kyis bskor cing de la chos kyang ston/ /mthong nas nor dga' ba tshad med skyes par gyur/ /bsnyen te yon tan rgya mtsho'i rkang la phyag 'tshal nas/ /ci nas bzang po'i spyod pa bdag gis thob</text></item>
<item><p>72a4</p><section>phal chen</section><text>'gyur bar/ /'phags pas thugs rje bskyed de gdams shing bslab par gsol/ /bsod nams brgya pas brgyan pa'i dri med lag brkyang ste/ /'od sprin dra ba rgya chen bzang po rab bton nas/ /nor spyi bor bzhag ste sems can rnam</text></item>
<item><p>72a5</p><section>phal chen</section><text>dag pa/ /spyan ras gzigs kyi dbang po mkhas pas tshig 'di smras/ /sangs rgyas sras bo nga ni rnam thar gcig sgo shes/ /ye shes snying po rgyal ba kun gyi thugs rje sdug /'gro ba thams cad bskyab cing yongs su bsdu phyir byung / /kun</text></item>
<item><p>72a6</p><section>phal chen</section><text>tu bdag nyid rang la byams pa bzhin du rgyu/ /'gro ba mang po thams cad sdug bsngal kun las skyob/ /gang rnams dam du bcings shing dgra lag phyin pa dang / /lus la gzer cing de bzhin btson rar btsud pa yang / /nga yi ming thos bcings</text></item>
<item><p>72a7</p><section>phal chen</section><text>shing bzung ba thar bar 'gyur/ /rgyal po dag la nyes pa'i g.yon byas gsad spangs pa/ /de tshe de dag nga yi ming yang dran gyur na/ /mda' 'phangs de yi lus la phog par mi 'gyur te/ /mtshon rnon btab kyang de dag mi 'dzug sgal bar 'gyur/ /</text></item>
<item><p>72b1</p><section>phal chen</section><text>dbang po'i 'khor du phyin kyang gang rnams rtsod gyur pa/ /dgra rnams kun las rgyal 'gyur grags pa 'thob par 'gyur/ /grags dang grogs dang rigs dang nor rnams 'phel bar 'gyur/ /nga yi ming dran de dag thub pa med par 'gyur/ /gang gis nga yi ming ni rjes su dran</text></item>
<item><p>72b2</p><section>phal chen</section><text>byas pa/ /de dag rkun pos 'jigs dogs dgras 'jigs nags phyin te/ /seng ge dom gzig gcan zan g.yag rgod sbrul gang yang / /dgra rnams kun las rgyal zhing 'jigs pa med par 'gyur/ /gang rnams la las nga yi ming zhig dran byas na/ /sdang ba'i</text></item>
<item><p>72b3</p><section>phal chen</section><text>sems kyis rin chen ltongasasu bor gyur tam/ /sol mdag lci me rab tu 'bar bar bor gyur kyang / /me rnams pad mos gang ba'i chu yi gter du 'gyur/ /nga yi ming ni skad 'ga' yud tsam rjes dran na/ /rgya mtsho'i chur bor de yi nang du 'chi mi 'gyur/ /chu bos mi</text></item>
<item><p>72b4</p><section>phal chen</section><text>'khyer me yi dbus su tshig mi 'gyur/ /don med kun tu mi 'gyur don rnams 'grub par 'gyur/ /shing sgrog dbyig chings lcags sgrog de bzhin ltung rnams dang / /brnyas shing khyad bsad de bzhin brid cing bslus pa dang / /spyos shing bsdigs te gshe dang sma phab rnam pa</text></item>
<item><p>72b5</p><section>phal chen</section><text>las/ /nga yi ming tsam dran par byas na thar pa thob/ /gang rnams shar gnyer sna tshogs glags lta ji snyed dang / /gang rnams rtag tu zhe sdang mi snyan brjod pa'i rnams/ /nga yi ming thos dran byas snyan par brjod par 'gyur/ /mthong ba tsam gis mod la byams pa'i sems kyang</text></item>
<item><p>72b6</p><section>phal chen</section><text>skye/ /nga yi ming tsam la la gang gis dran byas nas/ /gnod pa'i don du ro langs sngags dang byad byed pa'i/ /dgra rnams rtag tu de yi zil gyis non par 'gyur/ /ma lus dug gis de yi lus la mi tshugs so/ /la la gang gis nga yi ming tsam dran byas na/ /</text></item>
<item><p>72b7</p><section>phal chen</section><text>klu dbang srin tshogs mkha' lding sha za thams cad dang / /grul bum srul po 'tshe byed gtum po'i sems dang ldan/ /mdangs 'phrog 'jigs byed rmi lam 'ong ba'ang zhi bar 'gyur/ /nga yi ming ni skad cig yud tsam dran byas kyang / /pha dang ma dang gnyen bshes</text></item>
<item><p>73a1</p><section>phal chen</section><text>mdza' ba kun dang yang / /'bral bar mi 'gyur sdang dang 'grogs par de bzhin min/ /nor zad mi 'gyur phongs pa'i dngos su mi 'gyur ro/ /nga yi ming gi rjes su la la dran byed na/ /'di nas shi 'phos mnar med sems dmyal mi 'gro ste/ /byol song skye</text></item>
<item><p>73a2</p><section>phal chen</section><text>gnas mi khom gnas su min/ /sems can dag la lha dang mi yi gnas su skye/ /nga yi ming ni la la gang gis dran byas na/ /dmus long zhar ba 'on pa zha bor mi 'gyur te/ /'theng po long bar mi 'gyur gsal smra blta sdug 'gyur/ /bskal pa bye ba mang por dbang por</text></item>
<item><p>73a3</p><section>phal chen</section><text>kun ldan 'gyur/ /la la gang gis nga yi ni rjes dran na/ /sems can dag pa 'di nas shi 'phos phyogs bcu yi/ /'jig rten khams su sangs rgyas mngon sum skye bar 'gyur/ /sangs rgyas mthong 'gyur de dag chos kyang thos par 'gyur/ /'di dang de bzhin</text></item>
<item><p>73a4</p><section>phal chen</section><text>gzhan dag thabs mang ji snyed kyis/ /'gro bar sems can nga 'dul gzhal dang zad mi nus/ /sangs rgyas sras po ngas ni rnam thar gcig bsgoms te/ /yon tan can gyi yon tan thams cad ngas mi shes/ /de'i tshe byang chub sems dpa' gzhan du mi 'gro ba</text></item>
<item><p>73a5</p><section>phal chen</section><text>zhes bya ba shar phyogs nas nam mkha'i dbyings las 'ongs te/ mi mjed kyi 'jig rten gyi khams kyi 'khor yug gi rtse mor 'dug go /byang chub sems dpa' gzhan du mi 'gro bas/ mi mjed kyi 'jig rten gyi khams kyi 'khor yug gi rtse mo la rkang pa gnyis</text></item>
<item><p>73a6</p><section>phal chen</section><text>bor ma thag du/ mi mjed kyi 'jig rten gyi khams 'di rnam pa drug tu g.yos te/ rin po che du ma'i rang bzhin du kun nas gnas par gyur to/ /byang chub sems dpa' gzhan du 'gro ba des/ nyi ma dang zla ba'i 'od thams cad zil gyis non pa dang / lha dang</text></item>
<item><p>73a7</p><section>phal chen</section><text>klu dang gnod sbyin dang / dri za dang lha ma yin dang / nam mkha' lding dang mi'am ci dang lto 'phye chen po dang / brgya byin dang tshangs pa dang / 'jig rten gyi mgon po dang / me dang rin po che dang / glog dang / skar ma'i 'od kyang zil gyis non pa de lta bu'i 'od lus las</text></item>
<item><p>73b1</p><section>phal chen</section><text>bkye ste/ sems can dmyal ba chen po dag kyang snang bar byas/ byol song gi skye gnas dang / gshin rje'i 'jig rten gyi lam gyi rgyud thibs po thams cad kyang snang bar byas te/ ngan song gi sdug bsngal thams cad kyang de ma thag tu zhi'o/ /sems can thams cad kyi nyon</text></item>
<item><p>73b2</p><section>phal chen</section><text>mongs pa yang nyams su mi gnod par gyur to/ /mya ngan gyi zug rngu dang sdug bsngal sna tshogs kyang rtse zil bar gyur to/ /sangs rgyas kyi zhing 'di thams cad du 'ang rin po che'i sprin gyi char phab ste/ me tog dang spos dang / bdug pa dang / phreng ba dang / byug pa dang / phye ma dang / na bza'</text></item>
<item><p>73b3</p><section>phal chen</section><text>dang / gdugs dang / rgyal mtshan dang / ba dan gyi rgyan thams cad dang ldan pa'i mchod pa sna tshogs kyi sprin gyi char yang mngon par phab ste/ bcom ldan 'das gang na ba der song ngo / /de'i lus de'i gzugs brnyan ni sems can thams cad gnas su snang ba ste bsam</text></item>
<item><p>73b4</p><section>phal chen</section><text>pa ji lta ba bzhin du tshim par byed pa la mngon par gzhol bas/ ri gru 'dzin de la byang chub sems dpa' spyan ras gzigs kyi dbang po'i drung du yang phyin par snang ngo / /de nas byang chub sems dpa' spyan ras gzigs kyi dbang pos tshong dpon gyi bu nor</text></item>
<item><p>73b5</p><section>phal chen</section><text>la 'di skad ces smras so/ /rigs kyi bu khyod kyis byang chub sems dpa' gzhan du mi 'gro ba 'khor gyi dkyil 'khor 'dir phyin pa mthong ngam/ smras pa 'phags pa mthong ngo / /smras pa rigs kyi bu byang chub sems dpa' gzhan du mi 'gro ba'i gan du</text></item>
<item><p>73b6</p><section>phal chen</section><text>song la ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bya ba dris shig /de nas tshong dpon gyi bu nor byang chub sems dpa' spyan ras gzigs kyi dbang po'i rkang pa gnyis la spyi bos phyag</text></item>
<item><p>73b7</p><section>phal chen</section><text>'tshal te/ byang chub sems dpa' spyan ras gzigs kyi dbang po la/ lan brgya stong du mar g.yas phyogs su bskor ba byas nas/ byang chub sems dpa' spyan ras gzigs kyi dbang po'i drung nas song ngo / /de nas tshong dpon gyi</text></item>
<item><p>74a1</p><section>phal chen</section><text>bu nor byang chub sems dpa' spyan ras gzigs kyi dbang po'i ye shes kyi gting ma rnyed pa'i sems kyis spyan ras gzigs kyi dbang po blta bas kyang ma ngoms bzhin du bsgo ba dang / mi 'gal bar byang chub sems dpa' gzhan du mi 'gro ba gang na</text></item>
<item><p>74a2</p><section>phal chen</section><text>ba der song ste/ byang chub sems dpa' gzhan du mi 'gro ba'i rkang pa gnyis la spyi bos phyag 'tshal nas mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub</text></item>
<item><p>74a3</p><section>phal chen</section><text>sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ ji ltar byang chub sems dpas byang chub</text></item>
<item><p>74a4</p><section>phal chen</section><text>sems dpa'i spyod pa la bslab par bgyi ba dang / ji ltar nan tan du bgyi ba 'phags pas bdag la bshad du gsol/ /des smras pa rigs kyi bu nga ni byang chub sems dpa'i rnam par thar ba sgo kun tu 'gro ba thob pa'o/ /smras pa/ 'phags pa khyod kyis de bzhin</text></item>
<item><p>74a5</p><section>phal chen</section><text>gshegs pa gang gi zhabs kyi drung nas byang chub sems dpa'i rnam par thar pa'i sgo kun tu 'gro ba zhes bya ba 'di brnyes/ 'jig rten gyi khams de ni 'di nas ji srid cig na mchis/ 'jig rten gyi khams de nas bzhud nas ni ji srid cig lags/ smras pa rigs kyi bu gnas</text></item>
<item><p>74a6</p><section>phal chen</section><text>'di ni lha dang mi dang lha ma yin du bcas pa'i 'jig rten dang / dge sbyong dang bram zer bcas pa'i skye dgus kyang shes par dka' ste/ de ni byang chub sems dpa'i mthu dang / byang chub sems dpa'i brtson 'grus mi ldog pa dang / byang chub sems dpa'i spyod pa mi</text></item>
<item><p>74a7</p><section>phal chen</section><text>'phrogs pa'i yul te/ de ni rigs kyi bu dge ba'i bshes gnyen gyis yongs su ma zin pa/ sangs rgyas kyis ma dgongs pa/ dge ba'i rtsa ba ma bstsags pa/ bsam pa yongs su ma dag pa/ byang chub sems dpa'i dbang po ma thob pa/ shes rab kyi mig dang mi</text></item>
<item><p>74b1</p><section>phal chen</section><text>ldan pa rnams kyis thos ba 'am/ yongs su gzung ba'am/ yid ches pa'am/ khong du chud par bya bar mi nus so/ /smras pa/ sangs rgyas kyi mthu dang / dge ba'i bshes gnyen gyi gzungs kyis dad pa dang / mos par bgyi na 'phags pas bdag la bka' mi stsal tam/</text></item>
<item><p>74b2</p><section>phal chen</section><text>des smras pa rigs kyi bu nga ni shar phyogs kyi 'jig rten gyi khams dpal gyi snying po dang ldan pa de bzhin gshegs pa dpal kun nas yang dag par 'byung ba'i sangs rgyas kyi zhing nas 'ongs te/ de bzhin gshegs pa dpal kun nas yang dag par 'byung ba'i zhabs kyi drung</text></item>
<item><p>74b3</p><section>phal chen</section><text>nas ngas byang chub sems dpa'i rnam par thar pa sgo kun tu 'gro ba 'di thob bo/ /rigs kyi bu 'jig rten gyi khams dpal gyi snying po dang ldan pa de nas nga song nas ni bskal pa sangs rgyas kyi zhing brjod du med pa'i rdul shin tu phra ba snyed cig</text></item>
<item><p>74b4</p><section>phal chen</section><text>'das te/ sems bskyed pa re re zhing yang gom pa sangs rgyas kyi zhing brjod du med pa'i rdul shin tu phra ba snyed cig bor ro/ /gom pa re res kyang sangs rgyas kyi zhing brjod du med pa'i rdul shin tu phra ba snyed kyi sangs rgyas kyi zhing 'das te/ sangs rgyas kyi zhing de dag thams cad kyang de bzhin</text></item>
<item><p>74b5</p><section>phal chen</section><text>gshegs pa dang ldan par shes te/ sangs rgyas bcom ldan 'das de dag thams cad la 'ang de bzhi gshegs pa'i mchod pa bla na med pa yid kyis rang bzhin chos nyid mngon par 'du ba ba med pa'i rgyas btab pa de bzhin gshegs pas gnang ba/ byang chub sems dpa'i</text></item>
<item><p>74b6</p><section>phal chen</section><text>dga' ba yongs su bskyed pas mchod pa byas so/ /'jig rten gyi khams de dag na sems can gyi khams rgya mtsho ji snyed pa de dag thams cad kyang mthong ste/ de dag thams cad kyi sems rgya mtsho yang khong du chud do/ /de dag thams cad kyi dbang po'i 'khor lo yang</text></item>
<item><p>74b7</p><section>phal chen</section><text>yongs su shes shing bsam pa dang / mos pa ji lta ba bzhin du gzugs kyi lus yongs su bstan to/ /chos kyi dbyangs rab tu bsgrags so/ /'od kyi dkyil 'khor yongs su bkye'o/ /yo byad sna tshogs phun sum tshogs pas kyang nye bar bsdud do/ rang gi lus kyang de dag</text></item>
<item><p>75a1</p><section>phal chen</section><text>la byin gyis brlabs te/ de ni yongs su smin par bya ba dang / gdul ba'i sbyor ba rgyun mi 'chad pa'i phyir ro/ /shar phyogs nas ji ltar 'ongs pa de bzhin du lho phyogs dang nub phyogs dang / byang phyogs dang / byang shar gyi phyogs mtshams dang / shar</text></item>
<item><p>75a2</p><section>phal chen</section><text>lho'i phyogs mtshams dang / lho nub kyi phyogs mtshams dang / nub byang gi phyogs mtshams dang / 'og dang steng gi phyogs nas kyang de bzhin te/ rigs kyi bu ngas ni byang chub sems dpa'i rnam par thar ba'i sgo kun tu 'gro ba zhes bya ba 'di shes par zad na/ ngas byang chub</text></item>
<item><p>75a3</p><section>phal chen</section><text>sems dpa' phyogs kun tu mngon par gzhol ba/ tha mi dad pa'i ye shes kyi yul dang ldan pa/ chos kyi dbyings thams cad du lus rnam par bkod pa/ sems can thams cad kyi bsam pa dang / mos pa ji lta ba bzhin du mthun par spyod pa/ zhing thams cad</text></item>
<item><p>75a4</p><section>phal chen</section><text>lus kyis rgyas par 'gengs pa/ chos thams cad kyi rgyud kyi rjes su song ba/ dus gsum gyi rgyud mnyam pa nyid du gyur pa/ chos phyogs kyi rgyud dang mnyam pa nyid du gyur pa'i lus dang ldan pa/ 'gro ba'i rgyud thams cad du rnam par snang ba/ de bzhin gshegs</text></item>
<item><p>75a5</p><section>phal chen</section><text>pa'i rgyud thams cad la rnam par rtog pa med pa/ chags pa med pa'i rgyud thams cad khong du chud pa/ gnas med pa'i rgyud la rab tu gnas pa de dag gi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid na grong khyer</text></item>
<item><p>75a6</p><section>phal chen</section><text>sgo dang ldan pa zhes bya ba yod de/ de na lha lha chen po zhes bya ba 'dug gis de'i gan du song la/ ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor byang chub</text></item>
<item><p>75a7</p><section>phal chen</section><text>sems dpa' gzhan du mi 'gro ba'i rkang pa gnyis la spyi bos phyag 'tshal te/ byang chub sems dpa' gzhan du mi 'gro ba la lan brgya stong du mar g.yas phyogs su bskor ba byas nas yang dang yang bltas te/ byang chub sems dpa' gzhan du mi 'gro ba'i drung</text></item>
<item><p>75b1</p><section>phal chen</section><text>nas song ngo / /de nas tshong dpon gyi bu nor byang chub sems dpa'i spyod pa rgya chen po'i rjes su song ba'i sems dang ldan pa/ byang chub sems dpa' gzhan du mi 'gro ba'i ye shes kyi spyod yul 'dod pa'i ngang tshul can mngon par shes pa chen po mngon par bsgrub pa'i yul la</text></item>
<item><p>75b2</p><section>phal chen</section><text>yon tan gyi khyad par du lta ba/ brtson 'grus brtan pa'i go cha rab tu dga' ba'i khyad par thob pa/ bsam gyis mi khyab pa'i rnam par thar pas rnam par rtse ba'i rjes su song ba'i bsam pa dang ldan pa de byang chub sems dpa'i yon tan gyi sa la ni nan tan du byed/ ting nge 'dzin</text></item>
<item><p>75b3</p><section>phal chen</section><text>gyi sa la ni rnam par dpyod/ gzungs kyis la ni rab tu gnas par byed/ smon lam gyi sa la ni 'jug par byed/ so so yang dag par rig pa'i sa la ni rjes su slob/ stobs kyis la ni yongs su bsgrub cing mthar gyis grong khyer sgo dang ldan pa gang na ba der song ste/ lha lha</text></item>
<item><p>75b4</p><section>phal chen</section><text>chen po kun du dris pa dang / de la 'gro ba mang pos bstan pa/ rigs kyi bu 'de re/ lha lha chen po grong khyer gyi lam gyi bzhi mdo na bdag nyid shin tu che bas sems can rnams la chos ston cing 'dug go /de nas tshong dpon gyi bu nor lha lha chen po gang na ba der song ste/</text></item>
<item><p>75b5</p><section>phal chen</section><text>lha lha chen po'i rkang pa gnyis la spyi bos phyag 'tshal nas/ mdun du 'dug ste thal mo sbyar nas 'di skad ces smras so/ 'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i</text></item>
<item><p>75b6</p><section>phal chen</section><text>spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ ji ltar byang chub sems dpas byang chub sems dpa'i spyod pa la bslab par bgyi</text></item>
<item><p>75b7</p><section>phal chen</section><text>ba dang / ji ltar nan tan du bgyi ba 'phags pas bdag la bshad du gsol/ /de nas lha lha chen pos lag pa bzhi phyogs bzhir brkyang ste/ rgya mtsho chen po bzhi las shin tu myur ba'i shugs kyis chu blangs te/ bdag gis gdong bkrus nas tshong dpon gyi bu nor</text></item>
<item><p>76a1</p><section>phal chen</section><text>la gser gyi me tog gis gtor te 'di skad ces smras so/ /rigs kyi bu byang chub sems dpa' rnams ni mthong bar shin tu dka' ste/ thos par yang rab tu dka'o/ /skyes bu mchog gi me tog pun da ri ka ni 'jig rten gyi phul du bya ba</text></item>
<item><p>76a2</p><section>phal chen</section><text>yin pas/ ngo mtshar rmad du byung ba yin te/ 'jig rten gyi gnas su gyur pa'o/ /'gro ba'i rten du gyur pa'o/ /sems can rnams la snang ba chen po 'byin pa'o/ /lam rmongs pa rnams la lam bde ba ston pa'o/ /chos kyi tshul du gzung ba la mgon du gyur pa'o/ /</text></item>
<item><p>76a3</p><section>phal chen</section><text>thams cad mkhyen pa'i grong khyer du phyin par bya ba la ded dpon chen por gyur pa ste/ de la kho bo 'di snyam du sems so/ /byang chub sems dpa' sems dpa' chen po rnams kyi ming ni sems dri ma med pa rnams la rang gi lus kyi gzugs brnyan ston cing lus rnam par dag pa</text></item>
<item><p>76a4</p><section>phal chen</section><text>rnams la mngon par snang ba dang / ngag gi nyes pa spangs pa rnams dbyangs kyi snang ba yongs su gdon par byed pa dang / bsam pa dag pa rnams la dus thams cad du mngon sum du gyur par gnas pas/ lta ba ngan pa 'joms pa yin par bsams so/ /</text></item>
<item><p>76a5</p><section>phal chen</section><text>rigs kyi bu kho bo ni byang chub sems dpa'i rnam par thar pa sprin gyi dra ba thob pa'o/ /smras pa 'phags pa byang chub sems dpa'i rnam par thar ba'i sprin gyi dra ba de'i yul ji lta bu zhig mchis/ de nas lha lha chen pos tshong dpon gyi bu nor</text></item>
<item><p>76a6</p><section>phal chen</section><text>kyi mdun du ri chen po tsam gyi gser gyi phung po dang / dngul gyi phung po dang / bai DUr+ya'i phung po dang / shel gyi phung po dang / mu sa ra gal pa'i phung po dang / a sma gar b+ha'i phung po dang / nor bu rin po che ngang gis snang ba'i phung po dang / nor bu</text></item>
<item><p>76a7</p><section>phal chen</section><text>rin po che dri ma med pa'i snying po'i phung po dang / nor bu rin po che rnam par snang ba'i phung po dang / nor bu rin po che phyogs kun tu mngon pa'i phung po dang / gtsug gi nor bu rin po che dang / cod pan gyi phung po dang / nor bu rin po che sna tshogs kyise mo do'i phung po</text></item>
<item><p>76b1</p><section>phal chen</section><text>dang / dpung rgyan gyi phung po dang / rna cha'i rgyan gyi phung po dang / gdub bu'i phung po dang / ska rags kyi phung po dang / rkang gdub kyi phung po dang / mu tig dmar po'i dra ba'i phung po dang / nor bu rin po che sna tshogs kyi phung po dang / yan lag dang nying lag thams cad kyi rgyan gyi phung po dang / nor bu rin po che yid</text></item>
<item><p>76b2</p><section>phal chen</section><text>bzhin gyi rgyal po'i phung po dang / me tog thams cad dang / spos thams cad dang / bdug pa thams cad dang / phreng ba thams cad dang / byug pa thams cad dang / phye ma thams cad dang / gos thams cad dang / gdugs thams cad dang / rgyal mtshan thams cad dang /</text></item>
<item><p>76b3</p><section>phal chen</section><text>lha'i ba dan thams cad dang / rol mo brdung ba thams cad dang / rol mo dkrol ba thams cad dang / 'dod pa'i yul thams cad dang / bu mo bye ba brgya stong grangs med pa dag kyang nye bar bstan nas/ tshong dpon gyi bu nor</text></item>
<item><p>76b4</p><section>phal chen</section><text>la 'di skad ces smras so/ /rigs kyi bu 'di dag las khyer la/ sbyin pa mang po ni byin cig /bsod nams mang po ni gyis shig /de bzhin gshegs pa rnams la mchod cig /sems can mang po ni sbyin pas bsdu ba'i dngos pos yongs</text></item>
<item><p>76b5</p><section>phal chen</section><text>su bsdus te/ gtong ba'i pha rol tu phyin pa la khod cig /'jig rten ni sbyin pa la slobs shig /gtang bar dga' ba yongs su gtang ba ni ston cig /rigs kyi bu khyod la kho bos ji ltar yo byad kyi rnam pas bsdud pa 'di bzhin du sbyin pa'i bsam pa dang / ma</text></item>
<item><p>76b6</p><section>phal chen</section><text>bral ba'i sems can tshad med pa dag gi bsam pa'i rgyud kyang gtong bas yongs su bsgo ba byed do/ /sangs rgyas dang chos dang dge 'dun dang / byang chub sems dpa' dang dge ba'i bshes gnyen rnams la'ang dge ba'i rtsa ba bskyed cing / bla na med pa yang</text></item>
<item><p>76b7</p><section>phal chen</section><text>dag par rdzogs pa'i byang chub tu yang dag par bskul ba byed do/ /rigs kyi bu gzhan yang kho bo ni sems can 'dod pa'i dga' bas myos pa/ yul gyi longs spyod la yongs su chags pa rnams la yul de dag mi sdug par byin gyis rlob bo//</text></item>
<item><p>77a1</p><section>phal chen</section><text>khro bas non pa dang nga rgyal can dang / rgyags shing dregs pa dang / rlom pa tshar gcod pas/ gdul ba rnams la ni gtum zhing srin po ltar mi sdug la 'jigs pa'i lus sha za zhing khrag 'thung ba'i tshul dang ldan par bstan te/</text></item>
<item><p>77a2</p><section>phal chen</section><text>rlom pa dang / snyems pas 'khrug pa de dag thams cad zhi bar byed do/ /le lo can brtson 'grus bor ba'i sems can rnams la ni me dang / chu dang / rgyal po dang rkun po dang / gnod pa'i 'jigs pa yongs su bstan cing skyo bar byas te/ brtson</text></item>
<item><p>77a3</p><section>phal chen</section><text>'grus rtsom pa la 'god par byed do/ /de ltar thabs de dang de dag gis pha rol tu phyin pa thams cad kyi phyogs dang mi mthun par rab tu gzhom pa dang / pha rol tu phyin pa thams cad kyi tshogs bstsags pa dang / sgrib pa'i ri'i g.yang sa'i lam thams cad las yang</text></item>
<item><p>77a4</p><section>phal chen</section><text>dag par bzla ba dang / sgrib pa med pa'i chos la gzud pa'i phyir mi dge ba thams cad las rnam par bzlog ste/ dge ba thams cad phun sum tshogs pa la yang dag par 'god pa byed do/ /rigs kyi bu kho bos ni byang chub sems dpa'i rnam par thar pa</text></item>
<item><p>77a5</p><section>phal chen</section><text>sprin gyi dra ba 'di shes par zad na/ kho bos byang chub sems dpa'i dbang po ltar nyon mongs pa'i lha ma yin rab tu 'joms pa/ chu ltar 'gro ba thams cad kyi sdug bsngal gyi me'i phung po zhi bar byed pa/ me'i phung po ltar 'gro ba thams cad kyi sred pa'i</text></item>
<item><p>77a6</p><section>phal chen</section><text>chu skems pa/ rlung ltar 'dzin pa'i mngon par chags pa thams cad kyi ri rnam par 'thor ba/ rdo rje ltar bdag gi 'du shes sra ba'i brag rab tu rnyil ba/ de dag gi spyod pa shes pa'am/ yon tan brjod par nus re skan/ /song rigs kyi bu 'dzam</text></item>
<item><p>77a7</p><section>phal chen</section><text>bu'i gling 'di nyid kyi yul ma ga d+ha'i snying po byang chub na sa'i lha mo brtan ma zhes bya ba 'dug gis de'i gan du song la/ ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /</text></item>
<item><p>77b1</p><section>phal chen</section><text>de nas tshong dpon gyi bu nor lha lha chen po'i rkang pa gnyis la spyi bos phyag 'tshal te/ lha lha chen po la lan brgya stong du mar g.yas phyogs su bskor ba byas nas/ yang dang yang bltas te/ lha lha chen po'i drung nas song ngo / /de nas tshong dpon</text></item>
<item><p>77b2</p><section>phal chen</section><text>gyi bu nor mthar gyis yul ma gad+ha'i snying po byang chub tu sa'i lha mo brtan ma gang na ba der song ba dang de 'gro ba'i tshe sa'i lha mo brgya stong phrag bcu gcig la gcig 'di skad ces 'dzer to/ /sems can thams cad kyi rten du 'gyur ba zhig ni 'di nas</text></item>
<item><p>77b3</p><section>phal chen</section><text>tshur 'ong ngo / /de bzhin gshegs pa'i snying po can sems can thams cad kyi ma rig pa'i sgo nga'i sbubs 'dra la bar 'gyur ba zhig ni 'di nas tshur 'ong ngo / /chos kyi rgyal po'i rigs su byung ba chags pa med cing dri ma med pa'i chos kyi rgyal po'i go 'phang dam</text></item>
<item><p>77b4</p><section>phal chen</section><text>pa 'thob par 'gyur ba zhig ni 'di nas tshur 'ong ngo / /ye shes kyi mthu bo che rdo rje'i mtshon cha can dpa' bo phas kyi rgol ba'i 'khor thams cad rab tu 'dul ba zhig ni 'di nas tshur 'ong ngo zhes nas/ de'i mod la lha mo brtan ma la pa/ sa'i lha</text></item>
<item><p>77b5</p><section>phal chen</section><text>mo brgya stong phrag bcus sa chen po rab tu bskyod de/ 'brug sgra zab mo lta bu'i sgra chen po grag par byas nas/ stong gsum gyi stong chen po'i 'jig rten gyi khams 'od chen pos snang bar byas te/ lus rin po che'i rgyan dang / lhab lhub thams cad</text></item>
<item><p>77b6</p><section>phal chen</section><text>kyis shin tu brgyan nas/ glog gi phreng ba'i tshogs nam mkha'i dbyings las 'gyu zhing snang ba lta bu sha stag du byas te/ shing thams cad kyi myu gu ni skye bar byed/ me tog gi shing thams cad ni kha 'bu bar byed/ chu klung gi rgyun thams cad ni</text></item>
<item><p>77b7</p><section>phal chen</section><text>'bab par byed/ mtsho dang mtshe'u dang lu ma thams cad ni rgyas par byed/ spos chu'i char pa ni rab tu 'bab par byed/ me tog gi sprin rab tu 'thor ba'i rlung chen po ni ldang bar byed/ sil snyan bye ba khrag khrig brgya stong ni rab tu</text></item>
<item><p>78a1</p><section>phal chen</section><text>sgra sgrog par byed/ lha rdzas kyi gzhal med khang dang rgyan gyi tshogs mang po ni rab tu 'khrol bar byed/ ba lang dang / khyu mchog dang / glang po dang / stag dang / kyi dbang po ni rab tu sgra 'byin par byed/ lha dang</text></item>
<item><p>78a2</p><section>phal chen</section><text>lha ma yin dang / klu dang 'byung po'i dbang po rnams ni 'brug sgra 'byin par byed/ ri'i dbang po chen po rnams ni phan tshun thug par byed/ gter gyi tshogs bye ba brgya stong ni mngon du byung bar byed cing sa'i 'og nas 'thon to/ /de nas sa'i lha mo</text></item>
<item><p>78a3</p><section>phal chen</section><text>brtan mas tshong dpon gyi bu nor la 'di skad ces smras so/ /rigs kyi bu khyod 'dir 'ongs pa legs so/ /sa'i phyogs 'di ni sngon khyod kyi gnas su gyur te/ kho mo'i mngon sum du dge ba'i rtsa ba bskyed pa yin na/ de'i rnam</text></item>
<item><p>78a4</p><section>phal chen</section><text>par smyin pa'i phyogs 'ga' tsam blta bar 'dod dam/ de nas tshong dpon gyi bu nor sa'i lha mo brtan ma'i rkang pa gnyis la spyi bos phyag 'tshal te/ sa'i lha mo brtan ma la lan brgya stong du mar g.yas phyogs su bskor ba byas nas/</text></item>
<item><p>78a5</p><section>phal chen</section><text>sa'i lha mo brtan ma'i mdun du 'dug ste thal mo sbyar nas 'di skad ces smras so/ /'phags ma 'tshal lo/ /de nas sa'i lha mo brtan mas rkang pa'i mthil gyis sa chen po la brdabs te/ rin po che'i gter bye ba brgya stong grangs med pa rab tu brgyan</text></item>
<item><p>78a6</p><section>phal chen</section><text>pa bstan nas 'di skad ces smras so/ /rigs kyi bu rin po che'i gter bye ba khrag khrig brgya stong 'di dag kyang khyod kyi rjes su 'brang ba'o/ /khyod kyi sngon du 'gro ba'o/ /khyod kyis ci dgar spyad pa'o/ /khyod kyi bsod nams kyi rnam par</text></item>
<item><p>78a7</p><section>phal chen</section><text>smin pa las byung ba'o/ /khyod kyi bsod nams kyi stobs kyis bsrungs pa'o/ /'di las long ste/ khyod kyis ci dgos pa de dag gyis shig /rigs kyi bu gzhan yang kho mo ni byang chub sems dpa'i rnam par thar pa ye shes thub par dka'</text></item>
<item><p>78b1</p><section>phal chen</section><text>ba'i snying po can thob pa ste/ de ltar kho mo ni byang chub sems dpa'i rnam par thar pa 'di dang ldan pas/ de bzhin gshegs pa mar me mdzad tshun chad du byang chub sems dpa'i rjes su 'brang zhing / rtag tu bsrung ba la zhugs pa ste/ de tshun chad</text></item>
<item><p>78b2</p><section>phal chen</section><text>du rigs kyi bu kho mo ni byang chub sems dpa'i sems kyi spyod pa la rnam par spyod do/ /ye shes kyi yul la 'jug go /smon lam gyi dkyil 'khor khong du chud par byed do/ /byang chub sems dpa'i spyod pa rnam par dag pa rjes su rtogs par byed</text></item>
<item><p>78b3</p><section>phal chen</section><text>do/ /ting nge 'dzin thams cad kyi tshul gyi rjes su 'brang ngo / /byang chub sems dpa'i mngon par shes pa thams cad dang / sems rgya chen pos rgyas par 'gengs so/ /byang chub sems dpa' thams cad kyi stobs kyis dbang</text></item>
<item><p>78b4</p><section>phal chen</section><text>bsgyur ba dang / zhing gi dra ba thams cad rgyas par dgang ba dang / de bzhin gshegs pa thams cad kyis lung bstan pa yang dag par mnod pa dang / dus thams cad du mngon par 'tshang rgya ba yang dag par bstan pa dang / chos kyi</text></item>
<item><p>78b5</p><section>phal chen</section><text>'khor lo bskor ba'i tshul thams cad dang / mdo sde yang dag par brjod pa'i chos kyi sprin gyi tshul thams cad dang / chos snang ba chen pos snang bar bya ba'i tshul dang / sems can thams cad yongs su smyin par bya ba'i tshul dang / sangs rgyas kyi rnam</text></item>
<item><p>78b6</p><section>phal chen</section><text>par 'phrul pa thams cad yang dag par bstan pa'i tshul yang rjes su rtogs par byed do/ /yang dag par 'dzin to/ /yang dag par nod do/ /rigs kyi bu byang chub sems dpa'i rnam par thar pa ye shes thub par dka' ba'i snying po can 'di yang bskal pa</text></item>
<item><p>78b7</p><section>phal chen</section><text>ri rab kyi rdul shin tu phra ba snyed kyi pha rol de'i yang pha rol cig tu 'jig rten gyi khams zla ba'i rgyal mtshan zhes bya bar bskal pa snang bas rnam par brgyan pa la de bzhin gshegs pa spyan bzang po las thob ste/ rigs kyi bu de ltar kho mo byang chub</text></item>
<item><p>79a1</p><section>phal chen</section><text>sems dpa'i rnam par thar pa ye shes thub par dka' ba'i snying po can 'di la yongs su dpyod dpyod/ rnam par dpyod dpyod/ shin du dpyod dpyod/ yang dag par 'phel bar byed byed de/ shin tu</text></item>
<item><p>79a2</p><section>phal chen</section><text>rgyas par byed byed pas/ bskal pa bzang po la thug gi bar du de bzhin gshegs pa mthong ba dang ma bral lo/ /de srid kyi bar gyis kho mos de bzhin gshegs pa dgra bcom pa yang dag par rdzogs pa'i sangs rgyas sangs rgyas kyi zhing brjod du med pa'i yang brjod du</text></item>
<item><p>79a3</p><section>phal chen</section><text>med pa'i rdul shin tu phra ba snyed cig bsnyen bkur to/ /de bzhin gshegs pa de dag thams cad snying po byang chub tu gshegs pa'i rnam par 'phrul pa yang mthong ste/ kho mo ni de bzhin gshegs pa de dag thams cad kyi dge ba'i rtsa ba mngon sum</text></item>
<item><p>79a4</p><section>phal chen</section><text>du mthong ba'o/ /rigs kyi bu kho mos byang chub sems dpa'i rnam par thar pa ye shes thub par dka' ba'i snying po can 'di shes par zad na/ kho mos byang chub sems dpa' de bzhin gshegs pa thams cad kyi zham ring du 'brang ba/</text></item>
<item><p>79a5</p><section>phal chen</section><text>sangs rgyas thams cad kyi gsung gi rjes su 'brang ba/ de bzhin gshegs pa'i ye shes 'jug par dka' ba la rab tu zhugs pa/ sems kyi skad cig gis chos kyi dbyings thams cad rgyas par 'gengs pa'i shugs dang ldan</text></item>
<item><p>79a6</p><section>phal chen</section><text>pa/ de bzhin gshegs pa dang mnyam pa nyid du gyur pa'i lus dang ldan pa/ sangs rgyas thams cad kyi dgongs pa dri ma med pa'i snying por gyur pa/ sangs rgyas 'byung ba thams cad rtag tu mngon par bsgrubs pa/ sangs rgyas kyi 'phrin las</text></item>
<item><p>79a7</p><section>phal chen</section><text>tha mi dad pa'i pho nyar gyur pa/ de dag gi spyod pa shes pa'am/ yon tan brjod par nus re skan/ /song rigs kyi bu 'dzam bu'i gling 'di nyid kyi yul ma ga d+ha zhes bya ba na grong khyer ser skya'i gnas zhes bya ba yod de/ de na mtshan mo'i lha mo dpyid dang ldan</text></item>
<item><p>79b1</p><section>phal chen</section><text>pa zhes bya ba 'dug gis de'i gan du song la/ ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor sa'i lha mo brtan ma'i rkang pa gnyis la spyi bos phyag 'tshal te/ sa'i lha mo brtan ma</text></item>
<item><p>79b2</p><section>phal chen</section><text>la lan brgya stong du mar g.yas phyogs su bskor ba byas nas yang dang yang bltas te/ sa'i lha mo brtan ma'i drung nas song ngo / /de nas tshong dpon gyi bu nor sa'i lha mo brtan ma'i gdams ngag rjes su dran par byed cing / byang chub sems dpa'i rnam par thar pa ye shes thub par dka' ba'i snying</text></item>
<item><p>79b3</p><section>phal chen</section><text>po can de rjes su dran par bya ba dang / byang chub sems dpa'i ting nge 'dzin bsgom pa de rab tu goms par bya ba dang / byang chub sems dpa'i chos kyi tshul de'i rjes su bsam pa dang / byang chub sems dpa'i rnam par thar pas rnam par rtse ba de la rnam par dpyad pa dang / byang chub</text></item>
<item><p>79b4</p><section>phal chen</section><text>sems dpa'i rnam par thar pa'i ye shes shin tu phra ba de la rnam par blta ba dang / byang chub sems dpa'i rnam par thar pa'i ye shes rgya mtsho de la 'jug par bya ba dang / byang chub sems dpa'i rnam par thar pa'i ye shes tha dad pa de la yid ches par bya ba dang / byang chub sems</text></item>
<item><p>79b5</p><section>phal chen</section><text>dpa'i rnam par thar pa'i ye shes shin tu sbyang ba de rjes su rtogs par bya ba dang / byang chub sems dpa'i rnam par thar pa'i ye shes rgya mtsho de la 'bab par bya ba byed cing / grong khyer chen po ser skya'i gnas gang na ba der phyin te/ grong khyer chen po ser skya'i gnas la g.yas phyogs su</text></item>
<item><p>79b6</p><section>phal chen</section><text>bskor nas/ shar phyogs logs kyi grong khyer gyi sgo nas song ste/ nyi ma nub nas ring po ma lon pa zhig tu grong khyer gyi lam gyi sum mdo'i dbus shig na/ byang chub sems dpa'i gdams ngag mthun par len pa de mtshan mo'i lha mo dpyid dang</text></item>
<item><p>79b7</p><section>phal chen</section><text>ldan pa mthong bar 'dod cing / dge ba'i bshes gnyen yod na sangs rgyas kyi ye shes thob par 'gyur bar nges pa'i blo gros dang ldan pa/ ye shes kyi mig kun tu lta ba'i yul gyi rang bzhin gyi byin gyi rlabs dang ldan pa/ phyogs thams cad du mngon par</text></item>
<item><p>80a1</p><section>phal chen</section><text>gzhol zhing / dge ba'i bshes gnyen la blta ba'i sems kyis mos pa dang / ye shes chen po'i snying por gyur pa'i 'du shes kyi sems dang ldan pa/ dmigs pa thams cad la rab tu zhugs pa'i ye shes kyi mig dang</text></item>
<item><p>80a2</p><section>phal chen</section><text>ldan pa/ chos kyi dbyings kyi tshul thams cad du ye shes rgya mtsho 'byam klas pas rgyas par 'gengs pa dang ldan pa'i ting nge 'dzin gyi mig gis phyogs thams cad du shes bya'i rgya mtsho la rnam par lta ba/ ye shes chen po'i mig 'thob par bya ba la rab tu gzhol zhing bsam</text></item>
<item><p>80a3</p><section>phal chen</section><text>pa rtse gcig tu bzhag nas 'dug pa dang / mtshan mo'i lha mo dpyid dang ldan pa de grong khyer chen po ser skya'i gnas kyi steng gi nam mkha'i dbyings las nor bu rin po che sna tshogs dpe med pa'i khang pa brtsegs pa zhig na/ rin po che'i seng ge'i khri chen po spos</text></item>
<item><p>80a4</p><section>phal chen</section><text>zhim po thams cad kyi pad+mo'i snying po can zhig la lus kyi mdog gser gyi kha dog tu 'dug pa/ skra 'jam zhing mang la mthon ting du 'dug pa/ mig dkar nag 'byes pa/ gzugs bzang zhing mdzes pa/ blta na sdug pa/ lus rgyan dang lhab lhub</text></item>
<item><p>80a5</p><section>phal chen</section><text>thams cad kyis klubs shing brgyan pa/ kha dog bsgyur ba'i gos bgos pa tshangs pa'i gtsug tor gyi cod pan zla ba'i dkyil 'khor gyis brgyan pa thogs pa lus la rgyu skar dang / gza' dang skar chen dang / skar ma'i tshogs thams cad kyi gzugs brnyan snang</text></item>
<item><p>80a6</p><section>phal chen</section><text>bar gyur ba 'dug pa mthong ngo / /des sems can gyi khams yangs par mi khom pa dang / ngan song dang / ngan 'gro dang / log par ltung ba nas sems can ji snyed cig yongs su bgrol ba de dag thams cad kyang de'i ba spu'i sbubs su chud par mthong ngo / /</text></item>
<item><p>80a7</p><section>phal chen</section><text>ji snyed cig mtho ris kyi 'jig rten du bkod pa dang / ji snyed cig nyan thos dang / rang sangs rgyas kyi byang chub dang / thams cad mkhyen pa nyid du yongs su smyin par byas pa/ de dag thams cad kyang de'i ba spu'i sbubs su chud par mthong ngo / /lus mngon par bsgrub pa dang /</text></item>
<item><p>80b1</p><section>phal chen</section><text>gzugs mngon par bsgrub pa dang / kha dog mngon par bsgrub pa'i thabs sna tshogs kyis ji snyed cig yongs su smyin par byas pa de dag kyang de'i ba spu'i sbubs su chud par mthong ngo / /nga ro mngon par bsgrub pa dang / dbyangs kyi yan lag mngon par</text></item>
<item><p>80b2</p><section>phal chen</section><text>bsgrub pa dang / skad kyi tshul sna tshogs yongs su sbyar ba ji snyed cig gis yongs su smyin par byas pa de dag kyang / de'i ba spu'i sgo nas rjes su brjod pa thos so/ /dus mngon par bsgrub pa dang / bsam pa dang mos pa ji lta ba bzhin du sems can kyi rjes su 'brang</text></item>
<item><p>80b3</p><section>phal chen</section><text>bar bya ba dang / byang chub sems dpa'i spyod pa dang / byang chub sems dpa'i rnam par gnon pa dang / byang chub sems dpa'i ting nge 'dzin gyi rnam par 'phrul pa'i sgo dang / byang chub sems dpa'i khyu mchog gi mthu phyung ba dang / byang chub sems</text></item>
<item><p>80b4</p><section>phal chen</section><text>dpa'i rnam par spyod pa dang / byang chub sems dpa'i yongs su lta ba dang / byang chub sems dpa'i rnam par lta ba dang / byang chub sems dpa'i rnam par 'phrul pa dang / byang chub sems dpa'i skyes bu seng ge chen po'i rnam par bsgyings pa dang /</text></item>
<item><p>80b5</p><section>phal chen</section><text>byang chub sems dpa'i rnam par thar pas/ rnam par rtse ba ji snyed cig gis des sems can yongs su smyin par byas pa de dag kyang / de'i ba spu'i sbubs su chud par mthong ngo / /des thabs sna tshogs dang ldan pa'i chos kyi tshul rgya mtsho de dag</text></item>
<item><p>80b6</p><section>phal chen</section><text>mthong zhing thos nas dga' rangs te mgu zhing nyams bde la tshim zhing yid bde ba skyes nas/ mtshan mo'i lha mo dpyid dang ldan pa de la lus thams cad kyis phab nas phyag 'tshal te/ langs nas mtshan mo'i lha mo dpyid dang ldan pa la lan brgya stong du mar g.yas</text></item>
<item><p>80b7</p><section>phal chen</section><text>phyogs su bskor ba byas nas mtshan mo'i lha mo dpyid dang ldan pa'i mdun du 'dug ste thal mo sbyar nas 'di skad ces smras so/ /lha mo bdag gis bla na med pa yang dag par rdzogs pa'i byang chub tu sems bskyed de de ltar bdag gis dge ba'i bshes gnyen gyi byin gyi rlabs kyis</text></item>
<item><p>81a1</p><section>phal chen</section><text>sangs rgyas kyi yon tan thams cad 'byung bar yang dag par mthong pas/ dge ba'i bshes gnyen gyi phyag tu bdag nyid bor ba lags na/ lha mo shul gang la brten na/ byang chub sems dpa'i stobs bcu'i sar</text></item>
<item><p>81a2</p><section>phal chen</section><text>'byung bar 'gyur ba'i thams cad mkhyen pa'i shul bdag la bshad du gsol/ de skad ces smras pa dang / mtshan mo'i lha mo dpyid dang ldan pas/ tshong dpon gyi bu nor la 'di skad ces smras so/ /rigs kyi bu de ltar khyod dge ba'i</text></item>
<item><p>81a3</p><section>phal chen</section><text>bshes gnyen kyi sbyin gyis non te/ dge ba'i bshes gnyen kyi tshig mnyan par 'dod pa dang / dge ba'i bshes gnyen gyi gdams dag la nan tan du byed pa'i legs so legs so/ /rigs kyi bu khyod de ltar dge ba'i bshes gnyen</text></item>
<item><p>81a4</p><section>phal chen</section><text>gyi gdams ngag la nan tan du byed pas/ gdon mi za bar bla na med pa yang dag par rdzogs pa'i byang chub tu nye bar 'gyur ro/ /rigs kyi bu kho mo ni byang chub sems dpa'i rnam par thar pa sems can thams cad kyi mun pa rnam par sel</text></item>
<item><p>81a5</p><section>phal chen</section><text>ba'i chos kyi snang bas 'gro ba rnam par 'dul ba'i sgo thob pa ste/ bsam pa mi mnyam pa dang ldan pa'i sems can rnams la byams pa'i sems dang ldan pa'o/ /mi dge ba'i las kyi lam la zhugs pa rnams la snying rje'i sems dang ldan pa'o/ /dge</text></item>
<item><p>81a6</p><section>phal chen</section><text>ba'i las kyi lam la zhugs pa rnams la dga' ba'i sems dang ldan pa'o/ /sems mnyam par dang mi mnyam par ldan pa'i sems can rnams la mi gnyis pa'i sems dang ldan pa'o/ /kun nas nyon mongs ba rnams la rnam par byang</text></item>
<item><p>81a7</p><section>phal chen</section><text>ba'i sems dang ldan pa'o/ /nyam nga bar gyur pa rnams la yang dag par zhugs pa'i sems dang ldan pa'o/ /dma' ba la mos pa rnams la yangs pa la mos pa yongs su bskyed pa'i sems dang ldan pa'o/ /dbang po zhum pa rnams la brtson</text></item>
<item><p>81b1</p><section>phal chen</section><text>'grus chen po'i shugs rnam par spel ba'i sems dang ldan pa'o/ /'khor ba la mngon par mos pa rnams la 'khor ba'i rgyud kyi 'khor lo las rnam par bzlog pa'i sems dang ldan pa'o/ nyan thos dang / rang sangs rgyas kyi theg pa la</text></item>
<item><p>81b2</p><section>phal chen</section><text>mngon par mos pa'i sems can rnams la/ thams cad mkhyen pa nyid kyi lam la dgod pa'i sems dang ldan pa'o/ /rigs kyi bu de ltar kho mo de lta bu'i sems dang yid la bya bar ldan la/ byang chub sems dpa'i rnam par thar pa sems</text></item>
<item><p>81b3</p><section>phal chen</section><text>can thams cad kyi mun pa rnam par sel ba'i chos kyi snang bas 'gro ba rnam par 'dul ba'i sgo 'di dang yang ldan pas sems can gang ji snyed cig mun nag smag tu gyur pa'i nam la mi ni nyal bar gyur/ 'byung po'i tshogs ni rgyu bar</text></item>
<item><p>81b4</p><section>phal chen</section><text>gyur/ rkun chom mang pos ni rgyas par gyur/ sems can mi bsrun pa'i tshul can ni phyogs su rgyu bar gyur/ sprin stug po nag pos ni kun nas khebs par gyur/ dud pa dang rdul gyi tshogs kyis ni kun nas 'grigs par gyur/ rdzi char mi bzad</text></item>
<item><p>81b5</p><section>phal chen</section><text>pas ni rab tu gtags par gyur/ zla skar gyi tshogs ni mi snang bar gyur/ mig gis bya ba'i mthu ni med par gyur pa'i mun pa la sems can gang ji snyed cig rgya mtsho la spyod dam/ thang la spyod dam/ ri la spyod dam/ nags tshal gzhan na spyod</text></item>
<item><p>81b6</p><section>phal chen</section><text>dam/ yul gzhan na spyod dam/ grong gzhan na spyod dam/ phyogs gzhan na spyod dam/ phyogs mtshams gzhan na spyod dam/ lam gzhan na spyod kyang rung ste/ rgya mtsho la spyod spyod pa las gru bub par gyur pa'am/ thang la spyod spyod pa las nyam nyes pa</text></item>
<item><p>81b7</p><section>phal chen</section><text>'am/ ri la spyod spyod pa las g.yang sa chen por lhung bar gyur pa'am/ 'brog dgon pa la spyod spyod pa las kha zas kyis 'phongs par gyur pa 'am/ nags tshal thibs por sba'i zad zing la thogs sam/ tshul ma yin pa'i nyam nyes</text></item>
<item><p>82a1</p><section>phal chen</section><text>shig tu gyur tam/ yul gzhan na spyod spyod pa las chom pos bcom pa'am/ grong gzhan na spyod spyod pa las mi bsrun pa'i tshul can gyis gtses pa'am/ phyogs gzhan na spyod spyod pa las 'brog rmis pa'am/ phyogs</text></item>
<item><p>82a2</p><section>phal chen</section><text>mtshams gzhan na spyod spyod pa las mgo rmongs pa'am/ lam gzhan na spyod spyod pa las nye zhor gyur kyang rung ste/ rigs kyi bu kho mo ni sems can de dag la thabs sna tshogs kyi sgo nas skyabs su gyur par byed pa ste/ 'di ltar rgya mtsho chen po la spyod</text></item>
<item><p>82a3</p><section>phal chen</section><text>pa rnams kyi rlung sprin nag po gtor ba dang / chu'i rnyog pa gdang ba dang / rlung mi zad pa'i dkyil 'khor bzlog pa dang / rlabs kyi shugs chen po zhi bar bya ba dang / glog gi 'jigs pa las thar bar bya ba dang / phyogs bstan pa dang / chu'i</text></item>
<item><p>82a4</p><section>phal chen</section><text>lam legs par dmigs pa dang / 'gram bstan pa dang / rin po che'i gling du phyin par bya ba'i phyir lam yongs su bstan te/ yongs su sdud pa'i gzugs dang / ded dpon gyi gzugs dang / rta'i rgyal po rngog chen gyi gzugs</text></item>
<item><p>82a5</p><section>phal chen</section><text>dang / glang po'i rgyal po'i gzugs dang / ru sbal gyi rgyal po'i gzugs dang / lha ma yin gyi rgyal po'i gzugs dang / nam mkha' lding gi rgyal po'i gzugs dang / mi'am ci'i rgyal po'i gzugs dang / lto 'phye chen po'i rgyal po'i</text></item>
<item><p>82a6</p><section>phal chen</section><text>gzugs dang / rgya mtsho'i lha'i gzugs dang / mnyan pa'i gzugs kyis skyabs su gyur par byed do/ dge ba'i rtsa ba de yang 'di ltar sems can thams cad sdug bsngal gyi phung po thams cad las yongs su bzlog pa'i phyir skyabs su gyur par</text></item>
<item><p>82a7</p><section>phal chen</section><text>shog shig ces yongs su bsngo'o/ /thang la spyod pa'i sems can mun pa chen po shin tu gnas pa'i nam la/ sa gzhi 'od mdang / tsher ma dang / gseg ma dang / gyo mos gang ba/ sbrul gdug pa gtum po shin tu mang ba/ thag thug dang / mi bde ba'i lam</text></item>
<item><p>82b1</p><section>phal chen</section><text>can rdul dang phyar dar shin tu 'thul pa/ rdzi char drag pos gtags pa/ tsha ba dang / grang ba'i sdug bsngal yod pa/ sbrul dang gcan zan gyis bag tsha ba yod pa/ thong mi dang / chom po rgyu bar gyur pa zhig na/ mgo 'khor bar gyur</text></item>
<item><p>82b2</p><section>phal chen</section><text>pa'i sems can rnams la/ nyi ma'i gzugs dang / zla ba'i gzugs dang / skya reng 'char ba'i gzugs dang / skar mda' chen po'i gzugs dang / glog gi phreng ba 'byung ba'i gzugs dang / rin po che'i 'od kyi gzugs dang /</text></item>
<item><p>82b3</p><section>phal chen</section><text>gza'i 'khor gyi gzugs dang / rgyu skar dang skar ma'i tshogs kyi gzhal med khang gi 'od kyi gzugs dang / lha'i gzugs dang / byang chub sems dpa'i gzugs kyis skyabs su gyur par byed do/ /sems kyang dge ba'i rtsa ba 'dis</text></item>
<item><p>82b4</p><section>phal chen</section><text>nyon mongs pa'i mun pa thams cad rnam par bsal ba'i phyir/ sems can thams cad kyi skyabs su shog shig par bskyed do/ /ri'i g.yang sa la spyod cing 'chi bas 'jigs skrag pa rnams srog dbyung ba dang / grags pa 'dod pa'i</text></item>
<item><p>82b5</p><section>phal chen</section><text>dbang du gyur pa dang / snyan pa dang / sgra'i rgyal mtshan 'dod pa dang / longs spyod tshol ba dang / 'dod pa'i zil gyis non pa dang / yo byad yongs su tshol ba la brtson pa dang / 'jig rten gyi phun sum tshogs pa 'dod cing brtson pa dang / bu dang</text></item>
<item><p>82b6</p><section>phal chen</section><text>chung ma gtong mi phod pas thogs par gyur ba dang / lta ba'i thibs por 'khyams pa dang / sdug bsngal ba dang / 'jigs pa sna tshogs kyis gtses pa rnams la yang thabs sna tshogs kyi sgo nas skyabs su gyur bar byed de/ 'di ltar ri'i</text></item>
<item><p>82b7</p><section>phal chen</section><text>phug dang / bya skyibs mngon par bsgrub pa dang / shing thog dang / rtsa ba bzar rung ba mngon par bsgrub pa dang / chu'i lam dang / chu mig mngon par bsgrub pa dang / tsha ba dang / grang ba'i gnyen po mngon par bsgrub pa dang /</text></item>
<item><p>83a1</p><section>phal chen</section><text>yang dag pa'i lam bstan pa dang / ka la ping ka'i sgra skad bsgrag pa dang / rma bya'i rgyal po'i skad 'byin pa'i dbyangs dang / sman 'bar bas snang ba'i gzugs dang / ri'i lha'i 'od kyi gzugs dang / ri'i phug dang sul dang /</text></item>
<item><p>83a2</p><section>phal chen</section><text>ltongs su rlag ste/ sdug bsngal sna tshogs kyis gtses pa'i sems can rnams kyi mun pa'i rab rib rnam par bsal ba dang / sa'i gzhi mnyam par mngon par bsgrub pas skyabs su gyur par byed de/ sems kyang ji ltar bdag gis sems can</text></item>
<item><p>83a3</p><section>phal chen</section><text>ri la spyod pa 'di dag yongs su bskyabs pa de bzhin du 'khor ba'i ri'i lam rgyud g.yang sa la gnas shing rga shi'i gdon gyis zin pa de dag gi skyabs su'ang bdag 'gyur bar shog shig par bskyed do/ /nags tshal thibs po'i dra bas thogs pa'i</text></item>
<item><p>83a4</p><section>phal chen</section><text>sems can mtshan mo mun pa'i mun nag gis chod de/ shing dang / shing 'phran 'dzings pa'i gseb shin tu nyam nga ba dang / chu dang / rtswa dang / spong po dang / 'khri shing gis lam chod pa dang / shing dang shing phran sna tshogs kyi nags tshal thibs pa'i nang du phyin</text></item>
<item><p>83a5</p><section>phal chen</section><text>te/ stag gi sgra thos pas skrag pa'i snying can don ma grub pas/ sems 'khrugs par gyur pa dang / 'jigs pa dang 'tshe ba dang / mi dga' ba sna tshogs kyis nyams mi bde ba nags tshal stug pa nas 'byung ba'i phyogs mi shes pa rnams la/</text></item>
<item><p>83a6</p><section>phal chen</section><text>kho mo ni bde bar 'gro ba'i lam yongs su ston pa byed de/ sems kyang 'di ltar dge ba'i rtsa ba 'dis sems can lta ba'i thibs po sna tshogs la gnas pa/ sred pa'i dra bas 'khris par gyur pa/ 'khor ba'i sdug bsngal sna tshogs kyis gtses</text></item>
<item><p>83a7</p><section>phal chen</section><text>pa rnams sdug bsngal thams cad las yongs su 'grel bar shog shig par bskyed do/ /'brog dgon pa la spyod pa'i sems can mun pa'i nang na 'thoms pa rnams kyang thabs kyi sgo sna tshogs kyis bde ba yongs su bskyed cing lam bstan te/ de dag</text></item>
<item><p>83b1</p><section>phal chen</section><text>'jigs pa med pa dang / bde ba la rab tu bkod nas/ sems kyang dge ba'i rtsa ba 'dis sems can 'khor ba'i 'brog dgon pa na 'thoms pa ngan song thams cad kyi lam du zhugs pa rnams sdug bsngal thams cad las yongs su bkrol te shin tu</text></item>
<item><p>83b2</p><section>phal chen</section><text>phun sum tshogs pas/ bde ba thams cad mkhyen pa'i lam la rab tu dgod par bya bar shog shig par bskyed de/ rigs kyi bu yul dang ljongs la chags pa'i sems can mngon par chags pa'i rgyu las byung ba'i sdug bsngal nyams su myong bar gyur pa</text></item>
<item><p>83b3</p><section>phal chen</section><text>rnams la'ang kho mo ni skyo bar bya ba'i thabs sna tshogs kyis yul la mngon par chags pa de las gyen du bskyod par byed de sems kyang 'di ltar dge ba'i rtsa ba 'dis sems can thams cad phung po la mngon par chags pa las gyen du bskyod de/</text></item>
<item><p>83b4</p><section>phal chen</section><text>gnas med pa'i thams cad mkhyen pa'i ye shes la dgod par bya bar shog shig par bskyed do/ /rigs kyi bu kho mo ni grong na spyod pa'i sems can khyim dang gnas kyi 'ching bas glags pa rnams mtshan mo mun pa shin tu gnag pas chod pa'i nang na khyim</text></item>
<item><p>83b5</p><section>phal chen</section><text>gyi don sna tshogs nyams su gnod pas/ sdug bsngal bar gyur pa rnams kyang skyo bar 'gyur ba'i sgo sna tshogs kyis skyo bar byas te/ chags pa med pa'i sems yongs su bskyed nas/ chos kyi sbyin pas yongs su bzung ste/ tshim par</text></item>
<item><p>83b6</p><section>phal chen</section><text>byas nas rten pa med pa'i chos la bkod de/ sems kyang 'di ltar dge ba'i rtsa ba 'dis sems can skye mched drug gi grong la gnas pa rnams 'khor ba'i lam gyi rgyud kyi spyod yul las gyen du bskyod de/ thams cad mkhyen pa'i ye</text></item>
<item><p>83b7</p><section>phal chen</section><text>shes kyi spyod yul la dgod par bya bar shog shig par bskyed do/ /rigs kyi bu gang yang mtshan mo mun pa shin tu gnag pa'i nang na/ shar phyogs la sogs pa'i phyogs dang / phyogs mtshams re rer phyogs bslad par gyur pa/</text></item>
<item><p>84a1</p><section>phal chen</section><text>sa'i phyogs mnyam pa la mi mnyam pa'i g.yang sar 'du shes pa dang / sgang bu la gshong du 'du shes par gyur te/ phyogs kyi lam dang sa tshod la mgo 'khor bar gyur pa de dag la'ang kho mo ni thabs sna tshogs</text></item>
<item><p>84a2</p><section>phal chen</section><text>kyis snang bar byas te/ phyir 'byung ba rnams la ni sgo yongs su stonato/ /grol bar 'dod par rnams la ni mu stegs yongs su ston to/ /rgyal par 'dod pa rnams la ni gru yongs su ston to/ /khyim du 'gro bar 'dod pa rnams la ni khyim yongs su ston to/ /</text></item>
<item><p>84a3</p><section>phal chen</section><text>rnam par blta bar 'dod pa rnams la ni phyogs yongs su ston to/ /sa gzhi mtho ba dang / dma' ba yang yongs su ston to/ /sa'i phyogs mnyam pa dang / mi mnyam pa dang / gzugs kyi rnam pa sna tshogs kyang yongs su ston to/ /lam</text></item>
<item><p>84a4</p><section>phal chen</section><text>gyis dub pa rnams la grong dang grong khyer dang ljongs dang khams dang / rgyal po'i pho brang 'khor kyang yongs su ston to/ /tsha ba dang skom pas mnar ba rnams la yang mtsho dang mtshe'u dang / lu ma dang rdzing dang rdzing bu dang chu klung dang / nags tshal</text></item>
<item><p>84a5</p><section>phal chen</section><text>dang bza' shing gi ra ba dang / kun dga' yid du 'ong ba yongs su ston to/ /sdug pa dang bral zhing phrad par 'dod pa rnams la pha dang ma dang bu dang chung ma dang / mdza' bo dang / blon po dang / gnyen bshes dang yid du 'ong ba'i gzugs kyi rnam pa sna tshogs</text></item>
<item><p>84a6</p><section>phal chen</section><text>yongs su ston to/ /sems kyang ji ltar bdag gis sems can mtshan mo mun pa mun nag gis chod pa/ mig rab rib kyis nyams pa/ phyogs bslad pa/ lam 'khor ba rnams la gzugs kyi rnam pa sna tshogs rnam par dmigs par bya ba'i phyir/</text></item>
<item><p>84a7</p><section>phal chen</section><text>snang ba bskyed de/ 'od byas pa de bzhin du bdag gis yun ring po nas 'khor ba'i mun pa na gnas pa'i sems can yang dag pa nyid kyi phyogs la bslad pa ma rig pa'i mun par 'thoms pa ye shes kyi mig mi shes pa'i ling tog gis chod pa/ 'du shes</text></item>
<item><p>84b1</p><section>phal chen</section><text>dang / sems dang lta bas byin ci log tu gyur pa/ mi rtag pa la rtag par 'du shes pa/ sdug bsngal ba la bde bar 'du shes pa/ bdag med pa la bdag tu 'du shes pa/ mi sdug pa la sdug par 'du shes pa/ bdag dang sems can dang /</text></item>
<item><p>84b2</p><section>phal chen</section><text>srog dang / gso ba dang / gang zag tu 'dzin pa dam po la gnas pa/ phung po dang khams dang skye mched la gnas pa/ rgyu dang 'bras bu la mgo 'khor ba/ mi dge ba'i las kyi lam gyi phyogs su zhugs pa/ srog gcod pa/ ma byin par len pa/</text></item>
<item><p>84b3</p><section>phal chen</section><text>'dod pas log par g.yem pa/ du smra ba/ phra ma zer ba/ ngag rtsub po 'byin pa/ tshig kyal ba smra ba/ chags sems dang ldan pa/ gnod sems kyi sems dang ldan pa/ log par lta ba can/ phar mi shes pa/ mar mi shes pa/ dge sbyong dang /</text></item>
<item><p>84b4</p><section>phal chen</section><text>bram zer mi shes pa/ dbang po mi shes pa/ skyes bu dam par mi shes pa/ chos ma yin pa la chags shing zhen pa/ mi tshul ba'i 'dod pas zil gyis non pa/ log pa'i chos kyis yongs su 'khris pa/ de bzhin gshegs pa la skur ba 'debs pa/ chos</text></item>
<item><p>84b5</p><section>phal chen</section><text>kyi 'khor lo nub par bya ba la zhugs pa/ bdud kyi rgyal mtshan 'dzin pa/ byang chub sems dpa' la gnod par byed pa/ theg pa chen po la zhe sdang ba/ byang chub kyi sems la mos pa spong bar byed pa/ byang chub sems dpa' la mi snyan du rjod pa/</text></item>
<item><p>84b6</p><section>phal chen</section><text>snod ma skams par snying ring ba/ gnod pa ma byas par dgrar len pa/ 'phags pa la skur ba 'debs pa/ skyes bu dam pa ma yin pas/ spyod pa'i chos kyi spyod yul can/ mchod rten dang / dge 'dun gyi dngos po la 'khu ba/ pha ma la log par sems pa/ mtshams</text></item>
<item><p>84b7</p><section>phal chen</section><text>med pa'i las byed pa/ g.yang sa chen po la mngon par ltas pa'i sems can rnams kyi ma rig pa'i mun pa shes rab kyi snang ba chen pos bsal te/ bla na med pa yang dag par rdzogs pa'i byang chub tu yang dag par bskul nas/ theg pa chen po kun tu bzang pos stobs</text></item>
<item><p>85a1</p><section>phal chen</section><text>bcu'i ye shes kyi sa'i lam yongs su ston par gyur cig /de bzhin gshegs pa'i sa dang / de bzhin gshegs pa'i yul dang / thams cad mkhyen pa'i ye shes kyi tshul rgya mtsho dang / sangs rgyas kyi ye shes kyi spyod yul dang /</text></item>
<item><p>85a2</p><section>phal chen</section><text>sangs rgyas kyi yul dang / stobs bcu yongs su grub pa dang / sangs rgyas kyi gzungs kyi stobs dang / sangs rgyas thams cad kyi sku mchog tu gyur pa yongs su ston par shog shig /yongs su bstan nas kyang / sangs rgyas thams cad</text></item>
<item><p>85a3</p><section>phal chen</section><text>kyi mnyam pa nyid kyi gnas la rab tu dgod par shog shig par bskyed do/ /rigs kyi bu kho mo ni sems can yun ring po nas na zhing nad kyis yongs su skyo ba/ lus nyam chung ba dang / rgas pa/ rga ba'i zil gyis non pa dang / mgon med</text></item>
<item><p>85a4</p><section>phal chen</section><text>pa dang / phongs shing dbul ba dang / log par ltung ba dang / yul gzhan du phyin pa dang / phyogs log par zhugs pa dang / btson ra na 'dug pa dang / chad pas bcad pa dang / nyes pa byung ste/ rgyal pos gsad par bkri ba rnams kyang srog dang</text></item>
<item><p>85a5</p><section>phal chen</section><text>bral gyi 'jigs pa las yongs su bskyab pa'i phyir gnas so/ /rigs kyi bu de ltar kho mo ni sems can nad pa rnams kyi nad thams cad ni thabs thams cad kyis gso ba nan tan du byed do/ /rgas pa dang rga ba'i zil gyis non pa rnams la ni bsnyen</text></item>
<item><p>85a6</p><section>phal chen</section><text>bkur ba dang / rim gro dang / yo byad kyis mi phongs par yongs su bsdud pa byed do/ /mgon med pa'i sems can rnams la mgon byed do/ /phongs shing dbul ba rnams la ni nor dang / gser gyi phung pos yongs su sdud do/ /log par</text></item>
<item><p>85a7</p><section>phal chen</section><text>ltung ba rnams ni don 'thun pas yongs su sdud do/ /yul gzhan du phyin pa rnams ni/ rang gi yul du phyin par byed do/ /phyogs log par zhugs pa rnams ni/ phyogs ma nor bar 'dzud do/ /</text></item>
<item><p>85b1</p><section>phal chen</section><text>brtson ra na 'dug pa rnams ni brtson ra nas thar bar byed do/ /chad pas gcad pa ni chad pa'i sdug bsngal las grol bar byed do/ /nyes pa byung ste/ rgyal pos gsad par bkri ba rnams ni srog gi dbugs phyin pa thob par byed do/ /sems kyang</text></item>
<item><p>85b2</p><section>phal chen</section><text>bdag ji ltar sems can 'di dag 'jigs pa dang / gnod pa sna tshogs las yongs su skyob cing / mgon byed pa de bzhin du bdag gis 'di rnams bla na med pa'i chos kyi yongs su bsdu bas yongs su bsdus te/ nyon mongs pa thams cad las yongs</text></item>
<item><p>85b3</p><section>phal chen</section><text>su dgrol bar bya'o/ /skye ba dang rga ba dang na ba dang / 'chi ba dang mya ngan dang smre sngags 'don pa dang / sdug bsngal ba dang / yid mi bde ba dang / 'khrug pa las yang dag par bzla bar bya'o/ /ngan song dang log par ltung ba'i 'jigs pa</text></item>
<item><p>85b4</p><section>phal chen</section><text>thams cad las yongs su dgrol bar bya'o/ /dge ba'i bshes gnyen gyi gzungs la rab tu dgod par bya'o/ /chos rin po che sbyin pa'i yongs su bsdu bas yongs su bsdu bar bya'o/ /kha na ma tho ba med pa'i las la rab tu dgod par bya'o/ /de bzhin</text></item>
<item><p>85b5</p><section>phal chen</section><text>gshegs pa'i sku rnam par dag la yang dag par bskul bar bya'o/ /rga shi yongs su med pa'i dbyings shin tu rtogs pa la rab tu dgod par bya bar bskyed do/ /rigs kyi bu kho mo ni sems can log pa'i lam la zhugs pa/ lta ba'i rnam pa thibs po sna tshogs la mngon</text></item>
<item><p>85b6</p><section>phal chen</section><text>par zhen pa/ log par lta ba'i spyod yul can lus dang ngag dang yid kyi las nyam nga bar 'gyur ba la yongs su spyod pa/ brtul zhugs dang dka' thub sna tshogs la gnas pa yang dag par rdzogs pa'i sangs rgyas ma yin yang / yang dag par rdzogs</text></item>
<item><p>85b7</p><section>phal chen</section><text>pa'i sangs rgyas su 'du shes pa/ lus gdung ba dang / yongs su gdung ba la rab tu brtson pa/ mtsho dang / mtshe'u dang / lu ma dang / rdzing bu dang / chu klung dang / ri'i gzar dang / phyogs dang phyogs mtshams la 'dud cing phyag 'tshal ba mos pa/ sdig pa'i</text></item>
<item><p>86a1</p><section>phal chen</section><text>grogs po'i dbang du gyur brnams la yang thabs sna tshogs kyis mgon du gyur par byed de/ de dag sdig pa'i lta ba'i rnam pa dang / ngan song thams cad kyi g.yang sar ltung ba'i lam las rnam par bzlog go /'jig rten</text></item>
<item><p>86a2</p><section>phal chen</section><text>pa'i yang dag pa'i lta ba la rab tu bkod cing / lha dang mi'i phun sum tshogs pa la'ang yongs su 'god do/ /sems kyang ji ltar bdag gis sems can 'di dag nyam nga ba'i nan tan dang / sdug bsngal las yongs su bkrol ba de bzhin du bdag gis</text></item>
<item><p>86a3</p><section>phal chen</section><text>sems can thams cad kyang / 'phags pa 'jig rten las 'das pa'i pha rol tu phyin pa'i lam la bkod de/ thams cad mkhyen pa nyid las phyir mi ldog par byas la kun tu bzang po'i smon lam chen pos thams cad mkhyen pa nyid la dgod par bya'o/ /</text></item>
<item><p>86a4</p><section>phal chen</section><text>sems can gyi khams thams cad ma dul gyi bar du byang chub sems dpa'i sa las kyang mi g.yo bar bya bar bskyed do/ /de nas mtshan mo'i lha mo dpyid dang ldan pas de'i tshe/ byang chub sems dpa'i rnam par thar pa'i phyogs sems can thams cad</text></item>
<item><p>86a5</p><section>phal chen</section><text>kyi mun pa rnam par sel ba'i chos kyi snang bas 'gro ba rnam par 'dul ba'i sgo 'di brnan te/ bstan par bya ba'i phyir sangs rgyas kyi byin gyi rlabs kyis phyogs bcur rnam par bltas te/ tshong dpon gyi bu nor la tshigs su bcad pa 'di</text></item>
<item><p>86a6</p><section>phal chen</section><text>dag smras so/ /gti mug ma rig mun nag bstsal don du/ /sems can phan phyir kho mo chos bstan te/ /dus la bsdad cing 'gro ba bde bar byas/ /'di ni rnam thar tshul mchog zhi ba yin/ /kho mos byams yangs shin tu spyad pa byas/ /</text></item>
<item><p>86a7</p><section>phal chen</section><text>bskal pa mtha' yas sngon cad shin tu bsgoms/ /des ni 'jig rten rgyas bkang snang bar byas/ /nor brtan pas tshul 'di shes par gyis/ /kho mo'i snying rje rgya mtsho tshad med de/ /'di las dus gsum rgyal ba 'jig rten 'byung / /</text></item>
<item><p>86b1</p><section>phal chen</section><text>des ni 'gro ba'i sdug bsngal zhi bar byed/ /nor brtan pas tshul 'di shes par gyis/ 'jig rten bde ba mngon par bsgrub pa dang / /ma byas 'phags pa'i bde ba mngon bsgrub cing / /des ni kho mo dga' mgu rangs par byed/ /rgyal sras khyod</text></item>
<item><p>86b2</p><section>phal chen</section><text>kyis tshul 'di shes bar gyis/ /sangs rgyas stobs rnams yongs su sbyong byed cing / /nyan thos ye shes rnam thar 'bras bu dang / /'dus byas skyon las rtag tu phyir phyogs kyis/ /rgyal sras khyod kyis tshul 'di shes par gyis/ /kho mo'i mig ni rgya che yongs su dag</text></item>
<item><p>86b3</p><section>phal chen</section><text>des ni phyogs bcu'i zhing rnams mang po mthong / /zhing dbyings de dag kun gyi rang byung rnams/ /byang chub shing dbang drung na bzhugs pa mthong / /sangs rgyas sku ni mtshan gyis yongs brgyan cing / /'od bzang rnam pa sna tshogs kun 'gyed de/ /ba spu kun</text></item>
<item><p>86b4</p><section>phal chen</section><text>nas 'od gzer mang 'gyed pa'i/ /sangs rgyas 'khor dang bcas pa kho mos mthong / /zhing dbyings de dag kun gyi sems can rnams/ /shi 'pho skye ba'i sgor yang kun mthong ste/ /byis pa de dag 'gro rgyud rgya mtsho na/ /'khor zhing rang rang las kyang</text></item>
<item><p>86b5</p><section>phal chen</section><text>myong par byed/ /kho mo'i rna ba rgya mtsho rnam dag ste/ /der ni sgra rnams ma lus yongs su 'du/ /'gro ba kun kyi sgra skad rgya mtsho dag /kun kyang thos nas dran pas yongs su 'dzin/ /dbyangs kyi yan lag sgra skad thams cad kyis/ /dpe zla med pa'i</text></item>
<item><p>86b6</p><section>phal chen</section><text>gsung ni rab brgyan te/ /des ni rgyal ba 'khor lo rab tu bskor/ /de dag kho mos thos shing dran pas 'dzin/ /kho mo'i sna yi mthu yang rnam dag ste/ /chos tshul rgya mtsho dag la thogs pa med/ /rnam thar gnas rnams kun tu rab 'jug pa'i/ /tshul</text></item>
<item><p>86b7</p><section>phal chen</section><text>'di rgyal sras khyod kyis shes par gyis/ /kho mo'i lce ni rgya che rab tu yangs/ /srab cing mdog dmar rin chen 'od du dag /sems can bsam pa ji bzhin de shes byed/ /rgyal sras khyod kyis tshul 'di shes par gyis/ /kho mo'i chos lus shin tu</text></item>
<item><p>87a1</p><section>phal chen</section><text>rnam dag ste/ /dus gsum kun tu 'od gsal rab tu gnas/ /gzugs lus sems can bsam pa ji bzhin te/ /de dag kun gyi dad pa'i dbang du mthong / /kho mo'i sems ni chags med zag pa med/ /sgra</text></item>
<item><p>87a2</p><section>phal chen</section><text>dbyangs sprin gyi nga ro ji bzhin te/ /de yi khongs su mi mchog kun chud kyang / /de la kho mo rnam par rtog pa med/ /zhing gi dbyings kyi sems can bsam mi khyab/ /de dag sems kyi rgya mtsho kho mos shes/ /de dag dbang po bsam pa rab shes kyang / /</text></item>
<item><p>87a3</p><section>phal chen</section><text>de la kho mo rnam par rtog pa med/ /kho mo'i rdzu 'phrul rab yangs shin tu grub/ /des ni bsam yas zhing yang rab tu bskyod/ /lus kyi 'od dang mthu yang de bzhin te/ /des ni sems can gdul dka' shin tu 'dul/ /kho mo'i bsod nams rnam yangs yongs su dag /</text></item>
<item><p>87a4</p><section>phal chen</section><text>kun tu rgyan byed zad pa med pa'i mdzod/ /des ni rgyal ba rnams la mchod pa byed/ /'gro ba thams cad nye bar 'tsho ba'ang yin/ /kho mo'i shes rab rnam yangs shin tu dag /des ni chos mang rgya mtsho rab tu shes/ /'gro ba kun gyi the tshom yongs su gcod/ /rgyal</text></item>
<item><p>87a5</p><section>phal chen</section><text>sras khyod kyis tshul 'di shes par gyis/ /dus gsum kun la kho mo zhugs gyur pas/ /sangs rgyas rgya mtsho kun kyang mthong zhing shes/ /de dag smon lam la yang rab tu zhugs/ /tshul 'di dpag yas rab tu rdzogs pa yin/ /rdul mang kun la zhing rnams</text></item>
<item><p>87a6</p><section>phal chen</section><text>rgya mtsho mthong / /de dag dus gsum 'jug pa de bzhin te/ /de dag kun gyi sangs rgyas rgya mtsho mthong / /'di ni kun tu gnas pa'i tshul gyis/ /rnam par snang mdzad byang chub sangs rgyas te/ /phyogs rnams kun gyi zhing rnams yongs bkang zhing / /rdul</text></item>
<item><p>87a7</p><section>phal chen</section><text>sbubs kun gyi byang chub shing drung na/ /zhi ba'i chos rnams gsung du sgrog pa ltos/ /de nas tshong dpon gyi bu nor mtshan mo'i lha mo dpyid dang ldan pa la 'di skad ces smras so/ /lha mo khyod bla na med pa yang dag par rdzogs pa'i byang chub tu zhugs nas/</text></item>
<item><p>87b1</p><section>phal chen</section><text>ji srid cig lags/ de ltar khyod tshul 'di lta bus sems can gyi don bgyi ba la sta gon du zhugs pa'i rnam par thar pa de ni khyod kyis brnyes nas ji srid cig lags/ de skad ces smras pa dang / mtshan mo'i lha mo dpyid dang ldan pas tshong dpon gyi bu nor la</text></item>
<item><p>87b2</p><section>phal chen</section><text>'di skad ces smras so/ /rigs kyi bu sngon 'das pa'i dus ri rab kyi rdul shin tu phra ba snyed kyi bskal pa'i yang / pha rol cig tu bskal ba rab tu zhi ba'i 'od ces bya ba/ sangs rgyas bye ba phrag lnga brgya skyes pa byung ste/ de'i 'jig rten gyi khams ni rin chen</text></item>
<item><p>87b3</p><section>phal chen</section><text>dpal 'byung zhes bya bar gyur to/ /'jig rten gyi khams de'i gling bzhi pa 'bring po rin chen zla ba sgron ma'i 'od ces bya ba de na/ rgyal po'i gnas pad mo'i 'od ces bya ba yod de/ rgyal po'i gnas der rgyal po chos rab mu stegs zhes bya ba chos dang mthun pa'i</text></item>
<item><p>87b4</p><section>phal chen</section><text>rgyal po 'khor los sgyur ba gling bzhi la dbang ba rin po che bdun dang ldan pa byung ste/ des sa chen po de yang ri dang rgya mtshor bcas pa'i mthas gtugs par chos kyis rgyas par byas nas/ bde bar gnas par byas so/ /rgyal po chos rab mu stegs de'i btsun mo</text></item>
<item><p>87b5</p><section>phal chen</section><text>chos kyi blo gros zla ba zhes bya ba byung ste/ de srod la 'dod pas myos shing dga' bar rtse rtse bas dub nas nam gyi gung la btsun mo'i 'khor gyi gnas su phyin te nyal lo/ /de nas rgyal po'i gnas pad mo'i 'od de'i shar phyogs kyi nags tshal chen po zhi ba'i dpal 'byung ba zhes bya bar rin</text></item>
<item><p>87b6</p><section>phal chen</section><text>po che'i rgyal po rgyan thams cad kyi 'od dang ldan pa'i lhun can/ sangs rgyas thams cad kyi rnam par 'phrul pas byung ba'i byang chub kyi shing chen po'i drung du/ de bzhin gshegs pa chos thams cad rab tu sgrog pa'i rgyal po zhes bya ba bla na med pa yang dag par rdzogs pa'i byang</text></item>
<item><p>87b7</p><section>phal chen</section><text>chub tu mngon par sangs rgyas nas/ de'i mthus 'jig rten gyi khams rin chen dpal 'byung ba thams cad 'od chen po kha dog tu ma can gyis rgyas shing sang bar gyur to/ /rgyal po'i gnas pad mo'i 'od ces bya ba de na mtshan mo'i lha mo zla ba shin tu rnam par dag pa'i 'od ces bya</text></item>
<item><p>88a1</p><section>phal chen</section><text>ba 'dug 'dug ste/ des rgyal po'i btsun mo chos kyi blo gros zla ba'i gan du song nas/ rgyan bkrol ba'i sgras sad par byas te/ 'di skad ces smras so/ /'di ltar rgyal po'i btsun mo shes par gyis shig /nags tshal chen po zhi ba'i dpal</text></item>
<item><p>88a2</p><section>phal chen</section><text>'byung bar de bzhin gshegs pa chos thams cad rab tu sgrog pa'i rgyal po zhes bya ba bla na med pa yang dag par rdzogs pa'i byang chub tu mngon par sangs rgyas so/ /de nas des rgyal po'i btsun mo de'i mdun du sangs rgyas kyi yon tan bsngags pa dang /</text></item>
<item><p>88a3</p><section>phal chen</section><text>sangs rgyas kyi rnam par 'phrul pa dang / byang chub sems dpa' kun tu bzang po'i spyod pa dang / smon lam rgya cher bshad do/ /rigs kyi bu rgyal po'i btsun mo de 'ang de bzhin gshegs pa'i 'od kyis snang bar gyur te/ bsam pa thag pas bla na med pa</text></item>
<item><p>88a4</p><section>phal chen</section><text>yang dag par rdzogs pa'i byang chub tu yang dag par zhugs nas/ des de bzhin gshegs pa de dang / byang chub sems dpa' dang / nyan thos kyi dge 'dun du bcas pa la mchod pa dang / rim gro cher byas so/ /rigs kyi bu de la ji snyam du sems/</text></item>
<item><p>88a5</p><section>phal chen</section><text>de'i tshe de'i dus kyi rgyal po'i btsun mo chos kyi blo gros zla ba zhes bya ba de gzhan zhig yin pa tsam du sems na ni/ de ltar mi blta ste/ kho mo ni de'i tshe de'i dus na/ rgyal po'i btsun mo chos kyi blo gros zla ba zhes bya bar gyur to/ rigs kyi bu kho mo ni mos</text></item>
<item><p>88a6</p><section>phal chen</section><text>ba'i sems bskyed pa de dang / de bzhin gshegs pa la bskyed ba'i dge ba'i rtsa ba des/ bskal pa ri rab kyi rdul shin tu phra ba snyed tshun chad du nam yang ngan song log par ltung bar ma skyes te/ sems can dmyal bar ma yin no/ /byol song gi skye</text></item>
<item><p>88a7</p><section>phal chen</section><text>gnas su ma yin/ su ma yin no/ /nam yang rigs dma' bar ma skyes so/ /nam yang dbang po dang mi ldan par ma gyur to/ /nam yang sdug bsngal bar ma gyur te/ de ltar kho mos rtag par lha'i nang du lha'i bdag nyid che ba nyid thob/</text></item>
<item><p>88b1</p><section>phal chen</section><text>mi'i nang du ni/ mi'i bdag nyid che ba nyid thob ste/ 'di ltar sangs rgyas dang byang chub sems dpa'i dge ba'i bshes gnyen dang yang ma bral lo/ /dus ngan par yang ma skyes so/ /rigs kyi bu de ltar kho mos sangs rgyas gcig nas gcig tu dge</text></item>
<item><p>88b2</p><section>phal chen</section><text>ba'i rtsa ba bskyed de bskal pa ri rab kyi rdul shin tu phra ba snyed cig tu lam bde zhing mnyam pa nas nye zho med par phyin kyang de tsam gyis kho mo'i byang chub sems dpa'i dbang po yongs su grub par ma gyur te/ ri rab kyi rdul shin tu phra ba snyed kyi bskal pa de dag ni</text></item>
<item><p>88b3</p><section>phal chen</section><text>'das/ bskal pa bzang po 'di'i snga rol gyi ni bskal pa chen po stong phrag bcu'i thog ma la bab pa de'i tshe/ 'jig rten gyi khams gzi brjid rdul gyi dri ma pa zhes bya bar/ bskal pa mya ngan med cing / rdul dang bral ba zhes bya ba byung ste/ rigs kyi bu</text></item>
<item><p>88b4</p><section>phal chen</section><text>'jig rten gyi khams gzi brjid rdul gyi dri ma med pa'i dpal de ni/ kun nas nyon mongs la rnam par dag par gyur te/ der sangs rgyas lnga brgya byung ngo / /sangs rgyas lnga brgya po de dag gi thog ma la de bzhin gshegs pa mkhyen pa dang zhabs su ldan pa/ bde bar gshegs pa/</text></item>
<item><p>88b5</p><section>phal chen</section><text>'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi'i ston pa/ sangs rgyas bcom ldan 'das ri rab rgyal mtshan spyan yangs shing zhi ba'i dpal zhes bya ba 'jig rten du byung ste/ de'i tshe kho mo yang tshong dpon</text></item>
<item><p>88b6</p><section>phal chen</section><text>snyan pa rnam par grags pa'i bu mo shes rab snang ba'i dpal zhes bya ba/ gzugs mdzes shing bzang la blta na sdug pa kha dog shin tu mdzes shing rgyas pa dang ldan pa zhig tu gyur te/ mtshan mo'i lha mo zla ba shin tu rnam par dag pa'i 'od</text></item>
<item><p>88b7</p><section>phal chen</section><text>ces bya ba de yang / smon lam gyi dbang gis gling bzhi pa'i 'jig rten gyi khams rdul dang bral ba'i rgyal po'i gnas rgyal mtshan sna tshogs su mtshan mo'i lha mo mig rnam par dag pa zhes bya bar gyur te/ des kho mo mtshan mo mi nyal tsam zhig na/ pha ma nyal</text></item>
<item><p>89a1</p><section>phal chen</section><text>bar gyur pa dang / khyim de yang yongs su bskyod de 'od chen pos snang bar byas nas rang gi gzugs bstan te/ sangs rgyas kyi yon tan bsngags pa brjod nas/ de bzhin gshegs pa thog ma mngon par sangs rgyas nas/</text></item>
<item><p>89a2</p><section>phal chen</section><text>zhag bdun lon te/ snying po byang chub la bzhugs pa de bstanato/ /de nas kho mo pha ma dang gnyen bshes kyi tshogs chen po dang 'grogs te/ mtshan mo'i lha mo shin tu rnam par dag pa'i zla ba'i 'od sngon du bdar nas/ de bzhin gshegs pa de'i spyan sngar</text></item>
<item><p>89a3</p><section>phal chen</section><text>phyin to/ /de nas kho mos de bzhin gshegs pa de la mchod pa rgya chen po byas te/ de bzhin gshegs pa de'i zhal mthong ma thag tu ting nge 'dzin 'gro ba 'dul zhing sangs rgyas mthong bar byed pa zhes bya ba dang / ting nge 'dzin dus gsum gyi dbyings ye</text></item>
<item><p>89a4</p><section>phal chen</section><text>shes kyis snang ba'i dkyil 'khor ces bya ba yang thob par gyur to/ /de thob pas kyang kho mos bskal pa ri rab kyi rdul shin tu phra ba snyed po de dag kyang rjes su dran par gyur to/ /kho mo'i byang chub kyi sems de yang mngon du gyur te/ de ltar kho mos</text></item>
<item><p>89a5</p><section>phal chen</section><text>de bzhin gshegs pa de las chos bstan pa thos te/ byang chub sems dpa'i rnam par thar pa sems can thams cad kyi mun pa rnam par sel ba'i chos kyi snang bas 'gro ba rnam par 'dul ba'i sgo 'di yang thob par gyur to/ /de thob pas kyang 'jig rten</text></item>
<item><p>89a6</p><section>phal chen</section><text>gyi khams sangs rgyas kyi zhing bcu'i rdul shin tu phra ba snyed lus kyis rgyas par 'gengs te/ 'jig rten gyi khams de dag de bzhin gshegs pa ji snyed cig bzhugs pa de dag thams cad kyang kho mo'i mig lam du snang zhing / bdag nyid kyang de dag thams cad kyi</text></item>
<item><p>89a7</p><section>phal chen</section><text>zhabs kyi drung na 'dug par shes so/ /'jig rten gyi khams de dag tu sems can ji snyed cig skyes pa de dag thams cad kyang kho mo'i mig lam du snang ste/ de dag gi sgra skad rnam pa tha dad pa'i brda yang rab tu shes so/ /sems dang bsam pa dang / dbang po dang mos pa yang rab</text></item>
<item><p>89b1</p><section>phal chen</section><text>tu shes so/ /sngon gyi mtha'i dge ba'i bshes gnyen rnams kyi drung du yongs su smin par gyur pa'ang rab tu shes so/ /de dag la bsam pa ji lta ba bzhin du tshim par 'gyur ba'i lus kyang yongs su ston to/ /kho mo'i rnam par thar pa de yang sems kyi</text></item>
<item><p>89b2</p><section>phal chen</section><text>skad cig re re la rnam par 'phel te/ rnam par thar pa'i sems de'i 'og ma'i sems kyis sangs rgyas kyi zhing 'jig rten gyi khams brgya'i rdul shin tu phra ba snyed lus kyis rgyas par 'gengs so/ /de'i 'og ma'i sems kyis sangs rgyas kyi</text></item>
<item><p>89b3</p><section>phal chen</section><text>zhing 'jig rten gyi khams stong gi rdul shin tu phra ba snyed lus kyis rgyas par 'gengs so/ /de'i 'og ma'i sems kyis sangs rgyas kyi zhing 'jig rten gyi khams brgya phrag stong gi rdul shin tu phra ba snyed lus kyis rgyas par 'gengs so/ /de</text></item>
<item><p>89b4</p><section>phal chen</section><text>bzhin du sems kyi skad cig re re zhing sangs rgyas kyi zhing 'jig rten gyi khams brjod du med pa'i yang brjod du med pa'i rdul shin tu phra ba snyed kyi bar dag kyang lus kyis rgyas par 'gengs so/ /sangs rgyas kyi zhing de dag na de bzhin gshegs pa ji snyed cig</text></item>
<item><p>89b5</p><section>phal chen</section><text>bzhugs pa de dag thams cad kyang kho mo'i mig lam du snang ste/ bdag nyid kyang de dag gi zhabs kyi drung na 'dug par shes so/ /sangs rgyas bcom ldan 'das de dag gis chos bstan pa de dag thams cad kyang len to/ /'dzin to/ /yongs</text></item>
<item><p>89b6</p><section>phal chen</section><text>su 'dzin to/ /nye bar 'dzin to/ /de bzhin gshegs pa de dag gi sngon gyi tshul rgya mtsho dang / smon lam rgya mtsho la yang 'jug go /de bzhin gshegs pa de dag gi sangs rgyas kyi zhing yongs su dag pa de dag thams cad kyang rang gi sangs rgyas kyi zhing</text></item>
<item><p>89b7</p><section>phal chen</section><text>yongs su dag par bya ba'i phyir/ mngon par sgrub bo/ /sems can ji snyed cig 'jig rten gyi khams rgya mtsho de dag du skyes par gyur pa de dag thams cad kyang / kho mo'i mig lam du snang ste/ sems can de dag gi bsam pa dang dbang po dang mos</text></item>
<item><p>90a1</p><section>phal chen</section><text>pa'i bye brag ji snyed pa de snyed kyi bye brag du de dag yongs su smin par bya ba dang / gdul ba'i phyir lus byin gyis rlob ste/ de ltar kho mo'i rnam par thar pa de ni sems kyi skad cig re re la yang chos kyi dbyings 'byam klas pa</text></item>
<item><p>90a2</p><section>phal chen</section><text>rgyas par 'gengs pa'i tshul gyis rnam par 'phel lo/ /rigs kyi bu kho mos byang chub sems dpa'i rnam par thar pa sems can thams cad kyi mun pa rnam par sel ba'i chos kyi snang bas 'gro ba rnam par 'dul ba'i sgo 'di shes par zad na/ kho mos byang chub</text></item>
<item><p>90a3</p><section>phal chen</section><text>sems dpa' mtha' dang dbus med pa'i byang chub sems dpa'i kun tu bzang po'i spyod pa dang / smon lam gyis byung ba/ chos kyi dbyings rgya mtsho'i tshul 'byam klas par 'dal ba la 'jug par dbang sgyur ba/ byang chub sems dpas yang dag par</text></item>
<item><p>90a4</p><section>phal chen</section><text>bsgrub pa'i ting nge 'dzin ye shes rdo rje'i dpal gyis rnam par rtse ba/ 'jig rten gyi khams thams cad du/ de bzhin gshegs pa'i rigs thams cad yang dag par gzung ba la smon lam chen pos byung ba/ 'jig rten gyi khams 'byam klas pa thams</text></item>
<item><p>90a5</p><section>phal chen</section><text>cad sems kyi skad cig gcig gis yongs su dag par bya ba'i bsod nams kyi rgya mtsho chen po yongs su grub pa/ sems kyi skad cig re re la sems can gyi khams thams cad yongs su smin par bya ba dang / gdul ba'i ye shes la dbang bsgyur ba'i 'jig</text></item>
<item><p>90a6</p><section>phal chen</section><text>rten gyi khams thams cad du sems can thams cad kyi sgrib pa'i mun pa thams cad rnam par sel ba'i ye shes kyi nyi ma'i mig dang ldan pa/ sems can gyi khams thams cad la theg pa chen po rnam par dmigs par bya ba'i mthu dang ldan pa/ 'gro ba thams</text></item>
<item><p>90a7</p><section>phal chen</section><text>cad kyi the tsom dang / nem nur dang / yid gnyis kyi rab rib rnam par sel ba'i blo gros kyi zla ba dang ldan pa/ srid pa'i rgya mtsho thams cad la mngon par chags pa las gyen du bskyod pa'i sgra dbyangs kyi dkyil 'khor rnam par dag pa/ chos kyi dbyings thams cad</text></item>
<item><p>90b1</p><section>phal chen</section><text>kyis rdul gyi cha shas la rnam par 'phrul ba/ yongs su ston pa la dbang bsgyur ba/ dus gsum gyi dbyings kyi dkyil 'khor la ye shes dbyer med pa/ de dag gi spyod pa shes pa'am/ yon tan brjod pa'am/ spyod yul la 'jug pa'am/ rnam par</text></item>
<item><p>90b2</p><section>phal chen</section><text>thar pas rnam par rtse ba yongs su bstan par nus re skan/ /song rigs kyi bu yul ma ga d+ha 'di nyid kyi snying po byang chub la kho mo bla na med pa yang dag par rdzogs pa'i byang chub tu sems bskyed bskyed pa/ yang dang yang bskul bskul ba'i mtshan mo'i</text></item>
<item><p>90b3</p><section>phal chen</section><text>lha mo kun tu zab pa'i dpal dri ma med pa'i 'od ces bya ba 'dug gis de'i gan du song la/ ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor</text></item>
<item><p>90b4</p><section>phal chen</section><text>gyis/ mtshan mo'i lha mo dpyid dang ldan pa la tshigs su bcad pa 'di dag gis mngon par bstod do/ /khyod sku shin tu rnam par dag pa mthong / /mtshan gyis rnam brgyan ri bo ji bzhin du/ /'jig rten kun las mngon</text></item>
<item><p>90b5</p><section>phal chen</section><text>'phags 'jig rten du/ /phun sum tshogs sku 'jam dpal bzhin du mdzes/ /khyod kyi chos sku shin tu rnam dag ste/ /dus gsum kun tu mnyam zhing rnam mi rtog /der ni 'jig rten ma lus kun 'dus te/ /'byung zhing rnam par 'jig kyang</text></item>
<item><p>90b6</p><section>phal chen</section><text>chags mi mnga'/ /lam rgyud 'byam klas thams cad kun tu yang / /khyod kyi sku ni gzugs brnyan rnam par phye/ /skar chen zla skar rgyu skar tshogs la ji bzhin du/ /spu rtse kun la'ang khyod ni bdag gis mthong / /khyod kyi thugs yangs shin tu rnam</text></item>
<item><p>90b7</p><section>phal chen</section><text>dag ste/ /phyogs rnams kun tu nam mkha'i dbyings su rgyas/ /der ni mi mchog kun kyang yongs su 'du/ /khyod la ye shes mi rtog dam pa mnga'/ /zhing gi rdul snyed rnam pa sna tshogs sprin/ /khyod kyi spu rtse kun nas mngon 'thon cing /</text></item>
<item><p>91a1</p><section>phal chen</section><text>rgyan sna tshogs char pa mngon 'bebs shing / /phyogs bcu'i sangs rgyas zhabs drung rgyas par 'gengs/ /'gro ba kun snyed lus rnams mtha' yas ba/ /khyod kyi spu rtse kun nas mngon 'thon cing / /phyogs</text></item>
<item><p>91a2</p><section>phal chen</section><text>bcu'i 'jig rten rgyas par yongs bkang nas/ /sna tshogs thabs kyis sems can rnam par spyod/ /spu rtse kun la bsam yas zhing gi rnams/ /sna tshogs rgyan ldan rnam pa tha dad mthong / /lam rgyud sems can khyod kyis rnam sbyangs pa/ /</text></item>
<item><p>91a3</p><section>phal chen</section><text>ji snyed de dag bsams bzhin kun kyang byung / /gang zhig khyod kyi mtshan thos dga' gyur pa/ /de dag thob bya legs thob legs par 'tsho/ /sems can gang gis khyod kyi sku mthong ba/ /byang chub lam la mngon du bltas par 'gyur/ /de ltar</text></item>
<item><p>91a4</p><section>phal chen</section><text>thos nas rab tu sems dga' la/ /mthong ba tsam gyis nyon mongs zhi mdzad pas/ /bskal pa bsam yas ngan song gnas kyang chung / /khyod kyi zhal lta'i don du mos par bgyi/ /zhing rnams stong gi rdul snyed lus byas te/ /de snyed bskal</text></item>
<item><p>91a5</p><section>phal chen</section><text>pa brgyud de khyod 'dra ba'i/ /spu rtse gcig gi yon tan legs brjod kyang / /legs pa'i mthar phyin nam du'ang mi 'gyur ro/ /de nas tshong dpon gyi bu nor / mtshan mo'i lha mo dpyid dang ldan pa la tshigs su bcad pa de dag gis mngon</text></item>
<item><p>91a6</p><section>phal chen</section><text>par bstod nas/ /mtshan mo'i lha mo dpyid dang ldan pa'i rkang pa gnyis la spyi bos phyag 'tshal te/ mtshan mo'i lha mo dpyid dang ldan pa la lan brgya stong du mar g.yas phyogs su bskor ba byas nas/ yang dang yang bltas te/ dge ba'i bshes gnyen</text></item>
<item><p>91a7</p><section>phal chen</section><text>la bsnyen bkur bya bas/ ma ngoms bzhin du mtshan mo'i lha mo dpyid dang ldan pa'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ bam po drug pa/ de nas tshong dpon gyi bu nor</text></item>
<item><p>91b1</p><section>phal chen</section><text>mtshan mo'i lha mo dpyid dang ldan pa thog ma byang chub tu zhugs pa'i byang chub kyi sems kyi dkyil 'khor yongs su dag pa ni khong du chud par byed/ byang chub sems dpa'i snying po yang dag par 'byung ba la ni rjes su dpyod/ byang chub sems</text></item>
<item><p>91b2</p><section>phal chen</section><text>dpa'i smon lam rgya mtsho la ni yongs su 'jug /byang chub sems dpa'i pha rol tu phyin pa'i lam ni yongs su sbyong / byang chub sems dpa'i sa'i dkyil 'khor ni yongs su gnon/ byang chub sems dpa'i spyod pa'i dkyil 'khor ni rgya cher byed/</text></item>
<item><p>91b3</p><section>phal chen</section><text>byang chub sems dpa'i 'byung ba rgya mtsho ni rjes su 'brang / thams cad mkhyen pa'i snang ba chen po rgya mtsho la ni rnam par lta/ 'gro ba thams cad yongs su bskyab pa la gzhol pa'i byang chub sems dpa'i snying rje chen po'i sprin ni rgya cher byed/</text></item>
<item><p>91b4</p><section>phal chen</section><text>mtshan mo'i lha mo dpyid dang ldan pa'i byang chub sems dpa' kun tu bzang po'i spyod pa dang / smon lam gyi dkyil 'khor ni zhing thams cad du phyi ma'i mthar byin gyis brlab pas mngon par sgrub cing / mtshan mo'i lha mo kun tu zab pa'i dpal dri ma med pa'i</text></item>
<item><p>91b5</p><section>phal chen</section><text>'od gang na ba der song ste/ mtshan mo'i lha mo kun tu zab pa'i dpal dri ma med pa'i 'od kyi rkang pa gnyis la spyi bos phyag 'tshal te/ mtshan mo'i lha mo kun tu zab pa'i dpal dri ma med pa'i 'od la/ lan brgya stong du mar g.yas phyogs su bskor ba byas</text></item>
<item><p>91b6</p><section>phal chen</section><text>nas/ mtshan mo'i lha mo kun tu zab pa'i dpal dri ma med pa'i 'od kyi mdun du 'dug ste/ thal mo sbyar nas 'di skad ces smras so/ /'phags ma bdag gis bla na med ba yang dag par rdzogs pa'i byang pa'i byang chub tu sems bskyed na/ ji ltar byang chub</text></item>
<item><p>91b7</p><section>phal chen</section><text>sems dpas byang chub sems dpa'i sa la spyod pa dang / ji ltar 'byung ba dang / ji ltar nan tan du bgyi ba ma 'tshal to/ /smras pa rigs kyi bu khyod bla na med pa yang dag par rdzogs pa'i byang chub tu sems bskyed cing / byang chub sems dpa'i sa la spyod</text></item>
<item><p>92a1</p><section>phal chen</section><text>pa dang / 'byung ba dang yongs su 'grub pa 'dri ba legs so/ /legs so/ /rigs kyi bu chos bcu dang ldan pa'i byang chub sems dpa' rnams byang chub sems dpa'i spyod pa la yongs su grub pa yin te/ bcu gang zhe</text></item>
<item><p>92a2</p><section>phal chen</section><text>na/ 'di lta ste/ de bzhin gshegs pa thams cad mngon du gyur par mthong ba'i ting nge 'dzin thob pa rnam par dag pa dang / sangs rgyas thams cad kyi sku mtshan sna tshogs dang ldan pa rnam par blta ba'i mig rnam par dag pa dang / de bzhin gshegs</text></item>
<item><p>92a3</p><section>phal chen</section><text>pa'i kha dog rgya mtsho mtha' dang dbus med pa rnam par par bya ba la 'jug pa dang / sangs rgyas kyi chos snang ba'i dkyil 'khor rgya mtsho tshad med pa la chos kyi dbyings thams cad kyi tshad kyis 'jug pa dang / de bzhin gshegs pa thams cad</text></item>
<item><p>92a4</p><section>phal chen</section><text>kyi ba spu'i sgo nas 'od zer rgya mtsho sems can thams cad dang mnyam pa dang / sems can sna tshogs kyi don du bkye ba la 'jug pa dang / ba spu'i bu ga re re nas 'od 'phro ba rin po che thams cad kyi kha dog du 'dug pa rgya mtsho ston pa dang / sems kyi skad</text></item>
<item><p>92a5</p><section>phal chen</section><text>cig re re la sangs rgyas kyis sprul pa rgya mtshos chos kyi dbyings thams cad rgyas par bkang zhing sems can 'dul ba'i byin gyi rlabs la 'jug pa dang / de bzhin gshegs pa'i gsung sems can thams cad kyi dbyangs kyi yan lag dang</text></item>
<item><p>92a6</p><section>phal chen</section><text>ldan pas/ dus gsum du byung ba'i chos kyi 'khor lo'i sgra sgrog pas/ mdo sde thams cad kyi sprin gyi 'brug sgra 'byin pa'i dkyil 'khor la 'jug pa dang / sangs rgyas kyi mtshan rgya mtsho mtha' dang dbus med pa la 'jug pa dang /</text></item>
<item><p>92a7</p><section>phal chen</section><text>sangs rgyas kyi rnam par 'phrul pa bsam gyis mi khyab pa yongs su bstan pas sems can 'dul ba la 'jug pa ste/ rigs kyi bu chos bcu po 'di dag dang ldan pa'i byang chub sems dpa' rnams byang chub sems dpa'i spyod pa la yongs su</text></item>
<item><p>92b1</p><section>phal chen</section><text>grub pa yin no/ /rigs kyi bu kho mo ni byang chub sems dpa'i rnam par thar pa/ bsam gtan zhi ba'i bde bas kun tu rnam par gnon pa thob pa ste/ rigs kyi bu kho mo ni de'i mthus/ dus gsum du gshegs pa'i de bzhin gshegs</text></item>
<item><p>92b2</p><section>phal chen</section><text>pa thams cad kyang mthong ste/ de bzhin gshegs pa de dag gi sangs rgyas kyi zhing yongs su dag pa la'ang 'jug go /'khor gyi dkyil 'khor rgya mtsho dang / ting nge 'dzin mtha' dang dbus med pa'i rnam par 'phrul ba rgya mtsho dang /</text></item>
<item><p>92b3</p><section>phal chen</section><text>sngon gyi tshul rgya mtsho dang / mtshan rgya mtsho la 'ang 'jug go /de bzhin gshegs pa de dag gi chos kyi 'khor lo rab tu 'khor ba rnam pa tha dad pa la'ang 'jug go /de bzhin gshegs pa'i sku tshe'i tshad sna tshogs dang / dbyangs</text></item>
<item><p>92b4</p><section>phal chen</section><text>kyi yan lag rnam pa tha dad pa dang / de bzhin gshegs pa de dag gi chos kyi dbyings mtha' dang dbus med pa'i sku'ang 'jug ste/ de bzhin gshegs pa de dag la dngos por mngon par zhen pa'ang med do/ /de ci'i phyir zhe na/ 'jig</text></item>
<item><p>92b5</p><section>phal chen</section><text>rten gyi khams thams cad du bzhud pa 'gags pa'i phyir/ de bzhin gshegs pa de dag ni bzhud pa med pa'o/ /rang bzhin gyis byung ba med pas na/ de bzhin gshegs pa de dag ni byon pa med pa'o/ /mi skye ba'i chos nyid dang /</text></item>
<item><p>92b6</p><section>phal chen</section><text>mnyam pa'i sku mnga' ba'i phyir/ de bzhin gshegs pa de dag ni ma skyes pa'o/ /mi skye ba'i mtshan nyid dang ldan pa'i phyir/ de bzhin gshegs pa de dag ni ma 'gags pa'o/ /sgyu ma'i rnam pa lta bur mthong zhing rnam par dmigs</text></item>
<item><p>92b7</p><section>phal chen</section><text>pa'i phyir/ de bzhin gshegs pa de dag ni mi bden pa ma yin pa'o/ /'gro ba thams cad kyi don du byung ba'i phyir/ de bzhin gshegs pa de dag ni pa ma yin pa'o/ /shi 'pho dang skye ba las rnam par 'das pa'i phyir/ de bzhin</text></item>
<item><p>93a1</p><section>phal chen</section><text>gshegs pa de dag ni 'pho ba med pa'o/ /chos kyi rang bzhin gyis 'jig pa med pa'i chos nyid yin pa'i phyir de bzhin gshegs pa de dag ni 'jig pa med pa'o/ /ngag gi lam thams cad las yongs su 'das</text></item>
<item><p>93a2</p><section>phal chen</section><text>pa'i phyir/ de bzhin gshegs pa de dag thams cad ni mtshan nyid gcig pa'o/ /chos kyi mtshan nyid kyi rang bzhin gyi mthar thug pas/ de bzhin gshegs pa de dag ni mtshan nyid mi mnga' ba'o/ /rigs kyi bu kho mo ni de ltar de bzhin</text></item>
<item><p>93a3</p><section>phal chen</section><text>gshegs pa thams cad khong du chud par byed cing / byang chub sems dpa'i rnam par thar pa bsam gtan zhi ba'i bde bas kun tu rnam par gnon pa 'di de bzhin gshegs pa'i bsam gtan gyi dkyil 'khor snang bas shin tu rgya cher byed do/ /</text></item>
<item><p>93a4</p><section>phal chen</section><text>shin tu yangs par byed do/ /khong du chud par byed do/ /rtogs par byed do/ /mnyam par byed do/ /mngon par sgrub bo/ /gzhi snyoms par byed do/ /rab tu 'jug go/ rnam par 'phel bar byed do/ /nges par sems so/ /nye bar rtog go /</text></item>
<item><p>93a5</p><section>phal chen</section><text>dran par byed do/ /spyod yul du byed do/ /brtan par byed do/ /snang bar byed do/ /rab tu brjod do/ /rnam par dpyod do/ /rnam par 'byed do/ /tshogs su byed do/ /yid ches par byed do/ /yongs su rtog pa thams cad rgyu ba med pa'i snying rje chen po de la</text></item>
<item><p>93a6</p><section>phal chen</section><text>gnas te/ sems can thams cad yongs su bskyab pa la yang dag par spyad par sems rtse gcig tu bya ba'i phyir bsam gtan dang po sgom mo/ yid kyi las thams cad nye bar zhi bar bya ba dang / ye shes kyi stobs dang / mthus sems</text></item>
<item><p>93a7</p><section>phal chen</section><text>can thams cad yongs su bsdu ba la dga' ba'i bde ba la sems rtse gcig tu bya ba'i phyir/ bsam gtan gnyis pa sgom mo/ /'khor bar log par zhugs pa la btang snyoms su byas te/ sems can thams cad kyi rang bzhin nges par rtogs par</text></item>
<item><p>93b1</p><section>phal chen</section><text>bya ba'i phyir/ bsam gtan gsum pa sgom mo/ /sems can thams cad kyi nyon mongs pa dang / sdug bsngal rab tu zhi bar bya ba'i phyir bsam gtan bzhi pa sgom mo/ /thams cad mkhyen pa nyid kyi smon lam gyi dkyil 'khor shin tu yongs par</text></item>
<item><p>93b2</p><section>phal chen</section><text>bya ba dang / ting nge 'dzin rgya mtsho thams cad mngon par sgrub pa la mkhas par bya ba dang / byang chub sems dpa'i rnam par thar pa rgya mtsho thams cad kyi tshul la 'jug par bya ba dang / byang chub sems dpa'i rnam par rtse ba'i ye shes thams cad</text></item>
<item><p>93b3</p><section>phal chen</section><text>mngon par shes par bya ba dang / byang chub sems dpa'i spyod pas rnam par 'phrul pa thams cad mngon par bsgrub par bya ba'i phyir/ sgo kun nas chos kyi dbyings la 'jug pa'i ye shes kyi tshul yongs su sbyong zhing / byang chub sems dpa'i rnam par thar</text></item>
<item><p>93b4</p><section>phal chen</section><text>ba bsam gtan zhi ba'i bde bas kun tu rnam par gnon pa 'di sgom mo/ /rigs kyi bu de ltar kho mo rnam par thar pa 'di sgom zhing thabs sna tshogs kyis sems can yongs su smin par byed de/ 'di ltar nub mo zhi bar gyur pa'i tshe dga' ba la mos</text></item>
<item><p>93b5</p><section>phal chen</section><text>pa'i sems can rnams kyis mi sdug pa'i 'du shes skyed do/ /mi dga' ba'i 'du shes dang / yongs su skyo ba'i 'du shes dang / bgegs su 'gyur ba'i 'du shes dang / 'ching ba'i 'du shes dang / srin mo'i 'du shes dang / mi rtag pa'i</text></item>
<item><p>93b6</p><section>phal chen</section><text>'du shes dang / sdug bsngal ba'i 'du shes dang / bdag med pa'i 'du shes dang / rje med pa'i 'du shes dang / gzhan la rag las pa'i 'du shes dang / rga shi'i 'du shes dang / 'dod pa'i yul dang longs spyod thams</text></item>
<item><p>93b7</p><section>phal chen</section><text>cad la dga' ba med pa'i 'du shes skyed de/ sems can de dag kyang sems de la yongs su sgom pas/ 'dod pa'i dga' ba thams cad la/ mngon par dga' ba med pas chos la mos pa'i dga' ba la 'jug cing khyim nas khyim med par rab tu 'byung ngo / /de dag</text></item>
<item><p>94a1</p><section>phal chen</section><text>dgon pa la gnas pa'i tshe 'ang chos dang mthun pa'i dad pa yongs su skyed de/ sgra chen po 'jigs pa mi snyan pa'i sgra skad thams cad kyang zhi bar byed do/ /mtshan mo zhi bar gyur pa lhas sangs rgyas kyi chos zab mo yang yang dag par</text></item>
<item><p>94a2</p><section>phal chen</section><text>ston to/ /spang ba dang 'thun pa'i rkyen yang nye bar ston to/ /khyim gyi sgo yang rnam par 'byed do/ /lam yang yongs su ston to/ /snang bas kyang mngon par byed do/ /mun pas chod pa yang rnam par sel to/ /'jigs pa'ang med par byed do/ /rab tu byung</text></item>
<item><p>94a3</p><section>phal chen</section><text>ba la yang yang dag par bsngags pa byed do/ /sangs rgyas kyi legs pa'ang rjod do/ /chos kyi legs pa dang / dge 'dun gyi legs pa dang / dge ba'i bshes gnyen gyi legs pa yang rjod do/ /dge ba'i bshes gnyen gyi drung du 'gro ba la'ang bsngags</text></item>
<item><p>94a4</p><section>phal chen</section><text>ba byed do/ /rigs kyi bu kho mo rnam par thar pa 'di la sgom zhing sems can rnams kyi chos ma yin pa'i 'dod chags kyis zhen pa rnams kyi chos ma yin pa'i 'dod chags kyi yongs su rtog pa rnams kyang med par byed do/ /tshul ma yin pa'i 'dod pas non pa</text></item>
<item><p>94a5</p><section>phal chen</section><text>rnams dang / log par yongs su rtog pa'i spyod yul can rnams kyi yongs su rtog pa de dag dang yid la bya ba de dag kyang med par byed do/ /sdig to mi dge ba'i chos ma skyes pa rnams mi skye ba dang / sdig to'i yongs su rtog pa skyes par gyur pa rnams kyang med par</text></item>
<item><p>94a6</p><section>phal chen</section><text>'gyur ba'i rkyen nye bar sgrub bo/ /dge ba'i yongs su rtog pa'i pha rol tu phyin pa dang ldan pa dang / spyod pa dang ldan pa dang / thams cad mkhyen pa'i ye shes su 'byung ba'i smon lam mngon par bsgrub pa dang ldan pa dang / byams pa'i tshul dang ldan pa dang / sems</text></item>
<item><p>94a7</p><section>phal chen</section><text>can rnams la snying rje chen pos rgyas par 'gengs pa dang ldan pa dang / lha dang mi'i bde ba rnam pa sna tshogs yongs su bskyed pa dang / ldan pa'i yongs su rtogs pa bskyed pa dang / skyes nas kyang tshul sna tshogs kyi rkyen nye bar bsgrub par byed pa nas</text></item>
<item><p>94b1</p><section>phal chen</section><text>thams cad mkhyen pa nyid dang mthun pa'i rkyen kyang nye bar sgrub pa byed de/ rigs kyi bu kho mos ni byang chub sems dpa'i rnam par thar pa bsam gtan zhi ba'i bde bas kun tu rnam par gnon pa 'di shes par zad na/ kho mos byang chub sems</text></item>
<item><p>94b2</p><section>phal chen</section><text>dpa' kun tu bzang po'i spyod pa dang / smon lam gyis byung ba'i byang chub sems dpa' rnam pa mtha' yas pa'i chos kyi dbyings kyi ye shes rab tu thob pa/ dge ba'i rtsa ba thams cad kyis rnam par spel ba'i sems dang ldan pa/ de bzhin gshegs</text></item>
<item><p>94b3</p><section>phal chen</section><text>pa thams cad kyi ye shes kyi mthus sems kyi snang ba rab tu thob pa/ de bzhin gshegs pa thams cad kyi yul la gnas pa'i sems dang ldan pa/ gnas thams cad du sgrib pa med pa'i sems dang ldan pa/ thams cad mkhyen pa nyid kyi</text></item>
<item><p>94b4</p><section>phal chen</section><text>smon lam yongs su rdzogs pa'i sems dang ldan pa/ zhing rgya mtsho thams cad du zhugs pa'i sems dang ldan pa/ sangs rgyas rgya mtsho thams cad mthong bar bya ba la zhugs pa'i sems dang ldan pa/ de bzhin gshegs pa thams cad kyi</text></item>
<item><p>94b5</p><section>phal chen</section><text>chos kyi sprin gyi char yang dag par gzung ba'i sems dang ldan pa sems can thams cad kyi ma rig pa'i mun pa rnam par sel ba/ 'khor ba'i bde ba la dga' zhing sred pa zad cing mthar phyin par 'gyur ba'i lam gyis/ thams cad mkhyen pa nyid du</text></item>
<item><p>94b6</p><section>phal chen</section><text>snang ba skyed pa'i sems dang ldan pa/ de dag gi spyod pa shes pa'am/ yon tan brjod par nus re skan/ /song rigs kyi bu 'di nyid na nga dang yang rgyang mi ring ste/ rnam par snang mdzad kyi snying po byang chub kyi g.yas rol cig na/ mtshan</text></item>
<item><p>94b7</p><section>phal chen</section><text>mo'i lha mo rab tu dga' ba'i mig 'gro bar rnam par snang ba zhes bya ba 'dug gis de'i gan du song la/ ji ltar byang chub sems dpas byang chub sems dpa'i las la brtson par bya ba dris shig /de nas mtshan mo'i lha mo kun tu zab pa'i dpal</text></item>
<item><p>95a1</p><section>phal chen</section><text>dri ma med pa'i 'od kyis de'i tshe/ byang chub sems dpa'i rnam par thar pa bsam gtan zhi ba'i bde bas kun tu rnam par gnon pa 'di nyid brnan te/ bstan par bya ba'i phyir/ tshong dpon gyi bu nor la tshigs su</text></item>
<item><p>95a2</p><section>phal chen</section><text>bcad de smras pa/ dus rnams kun tu byung ba'i bde gshegs rnams/ /mngon du bya bar mos pa'i sems dang ldan/ /de dag mig yangs rnam par dag par 'gyur/ /des ni sangs rgyas rgya mtsho mthong bar 'ong / /rgyal ba'i sku gsal</text></item>
<item><p>95a3</p><section>phal chen</section><text>dri ma med la ltos/ /mtshan gyis yongs su rgyan pas shin tu mdzes/ /rgyal ba'i rnam par 'phrul pa chos dbyings rnams/ skad cig re res rgyas 'gengs de la 'ang ltos/ /byang chub shing drung sangs rgyas gdan rab la/ /bde gshegs rnam</text></item>
<item><p>95a4</p><section>phal chen</section><text>par snang mdzad mngon sangs rgyas/ /chos dbyings yangs pa rgyas mdzad cing / /'gro ba'i bsam pa ji bzhin 'khor lo bskor/ /rgyal bas chos nyid lus med rab zhi ba/ /gnyis med rang bzhin med pa thugs chud nas/ /gzugs sku</text></item>
<item><p>95a5</p><section>phal chen</section><text>bzang po mtshan gyis brgyan pa yis/ /'gro ba ma lus bkang zhing ston pa mdzad/ /sangs rgyas sku ni rgya che bsam mi khyab/ /chos kyi dbyings kun yongs su rgyas bkang zhing / /de ni kun tu mnyam par snang ba ste/ /rgyal ba thams cad kun tu ston pa</text></item>
<item><p>95a6</p><section>phal chen</section><text>mdzad/ /zhing rnams kun gyi rdul rab phra ba snyed/ /'od kyi dkyil 'khor mnga' ba'i sangs rgyas sku/ /kha dog bzang po gzhan dang gzhan snang bas/ /chos dbyings rgyas par skad cig re res 'gengs/ /rgyal ba'i ba spu'i sgo nas 'od zer</text></item>
<item><p>95a7</p><section>phal chen</section><text>sprin/ /rgya che bsam yas mi zad mngon 'byung ba/ /de dag 'gro ba ma lus 'gengs byed cing / /srog chags rnams kyi nyon mongs gdung ba sel/ /sangs rgyas sprul pa rgya mtsho mi zad pa/ /rgyal ba'i spu yi 'khor nas yongs ston cing / /chos dbyings</text></item>
<item><p>95b1</p><section>phal chen</section><text>yangs pa rgyas par kun bkang ste/ /srog chags rnams kyi sdug bsngal ngan song sel/ /sangs rgyas gsung snyan rab tu sgrog mdzad pa/ /dbyangs kyi yan lag rgya mtsho'i sgra 'od can/ /chos char chen po rab tu 'bebs pa mdzad/ /srog</text></item>
<item><p>95b2</p><section>phal chen</section><text>chags byang chub bsam pa yongs su skyed/ /bskal pa rgya mtsho spyad pa spyod pa'i tshe/ /'dis ni sngan cad yongs su gzung mdzad pa/ /de dag kun gyi rgyal ba rnam par snang mdzad pa/ /zhing rnams kun tu gzugs brnyan mtshan nyid mthong / /de bzhin</text></item>
<item><p>95b3</p><section>phal chen</section><text>gshegs pa 'jig rten kun tu 'byung / /sems can re re kun la'ang mngon par bzhugs/ /mos pa'i tshul bzhin spyod yul gzhan dang gzhan/ /de dag kho mos kun tu shes mi nus/ /rgyal sras dam pa thams cad ma lus par/ /bde</text></item>
<item><p>95b4</p><section>phal chen</section><text>gshegs ba spu gcig gi rtse las 'byung / /rnam thar de la gang rnams bsam yas pa/ /de dag thams cad kho mos shes mi nus/ /kho mo'i 'dab na gnas pa'i lha mo 'di/ /'jig rten mgon la mngon gyur rab tu dga'/ /ming du snang ba 'od 'phro mig</text></item>
<item><p>95b5</p><section>phal chen</section><text>ces bya/ /de la byang chub spyod pa ci 'dra dris/ /de nas tshong dpon gyi bu nor mtshan mo'i lha mo kun tu zab pa'i dpal dri ma med pa'i 'od kyi rkang pa gnyis la spyi bos phyag 'tshal te/ mtshan mo'i lha mo kun tu zab pa'i dpal dri ma med pa'i 'od</text></item>
<item><p>95b6</p><section>phal chen</section><text>la lan brgya stong du mar g.yas phyogs su bskor ba byas nas yang dang yang bltas te/ mtshan mo'i lha mo kun tu zab pa'i dpal dri ma med pa'i 'od kyi drung nas song ngo / /de nas tshong dpon gyi bu nor dge ba'i bshes gnyen gyi gdams ngag gi</text></item>
<item><p>95b7</p><section>phal chen</section><text>byin gyis brlabs pa/ dge ba'i bshes gnyen gyi/ tshig la nan tan du bya ba'i sems yang dag par skyes pa/ dge ba'i gshes gnyen gyi sman pa la nad pa lta bu'i 'du shes kyis yongs su spyad pa'i sems dang ldan pa/ dge ba'i</text></item>
<item><p>96a1</p><section>phal chen</section><text>bshes gnyen mthong ba yid la byed pa ma 'khrugs pa'i sems dang ldan pa/ dge ba'i bshes gnyen blta ba la bsgribs pa'i ri thams cad rnam par gtor ba'i glags rnyed pa'i sems dang ldan pa/ dge ba'i bshes gnyen</text></item>
<item><p>96a2</p><section>phal chen</section><text>mthong ba la sems can gyi khams thams cad yongs su bskyab pa'i snying rje chen po'i tshul rgya mtsho la 'jug pa thob pa'i sems dang ldan pa/ dge ba'i bshes gnyen mthong ba la chos kyi dbyings kyi tshul rgya mtsho'i ye shes snang ba rab tu thob pa'i sems dang ldan</text></item>
<item><p>96a3</p><section>phal chen</section><text>pa de/ mtshan mo'i lha mo rab tu dga' ba'i 'gro bar rnam par snang ba gang na ba der song ngo / /de nas mtshan mo'i lha mo rab tu dga' ba'i 'gro bar rnam par snang bas/ tshong dpon gyi bu nor de</text></item>
<item><p>96a4</p><section>phal chen</section><text>bas kyang dge ba'i bshes gnyen gyi drung du 'gro ba dge ba'i rtsa ba'i tshogs las byung bas yongs su smin par bya ba'i phyir/ dge ba'i bshes gnyen gyi drung du 'gro ba tshogs chen po las byung bar byin gyis brlabs so/ /dge ba'i bshes gnyen gyi drung du 'gro ba</text></item>
<item><p>96a5</p><section>phal chen</section><text>rnam par gnon pa chen por byin gyis brlabs so/ /dge ba'i bshes gnyen gyi drung du 'gro ba brtson 'grus kyi las 'jug par dka' bar byin gyis brlabs so/ /dge ba'i bshes gnyen gyi drung du 'gro ba bsdad cing shin tu legs par byin gyis brlabs so/ /</text></item>
<item><p>96a6</p><section>phal chen</section><text>dge ba'i bshes gnyen gyi drung du 'gro ba phyogs mtha' dang dbus med pa la 'jug par byin gyis brlabs so/ /dge ba'i bshes gnyen gyi drung du 'gro ba yun ring por gnas pas byung bar byin gyis brlabs so/ /dge ba'i bshes gnyen gyi drung du 'gro ba don mtha'</text></item>
<item><p>96a7</p><section>phal chen</section><text>yas pa yongs su rdzogs pa'i rnam par pa 'byung bar byin gyis brlabs so/ dge ba'i bshes gnyen gyi drung du 'gro ba lam gyi rgyan mtha' dang dbus med pa'i tshogs kyis yongs su gnon par byin gyis brlabs so/ /dge ba'i bshes gnyen gyi drung du 'gro</text></item>
<item><p>96b1</p><section>phal chen</section><text>ba sgo kun nas rnam par gnon pas byung bar byin gyis brlabs so/ /dge ba'i bshes gnyen gyi drung du 'gro ba g.yo ba med par 'ong bas rnam par gnon par byin gyis brlabs so/ /de nas tshong dpon gyi bu nor thams cad mkhyen pa'i tshogs</text></item>
<item><p>96b2</p><section>phal chen</section><text>kyi brtson 'grus la rab tu brtson pas/ dge ba'i bshes gnyen gyi drung du 'gro ba dang smon lam chen po rgya mtsho mngon par bsgrub pa'i rnam par gnon pas dge ba'i bshes gnyen gyi drung du 'gro ba dang / sems can gcig gi don du phyi ma'i mtha'i</text></item>
<item><p>96b3</p><section>phal chen</section><text>bskal pa'i mur thug par sdug bsngal nyams su blang ba'i zhe non pas/ dge ba'i bshes gnyen gyi drung du 'gro ba dang / rdul shin tu phra ba gcig la chos kyi dbyings thams cad du sgra sgrog cing yun ring por gnas pa'i rnam par gnon pa dang / brtson 'grus</text></item>
<item><p>96b4</p><section>phal chen</section><text>chen po'i go bgos pas dge ba'i bshes gnyen gyi drung du 'gro ba dang / phyogs rgya mtsho 'byam klas pa thams cad du shugs kyis 'gro bas dge ba'i bshes gnyen gyi drung du 'gro ba dang / ba spu'i sbubs gcig tu phyi ma'i mtha'i bskal par byang chub sems</text></item>
<item><p>96b5</p><section>phal chen</section><text>dpa'i spyod pa la gnas pas/ dge ba'i bshes gnyen gyi drung du 'gro ba dang / byang chub sems dpa'i spyod pa la gnas nas kyang sems kyi skad cig re re la thams cad mkhyen pa'i ye shes 'gengs pa la gnas par bya bas/ dge ba'i bshes gnyen gyi drung</text></item>
<item><p>96b6</p><section>phal chen</section><text>du 'gro ba dang / dus gsum du gshegs pa'i de bzhin gshegs pa'i rnam par 'phrul pa'i rgyan dang / lam yongs su gnon par zhe non pas/ dge ba'i bshes gnyen gyi drung du 'gro ba dang / chos kyi dbyings kyi tshul gyis rgyun tu zhugs pa'i lam yongs</text></item>
<item><p>96b7</p><section>phal chen</section><text>su gnas pas/ dge ba'i bshes gnyen gyi drung du 'gro ba dang / chos kyi dbyings kyi tshul thams cad la dmigs pa las ma g.yos par/ chos kyi dbyings kun tu rgyas par 'gengs pas dge ba'i bshes gnyen gyi drung du 'gro bas mtshan mo'i lha mo</text></item>
<item><p>97a1</p><section>phal chen</section><text>rab tu dga' ba'i mig 'gro bar rnam par snang ba gang na ba der phyin pa dang / des mtshan mo'i lha mo rab tu dga' ba'i mig 'gro bar rnam par snang ba/ bcom ldan 'das kyi 'khor gyi dkyil 'khor na seng ge'i khri me tog gi snying</text></item>
<item><p>97a2</p><section>phal chen</section><text>po can la 'dug cing / byang chub sems dpa'i ting nge 'dzin kun tu bzang po'i dga' ba yangs shing dri ma med pa'i shugs kyi rgyal mtshan la/ mnyam par bzhag pa mthong ngo / /de'i ba spu'i bu ga thams cad nas sbyin pa la</text></item>
<item><p>97a3</p><section>phal chen</section><text>pa'i pha rol tu phyin pa'i spyod pa mngon par ston pa'i sprin sems can thams cad/ mngon par dga' ba/ sems can thams cad kyi yid du 'ong ba/ sems can thams cad kyis blta na nyams su bde ba/ sems can thams cad</text></item>
<item><p>97a4</p><section>phal chen</section><text>kyis blta na sdug pa rnam pa sna tshogs 'byung ba yang mthong ste/ 'di ltar sems can thams cad la phan gdags shing rtsod pa med par bya ba dang / dngos po thams cad la phangs par rtsi ba med par bya ba dang / sems can thams</text></item>
<item><p>97a5</p><section>phal chen</section><text>cad la sbyor ba mtshungs pas yongs su gtang bar bya ba dang / sems can thams cad la mnyam pa'i sems su bya ba dang / sems can thams cad la brnyas pa med par yongs su gtang ba dang / nang dang phyi'i dngos po thams cad yongs su gtang ba dang</text></item>
<item><p>97a6</p><section>phal chen</section><text>dga' ba chen po yongs su gtang bar bstan pa dang / 'jig rten thams cad du sems can gyi bsam pa ji bzhin gyi sbyin pa'i spyod pa yongs su bstan par bya ba'i phyir/ sems can thams cad kyi bsam pa ji lta ba bzhin du rnam par dmigs</text></item>
<item><p>97a7</p><section>phal chen</section><text>pa dang mthun pa'i sgras sbyin pa'i spyod pa yongs su ston pa'i sprin dang / dus gsum du byung ba'i byang chub sems dpa' rnams gtang bar dka' ba yongs su gtong ba'i sprul pa bsam gyis mi khyab pa'i sprin 'thon nas/ phyogs bcu'i 'jig</text></item>
<item><p>97b1</p><section>phal chen</section><text>rten gyi khams 'byam klas par gtogs pa'i sems can thams cad kyis rnam par par gyur pa mthong ngo / /'di lta ste/ byang chub sems dpa'i khyu mchog gi /mthu phyung ba dang / rnam par 'phrul pa bsam gyis mi khyab pa thob pas/</text></item>
<item><p>97b2</p><section>phal chen</section><text>ba spu'i bu ga thams cad nas/ sems can thams cad dang mnyam pa'i skye ba sna tshogs su sprul pa'i lus kyi sprin mngon par 'thon te/ 'jig rten gyi khams thams cad du/ gtogs pa'i sems can thams cad la rgyas par khyab par byas</text></item>
<item><p>97b3</p><section>phal chen</section><text>nas/ mngon sum du brtul zhugs thams cad kyi yid dam las mi g.yo bar yongs su bstan pa dang / sems can gyi khams dang mnyam pa'i dka' thub dang / brtul zhugs kyi dkyil 'khor sna tshogs rab tu ston pa dang / 'jig rten</text></item>
<item><p>97b4</p><section>phal chen</section><text>thams cad du gnas pa med pa dang / yul thams cad la ltos pa med pa dang / 'khor ba thams cad du gnas pa las phyir phyogs pa dang / lha dang mi'i phun sum tshogs pa rgud pa'i sgor gzhol ba yongs su ston pa dang / mi sdug pa'i dkyil 'khor rab</text></item>
<item><p>97b5</p><section>phal chen</section><text>tu ston pa dang / 'jig rten gyi sdug pa'i 'du shes kyis phyin ci log rnam par bzlog pa dang / mi rtag pa dang / g.yo ba dang / 'jig pa dang / 'gyur ba'i chos nyid yongs su ston pa dang / 'du byed thams cad kyi chos nyid sdug bsngal</text></item>
<item><p>97b6</p><section>phal chen</section><text>zhing bdag med pa yongs su ston pa dang / de bzhin gshegs pa'i yul la gnas pa dang / mi 'bral bar mos par byed pa dang / de bzhin gshegs pa'i tshul khrims shin tu dag par bya ba'i phyir/ sems can rnams la yang</text></item>
<item><p>97b7</p><section>phal chen</section><text>dag par bskul ba dang / sems can thams cad kyi bsam pa ji lta ba bzhin gyi sgras tshul khrims kyi spyod pa yongs su ston pa dang / sems can thams cad yongs su tshim par byed pa'i tshul khrims kyi dri zhim po yongs su ston pa byed cing /</text></item>
<item><p>98a1</p><section>phal chen</section><text>sems can thams cad yongs su smin par byed pa mthong ngo / /ba spu'i sgo thams cad nas sems can thams cad dang mnyam pa'i lus kha dog sna tshogs su sprul pa'i sprin 'thon te/ yan lag dang nying lag thams</text></item>
<item><p>98a2</p><section>phal chen</section><text>cad kyang nyams su bzod pa sems can thams cad la yongs su ston pa/ sems can thams cad kyis lus la gnod par tho brtsams kyang nyams su bzod par byed pa dang sems can thams cad kyi tshul dang mi 'dra ba'i tshig gis</text></item>
<item><p>98a3</p><section>phal chen</section><text>spyo ba dang / brgyad pa dang / smad pa dang / bskyung ba dang / brdeg pa dang / bsdigs pa nyams su bzod par byed pa yongs su ston pa dang / sems can thams cad kyis mi sgul ba yongs su ston pa dang / rim gror byas pa dang / rim gror ma byas pa thams</text></item>
<item><p>98a4</p><section>phal chen</section><text>cad kyis mtho ba dang dma' bar mi 'gyur ba yongs su ston pa dang / sems can thams cad la nga rgyal med pa yongs su ston pa dang / chos thams cad kyi rang bzhin la bzod pa mi zad pas ye shes mi zad pa yongs su ston pa dang / sems can</text></item>
<item><p>98a5</p><section>phal chen</section><text>thams cad kyi nyon mongs pa thams cad yongs su spang ba'i phyir bzod pa'i spyod pa yongs su ston pa dang / sems can thams cad kyi lus dbyibs mi sdug cing / kha dog mi mdzes pa'i gzugs rnam par zlog pa byed pa dang / sems can</text></item>
<item><p>98a6</p><section>phal chen</section><text>thams cad la de bzhin gshegs pa'i sku mdog rnam par dag pa bla na med pa yongs su ston cing sems can yongs su smin par byed pa mthong ngo / /ba spu'i sgo thams cad nas sems can thams cad dang mnyam pa'i skye ba sna tshogs kyi lus kha dog</text></item>
<item><p>98a7</p><section>phal chen</section><text>dang dbyibs dang / chu zhengasna tshogs su sprul pa'i sprin 'thon te/ sems can rnams kyi bsam pa ji lta ba bzhin du rgyas par khyab par byas nas/ thams cad mkhyen pa nyid kyi tshogs chen po la brtson 'grus kyis sngon du 'dor ba/ yang dag</text></item>
<item><p>98b1</p><section>phal chen</section><text>par ston pa dang / bdud kyi dkrugs ma thams cad rnam par 'thor ba'i brtson 'grus dang / byang chub tu brtsams pa mi 'khrugs mi zlogs pa'i brtson 'grus dang / sems can thams cad 'khor ba'i rgya mtsho las rab tu bsgral ba'i brtson 'grus</text></item>
<item><p>98b2</p><section>phal chen</section><text>dang mi khom pa dang ngan song dang / ngan 'gro dang log par ltung ba'i lam thams cad rnam par bzlog pa'i brtson 'grus dang / mi shes pa'i ri rnam par gtor ba'i brtson 'grus dang / de bzhin gshegs pa thams cad mchod cing bsnyen bkur</text></item>
<item><p>98b3</p><section>phal chen</section><text>bas yongs su mi skyo ba'i brtson 'grus dang / sangs rgyas thams cad kyi chos kyi 'khor lo yang dag par blang ba dang / yongs su bzung ba'i brtson 'grus dang / sgrib pa thams cad kyi ri rab tu gzhom zhing rnam par gtor ba'i brtson 'grus dang /</text></item>
<item><p>98b4</p><section>phal chen</section><text>sems can thams cad yongs su smin par bya ba dang / gdul bas mi skyo ba'i brtson 'grus dang / sangs rgyas kyi zhing thams cad yongs su dag par bya ba'i brtson 'grus dang / de bzhin gshegs pa'i brtson 'grus rnam par dag pa bla na</text></item>
<item><p>98b5</p><section>phal chen</section><text>med pa yongs su ston cing / sems can yongs su smin par byed pa mthong ngo / /ba spu'i sgo thams cad nas lus sna tshogs kha dog dang dbyibs rnam pa tha dad par sprul pa'i sprin 'thon te/ thabs sna tshogs kyis sems can rnams kyi dga'</text></item>
<item><p>98b6</p><section>phal chen</section><text>ba yongs su bskyed pa dang / yid bde ba rnam par zlog pa dang / 'dod pa'i dga' ba thams cad rnam par smod pa dang / ngo tsha shes pa'i chos nyid 'jig rten du sgrog pa dang / dbang po bsdams pa la sems can rnams rab tu dgod pa dang /</text></item>
<item><p>98b7</p><section>phal chen</section><text>tshangs pa'i spyod pa bla na med pa yang dag par bsngags pa byed pa dang / 'dod pa'i 'jig rten bdud kyi yul 'jig pa dang bcas par yongs su ston pa dang / 'dod pa'i dga' ba dang bral ba rnams la 'jig rten gyi 'dod pa dang / dga' ba'i yul</text></item>
<item><p>99a1</p><section>phal chen</section><text>thams cad yongs su ston pa dang / chos la mos shing dga' ba la sems can rab tu dgod pa dang / mthar gyis bsam gtan dang / ting nge 'dzin dang snyoms par 'jug pa'i sgo mngon par bsgrub pa dang / sems</text></item>
<item><p>99a2</p><section>phal chen</section><text>can thams cad kyi nyon mongs pa thams cad rnam par gsal ba la nges par rtogs pa'i sems yongs su rjod pa dang / byang chub sems dpa'i ting nge 'dzin rgya mtsho'i rnam par 'phrul pa thams cad yongs su ston pa dang / byang chub sems dpa'i</text></item>
<item><p>99a3</p><section>phal chen</section><text>mngon par shes pa dang / rnam par 'phrul pa dang / khyu mchog gi mthu phyung ba yongs su ston pa byed cing / sems can rnams kyi dga' ba yongs su bskyed pa dang / spro ba 'phel bar bya ba dang / nyams bde ba yongs su bskyed pa dang / yid</text></item>
<item><p>99a4</p><section>phal chen</section><text>mi bde ba bzlog pa dang / sems skyon med pa yongs su bsgrub pa dang / sems can las su rung bar bya ba dang / bsam pa rnam par sbyang ba dang / dbang po gsal bar bya ba dang / lus kyi bde ba yongs su bskyed pa dang / chos la dga' ba'i</text></item>
<item><p>99a5</p><section>phal chen</section><text>shugs rnam par 'phel bar bya ba byed cing / sems can rnams yongs su smin par byed pa mthong ngo / /ba spu'i sga thams cad nas/ skye ba thams cad dang 'dra ba'i lus kyi sprin sna tshogs 'thon te/ zhing thams cad kyi khongs su chud pa'i sems</text></item>
<item><p>99a6</p><section>phal chen</section><text>can thams cad kyi yid bzhin du bstan pa'i phyir dge ba'i bshes gnyen gyi gan du 'gro bas skyo ba med pa yongs su ston pa dang / slob dpon dang / bla ma dang / dge ba'i bshes gnyen la rim gror bya ba dang / bsnyen bkur bas skyo ba med pa</text></item>
<item><p>99a7</p><section>phal chen</section><text>yongs su ston pa dang / de bzhin gshegs pa thams cad chos kyi 'khor lo 'khor ba yang dag par blang zhing yongs su bzung bas skyo ba med pa'i brtson 'grus yongs su ston pa dang / sangs rgyas rgya mtsho thams cad khong du chud par bya ba'i tshul yang</text></item>
<item><p>99b1</p><section>phal chen</section><text>dag par brjod pa dang / chos kyi sgo rgya mtsho thams cad rnam par 'byed pa dang / chos thams cad kyi mtshan nyid dang rang bzhin dang tshul mngon par brjod pa dang / chos thams cad ting nge 'dzin gyi sgor yongs su ston pa dang / sems can thams cad kyi</text></item>
<item><p>99b2</p><section>phal chen</section><text>dri ba dang the tsom rgya mtsho rnam par sel bas shes rab kyi yul yongs su ston pa dang / sems can thams cad kyi lta ba'i ri shin tu 'joms pa'i shes rab rdo rje yongs su ston pa dang / sems kyi skad cig gcig dang ldan pas/ sems can thams cad</text></item>
<item><p>99b3</p><section>phal chen</section><text>kyi ma rig pa'i mun pa rnam par sel ba'i shes rab kyi nyi ma'i dkyil 'khor 'char ba yongs su ston pa byed cing / sems can thams cad kyi dga' ba yongs su skye bar bya bas sems can yongs su smin par byed pa mthong ngo / /ba spu'i sgo thams cad</text></item>
<item><p>99b4</p><section>phal chen</section><text>nas kha dog dang dbyibs bsam gyis mi khyab pa'i lus mang po 'gro ba thams cad dang mnyam pa'i sprul pa'i sprin 'thon te bsam pa dang mos pa ji lta ba bzhin du sems can thams cad la mngon du gnas shing / sgra skad sna tshogs kyis yongs su sbyang ba'i bstan pas 'jig</text></item>
<item><p>99b5</p><section>phal chen</section><text>rten pa'i bsod nams dang bsod nams ma yin pa mngon par ston pa dang / 'jig rten pa'i bya ba thams cad rab tu rgyu ba dang khams gsum pa 'byung ba thams cad yongs su bstan pa dang / khams gsum pa thams cad las 'byung ba'i phyogs yang dag par brjod pa dang / lta</text></item>
<item><p>99b6</p><section>phal chen</section><text>ba'i mya ngan mi bzad pa thams cad las 'byung ba'i phyogs yang dag par bstan pas/ thams cad mkhyen pa nyid kyi lam gyi khyad par yongs su brjod pa dang / nyan thos dang rang sangs rgyas kyi sa'i lam las yongs su bzla ba yang dag par ston pa</text></item>
<item><p>99b7</p><section>phal chen</section><text>dang / rim gror byas pa dang / rim gror ma byas pa la byams sdang gis gos pa med par yongs su ston pa dang / 'khor ba dang mya ngan las 'das pa'i sgo la mi gnas pa yang dag par ston pa dang / dga' ldan gyi gnas la pa gcig nas</text></item>
<item><p>100a1</p><section>phal chen</section><text>gcig tu rgyu ba rgyun mi 'chad pa yongs su ston pa dang / snying po byang chub tu song zhing mngon par rdzogs par 'tshang rgya ba rgyun mi 'chad pa yongs su ston pa byed cing thams cad mkhyen pa nyid du sems can yongs su smin par byed</text></item>
<item><p>100a2</p><section>phal chen</section><text>pa mthong ngo / /ba spu'i sgo thams cad kyi ba spu'i sgo re re nas kyang sangs rgyas kyi zhing thams cad kyi rdul shin tu phra ba snyed kyi lus sprul pa'i sprin 'thon te/ sems can gyi 'jig rten thams cad la mngon sum du gnas shing byang chub sems dpa' kun tu</text></item>
<item><p>100a3</p><section>phal chen</section><text>bzang po'i spyod pa dang smon lam yongs su brjod pa dang / chos kyi dbyings thams cad rnam par dag pa'i mthar thug pa'i smon lam gyi khyad par yongs su brjod pa dang / sems kyi skad cig re re la 'jig rten gyi khams rgya mtsho thams cad yongs su</text></item>
<item><p>100a4</p><section>phal chen</section><text>dag par bya ba yongs su brjod pa dang / de bzhin gshegs pa thams cad la mchod cing rim gror bya ba rgyun mi 'chad pa yongs su brjod pa dang / sems kyi skad cig re re la chos kyi tshul rgya mtsho thams cad la 'jug pa rgyun mi 'chad pa yongs</text></item>
<item><p>100a5</p><section>phal chen</section><text>su ston pa dang / 'jig rten gyi khams rgya mtsho thams cad kyi rdul shin tu phra ba snyed kyi chos kyi dbyings kyi tshul rgya mtsho la 'jug pa rgyun mi 'chad pa yongs su ston pa dang / zhing thams cad du phyi ma'i mtha'i bskal pa'i mur thug par gnas shing / thams</text></item>
<item><p>100a6</p><section>phal chen</section><text>cad mkhyen pa nyid kyi lam rnam par dag par bya ba yongs su brjod pa rgyun mi 'chad pa yang dag par ston pa dang / sems kyi skad cig re re la de bzhin gshegs pa'i stobs la 'jug pa rgyun mi 'chad pa yang dag par brjod pa dang / dus gsum</text></item>
<item><p>100a7</p><section>phal chen</section><text>gyi tshul rgya mtsho thams cad la 'jug pa rgyun mi 'chad pa yongs su ston pa dang / zhing thams cad du rdzu 'phrul gyi rnam par 'phrul pa yongs su bstan pa rgyun mi 'chad pa yang dag par ston pa byed cing / byang chub sems dpa'i smon lam dang / spyod</text></item>
<item><p>100b1</p><section>phal chen</section><text>pa yongs su bstan pas sems can thams cad thams cad mkhyen pa nyid la rab tu 'god pa mthong ngo / /ba spu'i sgo thams cad kyi ba spu'i sgo re re nas kyang 'gro ba thams cad kyi sems dang mnyam pa'i lus kyi sprul pa'i sprin mang po 'thon te/ sems can</text></item>
<item><p>100b2</p><section>phal chen</section><text>thams cad la mngon par gnas shing / thams cad mkhyen pa nyid kyi tshogs kyi stobs mu med pa yongs su ston pa dang / thams cad mkhyen pa'i sems kyi stobs mi zad pa dang / mi 'jigs pa dang / chud mi za ba'i chos can yongs su ston pa dang /</text></item>
<item><p>100b3</p><section>phal chen</section><text>byang chub sems dpa'i spyod pa thams cad yongs su sgrub pa'i stobs phyir mi ldog cing phyir mi zlog thub pa med pa dang / rgyun med pa dang / bla na med pa yongs su ston pa dang / byang chub sems dpa' rnams kyi stobs 'khor ba'i nyes pa thams cad kyis mi gos pa yongs su ston pa dang /</text></item>
<item><p>100b4</p><section>phal chen</section><text>byang chub sems dpa' rnams kyi stobs bdud kyi dkyil 'khor thams cad rnam par 'thor ba dang / byang chub sems dpa' rnams kyi stobs nyon mongs pa thams cad kyi dri mas nye bar nyon mongs pa med pa yongs su ston pa dang / /byang chub sems dpa'</text></item>
<item><p>100b5</p><section>phal chen</section><text>rnams kyi stobs las kyi sgrib pa thams cad kyi ri rnam pa 'thor ba yongs su ston pa dang / byang chub sems dpa' rnams kyi snying rje chen po'i stobs bskal pa thams cad du gnas kyang / byang chub sems dpa'i spyod pas skyob med pa yongs su ston</text></item>
<item><p>100b6</p><section>phal chen</section><text>pa dang / byang chub sems dpa' rnams kyi stobs sangs rgyas kyi zhing thams cad yongs su bskyod cing bskul bas/ sems can thams cad rab tu dga' bar byed pa yongs su ston pa dang / byang chub sems dpa' rnams kyi stobs bdud dang /</text></item>
<item><p>100b7</p><section>phal chen</section><text>phas kyi rgol ba'i tshogs thams cad rab tu 'josam pa yongs su ston pa dang / chos kyi 'khor lo bskor ba'i ye shes kyi stobs chen po 'jig rten du rab tu brjod pa byed cing sems can thams cad thams cad mkhyen pa nyid du yongs su smin par byed pa mthong ngo / /</text></item>
<item><p>101a1</p><section>phal chen</section><text>ba spu'i sgo thams cad kyi ba spu'i sgo re re nas kyang lus kyi sprul pa rgya mtsho kha dog mtha' yas pa 'gro ba thams cad kyi sems dang mnyam pa'i sprin phyogs bcu mtha' yas pa'i sems can gyi khams su rgyas par 'gengs pa 'thon te/ sems can rnams kyi bsam</text></item>
<item><p>101a2</p><section>phal chen</section><text>pa dang / mos pa ji lta ba bzhin du byang chub sems dpa'i spyod pa dang / ye shes kyi rnam par gnon pa yongs su ston pa dang / sems can gyi khams rgya mtsho thams cad la 'jug pa'i ye shes yongs su ston pa dang / sems can thams cad kyi sems rgya mtsho la 'jug pa'i ye shes yongs su ston pa</text></item>
<item><p>101a3</p><section>phal chen</section><text>dang / sems can thams cad kyi dbang po rgya mtsho yongs su shes pa'i ye shes yongs su ston pa dang / sems can thams cad kyi spyod pa rgya mtsho la 'jug pa'i ye shes yongs su ston pa dang / sems can thams cad yongs su smin par bya ba dang / gdul ba'i dus las mi 'da' ba'i ye shes yongs su</text></item>
<item><p>101a4</p><section>phal chen</section><text>ston pa dang / chos kyi dbyings thams cad du grags par sgrog pa'i ye shes yongs su ston pa dang / sems kyi skad cig re re la chos kyi dbyings thams cad du ye shes kyi tshul rgya mtshos rgyas par 'gengs ba'i ye shes yongs su ston pa dang /</text></item>
<item><p>101a5</p><section>phal chen</section><text>'jig rten gyi khams rgya mtsho thams cad 'du ba dang / 'jig pa'i ye shes yongs su ston pa dang / 'jig rten gyi khams thams cad kyi gzhi dang dbyibs dang / rgyan rnam par dgod pa'i ye shes yongs su ston pa dang / de bzhin</text></item>
<item><p>101a6</p><section>phal chen</section><text>gshegs pa thams cad kyi mchod pa rnam par sprul te/ spyan sngar phyin nas/ mchod cing rim gror byed pa dang / chos kyi 'khor lo'i sprin yang dag par 'dzin pa'i ye shes yongs su ston pa byed cing / de ltar ye shes</text></item>
<item><p>101a7</p><section>phal chen</section><text>kyi pha rol tu phyin pa'i spyod pa yongs su ston pas sems can rnams kyi dga' bskyed pa dang / sems rab tu dang bar byed pa dang / rab tu dga' ba skyed pa dang / mos pa 'phel bar byed pa dang / yid mi bde ba rnam par zlog pa dang / sems</text></item>
<item><p>101b1</p><section>phal chen</section><text>rnam par spyod pa dang / sems skyon med par skye bar byed pa dang / dbang po gsal bar byed pa dang / mos pa'i stobs yongs su skyed pa dang / thams cad mkhyen pa nyid las phyir mi ldog par byed pa mthong ngo / /pha rol tu</text></item>
<item><p>101b2</p><section>phal chen</section><text>phyin pa'i spyod pa yongs su bstan pas 'jig rten du ci ltar sems can yongs su smin par gyur pa mthong ba de bzhin du byang chub sems dpa'i chos thams cad rab tu sgrog pa'i tshul gyis mtshan mo'i lha mor rab tu dga' ba'i mig 'phro bar rnam par snang</text></item>
<item><p>101b3</p><section>phal chen</section><text>ba'i thog ma sems bskyed pa'i tshogs dang / dge ba'i bshes gnyen bsnyen bkur ba'i thabs dang / de bzhin gshegs pa'i zhabs kyi drung du phyin cing mchod pa dang / rim gro byas pa'i tshul dang / dge ba'i chos spyad pa'i thabs ji snyed</text></item>
<item><p>101b4</p><section>phal chen</section><text>pa dang / sbyin pa'i pha rol tu phyin pa'i spyod pas gtang bar dka' ba yongs su gtong ba dang / tshul khrims kyi pha rol tu phyin pa yongs su sbyang ba'i thabs dang / rgyal srid kyi dbang phyug chen po dang / 'khor mang po dang / longs spyod kyi dbang chen</text></item>
<item><p>101b5</p><section>phal chen</section><text>po yongs su btang ste/ mngon par 'byung ba'i thabs ji snyed pa dang / 'jig rten gyi dka' ba'i spyod pa brtul zhugs dang dka' thub chen po'i dkyil 'khor la bzod pa mngon par bsgrubs pa ji snyed cig yod pa dang / byang chub sems dpa'i brtul</text></item>
<item><p>101b6</p><section>phal chen</section><text>zhugs yang dag par blang ba'i sbyor ba la mi g.yo bar bya ba ji snyed cig yod pa dang / byang chub sems dpa'i yi dam brtan pa'i chos rgya mtsho sems can gyi khams thams cad kyi nyes byas dang / ngan du smra ba dang / nyes par spyod pa thams cad</text></item>
<item><p>101b7</p><section>phal chen</section><text>bag la zha bar byed pa'i sbyor ba dang / lus dang sems kyi gnod pa nyams su bzod par byed pa'i sbyor ba ji snyed cig yod pa dang / chos thams cad 'jig pa med pa'i chos nyid la bzod pa dang / chos thams cad la yid ches pa'i bzod pa dang chos thams cad</text></item>
<item><p>102a1</p><section>phal chen</section><text>kyi rang bzhin nges par rtogs pa'i bzod pa ji snyed cig yod pa dang / thams cad mkhyen pa nyid du rtsom zhing sbyor ba'i brtson 'grus ji snyed cig yod pa dang / sangs rgyas kyi chos thams cad yongs su sgrub pa'i brtson 'grus ji</text></item>
<item><p>102a2</p><section>phal chen</section><text>snyed cig yod pa dang / brtson 'grus kyi pha rol tu phyin pa'i spyod pa ji snyed pa thams cad dang / bsam gtan gyi pha rol tu phyin pa'i tshogs dang / bsam gtan gyi pha rol tu phyin pa la brtson par bya ba dang / bsam gtan gyi pha rol tu phyin</text></item>
<item><p>102a3</p><section>phal chen</section><text>pa'i bsgrub pa rnam par dag pa'i spyod pa ji snyed cig yod pa dang / byang chub sems dpa'i ting nge 'dzin rab tu thob pas/ rnam par 'phrul ba ji snyed cig yod pa dang / ting nge 'dzin gyi sgo rgya mtsho la 'jug pa ji snyed cig yod pa dang / bsam gtan</text></item>
<item><p>102a4</p><section>phal chen</section><text>gyi pha rol tu phyin pa'i spyod pa ji snyed pa thams cad dang / shes rab kyi pha rol tu phyin pa'i tshogs ji snyed pa dang / byang chub sems dpa'i shes rab chen po'i nyi ma'i dkyil 'khor rnam par sbyang ba'i tshul ji snyed cig yod pa dang / shes rab chen</text></item>
<item><p>102a5</p><section>phal chen</section><text>po'i sprin yongs su 'du ba'i tshul ji snyed cig yod pa dang / shes rab kyi gter chen po'i tshogs ji snyed cig yod pa dang / shes rab kyi rgya mtsho chen po la rnam par dpyad pa'i tshul dang / sbyor ba ji snyed pa thams cad dang / thabs chen po la</text></item>
<item><p>102a6</p><section>phal chen</section><text>mkhas pa'i tshul gyi sbyor ba ji snyed cig yod pa dang / thabs chen po la mkhas pa yongs su dag bar bya ba dang ldan pa'i sngon gyi sbyor ba ji snyed pa thams cad dang / byang chub sems dpa'i smon lam gyi pha rol tu phyin pa'i lus ji snyed cig yod pa dang</text></item>
<item><p>102a7</p><section>phal chen</section><text>smon lam chen po'i pha rol tu phyin pa yongs su grub pa ji snyed cig yod pa dang / smon lam chen po'i pha rol tu phyin pa'i spyod pa ji snyed cig yod pa dang / smon lam chen po'i pha rol tu phyin pa dang ldan pa'i sngon gyi/ sbyor ba ji snyed pa</text></item>
<item><p>102b1</p><section>phal chen</section><text>thams cad dang / stobs kyi pha rol tu phyin pa thob par bya ba'i tshogs chen po ji snyed cig yod pa dang / stobs kyi pha rol tu phyin pa'i rkyen du gyur pa ji snyed cig yod pa dang / stobs kyi pha rol tu phyin pa'i tshul rgya mtsho chen po ji snyed cig yod pa dang /</text></item>
<item><p>102b2</p><section>phal chen</section><text>stobs kyi pha rol tu phyin pa shin tu bstan pa ji snyed cig yod pa dang / stobs kyi pha rol tu phyin pa dang ldan pa'i sngon gyi sbyor ba ji snyed pa thams cad dang / ye shes kyi pha rol tu phyin pa'i sbyor ba ji snyed cig yod pa dang / ye shes kyi pha rol tu phyin pa</text></item>
<item><p>102b3</p><section>phal chen</section><text>rnam par dag pa'i tshul ji snyed cig yod pa dang / ye shes kyi pha rol tu phyin pa'i phyogs ji snyed cig yod pa dang / ye shes kyi pha rol tu phyin pa'i rjes su 'brang bar bya ba ji snyed cig yod pa dang / ye shes kyi pha rol tu phyin pa 'byam klas pa ji snyed cig</text></item>
<item><p>102b4</p><section>phal chen</section><text>yod pa dang / ye shes kyi pha rol tu phyin pa'i tshul la yang dag par gzhol bar bya ba ji snyed cig yod pa dang / ye shes kyi pha rol tu phyin pa'i tshul rnam par dmigs par bya ba ji snyed cig yod pa dang / ye shes kyi pha rol tu phyin pa 'byam klas pa'i rjes</text></item>
<item><p>102b5</p><section>phal chen</section><text>su 'brang bar bya ba ji snyed cig yod pa dang / ye shes kyi pha rol tu phyin pas rgyas par 'gengs pa ji snyed cig yod pa dang / ye shes kyi pha rol tu phyin pa rgya chen po ji snyed cig yod pa dang / ye shes kyi pha rol tu phyin pa'i lhun ji snyed cig yod pa dang /</text></item>
<item><p>102b6</p><section>phal chen</section><text>ye shes kyi pha rol tu phyin pa yongs su 'grub par bya ba dang ldan pa'i sngon gyi sbyor ba ji snyed pa thams cad dang / ye shes kyi pha rol tu phyin pa'i spyod pa'i rnam par rab tu phye ba la 'jug pa 'byung ba yongs su bsgrub pa ji snyed cig yod pa dang / ye shes kyi</text></item>
<item><p>102b7</p><section>phal chen</section><text>pha rol tu phyin pa la yang dag par gzhol bar bya ba'i tshul dang ldan pa'i chos rnams dang / chos yongs su bsdu ba dang / chos kyi ye shes kyi rjes su 'brang ba dang / las kyi ye shes kyi rjes su 'brang ba dang / zhing gi ye shes kyi rjes su 'brang ba</text></item>
<item><p>103a1</p><section>phal chen</section><text>dang / bskal pa'i ye shes kyi rjes su 'brang ba dang / dus kyi ye shes kyi rjes su 'brang ba dang / sangs rgyas 'byung ba'i ye shes kyi rjes su 'brang ba dang / sangs rgyas kyi ye shes kyi rjes su 'brang ba dang / byang chub</text></item>
<item><p>103a2</p><section>phal chen</section><text>sems dpa'i ye shes kyi rjes su 'brang ba dang / byang chub sems dpa'i sems yongs su 'byung ba'i ye shes kyi rjes su 'brang ba dang / byang chub sems dpa'i rnam par dgod pa'i ye shes kyi rjes su 'brang ba dang / byang chub sems dpa'i 'byung ba'i</text></item>
<item><p>103a3</p><section>phal chen</section><text>ye shes kyi rjes su 'brang ba dang / byang chub sems dpa'i rab tu 'jug pa'i ye shes kyi rjes su 'brang ba dang / byang chub sems dpa'i smon lam gyi ye shes kyi rjes su 'brang ba dang / byang chub sems dpa'i chos kyi 'khor lo'i ye shes kyi rjes su 'brang ba dang /</text></item>
<item><p>103a4</p><section>phal chen</section><text>byang chub sems dpa'i chos rnam par 'byed pa'i ye shes kyi rjes su 'brang ba dang / byang chub sems dpa'i chos rgya mtsho'i tshul gyi ye shes kyi rjes su 'brang ba dang / byang chub sems dpa'i chos gang chen mtsho'i ye shes kyi rjes su 'brang ba dang /</text></item>
<item><p>103a5</p><section>phal chen</section><text>byang chub sems dpa'i chos kyi rgyud kyi ye shes kyi rjes su 'brang ba dang / byang chub sems dpa'i chos kyi gter gyi ye shes kyi rjes su 'brang ba dang / byang chub sems dpa'i chos kyi lugs kyi ye shes kyi rjes su 'brang ba ji snyed cig yod pa dang /</text></item>
<item><p>103a6</p><section>phal chen</section><text>mtshan mo'i lha mo rab tu dga' ba'i mig 'gro bar rnam par snang ba'i ye shes kyi pha rol tu phyin pa dang ldan pa'i byang chub sems dpa'i spyod pa mtha' dang dbus med pa'i dmigs pa can de dag thams cad de'i ba spu'i sgo thams cad kyi ba spu'i sgo re re nas mngon par 'thon te/ sems</text></item>
<item><p>103a7</p><section>phal chen</section><text>can gyi lus kyi sprin kha dog sna tshogs can du mngon par mchod cing sems can yongs su smin par byed pa mthong ngo / /'di lta ste/ 'og min dang / shin tu mthong ba dang / gya nom snang ba dang / ma dros pa dang / mi che ba'i gtsang ma'i gnas kyi lha lta bu'i lus</text></item>
<item><p>103b1</p><section>phal chen</section><text>kyi sprin du mngon par 'thon cing / sems can yongs su smin par byed pa mthong ngo / /de bzhin du 'bras bu che ba dang / bsod nams 'phel ba dang / sprin dang bral ba'i lha lta bu'i lus kyi sprin du mngon par 'thon cing sems can yongs su smin par byed</text></item>
<item><p>103b2</p><section>phal chen</section><text>pa mthong ngo / /dge rgyas dang tshad med dge ba dang / dge ba chung ba'i lha lta bu'i lus kyi sprin du mngon par 'thon cing / sems can yongs su smin par byed pa mthong ngo / /kun snang dang ba dang / tshad med snang ba dang / snang ba chung ngu'i lha lta bu'i</text></item>
<item><p>103b3</p><section>phal chen</section><text>lus kyi sprin du mngon par 'thon cing / sems can yongs su smin par byed pa mthong ngo / /tshangs chen dang / tshangs lha nye phan dang / tshangs pa kun ris kyi lha lta bu'i lus kyi sprin du mngon par 'thon cing / sems can yongs su smin par byed</text></item>
<item><p>103b4</p><section>phal chen</section><text>pa mthong ngo / /dbang sgyur gyi lha'i rgyal po lha mo'i tshogs dang lha'i bu dang bcas pa lta bu'i lus kyi sprin du mngon par 'thon cing sems can yongs su smin par byed pa mthong ngo / /lha'i rgyal po rab 'phrul dga' lha mo'i tshogs dang / lha'i</text></item>
<item><p>103b5</p><section>phal chen</section><text>bu dang bcas pa lta bu'i lus kyi sprin du mngon par 'thon cing sems can yongs su smin par byed pa mthong ngo / /rab dga' ldan gyi lha'i rgyal po lha mo'i tshogs dang lha'i bu dang bcas pa lta bu'i lus kyi sprin du mngon par 'thon cing / sems</text></item>
<item><p>103b6</p><section>phal chen</section><text>can yongs su smin par byed pa mthong ngo / /rab mtshe ma'i lha'i rgyal po lha mo'i tshogs dang lha'i bu dang bcas pa lta bu'i lus kyi sprin du mngon par 'thon cing sems can yongs su smin par byed pa mthong ngo / /lha'i rgyal po brgya byin lha mo'i</text></item>
<item><p>103b7</p><section>phal chen</section><text>tshogs dang / lha'i bu dang bcas pa lta bu'i lus kyi sprin du mngon par 'thon cing sems can yongs su smin par byed pa mthong ngo / /dri za'i rgyal po gnas srung po dang / dri za'i bu dang / dri za'i bu mo lta bu'i lus kyi sprin du mngon par 'thon cing</text></item>
<item><p>104a1</p><section>phal chen</section><text>sems can yongs su smin par byed pa mthong ngo / /grul bum gyi rgyal po 'phags skyes po dang / grul bum gyi bu dang grul bum gyi bu mo lta bu'i lus kyi sprin du mngon par 'thon cing sems can yongs su smin par byed pa mthong</text></item>
<item><p>104a2</p><section>phal chen</section><text>ngo / /klu'i rgyal po mig mi bzang dang / klu'i bu dang / klu'i bu mo lta bu'i lus kyi sprin du mngon par 'thon cing sems can yongs su smin par byed pa mthong ngo / /gnod sbyin gyi rgyal po chen po ngal bso po dang / gnod sbyin gyi bu mo lta bu'i lus kyi sprin du</text></item>
<item><p>104a3</p><section>phal chen</section><text>mngon par 'thon cing sems can yongs su smin par byed pa mthong ngo / /mi'am ci'i rgyal posdong po dang / mi 'am ci'i bu dang / mi'am ci'i bu mo lta bu'i lus kyi sprin du mngon par 'thon cing / sems can yongs su smin par byed pa mthong ngo / /lto 'phye chen po'i dbang</text></item>
<item><p>104a4</p><section>phal chen</section><text>po blo gros bzang po dang / lto 'phye chen po'i bu dang / lto 'phyi chen po'i bu mo lta bu'i lus kyi sprin du mngon par 'thon cing / sems can yongs su smin par byed pa mthong ngo / /nam mkha' lding gi dbang po shugs drag stobs chen dang / nam mkha'</text></item>
<item><p>104a5</p><section>phal chen</section><text>lding gi bu dang nam mkha' lding gi bu mo lta bu'i lus kyi sprin du mngon par 'thon cing / sems can yongs su smin par byed pa mthong ngo / /lha ma yin gyi dbang po sgra gcan dang / lha ma yin gyi bu dang / lha ma yin gyi bu mo lta bu'i lus kyi sprin du mngon par</text></item>
<item><p>104a6</p><section>phal chen</section><text>'thon cing sems can yongs su smin par byed pa mthong ngo / /chos kyi rgyal po gshin rje dang / gshin rje'i bu dang / gshin rje'i bu mo lta bu'i lus kyi sprin du mngon par 'thon cing sems can yongs su smin par byed pa mthong ngo / /mi'i dbang po dang</text></item>
<item><p>104a7</p><section>phal chen</section><text>skyes pa dang bud med dang khye'u dang / bu mo thams cad lta bu'i lus kyi sprin du mngon par 'thon cing / sems can yongs su smin par byed pa mthong ngo / /de bzhin du 'gro ba'i rgyud thams cad du thogs pa'i sems can thams cad lta bu'i lus kyi</text></item>
<item><p>104b1</p><section>phal chen</section><text>sprin du mngon par 'thon cing sems can yongs su smin par byed pa mthong ngo / /nyan thos dang rang sangs rgyas dang drang srong thams cad lta bu'i lus kyi sprin du mngon par 'thon cing sems can yongs su smin par byed pa mthong ngo / /rlung dang chu dang me'i phung po lha lta</text></item>
<item><p>104b2</p><section>phal chen</section><text>bu'i lus kyi sprin du mngon par 'thon cing sems can yongs su smin par byed pa mthong ngo / /rgya mtsho dang / chu klung dang / ri dang / nags tshal dang / lo tog dang / sman dang / shing dang / sa'i lha lta bu'i lus kyi sprin du mngon par 'thon cing sems can yongs</text></item>
<item><p>104b3</p><section>phal chen</section><text>su smin par byed pa mthong ngo / /bza' shing gi ra ba dang / grong khyer dang / snying po byang chub dang / nyin par dang / mtshan mo dang / nam mkha' dang / phyogs dang / rkang gis 'gro ba dang / lus kyi ris su gtogs pa dang / lha lta bu'i lus kyi sprin du mngon par</text></item>
<item><p>104b4</p><section>phal chen</section><text>'thon cing / sems can yongs su smin par byed pa mthong ba nas/ de bzhin du lag na rdo rje lta bu'i lus kyi sprin du mngon par 'thon cing / phyogs bcur rgyas par bkang ste/ chos kyi dbyings kyi tshul 'byam klas pa thams cad du sems can thams</text></item>
<item><p>104b5</p><section>phal chen</section><text>cad la mngon par gnas shing / sems can yongs su smin par byed pa'i bar du mthong ste/ mtshan mo'i lha mo rab tu dga' ba'i mig 'gro bar rnam par snang ba'i sems thog ma bskyed pa'i tshogs la pa'i sngon gyi/ tshe rabs la yongs su bsgrubs</text></item>
<item><p>104b6</p><section>phal chen</section><text>pa'i dge ba'i sems gcig nas gcig tu brgyud de/ rgyun ma chad pa'i tshul ji snyed pa dang / byang chub tu sems bskyed pa'i bsngags pa gcig nas gcig tu brgyud cing 'dab chags pa dang / shi 'pho dang skye ba yongs su bzung ba gcig nas</text></item>
<item><p>104b7</p><section>phal chen</section><text>gcig tu brgyud cing 'dab chags pa dang / lus yongs su bzung ba gcig nas gcig tu brgyud cing 'dab chags pa dang / ming gi 'khor lo gcig nas gcig tu brgyud cing 'dab chags pa dang / dge ba'i bshes gnyen gyi gan du 'gro ba gcig</text></item>
<item><p>105a1</p><section>phal chen</section><text>nas gcig tu brgyud cing 'dab chags pa dang / sangs rgyas byung ste bsnyen bkur ba gcig nas gcig tu brgyud cing 'dab chags pa dang / chos kyi tshig dang / yi ge blangs pa gcig nas gcig tu brgyud cing 'dab</text></item>
<item><p>105a2</p><section>phal chen</section><text>chags pa dang / byang chub sems dpa'i lam gyi nan tan gyi sems gcig nas gcig tu brgyud cing 'dab chags pa dang / ting nge 'dzin rab tu thob pa gcig nas gcig tu brgyud cing 'dab chags pa dang / ting nge 'dzin thob pas sangs rgyas mthong ba</text></item>
<item><p>105a3</p><section>phal chen</section><text>gcig nas gcig tu brgyud cing 'dab chags pa dang / zhing mthong ba'i mig gi rgyas par bkang pa gcig nas gcig tu brgyud cing 'dab chags pa dang / bskal ba gcig nas gcig tu brgyud pa'i ye shes kyi 'khor lo 'dab chags ba dang / chos</text></item>
<item><p>105a4</p><section>phal chen</section><text>kyi dbyings khong du chud pa'i ye shes gcig nas gcig tu brgyud cing 'dab chags pa dang / sems can gyi khams la rnam par lta ba gcig nas gcig tu brgyud cing 'dab chags pa dang / chos kyi dbyings kyi tshul rgya mtshor gtogs pa'i sems</text></item>
<item><p>105a5</p><section>phal chen</section><text>can pha rol gyi shi 'pho dang / skye ba shes pa gcig nas gcig tu brgyud cing 'dab chags pa dang / lha'i rna ba yongs su dag pa rtogs par byed pa'i shes pa gcig nas gcig tu brgyud cing 'dab chags pa dang / sems can gyi khams</text></item>
<item><p>105a6</p><section>phal chen</section><text>thams cad kyi sems la rnam par blta zhing dbyings la 'jug pa'i sgo gcig nas gcig tu brgyud cing 'dab chags pa dang / thog ma lha'i mig la zhugs pa'i sgo gcig nas gcig tu brgyud cing 'dab chags pa dang / thog ma lha'i rna ba rnam par</text></item>
<item><p>105a7</p><section>phal chen</section><text>dmigs pa gcig nas gcig tu brgyud cing 'dab chags pa dang / thog ma sems can pha rol gyi sems shes pa gcig nas gcig tu brgyud cing 'dab chags pa dang / thog ma bdag dang sems can pha rol gyi sngon gyi gnas rjes su dran pa</text></item>
<item><p>105b1</p><section>phal chen</section><text>shes pa gcig nas gcig tu brgyud cing 'dab chags pa dang / thog ma dngos po med pa la rab tu gnas te/ mngon par 'du bya ba pa'i rdzu 'phrul thob pa'i rkyen gcig nas gcig tu brgyud cing 'dab chag pa dang / rdzu 'phrul chen po'i rnam par gnon pas/</text></item>
<item><p>105b2</p><section>phal chen</section><text>phyogs rgyas pa 'gengs pa gcig nas gcig tu brgyud cing 'dab chags pa dang / byang chub sems dpa'i rnam par thar pa thob pa gcig nas gcig tu brgyud cing 'dab chags pa dang / byang chub sems dpa'i rnam par thar pa rgya mtsho'i tshul</text></item>
<item><p>105b3</p><section>phal chen</section><text>bsam gyis khyab pa la 'jug pa gcig nas gcig tu brgyud cing 'dab chags pa dang / byang chub sems dpa'i ting 'dzin gyi rnam par 'phrul pa gcig nas gcig tu brgyud cing 'dab chags pa dang / byang chub sems dpa'i rnam par gnon pa</text></item>
<item><p>105b4</p><section>phal chen</section><text>gcig nas gcig tu brgyud cing 'dab chags pa dang / byang chub sems dpa'i yongs su gnon pa gcig nas gcig tu brgyud cing 'dab chags pa dang / byang chub sems dpa'i ming du bya ba gcig nas gcig tu brgyud cing 'dab chags pa</text></item>
<item><p>105b5</p><section>phal chen</section><text>dang / byang chub sems dpa'i lam la 'jug pa gcig nas gcig tu brgyud cing 'dab chags pa nas/ mtshan mo'i lha mo rab tu dga' ba'i mig 'gro bar rnam par snang ba'i byang chub sems dpa'i ye shes shin tu phra ba gcig nas gcig tu</text></item>
<item><p>105b6</p><section>phal chen</section><text>brgyud cing 'dab chags pa ji snyed pa de dag thams cad de'i ba spu'i sgo thams cad nas sprul pa'i lus kyi sprin du mngon par 'thon to/ /sems can rnams la chos 'chad pa dang / yang dag par ston pa dang / gsal bar byed pa dang / yongs</text></item>
<item><p>105b7</p><section>phal chen</section><text>su ston pa dang / rjes su rjod pa dang / rab tu 'byed pa dang / shin tu rgya cher byed pa dang / 'grang ba dang / nges par ston pa dang / rnam par rig par byed pa dang / nye bar bsgrub pa mthong ste/ la la la ni rlung gi dkyil 'khor shin tu 'khrugs</text></item>
<item><p>106a1</p><section>phal chen</section><text>pa'i sgra skad kyis chos ston par mthong ngo / /la la la ni chu'i phung po rab tu rlob pa'i sgra skad kyis/ la la la ni me'i me lce shin tu rlob pa'i sgra skad kyis/ la la la ni rgya mtsho'i 'brug gi sgra skad kyis/ la la la ni</text></item>
<item><p>106a2</p><section>phal chen</section><text>sa yongs su g.yos pa'i sgra skad kyis/ la la la ni ri chen po phan tshun thug cing 'thab pa'i sgra skad kyis la la la ni lha'i grong khyer g.yos pa'i nga ro snyan pa'i sgra skad kyis/ la la la ni lha'i gzhal med khang 'thub cing 'khrol ba'i sgra skad kyis chos ston pa mthong</text></item>
<item><p>106a3</p><section>phal chen</section><text>ngo / /la la la ni lha'i dbang po'i skad kyis/ la la la ni klu'i dbang po'i skad kyis/ la la la ni gnod sbyin gyi dbang po'i skad kyis/ la la la ni dri za'i dbang po'i skad kyis/ la la la ni lha ma yin gyi dbang po'i skad kyis/ la la la ni nam mkha' lding gi dbang po'i skad kyis/ la la la</text></item>
<item><p>106a4</p><section>phal chen</section><text>ni mi'am ci'i dbang po'i skad kyis/ la la la ni lto 'phye chen po'i dbang po'i skad kyis/ la la la ni mi'i dbang po'i skad kyis/ la la la ni tshangs pa'i dbang po'i skad kyis/ la la la ni lha mo'i glu'i dbyangs kyis/ la la la ni lha rdzas kyi rol mo legs par blangs pa'i dbyangs kyis/</text></item>
<item><p>106a5</p><section>phal chen</section><text>la la la ni nor bu rin po che'i sgra dbyangs kyi/ la la la ni sems can gyi ris thams cad kyi skad sna tshogs kyis mtshan mo'i lha mo rab tu dga' ba'i mig 'gro bar rnam par snang ba'i rnam par thar pa'i yul sems can rnams la rab tu rjod pa mthong ngo / /de</text></item>
<item><p>106a6</p><section>phal chen</section><text>bzhin du byang chub sems dpa'i lus kyi sprin gyis byang chub sems dpa'i sgra skad sna tshogs dang / de bzhin gshegs pa'i sprul pa'i sku'i sprin gyis de bzhin gshegs pa'i gsung rnam pa tha dad pa'i dbyangs kyi yan lag gi tshul</text></item>
<item><p>106a7</p><section>phal chen</section><text>gyis mtshan mo'i la mo rab tu dga' ba'i mig 'gro bar rnam par snang ba'i rnam par thar pa'i yul thog ma sems bskyed pa dang bcas pa yongs su byung ste/ grub cing yang dag par 'dus pa dang bcas rnam par thar pa'i rnam par rtse ba dang bcas pa/</text></item>
<item><p>106b1</p><section>phal chen</section><text>sems can thams cad la rnam par dmigs par byed pa mthong ngo / /de'i sprul pa'i gzugs kyi sprin re res kyang sems kyi skad cig re re la phyogs bcu'i 'jig rten gyi khams kyi sangs rgyas kyi zhing brjod du med pa'i yang brjod du med pa rnam par sbyong ba mthong ngo / /</text></item>
<item><p>106b2</p><section>phal chen</section><text>sems can rgya mtsho mtha' yas pa dag kyang ngan song gi sdug bsngal thams cad las rnam par 'grel pa mthong ngo / /sems can gyi khams mtha' dang / dbus med pa dag kyang mi'i phun sum tshogs pa la rab tu 'god pa mthong ngo / /sems can rgya mtsho</text></item>
<item><p>106b3</p><section>phal chen</section><text>mtha' dang dbus med pa dag kyang 'khor ba'i rgya mtsho las gyen du bskyod pa mthong ngo / /sems can rgya mtsho mtha' dang dbus med pa dag kyang nyan thos dang / rang sangs rgyas kyi sa la rab tu 'god pa mthong ngo / /sems kyi skad cig re re la sems can</text></item>
<item><p>106b4</p><section>phal chen</section><text>rgya mtsho mtha' dang dbus med pa dag kyang stobs bcu'i ye shes kyi sar 'dzud pa/ tshong dpon gyi bu nor mthong ngo / /thos so rnam par dpyad do/ /zhugs so khong du chud do/ /nges par rtogs so/ /rjes su shes so/ /rjes su</text></item>
<item><p>106b5</p><section>phal chen</section><text>'brangs so/ /rjes su zhugs so/ /mnyam pa nyid du byin gyis brlabs te/ de ni mtshan mo'i lha mo rab tu dga' ba'i mig 'gro bar rnam par snang ba'i byang chub sems dpa'i rnam par thar pa kun tu bzang pos dga' ba shin tu yangs pa'i rgya mtsho</text></item>
<item><p>106b6</p><section>phal chen</section><text>bsam gyis mi khyab pa'i rnam par 'phrul pa dang / khyu mchog gi mthu phyung ba'i byin dang / sngon skal pa mnyam par spyad pa dang / de bzhin gshegs pa'i byin gyi rlabs kyis byin du brlabs pa dang / dge ba'i rtsa ba rnam par smin pa bsam gyis mi khyab pa</text></item>
<item><p>106b7</p><section>phal chen</section><text>dang / byang chub sems dpa'i spyod pa kun tu bzang po'i snod du gyur pa'i phyir ro/ /de nas tshong dpon gyi bu nor byang chub sems dpa'i dga' ba'i shugs drag po gang chen mtsho snang ba chen po rab tu thob pa/ phyogs bcu'i de bzhin gshegs</text></item>
<item><p>107a1</p><section>phal chen</section><text>pa thams cad kyis byin gyis brlabs pa des/ mtshan mo'i lha mo rab tu dga' ba'i mig 'gro bar rnam par snang ba'i mdun du 'dug ste/ thal mo sbyar nas mtshan mo'i lha mo rab tu dga' ba'i mig 'gro bar rnam par snang</text></item>
<item><p>107a2</p><section>phal chen</section><text>ba la tshul dang 'dra ba'i tshigs su bcad pa 'di dag gis mngon par bstod do/ /rgyal pa'i chos rnams shin tu zab/ /de la khyod kyis bskal pa tshad med bslabs/ /bsam pa ji bzhin gzugs rnams kyis/ /'gro ba kun bkang 'jig rten</text></item>
<item><p>107a3</p><section>phal chen</section><text>rim pas bstan/ /bdag med mgon med log pa yi/ /'du shes rtag tu 'khrul pa mkhyen gyur nas/ /rdzu 'phrul rnam pa du ma yis/ /lus dang dbang phyug ston mdzad 'gro ba 'dul/ /shin tu rims bral rab tu zhi/ /chos sku gnyis med</text></item>
<item><p>107a4</p><section>phal chen</section><text>rnam par dag par mnga'/ /'gro ba ma lus gnyis gnas pa/ /sprul pa'i sprin sgra 'brug gis rnam par 'dul/ /phung po khams dang skye mched la/ /khyod ni nam yang mi gnas mi rten te/ /yan lag kun rgyas gzugs mchog dang / /dbang</text></item>
<item><p>107a5</p><section>phal chen</section><text>phyug yongs su bsgrags pas 'gro ba 'dul/ /phyi dang nang las rnam par grol/ /gnyis las byung ba'i mtsho las 'phags gyur kyang / /'khor ba'i rgya mtsho mtha' yas pa'i/ /gzugs brnyan 'gro ba'i rgyud du rab tu ston/ /khyod la g.yo</text></item>
<item><p>107a6</p><section>phal chen</section><text>ba mi mnga' ste/ /nam yang rlom sems g.yo ba'i spros mi mnga'/ /'jig rten spros mos byis pa rnams/ /chos kyi rang bzhin ston cing 'dul ba mdzad/ /ting 'dzin rgya mtsho kun spyod pas/ /bskal pa mang por rtse gcig thub bzhugs</text></item>
<item><p>107a7</p><section>phal chen</section><text>kyang / /phyogs bcu'i bde gshegs mchod don du/ /spu rnams rtse las sprul pa'i sprin kyang 'gyed/ /sangs rgyas stobs la 'jug pa'i tshul/ /skad cig re rer mtha' yas thugs su chud/ /sems can bsdu ba'i sbyor ba rnams/ /</text></item>
<item><p>107b1</p><section>phal chen</section><text>so so'i rkyen bzhin go bar bgyi bas bstan/ /khyod kyis srid pa'i rgya mtsho dag /las kyis rnam bris sna tshogs gzugs gzigs shing / /chos kyi sgrib pa med pa'i lam bstan te/ /sems can kun kyang rnam par sbyong ba mdzad/ /khyod sku</text></item>
<item><p>107b2</p><section>phal chen</section><text>mtshan bris rnam dag kyang / /kun tu bzang po'i spyod pa dam pa yis/ /sems can bsam pa'i dbang tshul du/ /khyod ni lha mo'i sku gzugs sa ston/ /de nas tshong dpon gyi bu nor / mtshan mo'i lha mo rab tu dga' ba'i mig 'gro</text></item>
<item><p>107b3</p><section>phal chen</section><text>bar rnam par snang ba la tshul dang 'dra ba'i tshigs su bcad pa de dag gis mngon par bstod de/ 'di skad ces smras so/ /lha mo khyod bla na med pa yang dag par rdzogs pa'i byang chub tu zhugs nas ji srid cig lags/ lha mo khyod kyis byang chub</text></item>
<item><p>107b4</p><section>phal chen</section><text>sems dpa'i rnam par thar pa kun tu bzang po'i dga' ba shin tu yangs shing dri ma med pa'i shugs kyi rgyal mtshan 'di thob nas ji srid cig lags/ de nas mtshan mo'i lha mo rab tu dga' ba'i mig 'gro bar rnam par snang bas/ tshong dpon gyi bu nor</text></item>
<item><p>107b5</p><section>phal chen</section><text>la tshigs su bcad de smras pa/ dran pa bskal pa mang 'das pa/ /zhing gi rdul snyed de yi snga rol na/ /zhing ni rin chen mdog bde 'byung / /de yi bskal pa zhi ba'i dbyangs shes bya/ /gling bzhi bye ba khrag khrig ste/ /brgya stong phrag</text></item>
<item><p>107b6</p><section>phal chen</section><text>bcu rnams kyis yongs su gang / /tshad med rin chen ri bo 'dra/ /gling bzhi bar ma bzang po rnam par bkram/ sa/ rgyal po'i pho brang bye ba brgya/ /stong phrag bcu rnams yongs su tshang ba ste/ /rgyal po'i pho brang mdangs dga' ba/ /dbus na gnas</text></item>
<item><p>107b7</p><section>phal chen</section><text>pa spos kyi rgyal mtshan 'od/ /der ni phyogs kyi dbang po sa yi bdag /'khor los sgyur ba mngon par gzugs bzang byung / /mtshan rab sum cu gnyis dang ldan/ /de yi lus kyang dpe byad bzang pos brgyan/ /pad mo'i sbubs nas rdzus te byung / /</text></item>
<item><p>108a1</p><section>phal chen</section><text>gser gyi mdog bzang 'od byung lus dang ldan/ /'dzam bu'i rgyal mtshan thams cad du/ /mkha' las 'gro zhing 'od kyis de 'gengs so/ /de yi bu ni stong tshang ste/ /kun kyang yan lag dam pa'i gzugs dang ldan/ /</text></item>
<item><p>108a2</p><section>phal chen</section><text>blon po mkhas shing gsal ba dang / /mdzangs shing yid gzhungs bye ba shin tu mang / /btsun mo bya ba phrag bcu tshang / /lha mo ji bzhin dga' ba'i tshul la mkhas/ /de dag phan sems bde sems kyis/ /rgyal po de la nye ba'i yid du gnas/ /</text></item>
<item><p>108a3</p><section>phal chen</section><text>rgyal po de ni sa chen de/ /ri dang khor yug kun gyi mthas klas pa'i/ /gling bzhi'i phun sum tshogs pa dag /kun kyang chos kyi stobs kyis gnas par byed/ /kho mo 'khor los sgyur ba yi/ /btsun mo tshangs pa'i sgra skad rin chen lus/ /</text></item>
<item><p>108a4</p><section>phal chen</section><text>gser gyi mdog 'chang dri med 'od/ /dpag tshad stong du 'od kyis rgyas par 'gengs/ /nyi ma nub par gyur nas kyang / rgyal po sras dang 'khor bcas gzims gyur nas/ /rol mo'i dbyangs kyang zhi gyur te/ /kho mo mal na bde bar nyal</text></item>
<item><p>108a5</p><section>phal chen</section><text>nyal na/ /nam gyi phyed tsam gung zhig la/ /sangs rgyas dpal gyi rgya mtsho byung bar gyur/ /de tshe rgyal bas rnam 'phrul ba/ /phyogs bcu rgyas par bkang ste bstan pa mdzad/ /rgyal ba'i 'od zer rgya mtsho des/ /zhing gi rdul snyed 'jig</text></item>
<item><p>108a6</p><section>phal chen</section><text>rten khyab par gyur/ /rnam 'phrul sku rnams sna tshogs kyis/ /phyogs bcu thams cad ma lus rgyas par bkang / /sa rnams ri dang bcas par g.yos/ /rgyal ba byung zhes sgra yang yongs su brjod/ /lha dang lha min mi dang klu/ /kun kyang</text></item>
<item><p>108a7</p><section>phal chen</section><text>rgyal ba byung bas rab tu dga'/ /sangs rgyas ba spu'i sgo kun nas/ /sprul pa'i rgya mtsho mang po mngon par byung / /des ni phyogs bcu rgyas bkang nas/ /'jig rten bsam pa bzhin du chos kyang bstan/ /rnam 'phrul mtha' yas de dag kyang / /</text></item>
<item><p>108b1</p><section>phal chen</section><text>rgyal bas thams cad bdag gi rmi lam bstan/ /zab mo'i 'brug sgra thos gyur nas/ /khong du chud pas kho mo dga' yid gyur/ /mtshan mo'i lha mo stong steng kyang / /kho mo'i steng gi bar snang mkhar gnas shing / /rgyal ba'i legs pa brjod</text></item>
<item><p>108b2</p><section>phal chen</section><text>byas nas/ /kho mo sad par smra zhing brjod/ /lha yi blo gros btsun mo longs/ /khyod kyi rgyal po'i khams su rgyal ba skyes/ /bskal pa rgya mtsho brgya dag tu/ /de 'dra'i phun sum tshogs pa rnam dag kun/ /kho mo dgar gyur sad par gyur/ /'od</text></item>
<item><p>108b3</p><section>phal chen</section><text>gsal dri med rnam dag mthong / /'od bzang de ni ga las blta blta na/ /byang chub shing rgyal drung gi rgyal ba mthong / /mtshan nyid sum cu gnyis kyis brgyan/ /ba spu kun nas 'od zer rgya mtsho bkye/ /ri rab ji bzhin mngon par 'phags/ /</text></item>
<item><p>108b4</p><section>phal chen</section><text>rgyal ba g.yas g.yos kun tu'ang de bzhin no/ /mthong nas kho mo rab dga' ste/ /de 'drar 'gyur bar sems kyang yongs su bskyed/ /sangs rgyas rnam 'phrul yangs mthong nas/ /kho mos smon lam shin tu rgya chen btab/ /kho mos rgyal po</text></item>
<item><p>108b5</p><section>phal chen</section><text>bzhengs su gsol/ /de yi 'khor dang bud med tshogs kyang bslang / /sangs rgyas 'od yangs mthong gyur nas/ /kun kyang bde ba'i lus su gyur/ /rgyal po de dang lhan cig tu/ /bzhon pa bye ba srog chags khrag khrig gis/ /yongs su</text></item>
<item><p>108b6</p><section>phal chen</section><text>bskor te dpung bcas pa/ /rgyal ba'i spyan sngar kun kyang dong / /lo grangs stong phrag nyi shur yang / /kho mos rgyal ba de la mchod bkur byas/ /rin chen bdun yang yon du phul/ /rgya mtsho yongs dang bcas pa'i sa yang gsol/ /mdo</text></item>
<item><p>108b7</p><section>phal chen</section><text>sde rgya mtsho yon tan sprin/ /smon lam mtsho las yongs su byung ba'i rgyan/ /kun kyang de bzhin gshegs las byung / /bsam pa ji bzhin 'gro bar de bzhin bstan/ /mtshan mo'i lha mo ji snyed cig /de tshe snying brtser kho mo phan bstan pa/ /</text></item>
<item><p>109a1</p><section>phal chen</section><text>de 'drar gyur te myos bsal zhes/ /kho mo mos pa yongs su skyes par gyur/ /kho mo'i smon lam de 'dra'i sems/ /thog ma byang chub mchog tu skyes par gyur/ /'khor ba'i rgya mtsho gnas pa'i tshe/ /srid pa'i rgya mtshos de ni zhig</text></item>
<item><p>109a2</p><section>phal chen</section><text>ma gyur/ /sangs rgyas bye ba khrag khrig rnams/ /kho mos dad pa bskyed de mchod pa byas/ /'khor ba'i lha dang mi dbus su/ /yul gyi dga' dang bde lam mngon par smon/ /rgyal ba'i dang po dpal gyi mtsho/ /de yi 'og ma yon tan sgron ma ste/ /</text></item>
<item><p>109a3</p><section>phal chen</section><text>rgyal ba gsum pa rin chen dpal/ /sangs rgyas bzhi pa nam mkha'i shes rab bo/ /rgyal ba lnga pa me tog mchog /rgyal ba drug pa chags med zla ba'i blo/ /rgyal ba bdun pa 'od rgyal chos kyi zla/ /brgyad pa ye shes dkyil 'khor snang ba'o/ /</text></item>
<item><p>109a4</p><section>phal chen</section><text>rin chen 'od 'phro ri sgron te/ /rgyal ba dgu pa de tshe byung bar gyur/ /bcu pa dus gsum 'od dbyangs te/ /de dag kho mos dad pas mchod/ /bcu po de la sa sogs pa dag /mi yi dbang po dam pa kun mchod de/ /tshul gyi rgya mtsho 'dir zhugs</text></item>
<item><p>109a5</p><section>phal chen</section><text>pa'i/ /mig ni de srid yun gyis thob ma gyur/ /de 'og zhing gi 'tshams sbyor ba/ /rin chen thams cad 'od ces bya ba byung / /bskal pa lha yi dpal zhes bya/ /sangs rgyas lnga brgya de la byung bar gyur/ /thog ma zla ba'i dkyil 'khor byung / /</text></item>
<item><p>109a6</p><section>phal chen</section><text>gnyis pa nyi ma'i sgron ma mngon par skyes/ /snang ba'i rgyal mtshan sangs rgyas gsum/ /de yi 'og tu rin chen ri bo'o/ /me tog 'od 'phro rgya mtsho sgron/ /me yi dpal dang lha yi dpal gyi mchog /snang ba'i rgyal po 'od kyi dpal/ /bcu</text></item>
<item><p>109a7</p><section>phal chen</section><text>pa ye shes kun snang rgyal po 'o/ /bcu po de la pa dag /mi yi dbang po de dag kho mo yis/ /phung po'i gnas la dad dga' zhing / /gnas med chos la gnas kyi blo mchod do/ /de 'og de yi mtshams sbyor ba/ /'jig</text></item>
<item><p>109b1</p><section>phal chen</section><text>rten khams bzang byung bar gyur pa ni/ /pad ma'i sgron ma sprin gyi dpal/ /de tshe bskal pa tshangs pa'i 'od ces bya/ /de la rgyal ba tshad med de/ /de dag 'khor dang bcas pa kho mos mchod/ /rgyal ba de dag thams cad las/ /rim gro chen pos</text></item>
<item><p>109b2</p><section>phal chen</section><text>kho mos chos kyang thos/ /rgyal ba'i dang po rin chen ri/ /de yi 'og ma yon tan rgya mtsho ste/ /rgyal ba chos dbyings dbyangs kyi dpal/ /chos rab rgya mtsho sgrog pa bzhi pa'o/ /chos kyi rgyal mtshan gzungs kyi 'od/ /chos stobs 'od dang nam</text></item>
<item><p>109b3</p><section>phal chen</section><text>mkha'i blo gros te/ /chos 'od ri bos spo mthon dang / /de dag tha ma'i mtshan ni sprin dpal lo/ /bcu po de la sogs pa dag /mi yi dam pa de dag kun mchod de/ /rgyal ba'i rgya mtsho 'dir zhugs pa'i/ /chos nyid de ni dag ma gyur/ /</text></item>
<item><p>109b4</p><section>phal chen</section><text>de yi 'og tu de bzhin gshegs/ /nyi ma'i sgron ma dpal gyi dpal zhes bya/ /zhing ni sangs rgyas yod pa ste/ /de la bskal pa zla ba'i dpal byung ngo / /de la stobs bcu byung ba ni/ /bye ba brgyad cu yongs su tshang ba ste/ /de dag kun la'ang mchod</text></item>
<item><p>109b5</p><section>phal chen</section><text>pa'i sgo/ /rgya che mtha' yas yid 'ong du ma byas/ /thog mar byung ba dri za'i rgyal/ /de yi 'og tu sangs rgyas shing rgyal te/ /rgyal ba gsum pa yon tan ri/ /de yi 'og tu rin chen spyan gshegs so/ /rnam par snang mdzad 'od kyi rgyan/ /</text></item>
<item><p>109b6</p><section>phal chen</section><text>chos kyi rgya mtsho sangs rgyas gzi brjid dpal/ /'jig rten dbang po 'od bzang dpal/ /kun gyi tha ma chos 'od rgyal po'o/ /bcu po de la pa dag /bde gshegs de dag thams cad mchod byas kyang / /chos kyi rgya mtshor 'jug pa yi/ /</text></item>
<item><p>109b7</p><section>phal chen</section><text>ye shes kho mos thob par ma gyur to/ /de yi 'og tu zhing dag pa/ /rdo rje'i rang bzhin mi phyed gzi brjid brtan/ /kun tu 'od sprin ming ldan byung / /rgyan gcig kun nas mdzes par gnas pa'o/ /de la sems can dag pa mang / /nyon mongs dri mas</text></item>
<item><p>110a1</p><section>phal chen</section><text>nyon mongs shin tu nyung / /bskal pa rab zhi blo gros 'od/ /sangs rgyas stong rnams byung bas rnam par brgyan/ /rgyal ba'i dang po rdo rje gtsug /gnyis pa chags med stobs mnga'i mtshan ldan pa/ /rgyal ba chos nyid</text></item>
<item><p>110a2</p><section>phal chen</section><text>gzugs brnyan dang / /phyogs rnams kun tu sgron ma gsal ba'i bdag /rgyal ba lnga pa thugs rje'i 'od/ /rgyal ba drug pa brtul zhugs rgya mtsho'o/ /bde gshegs bzod 'khor sgron ma dang / /brgyad pa chos kyi dkyil 'khor snang ba ste/ /</text></item>
<item><p>110a3</p><section>phal chen</section><text>snang ba rgya mtshos brgyan pa dang / /de dag tha ma zhi ba'i rgyal po'o/ /bcu po de la sogs pa dag /mi yi dam pa de kun kho mos mchod/ /chos nyid nam mkha' mnyam pa 'di/ /rang bzhin yongs su kun nas dag pa ste/ /de la gnas shing</text></item>
<item><p>110a4</p><section>phal chen</section><text>zhing gi rnams/ /'byam klas kun tu spyod spyad ma dag go /de yi 'og tu mdangs dga' ba'i/ /zhing gi spos sgron sprin gyi dpal zhes bya/ /kun nas nyon mongs yongs su dag /de yi bskal pa legs par byung zhes bya/ /rgyal ba bye ba</text></item>
<item><p>110a5</p><section>phal chen</section><text>de tshe byung / /de dag kun gyi de tshe'i bskal pa brgyan/ /mgon po de dag chos gsung ba/ /kho mos dran pa'i stobs kyis yongs su bzung / /rgyal ba'i dang po grags yangs te/ /chos kyi rgya mtsho shugs drag dpal gyi rgyal/ /chos dbang</text></item>
<item><p>110a6</p><section>phal chen</section><text>rgyal po yon tan sprin/ /chos kyi dpal dang lha yi cod pan no/ /ye shes 'od 'phro gzi brjid dpal/ /rkang gnyis dam pa bdun pa de yin no/ /rgyal ba brgyad pa nam mkha'i dbyings/ /dgu pa kun tu 'byung ba'i sgron ma ste/ /de dag</text></item>
<item><p>110a7</p><section>phal chen</section><text>tha ma'i sangs rgyas ni/ /mdzod spu'i dpal gyi 'od kyi blo gros te/ /rgyal ba mi mchog de dag la/ /mchod pa byas nas chags med de ma sbyangs/ /de yi 'og ma rgyan rab can/ /rin chen sna tshogs kun tu gnas pa ste/ /'jig rten</text></item>
<item><p>110b1</p><section>phal chen</section><text>rnam par phye ba'i mtha'/ /rin chen rgyal mtshan blo gros mchog /de tshe'i bskal pa snying po'i tshogs/ /de la sangs rgyas brgya phrag lnga byung ste/ /rnam thar chags med 'di 'dod cing / /rang byung de dag thams cad kho mos mchod/</text></item>
<item><p>110b2</p><section>phal chen</section><text>thog ma'i mtshan ni yon tan 'khor/ /zhi ba'i dbyangs dang rgya mtsho phun sum tshogs/ /nyi ma'i gzi brjid dpal gyi bdag /mtshan gyi sprin sgra dbyangs shes bya ba dang / /chos dbyangs rgyal po yon tan bdag /bsod nams ri rab zhi ba'i</text></item>
<item><p>110b3</p><section>phal chen</section><text>'od kyi rgyal/ /bcu po de la pa dag /rgyal ba de dag kun kyang kho mos mchod/ /rgyal ba'i lam ni der sbyangs te/ /de la rgyal ba kun kyang yang dag gzhol/ /'on kyang da dung rgyal ba yi/ /tshul 'dir 'jug pa'i bzod pa</text></item>
<item><p>110b4</p><section>phal chen</section><text>ma thob bo/ /de 'og yid 'ong 'od ldan pa/ /yongs su dag pa'i 'jig rten khams byung ste/ /zhing dbyangs phreng ba'i blo gros can/ /sems can nyon mongs nyung ba'i gnas yin no/ /bskal pa bde zhing mngon dga' ste/ /de la</text></item>
<item><p>110b5</p><section>phal chen</section><text>sangs rgyas bye ba brgyad cu byung / /mi mchog de kun kho mos mchod/ /rgyal ba mchog gi lam yang rnam par sbyangs/ /rgyal ba'i dang po me tog brtsegs/ /rgya mtsho' snying po yang dag 'byung ba'i mchog /lha dbang gtsug phud</text></item>
<item><p>110b6</p><section>phal chen</section><text>rin chen gtso/ /gser gyi ri bo rin chen brtsegs pa dang / /chos kyi rgyal mtshan nor gyi dpal/ /de dag kun gyi tha ma ye shes blo/ /bcu po de la sogs pa dag /lha dang mi gtso de dag kho mos mchod/ /de 'og mtshams sbyor</text></item>
<item><p>110b7</p><section>phal chen</section><text>zhing byung ba/ /sprul pa bzang po'i rgyal mtshan sgron ma ste/ /bskal pa stong gi dpal zhes bya/ /de la sangs rgyas bye ba khrag khrig drug /zhi ba'i rgyal mtshan zhi gnas dpal/ /zhi ba'i sgron ma sprin gyi rgyal po'i dpal/ /snang ba'i</text></item>
<item><p>111a1</p><section>phal chen</section><text>'od kyi rgyal po dang / /rnam par sprin mched nyi ma'i gza brjid dang / /chos kyi sgron ma dpal gyi ri/ /'od 'phro'i dpal dang lha yi snying po'i dpal/ /de dag tha mar byung ba ni/ /seng ge'i sgra sgrogs mkhas pa sgron</text></item>
<item><p>111a2</p><section>phal chen</section><text>ma'o/ bcu po de la pa dag /bde gshegs zla ba de dag kho mos mchod/ /'on kyang tshul mtsho 'dir 'jug pa'i/ /bzod pa kho mos thob par ma gyur to/ /de 'og 'tshams sbyor zhing byung ba/ /kun tu snang ba'i dpal</text></item>
<item><p>111a3</p><section>phal chen</section><text>zhes bya ba ste/ /bskal pa gnas med rnam par brgyan/ /de la sangs rgyas bye ba sum cu drug /dang po yon tan kun tu sprin/ /de yi 'og ma sangs rgyas nam mkha'i thugs/ /sangs rgyas legs byung rnam brgyan dang / /rgya mtsho chos</text></item>
<item><p>111a4</p><section>phal chen</section><text>kyi sprin sgra sgrogs pa'i dbyangs/ /rgyal ba chos dbyings gsung dbyangs dang / /sprul pa'i sprin sgra snyan pa'i dpal mnga' dang / /sangs rgyas phyogs kun gzi brjid dang / /chos kyi rgya mtsho yongs byung sgra dbyangs dang / /yon tan rgya mtsho dpal</text></item>
<item><p>111a5</p><section>phal chen</section><text>gyi sgron/ /rgyal ba'i nyi ma dgu pa byung bar gyur/ /de dag kun gyi tha ma ste/ /rin chen dpal sgron yon tan dpal mchod do/ /rin chen dpal sgron yon tan dpal/ /rkang gnyis dam pa byung bar gyur pa'i tshe/ /kho mo lha mo zla bzhin te/ /mi yi dam pa byung tshe mchod pa byas/ /rgyal</text></item>
<item><p>111a6</p><section>phal chen</section><text>ba des ni kho mo la/ /mdo sde smon lam rgya mtsho 'byung ba'i rgyan/ /gnas med rgyan kyang rab tu bshad/ /thos nas kho mos dran pa'i stobs kyis bzung / /kho mos mig yangs der thob ste/ /tinga'adzin zhi dang gzungs kyi stobs kyang thob/ /</text></item>
<item><p>111a7</p><section>phal chen</section><text>skad cig re re zhing brgyud pa'i/ /rgyal ba rgya mtsho mang po'ang kho mos mthong / /byams tshul kun tu snang ba'i sprin/ /byang chub sems rab mkha' dang mnyam pa ste/ /snying rje'i snying pos brgyan pa yang / /sangs rgyas stobs kyi tshul du</text></item>
<item><p>111b1</p><section>phal chen</section><text>yangs par skyes/ /'gro ba phyin ci log gyur te/ /rtag dang bde dang gtsang dang bdag zhen pa/ /gti mug mdongs gyur ma rig bsgribs/ /nyon mongs 'khrugs shing log par 'du shes pa/ /lta ba'i rnam par stug la spyod/ /lam gyi</text></item>
<item><p>111b2</p><section>phal chen</section><text>'gro rgyud nyam ngar sred dbang gyur/ /rnam pa sna tshogs bye brag tu/ /las kyis rnam par bris pas kun byung ba/ /'gro rgyud kun gyi shi 'pho'i sgor/ /skye bar 'gyur bas kun tu skyer 'gyur cing / /skye dang rga shi gnod pa rnams/ /lus dang sems kyi</text></item>
<item><p>111b3</p><section>phal chen</section><text>nyams su myong gyur pa/ /mthong nas de dag phan bde'i phyir/ /zhing rnams 'byam klas thams cad kyi/ /stobs bcu gang las byung ba yi/ /bla na med pa'i sems kyang kho mos bskyed/ /de las smon lam sprin byung ba/ /'gro ba kun la bde bar gzhol</text></item>
<item><p>111b4</p><section>phal chen</section><text>ba'i mchog /tshogs rnams 'byung ba mtha' yas dang / /lam tshul rgya mtsho rtogs pa'ang de nas byung / /'jug pa'i sprin yangs thob gyur pa/ /lam chud kun tu sgo gsal shugs ldan te/ /pha rol phyin gyi sprin yangs pa'ang / /chos dbyings</text></item>
<item><p>111b5</p><section>phal chen</section><text>'byam klas kun tu rnam par 'byed/ /sa gnon shugs drag yangs ldan dang / /dus gsum rgya mtsho'i tshul gyi sa rnams la/ /chags pa med par spyod par gyur/ /skad cig gcig gis rgyal ba kun drung 'gro/ /gzhan yang rgyal sras kho mos ni/ /</text></item>
<item><p>111b6</p><section>phal chen</section><text>spyod pa kun tu bzang po yongs su non/ /chos dbyings bye brag bcu rnams kyi/ rgya mtsho'i tshul la'ang kho mo rtogs par 'jug /rigs kyi bu de la ji snyam du sems/ de'i tshe de'i dus na/ rgyal po 'khor los sgyur ba/ sangs rgyas kyi rigs kyi rgyun</text></item>
<item><p>111b7</p><section>phal chen</section><text>mi gcod pa la zhugs pa/ mi'i bdag po zhes bya ba byung ba/ de gzhan zhig yin pa snyam du sems na ni/ rigs kyi bu de ltar mi blta ste/ 'jam dpal gzhon nur gyur pa ni/ de'i tshe de'i dus na rgyal po mi'i bdag po zhes bya ba 'khor los sgyur ba</text></item>
<item><p>112a1</p><section>phal chen</section><text>sangs rgyas kyi rigs rgyun mi gcod pa la zhugs pa'o/ /kho mo sad par byed pa'i mtshan mo'i lha mo de ni byang chub sems dpa' kun tu bzang pos sprul pa'o/ /rigs kyi bu de la ji snyam du sems/ de'i tshe de'i dus na 'khor los</text></item>
<item><p>112a2</p><section>phal chen</section><text>sgyur ba'i btsun mo bud med rin po che bzang po'i blo gros ma zhes bya ba byung ba de gzhan zhig yin pa snyam du sems na ni de ltar blta ste/ kho mo ni de'i tshe de'i dus na/ 'khor los sgyur ba'i btsun mo bud med rin po che bzang po'i blo gros ma zhes bya bar</text></item>
<item><p>112a3</p><section>phal chen</section><text>gyur te/ kho mo mtshan mo'i lha mo des sad par byas nas/ sangs rgyas blta ba la yang dag par bskul to/ /rigs kyi bu kho mos ni bla na med pa yang dag par rdzogs pa'i byang chub tu sems de srid cig nas bskyed de/ de ltar kho mo sems</text></item>
<item><p>112a4</p><section>phal chen</section><text>bskyed pa de'i mthus/ bskal pa sangs rgyas kyi zhing gi rdul shin tu phra ba snyed du nam yang ngan song log par ltung bar ma skyes te/ rtag tu rgyun ma 'chad par lha dang mi'i 'gro ba'i rgyud la rten cing / thams cad du'ang de bzhin gshegs pa blta</text></item>
<item><p>112a5</p><section>phal chen</section><text>ba dang ldan par gyur to/ /tha mar kho mos bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi sgrol ma yon tan rgyal mtshan mthong ba tsam gyis byang chub sems dpa'i rnam par thar pa kun tu</text></item>
<item><p>112a6</p><section>phal chen</section><text>bzang po'i dga' ba shin tu yangs shing dri ma med pa'i shugs kyi rgyal mtshan zhes bya ba 'di thob ste/ de thob pas kho mo sems can yongs su smin par bya ba dang / gdul ba'i don du rnam pa 'di lta bus sta gon du gnas pa yin no/ /rigs kyi bu kho</text></item>
<item><p>112a7</p><section>phal chen</section><text>mos byang chub sems dpa'i rnam par thar pa kun tu bzang po'i dga' ba rgya chen po'i shugs kyi rgyal mtshan 'di shes par zad na/ kho mos byang chub sems dpa' de bzhin gshegs pa thams cad kyi zhabs kyi drung na 'khod cing / sems kyi skad</text></item>
<item><p>112b1</p><section>phal chen</section><text>cig re re la thams cad mkhyen pa nyid du 'jug pa'i shugs drag po rgya mtsho chen po rab tu thob pa/ 'jug pa'i sgo thams cad la sems kyi skad cig re re zhing smon lam chen po rgya mtshos 'jug pa/ rab tu thob pa/ sems kyi skad cig re re zhing smon</text></item>
<item><p>112b2</p><section>phal chen</section><text>lam rgya mtsho thams cad kyi tshul la phyi ma'i mtha'i bskal par spyad pa'i dkyil 'khor mngon par bsgrub pa la mkhas pa/ spyod pa re re la'ang lus sangs rgyas kyi zhing thams cad kyi rdul shin tu phra ba snyed mngon par bsgrub pa la mkhas pa/ lus re res</text></item>
<item><p>112b3</p><section>phal chen</section><text>kyang chos kyi dbyings kyi tshul rgya mtsho thams cad rgyas par 'gengs pa la mkhas pa/ chos kyi dbyings kyi tshul rgya mtsho re re la'ang sangs rgyas kyi zhing thams cad du/ sems can rnams kyi bsam pa ji lta ba bzhin du lus rnam par dmigs pa'i spyod pa</text></item>
<item><p>112b4</p><section>phal chen</section><text>yongs su ston pa la mkhas pa/ zhing thams cad du'ang zhing gi rdul shin tu phra ba thams cad la de bzhin gshegs pa rgya mtsho mtha' dang dbus med pa la 'jug par mkhas pa/ de bzhin gshegs pa re re zhing yang chos kyi dbyings kyis klas par</text></item>
<item><p>112b5</p><section>phal chen</section><text>rgyas par 'gengs pa'i de bzhin gshegs pa'i rnam par 'phrul pa la 'jug par mkhas pa/ de bzhin gshegs pa re re'i sngon gyi mtha'i bskal pa la/ byang chub sems dpa'i spyod pa'i tshogs yongs su bsgrub pa yang dag par bsdus pa la</text></item>
<item><p>112b6</p><section>phal chen</section><text>'jug par mkhas pa/ de bzhin gshegs pa re re'i chos kyi 'khor lo shin tu yangs pa/ yang dag par blang ba dang / yongs su gzung ba la mkhas pa/ dus gsum thams cad kyi de bzhin gshegs pa'i rnam par 'phrul pa'i tshul rgya mtsho la 'jug par</text></item>
<item><p>112b7</p><section>phal chen</section><text>mkhas pa/ de dag gi spyod pa shes pa'am/ yon tan brjod par nus re skan/ /song rigs kyi bu de bzhin gshegs pa'i 'khor gyi dkyil 'khor 'di nyid na kho mo dang / rgyang mi ring ba zhig na mtshan mo'i lha mo sems can kun tu skyong ba'i gzi brjid</text></item>
<item><p>113a1</p><section>phal chen</section><text>dpal zhes bya ba 'dug gis/ de'i gan du song la ji ltar byang chub sems dpas/ byang chub sems dpa'i spyod pa'i dkyil 'khor la 'jug par bya ba dang / ji ltar yongs su sbyang bar bya ba dris shig /de nas tshong dpon gyi bu nor / mtshan</text></item>
<item><p>113a2</p><section>phal chen</section><text>mo'i lha mo rab tu dga' ba'i mig 'gro bar rnam par snang ba'i rkang pa gnyis la spyi bos phyag 'tshal te/ mtshan mo'i lha mo rab tu dga' ba'i mig 'gro bar rnam par snang ba la/ lan brgya stong du mar g.yas phyogs su bskor ba byas nas</text></item>
<item><p>113a3</p><section>phal chen</section><text>yang dang yang bltas te/ mtshan mo'i lha mo rab tu dga' ba'i mig 'gro bar rnam par snang ba'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ /bam po</text></item>
<item><p>113a4</p><section>phal chen</section><text>bdun pa/ /de nas tshong dpon gyi bu nor mtshan mo'i lha mo rab tu dga' ba'i mig 'gro bar rnam par snang ba'i byang chub sems dpa' rnam par thar pa kun tu bzang po'i dga' ba shin tu yangs shing dri ma med pa'i shugs kyi rgyal mtshan de la mos par bya ba dang /</text></item>
<item><p>113a5</p><section>phal chen</section><text>khong du chud par bya ba dang / rtogs par bya ba dang / shes par bya ba dang / yid ches par bya ba dang / rab tu gzhol bar bya ba dang / rgyas par dgang bar bya ba dang / rjes su shes par bya ba dang / rjes su dran par bya ba dang / rjes su gzhol bar bya ba dang / bsgom pa byed cing dge ba'i bshes gnyen gyi</text></item>
<item><p>113a6</p><section>phal chen</section><text>gdams ngag la nan tan du bya ba dang / gdams ngag rjes su bstan pa la bar chad med par bya ba'i phyir mtshan mo'i lha mo rab tu dga' ba'i mig 'gro bar rnam par snang bas/ 'gro khar gdams pa rjes su dran par byed cing / dge ba'i bshes gnyen blta ba'i rjes</text></item>
<item><p>113a7</p><section>phal chen</section><text>su sems pa'i dbang po'i dkyil 'khor dang / dge ba'i bshes gnyen mthong ba thob par bya ba la yang dag par spyod pa/ phyogs kun tu mngon par ltas pa dang / dge ba'i bshes gnyen btsal bar yid la bya ba dang / nga rgyal thams cad dang bral ba dang / dge ba'i bshes</text></item>
<item><p>113b1</p><section>phal chen</section><text>gnyen bsnyen bkur ba'i mthu tshogs chen pos yongs su bsgrub par zhe non pa dang / dge ba'i bshes gnyen dang / rgyud kyi tshul gcig tu gyur pa'i dge ba'i rtsa bas dge ba'i bshes gnyen gyi thabs mkhas pa'i spyod pa thams cad la bsam pa mi phyed pas zhugs pa/ /</text></item>
<item><p>113b2</p><section>phal chen</section><text>dge ba'i bshes gnyen la brtan pa yongs su 'phel bar bya ba la brtson 'grus kyi shugs chen po rgya mtsho yongs su skyes pa/ bskal pa thams cad du dge ba'i bshes gnyen mnyam pa nyid khong du chud pas gnas par bya ba'i smon lam dang ldan pa de/ mtshan</text></item>
<item><p>113b3</p><section>phal chen</section><text>mo'i lha mo sems can kun tu skyong ba'i gzi brjid dpal gyi drung du song ngo / /de de ltar 'gro ba'i tshe/ mtshan mo'i lha mo sems can kun tu skyong ba'i gzi brjid dpal gyis byang chub sems dpa'i rnam par thar pa 'jig rten thams cad mngon du gyur pas 'gro ba rnam par</text></item>
<item><p>113b4</p><section>phal chen</section><text>'dul ba ston pa'i khyu mchog gi mthu phyung ba yongs su bstan pa'i phyir/ mtshan dang dpe byad bzang pos yongs su grub pa'i lus bstan te/ mdzod spu nas 'od zer ye shes kyi 'od kun tu snang ba dri ma med pa'i mdangs kyi rgyal mtshan zhes bya ba 'od zer gyi 'khor mtha'</text></item>
<item><p>113b5</p><section>phal chen</section><text>dang dbus med pa dang ldan pa bkye'o/ /des 'jig rten thams cad snang bar byas nas/ tshong dpon gyi bu nor spyi bor 'dus te lus thams cad du khyab par gyur to/ /tshong dpon gyi bu nor la 'od zer des reg par gyur ma thag tu de nyid kyi mod la</text></item>
<item><p>113b6</p><section>phal chen</section><text>ting nge 'dzin shin tu rdul dang bral ba zhes bya ba'i dkyil 'khor thob par gyur to/ /de thob pas mtshan mo'i lha mo rab tu dga' ba'i mig 'gro bar rnam par snang ba dang / mtshan mo'i lha mo sems can kun nas skyong ba'i gzi brjid kyi dpal gnyis kyi bar gyi lam na</text></item>
<item><p>113b7</p><section>phal chen</section><text>sa'i dkyil 'khor yod pa de la me'i rdul shin tu phra ba'am/ chu'i rdul shin tu phra ba'am/ sa'i rdul shin tu phra ba'am/ rdo rje'i rdul shin tu phra ba'am/ nor bu rin po che'i rgyal po dam pa sna tshogs kyi rdul shin tu phra ba'am/ me tog dang / spos dang / phye ma'i rdul shin tu phra ba'am</text></item>
<item><p>114a1</p><section>phal chen</section><text>rgyan thams cad kyi rdul shin tu phra ba'am/ dmigs pa thams cad kyi rdul shin tu phra ba ji snyed cig yod pa'i rdul shin tu phra ba de dag thams cad la rdul phra mo re re zhing yang / 'jig rten gyi khams sangs rgyas kyi zhing gi rdul shin tu phra ba snyed/</text></item>
<item><p>114a2</p><section>phal chen</section><text>chu'i phung po dang bcas/ me'i phung po dang bcas/ rlung gi phung po dang bcas/ sa'i phung po dang bcas/ 'jig rten gyi khams kyi mtshams dang bcas/ gzhi dang bcas rten dang bcas pa dbyibs sna tshogs can sa'i gzhi rnam pa tha dad pa sna tshogs dang ldan pa'i ri'i 'khor sna tshogs can/</text></item>
<item><p>114a3</p><section>phal chen</section><text>chu rlung dang mtsho sna tshogs kyis brgyan pa rgya mtsho sna tshogs kyis kun nas 'khor ba/ lha rdzas kyi khyim sna tshogs kyi rgyan dang ldan pa/ shing sna tshogs kyis yongs su gang ba/ nam mkha'i dbyings kyi rgyan sna tshogs can/ lha'i grong khyer gyi khyim gyi rgyan dang bcas pa/</text></item>
<item><p>114a4</p><section>phal chen</section><text>klu'i grong khyer gyi khyim gyi rgyan dang bcas pa/ gnod sbyin gyi grong khyer gyi khyim gyi rgyan dang bcas pa/ dri za'i grong khyer gyi khyim gyi rgyan dang bcas pa/ lha ma yin gyi grong khyer gyi khyim gyi rgyan dang bcas pa/ nam mkha' lding gi grong khyer gyi khyim gyi rgyan dang bcas pa/</text></item>
<item><p>114a5</p><section>phal chen</section><text>mi'am ci'i grong khyer gyi khyim gyi rgyan dang bcas pa/ lto 'phye chen po'i grong khyer gyi khyim gyi rgyan dang bcas pa/ mi'i grong khyer gyi khyim gyi rgyan dang bcas pa/ phyogs dang phyogs mtshams thams cad na rnam par gnas pa'i sems can thams cad kyi grong khyer gyi</text></item>
<item><p>114a6</p><section>phal chen</section><text>khyim gyi gnas dang / sems can dmyal ba'i 'jig rten gyi yul dang / byol song gi skye gnas kyi 'jig rten gyi yul dang / gshin rje'i 'jig rten gyi yul dang / mi dang mi ma yin pa'i lam gyi rgyud kyi shi 'pho dang / skye ba'i yul dang bcas pa/ skye ba sna tshogs</text></item>
<item><p>114a7</p><section>phal chen</section><text>kyis ma 'dres pa'i rgyud mtha' yas pa'i bye brag la yongs su gzhol ba rnams 'du zhing 'jig par gyur pa mthong ngo / /'jig rten gyi khams de dag kyang rnam pa sna tshogs su mthong ste/ 'jig rten gyi khams la la ni kun nas nyon mongs par mthong ngo / /la la</text></item>
<item><p>114b1</p><section>phal chen</section><text>ni yongs su dag par mthong ngo / /la la ni shin tu kun nas nyon mongs par mthong ngo / /la la ni lam gyi rgyud yongs su dag par mthong ngo / /la la ni kun nas nyon mongs pa la yongs su dag par mthong ngo / /la la ni rnam par dag pa la kun nas nyon mongs par mthong ngo / /</text></item>
<item><p>114b2</p><section>phal chen</section><text>la la ni shin tu yongs su dag par mthong ngo / /la la ni gzhi mnyam par mthong ngo / /la la ni spyi'u tshugs su gnas par mthong ngo / /la la ni snrel zhir 'dug par mthong ngo / /'jig rten gyi khams de dag gi sems can gyi lam gyi rgyud dang / sems can</text></item>
<item><p>114b3</p><section>phal chen</section><text>gyi skye gnas thams cad na mtshan mo'i lha mo sems can kun tu skyong ba'i gzi brjid dpal sems can so so nas 'dul ba'i rkyen bzhin du 'jig rten thams cad la ma 'dres par yongs su bstan pa'i phyir/ sems can thams cad la mngon du gyur par gnas par</text></item>
<item><p>114b4</p><section>phal chen</section><text>mthong ngo / /sems can tshe'i tshad rnam pa ji lta bu dang ldan pa dang / mos pa'i spyod yul rnam pa sna tshogs can dang / lus rnam pa ji lta bu dang ldan pa dang / ngag rnam par phye ba dang / nges pa'i tshig gi 'du byed kyi tha</text></item>
<item><p>114b5</p><section>phal chen</section><text>snyad rnam pa ji lta bu dang ldan pa dang / sbyor ba'i rnam pa ji lta bu dang ldan pa dang / dbang gi rnam pa ji lta bu dang ldan pa rnams yongs su smin par bya ba dang gdul ba'i don du sems can thams cad la ma 'dres par mngon sum du gnas par mthong ngo / /de</text></item>
<item><p>114b6</p><section>phal chen</section><text>yang 'di lta ste/ sems can dmyal ba'i lam gyi rgyud du gtogs pa'i sems can rnams kyi sems can dmyal ba'i sdug bsngal dang / 'jig pa rnam par bzlog pa dang / byol song gi skye gnas sna tshogs su skyes pa'i sems can rnams kyi gcig la gcig</text></item>
<item><p>114b7</p><section>phal chen</section><text>za ba'i 'jigs pa rnam par bzlog pa dang / gshin rje'i 'jig rten gyi lam gyi rgyud du gtogs pa'i sems can rnams kyi bkres pa dang / skom pa la pa'i sdug bsngal gyi 'jigs pa rnam par bzlog pa dang / klu'i 'jig rten gyi lam gyi rgyud du gtogs</text></item>
<item><p>115a1</p><section>phal chen</section><text>pa'i sems can rnams kyi klu'i sdug bsngal dang / 'jigs pa thams cad rnam par bzlog pa dang / 'dod pa'i khams su gtogs pa'i sems can thams cad kyi 'dod pa'i khams kyi sdug bsngal dang / 'jigs pa rnam par bzlog pa dang /</text></item>
<item><p>115a2</p><section>phal chen</section><text>mi'i 'jig rten gyi lam gyi rgyud du gtogs pa'i sems can rnams kyi mtshan mo'i mun pa mun nag gis/ chod pa'i mun pa'i 'jigs pa thams cad rnam par bzlog pa dang / mi snyan pa dang / bsngags pa'i ma yin pa dang / grags pa ma yin pa'i sgra dang /</text></item>
<item><p>115a3</p><section>phal chen</section><text>tshigs su bcad pa la mngon par zhen pa'i sems can rnams kyi grags pa ma yin pa dang / bsngags pa ma yin pa'i 'jigs pa rnam par bzlog pa dang / 'khor gyi 'jigs par lhung ba'i sems can rnams kyi 'khor tu bag tsha ba'i 'jigs pa rnam par</text></item>
<item><p>115a4</p><section>phal chen</section><text>bzlog pa dang / 'chi bas 'jigs shing sdang ba'i sems can rnams kyi 'chi ba'i 'jigs pa rnam par bzlog pa dang / ngan song gi g.yang sas 'jigs shing sngang ba'i sems can rnams kyi ngan song gi g.yang sa'i 'jigs pa rnam par bzlog pa</text></item>
<item><p>115a5</p><section>phal chen</section><text>dang / 'tsho ba med pas 'jigs shing skrag pa'i sems can rnams kyi 'tsho ba med pa'i 'jigs pa rnam par bzlog pa dang / dge ba'i rtsa ba chud zos kyis 'jigs shing bag tsha ba'i sems can rnams kyi dge ba'i rtsa ba chud</text></item>
<item><p>115a6</p><section>phal chen</section><text>zos kyi 'jigs pa rnam par bzlog pa dang / byang chub kyi sems nyams kyis 'jigs shing bag tsha ba'i sems can rnams kyi byang chub kyi sems nyams kyi 'jigs pa rnam par bzlog pa dang / sdig to'i grogs po dang phrad kyis 'jigs shing</text></item>
<item><p>115a7</p><section>phal chen</section><text>bag tsha ba'i sems can rnams sdig to'i grogs po dang phrad pa'i 'jigs pa rnam par bzlog pa dang / dge ba'i bshes gnyen dang bral gyis dogs shing bag tsha ba'i sems can rnams kyi dge ba'i bshes gnyen dang bral ba'i 'jigs pa rnam par bzlog pa</text></item>
<item><p>115b1</p><section>phal chen</section><text>dang / nyan thos dang / rang sangs rgyas kyi sar ltung gis 'jigs shing bag tsha ba'i sems can rnams kyi nyan thos dang / rang sangs rgyas kyi sar ltung ba'i 'jigs pa rnam par bzlog pa dang / 'khor ba'i gnas sna tshogs kyi sdug bsngal gyis</text></item>
<item><p>115b2</p><section>phal chen</section><text>'jigs shing skrag pa rnams kyi 'khor ba'i gnas sna tshogs kyi sdug bsngal kyi 'jigs pa rnam par bzlog pa dang / sems can skal ba mi mnyam pa dang phrad kyis 'jigs shing bag tsha ba rnams kyi sems can skal ba mi mnyam pa dang phrad pa'i</text></item>
<item><p>115b3</p><section>phal chen</section><text>'jigs pa rnam par bzlog pa dang / dus mi bzang bar skyes kyis 'jigs shing bag tsha ba rnams kyi dus mi bzad par skye ba'i 'jigs pa rnam par bzlog pa dang / rigs ngan par skyes kyis 'jigs shing bag tsha ba rnams kyi rigs ngan par skye ba'i 'jigs</text></item>
<item><p>115b4</p><section>phal chen</section><text>pa rnam par bzlog pa dang / sdig to'i las byas kyis 'jigs shing bag tsha ba rnams kyi/ sdig to'i las byed pa'i 'jigs pa rnam par bzlog pa dang / las dang nyon mongs pa'i sgrib pas 'jigs shing sngang ba rnams kyi las dang nyon mongs pa'i sgrib pa'i</text></item>
<item><p>115b5</p><section>phal chen</section><text>'jigs pa rnam par bzlog pa dang / 'du shes kyi rnam pa sna tshogs kyis gnas dang 'ching bas 'jigs shing sngang ba rnams kyi 'du shes rnam pa sna tshogs kyi gnas dang / 'ching ba'i 'jigs pa rnam par bzlog pa'i phyir sems can thams cad</text></item>
<item><p>115b6</p><section>phal chen</section><text>la so sor mngon tu gyur par gnas pa mthong ngo / /'di lta ste sgo nga las skyes pa'i sems can dang / mngal nas skyes pa dang / drod gsher las skyes pa dang / rdzus te skyes pa dang / gzugs yod pa dang / gzugs med pa dang / 'du shes yod</text></item>
<item><p>115b7</p><section>phal chen</section><text>pa dang / 'du shes med pa dang / 'du shes yod pa'ang ma yin/ 'du shes med pa yang ma yin pa'i sems can thams cad yongs su bskyab pa'i smon lam gyi stobs mngon par bsgrub pa dang / byang chub sems dpa'i ting nge 'dzin gyi shugs</text></item>
<item><p>116a1</p><section>phal chen</section><text>drag po dang / rnam par gnon pa shin tu yangs pa'i stobs dang / byang chub sems dpa'i mngon par shes pa chen po'i stobs dang / mthu dang / byang chub sems dpa' kun tu bzang po'i spyod pa dang / smon lam</text></item>
<item><p>116a2</p><section>phal chen</section><text>mngon par bsgrubs pa'i stobs kyis snying rje chen po'i tshul rgya mtsho'i shugs drag po shin tu skyes pa'i phyir 'gro ba thams cad du thogs pa med pa'i byams pa chen pos rgyas par dgang ba dang / sems can thams cad kyi bde ba yongs su bsgrub pa dang /</text></item>
<item><p>116a3</p><section>phal chen</section><text>dga' ba'i shugs rnam par 'phel bar bya ba dang / sems can thams cad yongs su bsdu ba'i ye shes rab tu bsgrub pa'i phyir/ byang chub sems dpa'i rnam par thar pa rgya chen po'i rnam par 'phrul pa dang / khyu mchog gi mthu phyung ba dang ldan pas</text></item>
<item><p>116a4</p><section>phal chen</section><text>zhing thams cad yongs su dag par bya ba la mngon du gyur par gnas par mthong ngo / /chos thams cad kyi rgyus shes par bya ba la mngon du gyur pa dang / sangs rgyas thams cad mchod cing rim gror bya ba la mngon du gyur pa dang / de bzhin gshegs pa thams</text></item>
<item><p>116a5</p><section>phal chen</section><text>cad kyi bstan pa yongs su gzung ba la mngon du gyur pa dang / dge ba'i rtsa ba thams cad bstsags pa la mngon du gyur pa dang / byang chub sems dpa'i spyod pa thams cad rnam par 'phel bar bya ba la mngon du gyur pa dang / sems can thams cad</text></item>
<item><p>116a6</p><section>phal chen</section><text>kyi sems la sgrib pa med par mngon du gyur par gnas pa dang / sems can thams cad kyi dbang po yongs su smin par bya ba la mngon du gyur par gnas pa dang / sems can thams cad kyi mos pa rgya mtsho rnam par sbyang ba la mngon du gyur pa</text></item>
<item><p>116a7</p><section>phal chen</section><text>dang / sems can thams cad kyi sgrib pa'i chos rnam par bzlog pa la mngon du gyur pa dang / sems can thams cad kyi mi shes pa'i mun pa rnam par bstsal ba la mngon du gyur cing thams cad mkhyen pa'i ye shes snang ba yongs su bskyed pa'i don du</text></item>
<item><p>116b1</p><section>phal chen</section><text>gnas pa mthong ngo / /de nas tshong dpon gyi bu nor mtshan mo'i lha mo sems can kun tu skyong ba'i gzi brjid dpal gyi byang chub sems dpa'i rnam par thar pa'i khyu mchog gi mthu phyung ba dang / rnam par 'phrul pa 'jig rten thams cad la mngon</text></item>
<item><p>116b2</p><section>phal chen</section><text>par gnas shing / 'gro ba rnam par 'dul ba ston pa bsam gyis mi khyab pa de lta bur mthong nas rab tu dga' ba skyes te/ spro ba chen po'i shugs drag po rgya mtsho rab tu thob nas/ mtshan mo'i lha mo sems can kun tu skyong ba'i gzi brjid dpal la lus thams</text></item>
<item><p>116b3</p><section>phal chen</section><text>cad kyis phab ste phyag byas nas ngor gyen du bltas so/ /de nas mtshan mo'i lha mo sems can kun tu skyong ba'i gzi brjid dpal gyis byang chub sems dpa'i gzugs dang / mtshan rnam par dag pa re mi snang bar byas te/ mtshan mo'i lha mo'i gzugs su byas</text></item>
<item><p>116b4</p><section>phal chen</section><text>te/ rnam par 'phrul pa thams cad 'byin cing 'dug par gnas so/ /de nas tshong dpon gyi bu nor mtshan mo'i lha mo sems can kun tu skyong ba'i gzi brjid dpal gyi mdun du 'dug ste/ thal mo sbyar nas de'i tshe tshigs su bcad pa 'di dag</text></item>
<item><p>116b5</p><section>phal chen</section><text>smras so/ /khyod kyi sku yang mtshan rab rgyan gyis brgyan/ /shin tu bzang zhing mdzes pa bdag gis mthong / /nam mkha' skar ma'i tshogs kyis brgyan pa bzhin/ /dpe byad bzang pos rnam par bris pa mthong / /'od kyi 'khor can sku</text></item>
<item><p>116b6</p><section>phal chen</section><text>bzang dam pa'i mchog /mtha' yas zhing gi rdul khams mang po snyed/ /kha dog sna tshogs rnam pa'i dpe tshul du/ /phyogs rnams kun gyi dbyings su khyab par gang / /'od zer dra ba mang po 'gro sems mnyam/ /khyod kyi ba spu'i sgo nas 'gyed</text></item>
<item><p>116b7</p><section>phal chen</section><text>pa mdzad/ /'od zer sgo la pad+mo'i yid 'ong gnas/ /khyod kyi sprul pa 'gro ba'i sdug bsngal sel/ /spos kyi na bun sprin du chags pa 'gyed/ /'gro ba'i gzugs su gnas te kun nas mdzes/ /me tog sgo rnams kun nas dgye mdzad pas/ /</text></item>
<item><p>117a1</p><section>phal chen</section><text>chos dbyings bzhugs pa'i rgyal ba kun tu khyab/ /khyod kyi phrag pa'i lhun yangs 'phags pa ni/ /rin chen 'od 'phro ri bo ri rab 'dra/ /dri med de ni 'gro ba kun tu gsal/ /gti mug mun nag rnam par bzlog pa mdzad/ /khyod</text></item>
<item><p>117a2</p><section>phal chen</section><text>kyi dri med zhal mdog bzang ba las/ /na bun sprin dang nyi ma yangs pa 'byung / /khyod kyi nyi ma'i 'khor 'dra 'od bzang ba/ /rnam par snang mdzad spyod yul yangs pa 'byin/ /khyod kyi spyan nas zla skar 'od 'byung ba/ /rtag tu dri med sprin ltar mang</text></item>
<item><p>117a3</p><section>phal chen</section><text>ba ste/ de dag phyogs bcur bkang zhing 'gro ba rnams/ /rab tu snang byed 'jig rten rab rib sel/ /khyod kyi mtshan las 'gro ba'i lus mnyam pa'i/ /sprul pa rgya mtsho phyogs su khyab par 'phro/ /de dag chos dbyings yangs par rgyas 'gengs shing / /</text></item>
<item><p>117a4</p><section>phal chen</section><text>sems can tshad med tshogs rnams yongs su 'dul/ /khyod kyi sku ni 'byam klas phyogs su snang / /'gro ba kun la mngon gyur dga' ba bskyed/ /rgyal po me dang rkun po chus bskyed pa'i/ /'jigs pa thams cad rnam sel zhi bar mdzad/ /gang tshe</text></item>
<item><p>117a5</p><section>phal chen</section><text>khyod kyi spyan sngar bdag btang nas/ /yon tan rnam par sems shing nyer phyin pa/ /de'i tshe 'od zer dri med 'khor bzang ba/ /khyod kyi zhal gyi smin mtshams gseb nas 'thon/ /phyogs rnams rgya mtsho brgya mang snang mdzad nas/ /'jig rten snang ba</text></item>
<item><p>117a6</p><section>phal chen</section><text>rgya che yongs bskyed de/ /rnam 'phrul rnam pa mang po rnam bstan nas/ /de tshe bdag gi lus kyi gseb tu zha/ /gang tshe 'od kyi 'khor gyis bdag reg pa/ /de tshe bde ba rmad byung yangs pa myong / /gzungs dang ting 'dzin brgya mang yongs su gnon/ /</text></item>
<item><p>117a7</p><section>phal chen</section><text>phyogs bcu'i rgyal ba dpag yas mthong bar 'gyur/ /gom pa rnam bor gyen du bteg pa la'ang / /rdul phran grangs snyed tshul ni bdag gis rig /rdul phran shin tu phra ba gcig la yang / /zhing gi rdul snyed zhing rnams mthong bar gyur/ /rdul la gnas</text></item>
<item><p>117b1</p><section>phal chen</section><text>kyang rnam pa tha dgu ste/ /zhing mang brgya ni shin tu nyon yang mongs/ /de yi 'gro ba sdug bsngal nyams su myong / /chong nger ngu zhing smre sngags yongs su 'don/ /zhing mang la la kun nas nyon mongs dag /de na sdug bsngal mang zhing bde ba chung / /rgyal ba</text></item>
<item><p>117b2</p><section>phal chen</section><text>thugs rje can yang der skyes te/ /rgyal ba'i nyan thos rang rgyal de bzhin no/ /zhing tshul la la yongs dag nyon mongs te/ /byang chub sems dpa'i gnas mang pos brgyan/ /skyes pa bud med yongs brgyan blta na sdug /skyon med rgyal ba'i gdung</text></item>
<item><p>117b3</p><section>phal chen</section><text>yang rgyun mi 'chad/ /zhing rnams rgya mtsho yangs shing dri med pa/ /rdul la gnas shing mnyam pa'i gzhi dang ldan/ /de dag bskal pa brgya mang sngon gyi tshe/ /rnam par snang mdzad spyod mdzad yongs su sbyangs/ /zhing rnams 'byam klas kun nas rgyal ba dag /</text></item>
<item><p>117b4</p><section>phal chen</section><text>shing dbang dam pa'i drung du gshegs pa ston/ /rnam par 'phrul zhing byang chub 'tshang yang rgya/ /chos kyi 'khor lo bskor cing 'dul ba ston/ /rnam par snang mdzad spyod yul yangs pa la/ /khyod kyang kun tu rjes su bzhud par mthong / /mchod pa stong phrag tshad</text></item>
<item><p>117b5</p><section>phal chen</section><text>med khrag khrig gis/ /rgyal ba kun la mngon par mchod mdzad mthong / /de nas tshong dpon gyi bu nor tshigs su bcad pa de dag smras nas/ mtshan mo'i lha mo sems can kun tu skyong ba'i gzi brjid dpal la 'di skad ces smras so/ /lha mo byang chub sems dpa'i</text></item>
<item><p>117b6</p><section>phal chen</section><text>rnam par thar pa de/ de lta bu zab pa ni ngo mtshar che na/ rnam par thar ba de'i ming ni ci zhes bgyi/ de khyod kyis brnyes nas yun ni ji srid cig lags/ byang chub sems dpas ji ltar nan tan du bgyis na rnam par thar pa de yongs su dag par 'gyur/ smras pa rigs kyi</text></item>
<item><p>117b7</p><section>phal chen</section><text>bu gnas 'di ni lha dang bcas pa'i 'jig rten dang / nyan thos dang rang sangs rgyas su bcas pas yid ches par dka' ba ste/ de ci'i phyir zhe na/ 'di ni byang chub sems dpa' kun tu bzang po'i spyod pa dang / smon lam khong du chud pa rnams kyi spyod yul te/ 'di ni byang chub</text></item>
<item><p>118a1</p><section>phal chen</section><text>sems dpa' snying rje chen po lhur len pa/ 'gro ba thams cad yongs su bskyab pa la zhugs pa/ mi khom pa dang ngan song dang / ngan 'gro'i lam thams cad rnam par bzlog pa la zhugs pa/ sangs rgyas kyi zhing thams</text></item>
<item><p>118a2</p><section>phal chen</section><text>cad sangs rgyas kyi zhing yongs su dag pa/ bla na med par bya ba la zhugs pa/ sangs rgyas kyi zhing thams cad na bzhugs pa'i de bzhin gshegs pa'i rigs rgyun mi gcad pa la zhugs pa/ sangs rgyas thams cad kyi bstan pa yongs su gzung ba la zhugs pa/ bskal</text></item>
<item><p>118a3</p><section>phal chen</section><text>pa thams cad du byang chub sems dpa'i spyod pa la gnas pas/ gnas par bya ba'i smon lam chen po rgya mtsho la zhugs pa/ chos rgya mtsho thams cad la bsgribs pa med pa'i ye shes snang ba rnam par sbyang ba la zhugs pa/ skad cig re re zhing dus gsum gyi tshul rgya mtsho</text></item>
<item><p>118a4</p><section>phal chen</section><text>thams cad du ye shes snang bas/ rnam par gnas pa rab tu thob pa rnams kyi yul te/ 'on kyang de bzhin gshegs pa'i byin gyi rlabs kyis bstan par bya'o/ /rigs kyi bu sngon 'das pa'i dus bskal pa sangs rgyas kyi zhing gi rdul shin tu phra ba snyed cig</text></item>
<item><p>118a5</p><section>phal chen</section><text>gi pha rol tu 'jig rten gyi khams rnam par snang mdzad gzi brjid dpal zhes bya bar bskal pa rdul dang bral ba'i dkyil 'khor ces bya ba byung ste/ bskal pa de las sangs rgyas ri rab kyi rdul shin tu phra ba snyed byung bar gyur to/ /'jig rten gyi khams rnam</text></item>
<item><p>118a6</p><section>phal chen</section><text>par snang mdzad gzi brjid dpal zhes bya ba de ni rin po che thams cad kyi sprin gyi rgyan gyis brgyan pa ste/ rdo rje las byas pa'i gzhal med khang dang / gnas kyis yongs su mdzes par byas pa'o/ /'jig rten gyi khams de'i gzhi ni rin po che'i rgyal po</text></item>
<item><p>118a7</p><section>phal chen</section><text>dri ma med pa'i 'od kyi rgya mtsho las blangs pa ste/ lhun dang lus ni nor bu rin po che'i spos thams cad kyi rgyal po las gyur pa'o/ /de ni dbyibs kun tu zlum pa ste/ rnam par dag cing kun nas nyon mongs pa/ lhab lhub thams cad kyi sprin gyi bla res</text></item>
<item><p>118b1</p><section>phal chen</section><text>kun nas khyab pa/ rin po che'i khor yug rgyan thams cad dang ldan pa/ rim pa stong gis yongs su bskor ba/ gling bzhi pa bye ba khrag khrig brgya phrag stong gis shin tu rgyas par brgyan pa ste/ de la gling bzhi pa la la ni kun nas nyon mongs</text></item>
<item><p>118b2</p><section>phal chen</section><text>pa ste/ sems can kun nas nyon mongs pa'i las dang ldan pa rnams kyi gnas so/ /la la ni kun nas nyon mongs shing rnam par dag pa ste/ sems can las 'dren ma dang ldan pa rnams kyi gnas so/ /la la ni rnam par dag cing</text></item>
<item><p>118b3</p><section>phal chen</section><text>kun nas nyon mongs pa ste/ sems can yongs su dag cing kun nas nyon mongs pa dge ba'i rtsa ba sbyangs pa/ kha na ma tho ba nyung ba rnams kyi gnas so/ /la la ni shin tu yongs su dag pa ste/ byang chub sems dpa' dag pa rnams kyi</text></item>
<item><p>118b4</p><section>phal chen</section><text>gnas so/ /'jig rten gyi khams rnam par snang mdzad gzi brjid dpal zhes bya ba de'i shar phyogs logs kyi khor yug gi mtshams na/ gling bzhi ba'i rin chen me tog sgron ma'i rgyal mtshan zhes bya ba rnam par dag cing kun nas nyon mongs pa/</text></item>
<item><p>118b5</p><section>phal chen</section><text>ma rmos ma bskyed pa'i 'bras la yongs su spyod pa/ sngon gyi las kyi rnam par smin pas mngon par grub pa'i khang pa brtsegs pa'i gnas dang / gzhal med khang la yongs su spyod pa/ 'khor kun nas yid bzhin gyi shing gis 'khor ba/ spos</text></item>
<item><p>118b6</p><section>phal chen</section><text>kyi shing sna tshogs kyi lhun las spos kyi sprin rgyun mi 'chad par 'byung ba/ phreng ba sna tshogs kyi shing las phreng ba'i sprin rgyun mi 'chad par 'byung ba/ me tog sna tshogs kyi shing las me tog kha dog dang / dri bsam gyis mi khyab pa'i sprin kyi char</text></item>
<item><p>118b7</p><section>phal chen</section><text>rgyun mi 'chad par 'bab pa/ phye ma dang / kha dog sna tshogs kyi shing gi lhun las spos rin po che'i rgyal po thams cad kyi phye ma'i char rgyun mi 'chad par 'bab pa/ rin po che'i shing sna tshogs las rin po che'i 'bru mang po 'brul ba'i/ kha dog snang</text></item>
<item><p>119a1</p><section>phal chen</section><text>bas shin tu snang bar byas pa/ lha rdzas kyi rol mo sna tshogs kyi shing las/ sil snyan sna tshogs kyi sprin rlung gis bskyod cing / nam mkha'i dbyings las sgra dbyangs snyan pa 'byung ba/ nyin mtshan gyi bde ba nyi ma dang zla bas 'byung ba/ nor</text></item>
<item><p>119a2</p><section>phal chen</section><text>bu rin po che kun tu snang bas gzhi byas pa'i sa rab tu mnyam par gyur pa ste/ gling bzhi pa der rgyal po'i/ pho brang bye ba khrag khrig brgya stong byung bar gyur te/ rgyal po'i pho brang de dag re re zhing yang chu klung stong gis yongs su bskor ba'o/ /chu</text></item>
<item><p>119a3</p><section>phal chen</section><text>klung de dag thams cad kyang lha rdzas kyi me tog sil mas gang ba'o/ /lha rdzas kyi rol mo dang / glu'i sgra skad snyan cing yid du 'ong ba 'byin pa'o/ /chu 'gram rin po che'i shing yid du 'ong bas rnam par brgyan pa'o/ /rin po che sna tshogs kyis shin</text></item>
<item><p>119a4</p><section>phal chen</section><text>tu brgyan pa'i gru phan tshun du rgyu ba'o/ /bde ba sna tshogs ci dga' bar yongs su spyad du yod pa'o/ /chu klung gi mtshan mas kyi gzhi re re dag na 'ang / grong khyer bye ba khrag khrig brgya stong phrag bcu kun nas gnas pa ste/ grong khyer de dag</text></item>
<item><p>119a5</p><section>phal chen</section><text>re re zhing yang grong rdal bye ba khrag khrig brgya phrag stong gis yongs su bskor ba'o/ /grong dang grong khyer dang grong rdal de dag thams cad kyang lha rdzas kyi bza' shing gi ra ba dang / gzhal med khang dang / khang pa bye ba khrag khrig brgya phrag stong gi</text></item>
<item><p>119a6</p><section>phal chen</section><text>'khor gyis yongs su bskor ba'o/ /gling bzhi pa de'i 'dzam bu'i gling gi dbus na rgyal po'i pho brang dbu ma rin po che'i me tog sgron ma zhes bya ba yod par gyur to/ /de ni skyid cing longs spyod phun sum tshogs pa dang ldan la/ rtag</text></item>
<item><p>119a7</p><section>phal chen</section><text>du lo legs shing bde ba'i rnam pa thams cad dang ldan pa'o/ /lha dang mi mang pos yongs su gang ba'o/ /sems can dge ba bcu'i las kyi lam dang ldan pa rnams kyi gnas su gyur pa ste/ rgyal po'i pho brang rin po che me tog sgron ma</text></item>
<item><p>119b1</p><section>phal chen</section><text>zhes bya ba de na rgyal po rnam par snang ba rin chen pad mo dpal gyi gtsug phud snying po zhes bya ba 'khor los sgyur ba/ gling bzhi la dbang ba pad mo'i snying po las rdzus te byung ba/ mi chen po'i mtshan sum cu rtsa gnyis kyis lus shin tu brgyan pa chos dang ldan pa</text></item>
<item><p>119b2</p><section>phal chen</section><text>chos kyi rgyal po rin po che bdun dang ldan pa gnas par gyur to/ /de'i bu dpa' zhing rdul phod la yan lag dam pa'i gzugs dang ldan pa/ gzhan gyi 'khor rab tu 'joms pa/ rnam pa thams cad yongs su tshang ba'i yan lag dam pa dang ldan pa stong</text></item>
<item><p>119b3</p><section>phal chen</section><text>tshang bar byung nga ngo / /de'i btsun mo'i 'khor gyi bud med kyang bye ba khrag khrig brgya stong phrag bcu yod par gyur to/ /de dag kun kyang 'khor los sgyur ba'i skal ba dang mnyam pa'i dge ba'i rtsa ba las byung ba mthun par spyod pa rin po che'i rgyan rang 'khrungs</text></item>
<item><p>119b4</p><section>phal chen</section><text>su byung ba/ dge ba'i sems dang ldan pa/ lha'i bu mo dang khyad par med par 'dra ba'i gzugs can/ 'dzam bu chu klung gi gser gyi kha dog lta bu'i mdog dang ldan pa'i lus can/ lus kyi ba spu las lha rdzas kyi spos sna tshogs 'byung ba/ lus</text></item>
<item><p>119b5</p><section>phal chen</section><text>las lha rdzas kyi 'od dri zhim po dri ma med par rab tu 'gyed pa sha stag go/ /de'i blon po bye ba phrag bcu byung ste blon po rin po che la pa dag go /'khor los sgyur ba'i rgyal po rnam par snang ba rin chen pad mo dpal gyi gtsug phud snying po de'i btsun mo dam pa</text></item>
<item><p>119b6</p><section>phal chen</section><text>bud med rin po che dpal gyi bzhin yongs su rgyas pa zhes bya ba gzugs mdzes shing sdug la/ blta na yid du 'ong ba kha dog bzang po shin tu rgyas pa'i dam pa dang ldan pa/ skra mthon ting du 'dug pa/ mig dkar nag 'byes pa/ mdog gser gyi kha</text></item>
<item><p>119b7</p><section>phal chen</section><text>dog du 'dug pa/ tshangs pa'i dbyangs dang ldan pa/ lus las 'od rtag tu 'byung ba/ 'khor kun tu dpag tshad stong gi tshad du 'od kha dog du ma dang ldan pa/ lha rdzas kyi dri zhim po can 'gyed pa byung ngo / /rgyal po'i btsun mo dpal gyi bzhin yongs su rgyas pa zhes bya ba de</text></item>
<item><p>120a1</p><section>phal chen</section><text>las bu mo pad+mo bzang mo mig yid du 'ong ba'i dpal gyi zla ba zhes bya ba yan lag thams cad tshang ba/ gzugs mdzes shing sdug pa/ blta na yid du 'ong ba/ 'jig rten thams cad gyis blta na mi ngoms pa byung bar gyur te/ rigs kyi bu 'di lta ste dper na/</text></item>
<item><p>120a2</p><section>phal chen</section><text>'khor los sgyur ba'i rgyal po la blta na su yang ngoms par mi 'gyur ba de bzhin du 'khor los sgyur ba'i bu mo pad+mo bzang mo mig yid du 'ong ba'i dpal de la blta bas kyang su yang ngoms par mi 'gyur te/ shes rab kyis yongs su ngoms par 'gyur ba ni ma gtogs so/ /de'i tshe</text></item>
<item><p>120a3</p><section>phal chen</section><text>de'i dus na/ sems can rnams kyang tshe dpag tu med par gyur te/ tshe la gcig tu nges pa med pas bar ma dor 'chi ba ni yod do/ /de'i dus na sems can rnams kyi dbyibs sna tshogs dang / kha dog sna tshogs dang / dbyangs sna tshogs dang / ming sna tshogs dang / rigs sna tshogs dang /</text></item>
<item><p>120a4</p><section>phal chen</section><text>tshe'i tshad sna tshogs dang / chu zheng rnam pa tha dad pa dang / mos pa dang stobs dang / brtson 'grus dang / mthu rnam pa tha dad pa dang / yid du 'ong ba dang / yid du mi 'ong ba rnam pa tha dad pa dang / yangs pa dang dma' ba la mos pa sna tshogs kyang yod par gyur te/ de la sems can ji snyed</text></item>
<item><p>120a5</p><section>phal chen</section><text>cig kha dog bzang ba dang / yangs pa la mos pa dang / yan lag tshang ba dang / blta na sdug cing yid du 'ong bar gyur pa de dag ni 'di skad ces 'dzer te/ kye mi dag nga ni khyed bas kha dog ches bzang ngo zhes zer ro/ /de bzhin du sems can ji snyed cig lus kyi dbyibs legs pa dang ldan</text></item>
<item><p>120a6</p><section>phal chen</section><text>par gyur pa de dag kyang / sems can lus kyi dbyibs mi sdug par 'gyur ba rnams la rlom zhing khyad du gsod do/ /de dag de ltar gcig la gcig khyad du gsod pa las byung ba'i mi dge ba'i rtsa bas tshe'i tshad las kyang yongs su bri bar gyur to/ //kha dog dang stobs dang bde ba las kyang yongs su bri</text></item>
<item><p>120a7</p><section>phal chen</section><text>bar gyur to/ /rgyal po'i pho brang rin po che'i me tog sgron ma de'i byang phyogs logs na/ snying po byang chub kyi shing kun tu grags pa'i chos kyi sprin sgra'i rgyal mtshan zhes bya ba de bzhin gshegs pa thams cad kyi snying po byang chub kyi rgyan skad cig re re la yongs su ston pa/ rtsa ba rin po che'i rgyal po</text></item>
<item><p>120b1</p><section>phal chen</section><text>rdo rje ltar sra zhing mi 'jig pa/ nor bu rin po che thams cad las grub pas lhun shin tu yangs shing rgyas pa/ sdong po dang yal ga dang lo ma dang / mdab ma dang me tog dang / 'bras bu rin po che thams cad kyi rgyu las grub pa/ kun tu cha mnyam par bkod cing / kun tu khyab pa'i yan lag dang</text></item>
<item><p>120b2</p><section>phal chen</section><text>ldan pa/ rgyan kun tu rgyas par 'gengs shing mi zad pa dang ldan pa/ rin po che sna tshogs kyi 'od 'phro dang / 'od gzer kun tu snang ba 'gyed pa/ de bzhin gshegs pa thams cad kyi yul gyi rnam par 'phrul pa'i dbyangs rjes su sgrog pa yod de/ snying po byang chub de'i mdun rol na/</text></item>
<item><p>120b3</p><section>phal chen</section><text>spos chu'i mtsho rin po che'i me tog dang / glog dang chos kyi 'brug sgra'i sprin gyi dbyangs shes bya ba yod de/ de ni rin po che'i shing bye ba khrag khrig brgya stong phrag bcus kun nas bskor ba ste/ rin po che'i shing de dag thams cad kyang byang chub kyi shing gi dbyibs su 'khod pa sha stag go /spos chu'i mtsho chen</text></item>
<item><p>120b4</p><section>phal chen</section><text>po rin po che'i me tog dang / glog dang chos kyi 'brug sgra'i sprin gyi dbyangs zhes bya ba de'i 'gram thams cad kyang nor bu rin po che thams cad bkram zhing rnam par bkod pa ste/ rin po che thams cad kyi phreng ba sna tshogs su dgrigs pa'o/ /rin po che rnam par dag pa las byas pa'i khang pa sna tshogs kyi rgyan</text></item>
<item><p>120b5</p><section>phal chen</section><text>gyis yongs su brgyan pa'o/ /rgyan rnam par dag pa sna tshogs kyi rgyan gyis shin tu brgyan pa'o/ /snying po byang chub de'i 'khor thams cad kyang nor bu rin po che'i khang pa brtsegs pa chen po rgyan bsam gyis mi khyab pa dang ldan pa/ pad+ma'i snying po can sha stag gis yongs su 'khor ba ste/ spos</text></item>
<item><p>120b6</p><section>phal chen</section><text>chu'i mtsho chen po rin po che'i me tog dang glog dang chos kyi 'brug sgra'i sprin gyi dbyangs zhes bya ba de'i dbus nas/ pad+mo'i rgyal po chen po lo ma'i mtshams nas dus gsum gyi de bzhin gshegs pa thams cad kyi yul rnam par ston pa'i 'od gzer gyi sprin gyi rgyan ces bya ba byung bar gyur te/ pad+mo chen po de</text></item>
<item><p>120b7</p><section>phal chen</section><text>la de bzhin gshegs pa ri rab kyi rdul shin tu phra ba snyed de dag gi nang nas bskal pa'i thog ma pa de bzhin gshegs pa ye shes rin po che'i 'od kun tu 'phro ba'i dpal yon tan dpal gyi rgyal po zhes bya ba byung bar gyur te/ de ni bskal pa de la thams cad kyi thog mar bla na med pa yang dag par rdzogs pa'i</text></item>
<item><p>121a1</p><section>phal chen</section><text>byang chub tu mngon par rdzogs par sangs rgyas te/ des lo stong phrag du ma zhig du chos bstan pas/ sems can yongs su smin par mdzad nas/ lo stong phrag bcur 'od gzer snang ba'i rnam par 'phrul pas yongs su smin par mdzad do/ /de bzhin gshegs pa de</text></item>
<item><p>121a2</p><section>phal chen</section><text>lo stong phrag bcu na 'byung bar 'gyur ro/ /zhes bya ba'i tshe pad+ma'i rgyal po chen po lo ma'i mtshams nas/ dus gsum gyi de bzhin gshegs pa thams cad kyi yul rnam par ston pa'i 'od gzer gyi sprin gyi rgyan ces bya ba de las sems can thams cad rdul dang 'byed pa'i sgron ma zhes bya ba'i</text></item>
<item><p>121a3</p><section>phal chen</section><text>'od zer byung bar gyur te/ 'od des phog pa'i sems can rnams kyis kyang lo stong phrag bcu na de bzhin gshegs pa 'byung bar 'gyur ro zhes bya bar shes so/ /lo stong phrag dgu na de bzhin gshegs pa de 'byung bar 'gyur ro zhes bya ba'i tshe/ byang chub kyi shing de las rdul dang bral ba'i</text></item>
<item><p>121a4</p><section>phal chen</section><text>dpal gyi snying po zhes bya ba'i 'od gzer byung ste/ 'od gzer des phog pa'i sems can de dag gis kyang gzugs thams cad shin tu phra bar mthong bar gyur to/ /lo stong phrag brgyad na de bzhin gshegs pa 'byung ngo zhes bya ba'i tshe/ byang chub kyi shing chen po de nyid las 'od zer sems can</text></item>
<item><p>121a5</p><section>phal chen</section><text>thams cad kyi las rnam par smin pa'i dbyangs zhes bya ba byung ste/ des phog pa'i sems can de dag thams cad kyis kyang rang rang gi las rgya mtsho khong du chud par gyur te/ las dran pa'i ye shes kyang thob par gyur to/ /lo stong phrag bdun na de bzhin gshegs pa de 'byung bar 'gyur ro</text></item>
<item><p>121a6</p><section>phal chen</section><text>zhes bya ba'i tshe/ byang chub kyi shing de nyid las 'od gzer dge ba'i rtsa ba thams cad yang dag par 'byung ba'i dbyangs zhes bya ba byung ste/ 'od gzer des sems can de dag la phog nas dbang po nyams pa med cing yongs su tshang bar gyur to/ /lo stong phrag drug na de bzhin gshegs pa de 'byung</text></item>
<item><p>121a7</p><section>phal chen</section><text>bar 'gyur ro zhes bya ba'i tshe/ byang chub kyi shing chen po de nyid las 'od gzer sangs rgyas kyi yul bsam gyis mi khyab pa'i dbyangs zhes bya ba byung ste/ des sems can de dag la phog nas bsam pa rgya chen pos rnam par 'phrul bar gyur to/ /lo stong phrag ldan de bzhin gshegs pa de 'byung</text></item>
<item><p>121b1</p><section>phal chen</section><text>bar 'gyur ro zhes bya ba'i tshe/ byang chub kyi shing chen po de nyid las 'od gzer sangs rgyas kyi zhing thams cad yongs su dag par sgra 'byin ba'i gzugs brnyan rnam par dmigs pa zhes bya ba byung ste/ des sems can de dag la phog nas sangs rgyas kyi zhing rnam pa thams cad du yongs su</text></item>
<item><p>121b2</p><section>phal chen</section><text>dag par mthong bar gyur to/ /lo stong phrag bzhin de bzhin gshegs pa de 'byung bar 'gyur ro zhes bya ba'i tshe/ byang chub kyi shing chen po de nyid las 'od gzer de bzhin gshegs pa thams cad kyi yul tha mi dad pa'i sgron ma zhes bya ba byung ste/ des sems can de dag la phog nas de</text></item>
<item><p>121b3</p><section>phal chen</section><text>bzhin gshegs pa de'i rnam par 'phrul pa thams cad du song ba la zhugs par gyur to/ /lo stong phrag gsum na de bzhin gshegs pa de 'byung bar 'gyur ro zhes bya ba'i tshe/ byang chub kyi shing chen po de las 'od zer 'gro ba thams cad la mngon du gyur pa'i sgron ma zhes bya ba byung ste/ des sems can de</text></item>
<item><p>121b4</p><section>phal chen</section><text>dag la phog nas de bzhin gshegs pa de yang mngon du mos pas mthong bar gyur to/ /lo stong phrag gnyis na de bzhin gshegs pa de 'byung bar 'gyur ro zhes bya ba'i tshe/ byang chub kyi shing chen po de las 'od gzer dus gsum gyi ye shes kyi glog gi sgron ma zhes bya ba de bzhin gshegs pa thams cad</text></item>
<item><p>121b5</p><section>phal chen</section><text>kyi sngon gyi tshul rab tu sgrog pa byung ste/ des sems can de dag la reg nas de bzhin gshegs pa de'i sngon gyi tshul rgya mtsho la rtog cing 'jug par gyur to/ /lo stong na de bzhin gshegs pa de 'byung bar 'gyur ro zhes bya ba'i tshe/ byang chub kyi shing chen po de las 'od gzer ye shes rab rib</text></item>
<item><p>121b6</p><section>phal chen</section><text>med pa/ de bzhin gshegs pa'i sgron ma zhes bya ba byung ste/ des sems can de dag la phog nas de bzhin gshegs pa thams cad kyi rnam par 'phrul pa dang / zhing thams cad dang / sems can thams cad mthong bar 'gyur ba'i mig kun tu lta ba thob par gyur to/ /de bzhin</text></item>
<item><p>121b7</p><section>phal chen</section><text>gshegs pa de lo brgya na 'byung bar 'gyur ro zhes bya ba'i tshe/ byang chub kyi shing chen po de nyid las 'od zer 'gro ba thams cad kyis sangs rgyas mthong ba rnam par smin pa'i dge ba'i rtsa ba las byung ba zhes bya ba byung ste/ des sems can de dag la phog nas/ de bzhin gshegs pa</text></item>
<item><p>122a1</p><section>phal chen</section><text>skye ba'i 'du shes thob par gyur to/ /de bzhin gshegs pa de zhag bdun na skye bar 'gyur ro zhes bya ba'i tshe/ byang chub kyi shing chen po de nyid las 'od zer sems can thams cad rab tu dga' ba dang / spro ba dang mos pa yongs su 'byung ba'i</text></item>
<item><p>122a2</p><section>phal chen</section><text>dbyangs shes bya ba byung ste/ des sems can de dag la phog nas sangs rgyas mthong bar 'gyur ba'i dga' ba'i shugs chen po skyes par gyur to/ /rigs kyi bu de ltar 'od zer gyis yongs su smin par bya ba'i tshul tshad med pa rnam pa de lta bus lo stong du sems can rnams</text></item>
<item><p>122a3</p><section>phal chen</section><text>yongs su smyin par mdzad nas zhag bdun pa la thug pa dang / 'jig rten gyi khams de thams cad yongs su bskyod pa'i tshul tshad med pas yongs su bskyod nas shin tu dag par byin gyis brlabs so/ /phyogs bcu'i de bzhin gshegs pa thams cad kyi sangs rgyas kyi zhing</text></item>
<item><p>122a4</p><section>phal chen</section><text>yongs su dge pa ji snyed pa rgyan bsam gyis mi khyab pa rnam pa sna tshogs dang ldan pa de dag thams cad kyang sangs rgyas kyi zhing der sems kyi skad cig re re la yongs su bstan par gyur to/ /de nas zhag bdun pa tha ma la bab pa dang / 'jig rten gyi khams de na sems can sangs</text></item>
<item><p>122a5</p><section>phal chen</section><text>rgyas mthong bar 'gyur ba yongs su smin pa de dag thams cad snying po byang chub tu mngon par gzhol bar gyur to/ /de nas 'jig rten gyi khams de'i khor yug thams cad dang / ri rab thams cad dang / ri thams cad dang / chu klung thams cad dang / rgya mtsho thams cad dang shing</text></item>
<item><p>122a6</p><section>phal chen</section><text>thams cad dang / sa'i gzhi thams cad dang / grong khyer thams cad dang / ra ba thams cad dang / gnas thams cad dang / gzhal med khang thams cad dang / gos dang rgyan dang longs spyod thams cad dang / rol mo'i shing thams cad dang / rol mo brdung ba'i dbyangs</text></item>
<item><p>122a7</p><section>phal chen</section><text>thams cad dang / sprul pa'i rgyan thams cad kyi dmigs pa re re las kyang de bzhin gshegs pa thams cad kyi yul dang / mthu'i sgra rab tu sgrog pa'i spos dang / bdug spos thams cad kyi sprin mngon par 'thon te/ rin po che'i 'od 'phro ba'i sprin dang / spos dang bdug spos</text></item>
<item><p>122b1</p><section>phal chen</section><text>thams cad kyi 'od 'phro ba dam pa dang / spos rin po che thams cad kyi gzugs kyi sprin dang / gos rin po che dang / rgyan rin po che thams cad kyi sprin dang / rin po che'i me tog sna tshogs kyi ri rab kyi sprin dang phye ma sna tshogs kyi sprin mang po de bzhin gshegs pa thams cad kyi 'od gzer</text></item>
<item><p>122b2</p><section>phal chen</section><text>gyi sprin rnam par ston pa de bzhin gshegs pa thams cad kyi 'od kyi dkyil 'khor gyi sprin rab tu 'gyed pa/ rol mo brdung ba dang / dkrol ba thams cad kyi sprin yongs su 'khrol zhing rdung ba/ de bzhin gshegs pa thams cad kyi smon lam gyi sgra skad kyi sprin rab tu 'byin pa/ de</text></item>
<item><p>122b3</p><section>phal chen</section><text>bzhin gshegs pa thams cad kyi dbyangs kyi yan lag dang / gsung rgya mtsho'i sprin rab tu sgrog pa/ de bzhin gshegs pa thams cad kyi mtshan dang dpe byad bzang po'i gzugs brnyan sna tshogs kyi sprin rab tu ston par byed cing / de bzhin gshegs pa 'byung ba'i ltas sngon du byung ba bsam gyis mi khyab pa</text></item>
<item><p>122b4</p><section>phal chen</section><text>yongs su ston te/ rin po che'i rgyal po'i pad+mo chen po'i lo ma'i mtshams nas/ dus gsum gyi de bzhin gshegs pa thams cad kyi yul rnam par ston pa'i 'od gzer gyi sprin gyi rgyan de'i pad+mo'i 'khor rin po che'i rgyal po las byas pa chen po sha stag tu byas te 'khod do/ /rin po che'i</text></item>
<item><p>122b5</p><section>phal chen</section><text>rgyal po'ipad+mo chen po'i 'khor kyi rin po che'i pad mo chen po de dag gi ze ba dang / snying po la seng ge'i khri rin po che'i pad+mo chen po'i snying po can/ sangs rgyas kyi zhing bcu'i rdul shin tu phra ba snyed dag byung bar gyur te/ rin po che'i snying po can gyi khri de dag la'ang byang chub sems</text></item>
<item><p>122b6</p><section>phal chen</section><text>dpa' sangs rgyas kyi zhing bcu'i rdul shin tu phra ba snyed skyil mo krung bcas te 'khod par gyur to/ /bcom ldan 'das ye shes rin po che'i 'od kun tu 'phro ba'i dpal yon tan dpal gyi rgyal po de bzhin gshegs pa de bla na med pa yang dag par rdzogs pa'i byang chub tu mngon par</text></item>
<item><p>122b7</p><section>phal chen</section><text>sangs rgyas ma thag tu de'i mod la/ phyogs bcu'i 'jig rten gyi khams su de bzhin gshegs pa mang po dag kyang bla na med pa yang dag par rdzogs pa'i byang chub tu mngon par sangs rgyas te/ sems can rnams kyi bsam pa ji lta ba bzhin du mngon sum du chos kyi 'khor lo bskor bar gyur to/ /</text></item>
<item><p>123a1</p><section>phal chen</section><text>de nas kyang 'jig rten gyi khams de dag gi sems can tshad med pa rnams ngan song dang log par ltung ba thams cad las rnam par bzlog go /sems can tshad med pa ni mtho ris su skye ba la rab tu bkod do/ /sems can tshad med pa ni nyan thos kyi sa la</text></item>
<item><p>123a2</p><section>phal chen</section><text>rab tu bkod do/ /sems can tshad med pa ni rang sangs rgyas kyi byang chub tu yongs su smin par byas so/ /sems can tshad med pa ni shugs drag po'i 'od kyis 'byung ba'i byang chub tu yongs su smin par byas so/ /sems can tshad med pa ni brtson 'grus dri ma</text></item>
<item><p>123a3</p><section>phal chen</section><text>med pa'i rgyal mtshan gyi byang chub tu yongs su smin par byas so/ /sems can tshad med pa ni chos rab tu bsgom pa'i gnas su byung ba'i byang chub la rab tu bkod do/ /sems can tshad med pa ni dbang po yongs su dag pa rab tu bsgoms pas 'byung ba'i byang</text></item>
<item><p>123a4</p><section>phal chen</section><text>chub tu yongs su smin par byas so/ /sems can tshad med pa ni stobs mnyam pa nyid la yang dag par spyod pa khong du chud pas 'byung ba'i byang chub tu yongs su smin par byas so/ /sems can tshad med pa ni chos kyi grong khyer mngon du 'gyur ba'i yul gyi theg ba skye</text></item>
<item><p>123a5</p><section>phal chen</section><text>pas 'byung ba'i byang chub la rab tu bkod do/ /sems can tshad med pa ni thams cad du rjes su song ba'i rdzu 'phrul tha mi dad pa'i tshul gyi theg pas 'byung ba'i byang chub la rab tu bkod do/ /sems can tshad med pa ni spyod pa'i sbyor ba la yang dag par gzhol ba'i tshul gyis</text></item>
<item><p>123a6</p><section>phal chen</section><text>'byung ba'i byang chub la rab tu bkod do/ /sems can tshad med pa ni ting nge 'dzin gyis 'jug pa'i tshul gyis 'byung ba'i byang chub la rab tu bkod do/ /sems can tshad med pa ni dmigs pa'i yul thams cad yongs su dag pa'i dkyil 'khor gyi tshul gyis 'byung ba'i byang chub</text></item>
<item><p>123a7</p><section>phal chen</section><text>la rab tu bkod do/ /sems can tshad med pa ni byang chub sems dpa'i byang chub tu sems bskyed do/ /sems can tshad med pa ni byang chub sems dpa'i lam la rab tu bkod do/ /sems can tshad med pa ni pha rol tu phyin pa'i lam rnam par dag pa la rab tu bkod do/ /sems</text></item>
<item><p>123b1</p><section>phal chen</section><text>can tshad med pa ni byang chub sems dpa'i sa dang po la rab tu bkod do/ /sems can tshad med pa ni byang chub sems dpa'i sa gnyis pa dang / gsum pa dang bzhi pa dang lnga pa dang / drug pa dang bdun pa dang / brgyad pa dang dgu pa la rab tu bkod do/ /sems can tshad med pa</text></item>
<item><p>123b2</p><section>phal chen</section><text>ni byang chub sems dpa'i sa bcu pa la rab tu bkod do/ /sems can tshad med pa ni byang chub sems dpa'i spyod pa smon lam gyi khyad par can la btsud do/ /sems can tshad med pa ni byang chub sems dpa' kun tu bzang po'i spyod pa dang / smon lam rnam par dag pa la rab</text></item>
<item><p>123b3</p><section>phal chen</section><text>tu bkod do/ /de ltar de bzhin gshegs pa des sangs rgyas kyi khyu mchog gi mthu phyung ba dang / rnam par 'phrul pa bsam gyis mi khyab pas chos kyi 'khor lo bskor bas sems kyi skad cig re re la sems can gyi khams mtha' dang dbus med pa rnam par dul bar gyur to/ /</text></item>
<item><p>123b4</p><section>phal chen</section><text>'jig rten gyi khams de'i sems can thams cad kyis kyang de bzhin gshegs pa de'i sku sna tshogs dang / thabs mkhas pa sna tshogs kyis bsgrubs pa'i chos bstan pa yongs su shes par gyur te/ rgyal po'i pho brang rin po che'i me tog sgron ma'i sems can</text></item>
<item><p>123b5</p><section>phal chen</section><text>gzugs dang / kha dog dang yul dang longs spyod kyis rgyags shing dregs te gcig la gcig khyad du gsod pa de rnams gdul ba'i don du byang chub sems dpa' kun du bzang pos kha dog dang gzugs mchog tu phyin par mngon par sprul te/ rgyal po'i pho brang</text></item>
<item><p>123b6</p><section>phal chen</section><text>der phyin to/ /de'i 'od shin tu yangs pas rgyal po'i gnas de dag thams cad du yongs su snang bar gyur te/ rgyal po'i gnas de'i 'od dang / 'khor los sgyur ba'i rgyal po rnam par snang ba rin chen pad+mo'i dpal gyi gtsug phud snying po'i lus las byung ba'i 'od dang /</text></item>
<item><p>123b7</p><section>phal chen</section><text>bud med rin po che'i 'od dang / rin po che'i shing gi 'od dang / nor bu rin po che chen po'i 'od dang / gnyi zla dang gza' skar dang rgyu skar gyi 'od dang / 'dzam bu'i gling na 'od ji snyed cig yod pa de dag thams cad kyang mi snang bar gyur te/ dper na nyi ma shar te mun</text></item>
<item><p>124a1</p><section>phal chen</section><text>pa dang / zla ba dang gza' skar dang / rgyu skar gyi 'od kyang mi snang la me dang nor bu'i 'od kyang mi snang ngo / /de bzhin du byang chub sems dpa' kun du bzang pos zil gyis non nas 'dzam bu'i gling de na 'od yod pa thams cad kyang mi snang bar gyur to/ /</text></item>
<item><p>124a2</p><section>phal chen</section><text>'di lta ste dper na/ 'dzam bu chu klung gi gser gyi sa le sbram gyi drung du snag tsha'i gzugs bzhag na mdzes par mi rung / lha ger mi rung / lha mer mi rung / lha der mi rung ngo / /de bzhin du byang chub sems dpa' kun du bzang po'i mdun du sems can de dag gi</text></item>
<item><p>124a3</p><section>phal chen</section><text>gzugs kyi lus kyang mdzes par ma rung / lha ger ma rung / lha mer ma rung / lha der ma rung ngo / /de nas de dag 'di snyam du gyur te/ de lta bu zhig de ltar de'i drung du bdag cag gi lus sam/ 'od dam kha dog gam/ gzi brjid kyis kyang mdzes par ma</text></item>
<item><p>124a4</p><section>phal chen</section><text>rung / lha ger ma rung / lha mer ma rung / lha der ma rung ba de lta lha'am/ tshangs pa'am/ ci zhig de'i mtshan ma ni gzung bar mi nus so snyam mo/ /de nas byang chub sems dpa' kun tu bzang pos rgyal po'i gnas rin po che'i me tog sgron ma'i dbus 'khor</text></item>
<item><p>124a5</p><section>phal chen</section><text>los sgyur ba'i rgyal po rnam par snang ba rin chen pad+mo dpal gyi gtsug phud snying po'i gzhal med khang gi steng gi bar snang la 'dug ste/ 'khor los sgyur ba'i rgyal po rnam par snang ba rin chen pad+mo dpal gyi gtsug phud snying po la 'di skad ces smras so/ /rgyal po chen po</text></item>
<item><p>124a6</p><section>phal chen</section><text>shes par gyis shig /de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ste/ khyod kyi khams 'di nyid kyi snying po byang chub chos kun tu snang ba'i chos kyi sprin gyi sgra dbyangs rgyal mtshan 'di nyid na rnam par spyod do zhes pa dang /</text></item>
<item><p>124a7</p><section>phal chen</section><text>rgyal po'i bu mo ye shes kyi 'od kun tu 'phro ba pad+mo bzang po mig yid du 'ong ba'i dpal gyi zla bas byang chub sems dpa' kun du bzang po'i gzugs kyi lus dang / 'od dang rnam par 'phrul pa dang rgyan mthong ste/ dbyangs thos nas dga' ba dang / mos pa'i shugs chen po</text></item>
<item><p>124b1</p><section>phal chen</section><text>skyes te/ de'i tshe sems 'di snyam du bskyed do/ /bdag gis dge ba'i rtsa ba gang ci bstsags pa des bdag kyang lus 'di 'dra bar thob par shog shig /rgyan 'di 'dra ba dang / mtshan 'di 'dra ba dang / spyod lam 'di 'dra ba dang / rdzu 'phrul 'di 'dra bar shog shig /ji ltar</text></item>
<item><p>124b2</p><section>phal chen</section><text>'dis mtshan mo mun nag gi nang na sems can rnams la snang ba chen po bskyed de/ sangs rgyas skye ba yongs su brjod pa de bzhin du/ bdag gis kyang sems can rnams kyi mi shes pa'i mun pa bstsal te ye shes chen po 'di snang bskyed par bya'o/ /gang dang gang du skyes pa thams</text></item>
<item><p>124b3</p><section>phal chen</section><text>cad du'ang dge ba'i bshes gnyen 'di dang mi 'bral bar shog shig /de nas rigs kyi bu 'khor los sgyur ba'i rgyal po rnam par snang ba rin chen pad+mo dpal gyi gtsug phud snying po yan lag bzhi'i dpung gi tshogs dang lhan cig /rin po che bdun dang lhan cig /bud med kyi tshogs</text></item>
<item><p>124b4</p><section>phal chen</section><text>kyi 'khor dang lhan cig bu dang blon po dang / ljongs kyi mi dang lhan cig tu rgyal po'i rdzu 'phrul chen po dang / rgyal po'i mthu chen pos rgyal po'i gnas rin po che'i me tog sgron ma de nas 'phags te gyen tu nam mkha' la dpag tshad gcig tsam du mngon par 'phags nas/</text></item>
<item><p>124b5</p><section>phal chen</section><text>'dzam bu'i gling thams cad dang / gling bzhi pa'i 'jig rten gyi khams thams cad snang ba chen pos rgyas par bkang ste/ sems can thams cad sangs rgyas blta ba la yongs su bskul ba'i don du rin po che'i ri thams cad la gzugs brnyan mngon par bstan cing gling bzhi pa'i</text></item>
<item><p>124b6</p><section>phal chen</section><text>'jig rten gyi khams su gtogs pa'i sems can rnams la mngon sum du gnas te sangs rgyas la blta ba de tshigs su bcad de glu'i dbyangs kyis bsngags pa/ /lus can thams cad skyabs mdzad pa'i/ /sangs rgyas 'jig rten byung bar gyur/ /'jig rten gtso bo de blta</text></item>
<item><p>124b7</p><section>phal chen</section><text>bar/ /kun kyang langs te 'dong bar gyis/ /lus can kun la phan don du/ /chos rab ston par gang mdzad pa'i/ /de bzhin gshegs pa 'byung ba ni/ /bskal pa bye ba'i brgya lam na'o/ /'jig rten phyin cir log gyur cing / /mi shes sgrib pas bsgribs gyur te/ /'khor</text></item>
<item><p>125a1</p><section>phal chen</section><text>ba'i sdug bsngal myong pa rnams/ /gzigs shing thugs rje che bskyed nas/ /sdug bsngal thams cad gzhil don du/ /sems can yongs su smin bya'i phyir/ /bskal pa bye ba grangs med du/ /byang chub spyod pa spyad pa mdzad/ bskal pa mtha'</text></item>
<item><p>125a2</p><section>phal chen</section><text>yas mu med par/ /sangs rgyas byang chub mchog don du/ /zhabs dang phyag kyang yongs su btang / /spyan dang snyan dang dbu yang btang / /mthong zhing bsnyen bkur byas pa dang / /thos pa don yod 'gyur ba yin/ /'jig rten mgon po 'jig rten du/ /'byung ba bskal pa bye bar dkon/</text></item>
<item><p>125a3</p><section>phal chen</section><text>de ni byang chub gdan la bzhugs/ /gsung ba'i dam pa bltar yang yod/ /bdud rnams sde dang bcas btul te/ /byang chub mchog tu rnam sangs rgyas/ /'od gzer dkyil 'khor mtha' yas pa/ /sangs rgyas sku las mngon bkye zhing / /'gro ba tshim par mdzad pa yi/ /</text></item>
<item><p>125a4</p><section>phal chen</section><text>kha dog sna tshogs 'di la ltos/ /'od zer sprin mang grangs med pa/ /sangs rgyas sku las 'thon pa rnams/ /des ni sems can snang gyur na/ /bde ba dpe med 'thob par 'gyur/ /brtson 'grus chen po rab rtsom ste/ /rang dang rang gi bsam pa yis/ /mgon po de la</text></item>
<item><p>125a5</p><section>phal chen</section><text>mchod pa gyis/ /tshur sheg de yi gan du 'dong / /de nas rgyal po rnam par snang ba rin chen pad+mo dpal gyi gtsug phud snying pos tshigs su bcad pa de dag gis bdag gi khams na gnas pa'i sems can thams cad yongs su bskul te/ mchod pa'i sprin sna tshogs brgya</text></item>
<item><p>125a6</p><section>phal chen</section><text>stong phrag bcu 'khor los sgyur ba'i dge ba'i rtsa bas yongs su grub pa'i char pa/ snying po byang chub kun nas ldang ba'i chos kyi sprin gyi dbyangs kyi rgyal mtshan gyi 'khor kun tu mngon par 'bebs shing / rin po che'i gdugs kyi sprin gyi nam mkha' kun nas yog</text></item>
<item><p>125a7</p><section>phal chen</section><text>par bya ba dang / me tog thams cad kyi bla re'i sprin gyis nam mkha' bla nas kheb par bya ba dang / na bza' sna tshogs kyi sprin gyis nam mkha' kun nas yog cing brgyan par bya ba dang / rin po che sna tshogs kyi dril bu'i dra ba'i sprin gyis nam mkha'i dbyings brgyan</text></item>
<item><p>125b1</p><section>phal chen</section><text>par bya ba dang / spos sna tshogs rgya mtshos dri zhim par byas pa'i spos kyi 'od zer gyi sprin gyi rgyan nam mkha'i dbyings la byin gyis brlab par bya ba dang / rin po che thams cad kyi khri la rin po che'i gdan 'bel bar bting ba'i sprin gyi rgyan nam mkha'i dbyings la byin kyis brlab pa</text></item>
<item><p>125b2</p><section>phal chen</section><text>dang / rin po che thams cad kyi rgyal mtshan gyi sprin mngon par bsgreng ba'i rgyan nam mkha'i dbyings la byin gyis brlab pa dang / khang pa dang gzhal med khang thams cad kyi sprin gyis kun nas yog pa'i rgyan nam mkha'i dbyings la byin gyis brlab pa dang / me tog sna tshogs kyi sprin</text></item>
<item><p>125b3</p><section>phal chen</section><text>gyis kun nas yog pa'i rgyan nam mkha'i dbyings la byin gyis brlab pa dang / mchod pa'i rgyan thams cad kyi sprin gyi char rab tu 'bab pa'i rgyan nam mkha'i dbyings la byin gyis brlab pa byed cing / bcom ldan 'das de bzhin gshegs pa ye shes rin po che'i 'od kun tu 'phro ba'i dpal</text></item>
<item><p>125b4</p><section>phal chen</section><text>yon tan dpal gyi rgyal po gang na ba der song ste/ phyin nas bcom ldan 'das de bzhin gshegs pa ye shes rin po che'i 'od kun tu 'phro ba'i dpal yon tan dpal gyi rgyal po'i zhabs gnyis la spyi bos phyag 'tshal te/ bcom ldan 'das la lan brgya stong du mar g.yas phyogs su</text></item>
<item><p>125b5</p><section>phal chen</section><text>bskor ba byas nas/ bcom ldan 'das kyi spyan sngar stan nor bu rin po che chen po'i phyogs kun tu rnam par snang ba'i pad+mo'i snying po can la 'dug go /de nas 'khor los sgyur ba'i bu mo ye shes rin po che'i 'od kun tu 'phro ba'i pad+mo bzang mo mig yid du 'ong ba'i dpal gyi zla bas</text></item>
<item><p>125b6</p><section>phal chen</section><text>rang gi rgyan rnams lus las bkrol te/ bcom ldan 'das de bzhin gshegs pa ye shes kyi 'od kun du 'phro ba'i dpal yon tan dpal gyi rgyal po la gtor to mngon par gtor to/ /de nas rgyan de dag bcom ldan 'das de'i dbu'i gtsug gi steng gi bar snang la nor bu rin po</text></item>
<item><p>125b7</p><section>phal chen</section><text>che'i rgyan gyi gdugs chen po nor bu rin po che sna tshogs kyi dra bas yongs su bskor ba klu'i dbang po'i lus kyis gzung ba rgyan thams cad kyi lus kyis dbyibs shin tu legs par kun nas bskor ba/ rgyan gyi gdugs kyi dkyil 'khor bcus yongs su bskor ba/ shin tu dag pa</text></item>
<item><p>126a1</p><section>phal chen</section><text>khang pa brtsegs pa'i dbyibs sna tshogs kyis brgyan pa/ rin po che thams cad kyi lhab lhub kyi sprin gyis kun nas yog pa/ nor bu rin po che'i rgyal po thams cad kyi shing gi rgyan gyis kun nas khebs pa/ nor bu rin po che'i rgyal po spos thams cad kyi rgya</text></item>
<item><p>126a2</p><section>phal chen</section><text>mtshos yongs su brgyan par 'dug par gyur te/ de'i dbus na byang chub kyi shing chen po chos kyi dbyings las byung ba'i rin po che thams cad kyi yal ga dang / lhun du ldan pa zhes bya ba rgyan brjod na mtha' dang dbus med pa skad cig re re zhing rgyan sna tshogs yongs su</text></item>
<item><p>126a3</p><section>phal chen</section><text>ston pa yod pa mthong bar gyur to/ /de'i drung na de bzhin gshegs pa rnam par snang mdzad ces bya ba byang chub sems dpa' sangs rgyas kyi zhing brjod du med pa'i rdul shin tu phreng ba snyed kun kyang byang chub sems dpa' kun du bzang po'i spyod pa dang / smon lam gyis</text></item>
<item><p>126a4</p><section>phal chen</section><text>byung ba byang chub sems dpa'i rgyan sna tshogs tha mi dad cing bsam gyis mi khyab pa la rnam par spyod pa sha stag gis bskor cing mdun du byas pa dang / 'jig rten gyi dbang po thams cad kyang de la mngon tu gyur pa mthong ngo / /bcom ldan 'das rnam par snang mdzad de'i</text></item>
<item><p>126a5</p><section>phal chen</section><text>sangs rgyas kyis rnam par 'phrul pa mtha' dang dbus med pa yang mthong bar gyur to/ /sngon gyi byang chub sems dpa'i spyod pa bskal pa gcig nas gcig tu brgyud pa la'ang zhugs par gyur to/ /'jig rten gyi khams de'i 'du ba dang 'jig pa'i bskal pa la'ang zhugs</text></item>
<item><p>126a6</p><section>phal chen</section><text>par gyur to/ /'jig rten gyi khams der 'das pa'i sangs rgyas kyi rgyud gcig nas gcig tu brgyud pa la'ang zhugs par gyur to/ /'jig rten gyi khams de na byang chub sems dpa' kun tu bzang po de bzhin gshegs pa thams cad kyi zhabs kyi drung na sangs rgyas mchod pa</text></item>
<item><p>126a7</p><section>phal chen</section><text>la brtson par gnas pa yang mthong ngo / /sems can thams cad yongs su smin par bya ba dang / gdul bar bya ba la mngon du gyur par yang mthong ngo / /byang chub sems dpa' thams cad kyang byang chub sems dpa' kun tu bzang po'i lus la gzugs brnyan du gyur</text></item>
<item><p>126b1</p><section>phal chen</section><text>par 'khod cing bdag nyid kyang rjes su 'brang bar mthong ngo / /de bzhin gshegs pa thams cad kyi zhabs kyi drung dang byang chub sems dpa' thams cad kyi drung dang / sems can thams cad kyi gnas dang / 'jig rten gyi khams de dang de dag thams cad na'ang byang chub sems dpa'</text></item>
<item><p>126b2</p><section>phal chen</section><text>kun tu bzang po'i gzugs brnyan kun tu byung ste/ 'jig rten gyi khams de dag re re na'ang sangs rgyas kyi zhing rdul shin tu phra ba snyed kyi 'jig rten gyi khams mtshams kyi rgyan dang bcas pa dang gzhi dang bcas pa dang / dbyibs dang bcas pa dang / lhun dang bcas pa dang /</text></item>
<item><p>126b3</p><section>phal chen</section><text>rgyan sna tshogs yongs su dag pa dang bcas pa/ rgyan sna tshogs kyi sprin gyis kun nas khebs pa rnam par bkod pa dang / myid dang grags rnam pa sna tshogs dang ldan pa dang / de bzhin gshegs pa'i rgyud sna tshogs las brjod pa dus gsum gyi tshul sna tshogs su</text></item>
<item><p>126b4</p><section>phal chen</section><text>gtogs pa dang / phyogs 'byam klas pa sna tshogs su 'du ba chos kyi dbyings 'byam klas pa sna tshogs kyi khongs su gtogs pa/ chos kyi dbyings kyi gzhi sna tshogs su 'dus pa/ nam mkha'i dbyings sna tshogs la rnam par gnas pa/ snying po byang chub sna tshogs</text></item>
<item><p>126b5</p><section>phal chen</section><text>kyis brgyan pa/ de bzhin gshegs pa'i rnam par 'phrul pa sna tshogs kyis byung ba sangs rgyas kyi seng ge'i gdan sna tshogs kyis brgyan pa/ de bzhin gshegs pa'i 'khor gyi dkyil 'khor rgya mtsho sna tshogs dang ldan pa/ de bzhin gshegs pa'i 'khor gyi dkyil</text></item>
<item><p>126b6</p><section>phal chen</section><text>'khor gyi rgyud sna tshogs can/ de bzhin gshegs pa'i thabs mkhas pa sna tshogs yongs su brjod pa dang ldan pa/ de bzhin gshegs pa'i chos kyi 'khor lo 'khor ba'i tshul sna tshogs can de bzhin gshegs pa'i dbyangs kyi yan lag dang / gsung gi nga ro</text></item>
<item><p>126b7</p><section>phal chen</section><text>sna tshogs rab tu 'byung ba/ skad sna tshogs rgya mtsho shin tu bstan pa dang ldan pa dang / mdo sde'i sprin sna tshogs rjes su sgrog pa can dag kyang mthong bar gyur to/ /mthong nas de bas kyang dga' ba dang / mos pa'i shugs chen po thob par gyur te/ de de ltar</text></item>
<item><p>127a1</p><section>phal chen</section><text>dga' ba'i shugs chen po skyes par gyur ba la/ bcom ldan 'das ye shes rin po che'i 'od kun tu 'phro ba'i dpal yon tan dpal gyi rgyal po de bzhin gshegs pa des de bzhin gshegs pa thams cad kyi chos kyi 'khor lo rab tu bsgrags pa zhes bya ba'i mdo</text></item>
<item><p>127a2</p><section>phal chen</section><text>sde 'khor gyi mdo sde/ sangs rgyas kyi zhing bcu'i rdul shin tu phra ba snyed dang bcas pa yang dag par bstan te/ des mdo sde de thos par gyur nas/ ting nge 'dzin gyi sgo stong phrag bcu shin tu phra zhing reg na bde bar thob par gyur te/ de ni dper na ma'i mngal du rnam par shes pa</text></item>
<item><p>127a3</p><section>phal chen</section><text>zhugs par gyur ma thag pa lta bu dang 'di lta ste dper na/ sems can rnams kyi las mngon par bsgrubs pa lta bu dang / 'di lta ste dper na/ zhing bzang po dam pa'i sa bon btab nas ring por ma lon yang myu gu skye ba'i rgyur gyur pa lta bu ste/ de bzhin du ting nge 'dzin de</text></item>
<item><p>127a4</p><section>phal chen</section><text>dag kyang 'jam zhing yid du 'ong ba ste/ 'di ltar de bzhin gshegs pa thams cad mngon du rnam par dmigs pa zhes bya ba'i ting nge 'dzin dang / zhing 'byam klas pa thams cad du snang ba rjes su song ba zhes bya ba'i ting nge 'dzin dang / dus gsum gyi tshul thams cad la</text></item>
<item><p>127a5</p><section>phal chen</section><text>'jug pa khong du chud pa zhes bya ba'i ting nge 'dzin dang / de bzhin gshegs pa thams cad kyi chos kyi 'khor lo sgrog pa zhes bya ba'i ting nge 'dzin dang / sangs rgyas thams cad kyi smon lam rgyu mtsho rnam par dmigs pa zhes bya ba'i ting nge 'dzin dang / 'khor ba thams</text></item>
<item><p>127a6</p><section>phal chen</section><text>cad kyi sdug bsngal gyis gzir ba'i sems can 'byung ba'i nga ro rab tu bsgrags pas rnam par par byed pa zhes bya ba'i ting nge 'dzin dang / sems can thams cad kyi mun nag rnam par sel ba'i smon lam gyi rgyan ces bya ba'i ting nge 'dzin dang / sems can thams</text></item>
<item><p>127a7</p><section>phal chen</section><text>cad sdug bsngal dang dbral ba'i smon lam gyis rnam par dmigs pa zhes bya ba'i ting nge 'dzin dang / sems can thams cad kyi bde ba 'grub pa yongs su 'byin pa zhes bya ba'i ting nge 'dzin dang / sems can thams cad yongs su smin par bya ba dang / 'dul bas mi skyo</text></item>
<item><p>127b1</p><section>phal chen</section><text>ba'i snying po zhes bya ba'i ting nge 'dzin dang / byang chub sems dpa' thams cad kyi lam la 'jug pa'i rgyal mtshan zhes bya ba'i ting nge 'dzin dang / byang chub sems dpa'i sa thams cad yongs su gnon par sgrub pa'i rgyan ces bya ba'i ting nge 'dzin dang / de dag la</text></item>
<item><p>127b2</p><section>phal chen</section><text>pa'i ting nge 'dzin gyi sgo stong phrag bca rnams des thob par gyur te/ de phra ba la mnyam par bzhag pa'i sems dang / mi g.yo ba'i sems dang / rab tu dga' ba'i sems dang / dbugs phyin pa'i sems dang / dpag tu med pa'i sems dang / dge</text></item>
<item><p>127b3</p><section>phal chen</section><text>ba'i bshes gnyen gyi rjes su 'brang ba'i sems dang / thams cad mkhyen pa nyid shin tu zab pa la dmigs pa'i sems dang / byams pa'i rjes su 'gro ba'i tshul rgya mtsho la zhugs pa'i sems dang / mngon par zhen pa thams cad las gyen du 'phags pa'i</text></item>
<item><p>127b4</p><section>phal chen</section><text>sems dang / 'jig rten gyi yul thams cad la mi gnas pa'i sems dang / de bzhin gshegs pa'i yul la 'jug pa'i sems dang / sangs rgyas thams cad kyi gzugs dang / kha dog rgya mtshos snang bar gyur pa'i sems dang / 'khrug pa med pa'i</text></item>
<item><p>127b5</p><section>phal chen</section><text>sems dang / g.yo ba med pa'i sems dang / khong khro ba med pa'i sems dang / mthon dman med pa'i sems dang / mi skyo ba'i sems dang / mi zlogs pa'i sems dang / zhum pa med pa'i sems dang / chos thams cad kyi rang bzhin nges par</text></item>
<item><p>127b6</p><section>phal chen</section><text>rtogs pa'i sems dang / chos thams cad kyi tshul rgya mtsho'i rjes su song ba'i sems dang / chos thams cad rab tu 'byed pa'i tshul kyi rjes su song ba'i sems dang / sems can rgya mtsho thams cad la 'jug pa'i sems dang / 'gro ba thams</text></item>
<item><p>127b7</p><section>phal chen</section><text>cad yongs su bskyab pa'i sems dang / sangs rgyas rgya mtsho mang po'i snang ba yongs su skyes pa'i sems dang / de bzhin gshegs pa thams cad kyi smon lam rgya mtsho la 'jug pa'i sems dang / sgrib pa thams cad kyi ri rnam par 'thor ba'i sems dang /</text></item>
<item><p>128a1</p><section>phal chen</section><text>bsod nams kyi tshogs rgya chen po yang dag par sgrub pa'i sems dang / de bzhin gshegs pa'i stobs bcu la spobs pa mngon sum du gyur ba'i sems dang / byang chub sems dpa'i yul thams cad la snang ba thob pa'i sems dang / byang</text></item>
<item><p>128a2</p><section>phal chen</section><text>chub sems dpa'i tshogs thams cad 'phel bar byed pa'i sems dang / phyogs rgya mtsho thams cad rgyas par 'gengs pa'i sems dang ldan pas kun tu bzang po'i smon lam chen po la lhag par par bya bas smon lam rgya mtsho sangs rgyas kyi zhing bcu'i</text></item>
<item><p>128a3</p><section>phal chen</section><text>rdul shin tu phra ba snyed kyis/ de bzhin gshegs pa thams cad kyi sngon gyi smon lam rang gi sangs rgyas kyi zhing yongs su dag par bya ba'i don du mngon par sgrub ste/ 'di ltar sems can gyi khams thams cad yongs su smin par bya ba dang / gdul bar bya</text></item>
<item><p>128a4</p><section>phal chen</section><text>ba dang / chos kyi dbyings 'byam klas pa yongs su shes par bya ba dang / chos kyi dbyings kyi tshul rgya mtsho la 'jug par bya ba dang / sangs rgyas kyi zhing thams cad du phyi ma'i bskal par byang chub sems dpa'i spyod pa spyad par bya ba dang / byang chub sems dpa'i</text></item>
<item><p>128a5</p><section>phal chen</section><text>spyod pa'i dkyil 'khor thams cad la phyi ma'i mtha'i bskal par gnas par bya ba dang / de bzhin gshegs pa thams cad kyi drung du 'gro bar bya ba dang / dge ba'i bshes gnyen thams cad bsnyen bkur ba dang / de bzhin gshegs pa thams cad la mchod cing</text></item>
<item><p>128a6</p><section>phal chen</section><text>rim gror bya ba yongs su rdzogs par bya ba dang / sems kyi skad cig re re la thams cad mkhyen pa'i ye shes rnam par bsgrub pa dang / rnam par 'tshang rgya bar bya bas byang chub sems dpa'i spyod pa rgyun mi gcod par bya ba'i phyir/ de dag la pa smon lam</text></item>
<item><p>128a7</p><section>phal chen</section><text>mngon par bsgrub pa'i sgo rgya mtsho sangs rgyas kyi zhing bcu'i rdul shin tu phra ba snyed kyis byang chub sems dpa' kun tu bzang po'i spyod pa la smon lam mngon par sgrub par gyur to/ /de'i byang chub sems dpa' kun tu bzang po'i spyod pa dang / smon lam mngon</text></item>
<item><p>128b1</p><section>phal chen</section><text>par bsgrub pa'i phyir/ bcom ldan 'das de bzhin gshegs pa ye shes rin po che'i 'od kun tu 'phro ba'i dpal yon tan dpal gyi rgyal pos sngon gyi dge ba'i rtsa ba yongs su bskul ba mdzad do/ /rab tu bstan pa mdzad do/ /yongs su bstan pa mdzad do/ /rnam</text></item>
<item><p>128b2</p><section>phal chen</section><text>par dbye ba mdzad do/ /rnam par dgrol ba mdzad do/ /yang dag par bstan par mdzad do/ /chud za bar mi 'gyur bar bya ba'i phyir rab tu brtan par mdzad do/ /rgya chen por khyab par bya ba'i phyir shin tu yangs par mdzad do/ /thams cad mkhyen pa nyid</text></item>
<item><p>128b3</p><section>phal chen</section><text>lhur len par bya ba'i phyir rab tu gnas par mdzad de/ de ni 'di lta ste/ thog ma sems bskyed pa nas nye bar bzung ba phyin cad de bzhin gshegs pa'i sngon gyi smon lam rgya mtsho grangs med pa rab tu thob par bya ba'i phyir ro/ /rigs kyi bu sngon 'das pa'i</text></item>
<item><p>128b4</p><section>phal chen</section><text>dus de'i yang pha rol gyi bskal pa bcu pa la 'jig rten gyi khams rin chen nyi ma'i 'khor lo rnam par snang ba'i 'od ces bya bar de bzhin gshegs pa zla ba'i rgyal mtshan dpal gyi dpal gyi gsung rab la bu mo ye shes kyi 'od kun tu 'phro ba pad+mo bzang mo mig yid du 'ong ba'i</text></item>
<item><p>128b5</p><section>phal chen</section><text>dpal gyi zla ba de/ byang chub sems dpa' kun tu bzang pos yongs su bskul te/ de bzhin gshegs pa'i sku gzugs pad+mo la bzhugs pa zhig bcos so/ /bcos nas kyang ri mo bris so/ /ri mo bris nas kyang rin po ches shin tu brgyan to/ /dge</text></item>
<item><p>128b6</p><section>phal chen</section><text>ba'i bshes gnyen byang chub sems dpa' kun tu bzang po la brten te/ bla na med pa yang dag par rdzogs pa'i byang chub tu'ang sems bskyed do/ /de dge ba'i rtsa ba des log par mi ltung ba'i chos can du gyur te/ rtag tu lha'i dbang po'i rigs</text></item>
<item><p>128b7</p><section>phal chen</section><text>dang mi'i dbang po'i rigs su skyes par gyur to/ /thams cad du yang gzugs mdzes shing sdug la blta na yid du 'ong ba dang / kha dog bzang po shin tu rgyas pa dam pa dang ldan par gyur te/ rtag tu de bzhin gshegs pa mthong ba dang / byang chub</text></item>
<item><p>129a1</p><section>phal chen</section><text>sems dpa' kun tu bzang po dang yang bral bar ma gyur to/ /dge ba'i bshes gnyen de nyid kyis tshe rabs de dang de dag du yongs su smin par byas so/ /dran par byas so/ /da yang des byang chub sems dpa' kun tu bzang po yongs su bsnyen bkur te/</text></item>
<item><p>129a2</p><section>phal chen</section><text>yid 'byung bar ma byas so/ /rigs kyi bu de la ji snyam du sems/ de'i tshe de'i dus na 'khor los sgyur ba'i rgyal po rnam par snang ba rin chen pad+mo dpal gyi gtsug phud snying po zhes bya bar byung ba de gzhan zhig yin snyam du sems na ni/ rigs kyi bu khyod kyis de ltar mi</text></item>
<item><p>129a3</p><section>phal chen</section><text>blta ste/ byang chub sems dpa' byams pa ni/ de'i tshe de'i dus na 'khor los sgyur ba'i rgyal po rnam par snang ba rin chen pad+mo dpal gyi gtsug phud snying po zhes bya ba gyur to/ /rigs kyi bu de'i tshe de'i dus na rgyal po'i btsun mo dpal gyi bzhin</text></item>
<item><p>129a4</p><section>phal chen</section><text>yongs su rgyas pa zhes bya ba byung ba de/ gzhan zhig yin snyam du sems na yang de ltar mi blta ste/ mtshan mo'i lha mo kho ma'i drung na 'dug pa sgra rgya mtsho rab tu zhi ba dang ldan pa 'di yin no/ /rigs kyi bu de la ji snyam du sems/ de'i tshe'i de'i dus na rgyal</text></item>
<item><p>129a5</p><section>phal chen</section><text>bo'i bu mo ye shes kyi 'od kun tu 'phro ba/ pad+mo bzang mo mig yid du 'ong pa'i dpal gyi zla ba zhes bya ba byung ba de gzhan zhig yin snyam du sems na ni de ltar mi blta ste/ kho mo ni de'i tshe dus na rgyal po'i bu mo ye shes kyi 'od kun tu 'phro ba/ pad+mo bzang mo mig</text></item>
<item><p>129a6</p><section>phal chen</section><text>yid du 'ong ba'i dpal gyi zla ba zhes bya bar gyur to/ /kho mo bu mo gzhon nur gyur te/ de bzhin gshegs pa dbang po'i rgyal mtshan dpal gyi dpal gyi gsung rab la de bzhin gshegs pa'i sku pad+mo la bzhugs pa bcos pa de ni kho mo'i bla na med pa yang dag par</text></item>
<item><p>129a7</p><section>phal chen</section><text>rdzogs pa'i byang chub kyi rgyur gyur to/ /de'i tshe byang chub sems dpa' kun tu bzang pos/ kho mo bla na med pa yang dag par rdzogs pa'i byang chub tu yongs su bskul ba de ni/ kho mos byang chub tu sems dang po bskyed pa yin no/ /kho mos bcom ldan 'das de</text></item>
<item><p>129b1</p><section>phal chen</section><text>bzhin gshegs pa ye shes rin po che'i 'od kun tu 'phro ba'i dpal yon tan dpal gyi rgyal po'i drung du phyin te/ rgyan gyis gtor nas de bzhin gshegs pa'i rnam par 'phrul pa dang / cho 'phrul mthong bar gyur te/ kho mos bcom ldan 'das de'i drung nas chos</text></item>
<item><p>129b2</p><section>phal chen</section><text>thos par gyur pa de'i tshe/ kho mos byang chub sems dpa'i rnam par thar pa/ 'jig rten thams cad mngon du gyur pas 'gro ba rnam par 'dul ba ston pa 'di thob bo/ /de bzhin gshegs pa ri rab kyi rdul shin tu phra ba snyed de dag thams cad kyang bsnyen bkur te/ yo</text></item>
<item><p>129b3</p><section>phal chen</section><text>byad dang mchod cing rim gror bya ba thams cad kyis kyang bkur stir byas so/ /de bzhin gshegs pa de dag gis chos bstan pa de dag thams cad kyang kho mos thos te/ de bzhin gshegs pa de dag gi gdams ngag dang rjes su bstan pa la'ang zhugs par gyur to/ /</text></item>
<item><p>129b4</p><section>phal chen</section><text>de bzhin gshegs pa de dag la kho mos rim gro cher byas te/ rim gro de'i rnam pas sems kyi skad cig gcig la de bzhin gshegs pa de dag thams cad dang / byang chub sems dpa'i dkyil 'khor de dag dang / sangs rgyas kyi zhing de dag thams</text></item>
<item><p>129b5</p><section>phal chen</section><text>cad kyang mthong ste/ 'jig rten gyi khams rnam par snang ba'i khams de ni 'das par gyur/ bskal pa rdul dang bral ba'i dkyil 'khor de ni mthar phyin par gyur nas/ de'i rjes la 'jig rten gyi khams ni rin chen 'khor lo sna tshogs kyis klubs shing brgyan pa</text></item>
<item><p>129b6</p><section>phal chen</section><text>zhes bya/ bskal pa ni 'od chen po zhes bya ba zhig byung ste/ de la sangs rgyas lnga brgya byung bar gyur to/ /de dag thams cad kyang kho mos bsnyen bkur te/ bskal pa 'od chen po de la de bzhin gshegs pa thugs rje chen po'i sprin gyi rgyal mtshan zhes bya ba</text></item>
<item><p>129b7</p><section>phal chen</section><text>bskal pa'i dang po la byung ste/ de mngon par byung ba'i tshe/ kho mo mtshan mo'i lha mor gyur pas mchod pa byas so/ /de'i 'og tu de bzhin gshegs pa rdo rje mthu bo che'i dpal zhes bya ba byung ste/ de la kho mo'akhor los sgyur bar gyur pas mchod pa byas</text></item>
<item><p>130a1</p><section>phal chen</section><text>so/ /de bzhin gshegs pa des kho mo la mdo sde sangs rgyas thams cad skye zhing 'byung ba zhes bya ba/ mdo snge sangs rgyas kyi zhing bcu'i rdul shin tu phra ba snyed kyi 'khor dang bcas pa yang dag par bstan te/ de yang kho mos thos</text></item>
<item><p>130a2</p><section>phal chen</section><text>nas yongs su bzung ngo / /de'i 'og tu de bzhin gshegs pa me'i 'od 'phro ri'i dpal gyis rnam par brgyan pa zhes bya ba byung ste de la kho mo tshong dpon gyi bu mor gyur pas mchod pa byas so/ /de bzhin gshegs pa des kho mo la mdo sde dus gsum snang</text></item>
<item><p>130a3</p><section>phal chen</section><text>ba'i snying po zhes bya ba/ mdo sde 'dzam bu'i gling gi rdul shin tu phra ba snyed kyi 'khor dang bcas pa yang dag par bstan te/ de yang kho mos thos nas yongs su bzung ngo / /de'i 'og tu de bzhin gshegs pa chos rgya mtsho thams cad kyis mngon par 'phags pa'i</text></item>
<item><p>130a4</p><section>phal chen</section><text>shugs kyi rgyal po zhes bya ba byung ste/ de la kho mo lha'i rgyal por gyur pas mchod pa byas so/ /de bzhin gshegs pa des kho mo la mdo sde chos kyi dbyings kyi gzhi thams cad shes pa'i bye brag ces bya ba mdo sde lnga brgya'i 'khor dang bcas pa yang dag par</text></item>
<item><p>130a5</p><section>phal chen</section><text>bstan te/ de yang kho mos thos nas yongs su bzung ngo / /de'i 'og tu de bzhin gshegs pa chos zab mo'i dpal rgya mtshos yang dag par 'byung ba'i 'od ces bya ba byung ste/ de la kho mo klu'i dbang po'i bu mor gyur pas/ nor bu rin po che yid bzhin gyi rgyal po'i</text></item>
<item><p>130a6</p><section>phal chen</section><text>sprin gyi char mngon par phab ste mchod pa byas so/ /de bzhin gshegs pa des kho mo la mad sde dga' ba rgya mtsho rnam par 'phel ba'ishugs shes bya ba mdo sde bye ba brgya stong phrag bcu'i 'khor dang bcas pa yang dag par bstan te/ de yang kho mos</text></item>
<item><p>130a7</p><section>phal chen</section><text>thos nas yongs su bzung ngo / /de'i 'og tu de bzhin gshegs pa rin chen ri bo'i spo'i 'od zer sgron ma zhes bya ba byung ste/ de la kho mo rgya mtsho'i lha mor gyur pas/ rin po che'i pad+mo'i sprin gyi char gyis nye bar bsnyen te mchod pa byas so/ /de bzhin</text></item>
<item><p>130b1</p><section>phal chen</section><text>gshegs pa des kho mo la mdo sde chos kyi dbyings rgya mtsho'i tshul zhes bya ba mdo sde sangs rgyas kyi zhing gi rdul shin tu phra ba snyed kyi 'khor dang bcas pa yang dag par bstan te/ de'ang kho mos thos nas yongs su blangs so/ /dran pas yang dag par bzung ngo / /de'i</text></item>
<item><p>130b2</p><section>phal chen</section><text>'og tu de bzhin gshegs pa yon tan rgya mtsho snang ba'i dkyil 'khor gyi dpal zhes bya ba byung ste/ de la kho mo drang srong mngon par shes pa lnga dang ldan par gyur pa/ drang srong stong phrag drug cus kun nas bskor bas rdzu 'phrul chen po'i rnam par 'phrul pa nye</text></item>
<item><p>130b3</p><section>phal chen</section><text>bar bstan te/ spos kyi me tog ri bo tsam gyi sprin gyi char mngon par phab ste/ mchod pa byas so/ /de bzhin gshegs pa des kho mo la mdo sde chos gnas med pa'i sgron ma zhes bya ba mdo sde stong phrag bcu'i 'khor dang bcas pa yang dag par bstan ste/ de yang kho mos</text></item>
<item><p>130b4</p><section>phal chen</section><text>thos nas yongs su bzung ngo / /de'i 'og tu de bzhin gshegs pa rnam par snang mdzad dpal gyi snying po zhes bya ba byung ste/ kho mo yang mnyam pa nyid kyi don 'byung ba zhes bya ba'i sa'i lha mo zhig tu gyur nas/ kho mo sa'i lha mo'i 'khor grangs med pa dang bcas</text></item>
<item><p>130b5</p><section>phal chen</section><text>pas rin po che'i shing thams cad kyi lhun las rin po che'i me tog gi sprin gyi char mngon par phab ste rin po che'i phreng ba'i sprin gyi char yang rab tu phab nas/ de bzhin gshegs pa de la mchod pa bya ba'i phyir spyan sngar phyin to/ /de bzhin gshegs pa des kho mo</text></item>
<item><p>130b6</p><section>phal chen</section><text>la mdo sde de bzhin gshegs pa thams cad yang dag par 'byung ba'i gnas kyi snying po zhes bya ba'i mdo sde grangs med pa'i 'khor dang bcas pa yang dag par bstan te/ de yang kho mos thos nas bzung ste chud zos par ma byas so/ /rigs kyi bu de bzhin</text></item>
<item><p>130b7</p><section>phal chen</section><text>gshegs pa lnga brgya po de dag thams cad kyi tha mar de bzhin gshegs pa chos kyi dbyings nam mkha' mdzod spus yongs su rgyas pa'i rtse mo dpal gyi sgron ma zhes bya ba 'jig rten du byung ste/ de'i tshe kho mo yang gar mkhan gyi bu mo bzhin mngon par</text></item>
<item><p>131a1</p><section>phal chen</section><text>mdzes pa'i dpal zhes bya ba zhig tu gyur te/ de bzhin gshegs pa de grong khyer du gshegs nas/ gar mkhan gyi tshogs kyis rol mo byas pa'i tshe/ kho mos sangs rgyas kyi byin gyis steng gi nam mkha'i dbyings las/ tshigs su bcad</text></item>
<item><p>131a2</p><section>phal chen</section><text>pa stong gis de bzhin gshegs pa de la mngon par bstod de spyan sngar phyin to/ /de bzhin gshegs pa des mdzod spu nas 'od zer chos kyi dbyings rnam par snang ba'i rgyan ces bya ba bkye ste/ kho mo'i lus thams cad kyang snang bar mdzad do/ /'od zer des kho mo la</text></item>
<item><p>131a3</p><section>phal chen</section><text>phog ma thag tu rnam par thar pa/ chos kyi dbyings kyi tshul yongs su 'khyil ba'i snying po zhes bya ba thob par gyur to/ /rigs kyi bu de ltar de bzhin gshegs pa de dag la pa bskal pa 'od chen po la 'jig rten gyi khams rin chen 'khor lo sna tshogs</text></item>
<item><p>131a4</p><section>phal chen</section><text>kyis klubs shing brgyan par sangs rgyas lnga brgya byung bar gyur pa de dag thams cad kyang mnyes par byas te/ de bzhin gshegs pa de dag la kho mos mchod pa yang byas so/ /de bzhin gshegs pa de dag gis kho mo la chos bstan pa de dag thams cad kyang dran</text></item>
<item><p>131a5</p><section>phal chen</section><text>te/ chos kyi tshul de dag las yi ge 'ga' 'am/ tshig 'ga' yang brjed par ma gyur to/ /de bzhin gshegs pa de dag re re'i drung du 'gro ba'i tshe yang sangs rgyas kyi chos yongs su brjod par bya bas sems can tshad med pa'i don byas so/ /de bzhin</text></item>
<item><p>131a6</p><section>phal chen</section><text>gshegs pa de dag re re la yang kho mos chos kyi dbyings kyi rang bzhin rgya mtsho dus gsum gyi ye shes kyi snying po chos kyi dbyings shin tu yangs pa zhes bya ba'i thams cad mkhyen pa'i glog mngon par snang ba kun tu bzang po'i spyod pa thams cad la gnas par yang</text></item>
<item><p>131a7</p><section>phal chen</section><text>dag par gzhol ba thob par gyur te/ rigs kyi bu kho mo la ni de ltar yang sems kyi skad cig re re la de bzhin gshegs pa mtha' dang dbus med pa yongs su snang ste/ de bzhin gshegs pa de dag kho mos mthong bar gyur pas thams cad mkhyen pa'i klog mngon</text></item>
<item><p>131b1</p><section>phal chen</section><text>par snang ba/ /sngon chad ma thob pa sngan chad ma mthong ba dag kyang kho mo'i sems kyi rgyud la gnas par gyur te/ 'on kyang byang chub sems dpa' kun tu bzang po'i spyod pa las g.yo ba med do/ /de ci'i phyir zhe na/ thams cad mkhyen pa'i klog mngon par snang ba thob</text></item>
<item><p>131b2</p><section>phal chen</section><text>pa 'di ni mtha' dang dbus med par bstan pa'o/ /de nas mtshan mo'i lha mo sems can kun tu skyong ba'i gzi brjid kyi dpal gyis de'i tshe byang chub sems dpa'i rnam par thar pa 'jig rten thams cad mngon du gyur pas/ 'gro ba rnam par 'dul ba zhes bya</text></item>
<item><p>131b3</p><section>phal chen</section><text>ba 'di brnan te bstan pa dang / rnam par dbye bar bya ba'i phyir sangs rgyas kyi byin gyi rlabs kyis tshong dpon gyi bu nor la tshigs su bcad de smras pa/ /zab mo blta dka' khong du chud dka' ste/ /dus gsum dbyings kun tha dad tshul ldan la/ /chos</text></item>
<item><p>131b4</p><section>phal chen</section><text>'od dkyil 'khor kun tu 'od 'byung ba'i/ /kho mo'i tshig 'di nor mnyam par gyis/ /sangs rgyas yon tan 'dod pas byang chub tu/ /kho mos thog ma ji ltar sems bskyed dang / /ji ltar kho mos rnam thar 'di thob pa/ /de dag rnam par phye ba'i tshul 'di nyon/ /</text></item>
<item><p>131b5</p><section>phal chen</section><text>'di nas sangs rgyas zhing gi rdul snyed kyi/ bskal pa gcig nas gcig brgyud pha rol tu/ /'jig rten khams yangs dri ma'i skyon med pa/ /rnam snang rgyal mtshan sgron ma'i dpal byung ste/ /bskal pa rdul dang bral ba'i dkyil 'khor byung / /de la sangs</text></item>
<item><p>131b6</p><section>phal chen</section><text>rgyas rigs ni rgyun ma chad/ /de tshe ri rab rdul phran rab snyed kyi/ /stobs bcu skyon med mang po byung bar gyur/ /de la bde gshegs thog mar rin chen 'od/ /kun tu 'phro dpal yon tan dpal rgyal byung / rgyal ba chos kyi rgyal mtshan ri rab dpal/ /</text></item>
<item><p>131b7</p><section>phal chen</section><text>yon tan seng ge'i dbang po rgyal ba zhi/ /rgyal ba zhi ba'i rgyal po skye bcil dang / /grags pa'i ri bo yon tan ri rab dpal/ /rgyal ba nyi ma zla zhal bcom ldan 'das/ /bcu po de dag tshul 'di thog ma'o/ /rgyal ba nam mkha'i gzhi dang kun nas 'od/ /</text></item>
<item><p>132a1</p><section>phal chen</section><text>phyogs su yongs byung dran pa rgya mtsho'i sgo/ /rgyal ba mngon 'phags 'od mnga' ri rab dpal/ /bde gshegs chos kyi 'od 'phro ri bo dpal/ /thugs rje che mnga' dgu pa pad+mos 'phags/ /sangs rgyas bcu pa chos dbyings me tog ste/ /sangs</text></item>
<item><p>132a2</p><section>phal chen</section><text>rgyas rgya mtsho yongs su brjod pa las/ /tshul 'di bcu pa gnyis pa 'di yin no/ /'od dpal rgyal po ye shes blo gros dang / /sna tshogs don dbang dpal gyi blo gros lha/ /rgyal ba shugs kyi rgyal blo ye shes dpal/ /snang ba'i rgyal po 'od kyi rgyal mtshan</text></item>
<item><p>132a3</p><section>phal chen</section><text>dpal/ /rgyal ba rnam par gnon pa'i lha stabs dang / /de bzhin chos dbyings pad+mo bcu pa ste/ /rgya chen pa yongs su bstan las tshul 'di ni/ /tshul 'dir bcu pa gsum pa bstan pa'o/ /rin chen 'od 'phro ri dpal bcom ldan 'das/ /de yi 'og ma yon tan</text></item>
<item><p>132a4</p><section>phal chen</section><text>rgya mtsho dpal/ /chos kyi 'od dang pad+mo snying po dpal/ /'gro ba'i zla ba spyan tshul bde bar gshegs/ /spos kyi 'od dang rin chen ri rab dpal/ /rgyal ba dri za lus 'od rgyal po dang / /rin chen snying po rgyal dpal gzi brjid ldan/ /rgyal ba bcu pa zhi ba'i gzugs</text></item>
<item><p>132a5</p><section>phal chen</section><text>kyistabs/ /de yi 'og ma rgyal ba rgya chen blo/ /rin chen 'od dang nam mkha'i sprin gyi dpal/ /rgyal ba dam pa'i mtshan gyi dpal gyur dang / /brtul zhugs dkyil 'khor rang gi lus kyi 'od/ /mthu chen brtul zhugs ri rab dpal mnga' dang / /rgyal ba yon tan</text></item>
<item><p>132a6</p><section>phal chen</section><text>'khor yug dpal gyi rgyal/ /bcom ldan mi pham brtul zhugs rgyal mtshan dang / /shing gi ri bo rgyal ba de dag bcu/ /rgyal ba sA la'i rgyal po dpal gyi mchog /'jig rten dbang po'i lus ni snang ba'i 'od/ /mngon par 'phags 'od dpal gyi bcom ldan</text></item>
<item><p>132a7</p><section>phal chen</section><text>'das/ /rdo rje 'od dang sa yi gzi brjid dpal/ /rgyal ba zab chos 'od kyi rgyal po dpal/ /chos kyi rgya mtsho dbyangs kyi blo gros dang / /ri rab rgyal mtshan dpal dang blo gros snang / /rgyal ba bcu pa rin chen rgyal po dpo dpal/ /tshangs pa'i 'od dang rgyal ba</text></item>
<item><p>132b1</p><section>phal chen</section><text>nam mkha' dbyings/ /de bzhin chos kyi dbyings ni gzugs brnyan dpal/ /snang ba'i dkyil 'khor 'od kyi bcom ldan 'das/ /tha dad phyogs mkhyen ye shes blo gros dang / /nam mkha'i sgron ma mngon par dga' ba'i dpal/ /rnam par snang mdzad 'od dpal bde</text></item>
<item><p>132b2</p><section>phal chen</section><text>bar gshegs/ /bsod nams rab tu snang dpal zhi ba'i dpal/ /bcu par snying rje chen po'i sprin gyi dpal/ /de bzhin nyid 'od stobs snang blo gros dang / /rgyal ba 'gro ba thams cad mngon gzugs dang / /de tshe rgyal ba mngon 'phags 'od mang 'byung / /</text></item>
<item><p>132b3</p><section>phal chen</section><text>de yi 'og ma zhi ba'i sku yi 'od/ /chos 'phags bde gshegs de bzhin byung bar 'gyur/ /de yi 'og ma rlung gi drag shul dpal/ /dpa' ba'i rgyal mtshan rin chen lus kyi dpal/ /dus gsum snang ba'i 'od ni bcu pa'o/ /smon lam rgya mtsho rab tu snang</text></item>
<item><p>132b4</p><section>phal chen</section><text>dpal dang / /gnyis pa dgongs pa rdo rje ri bo dpal/ /rgyal ba gsum pa seng ge ri rab dpal/ /dran pa'i rgyal mtshan rgyal po chos dpal blo/ /shes rab sgron ma 'od kyi rgyal mtshan dpal/ /de yi 'og ma rgyal ba rgya chen blo/ /rgyal ba chos dbyings tshul</text></item>
<item><p>132b5</p><section>phal chen</section><text>gyi ye shes stabs/ /chos kyi rgya mtsho blo gros ye shes dpal/ /chos 'dzin pa dang rin chen sbyin dpal dang / /rgyal ba yon tan khor yug dpal gyi sprin/ /bzod pa'i sgron ma dpal dang gzi brjid ldan/ /shugs 'od zhi gnas dbyangs kyi rgyal ba dang / /zhi</text></item>
<item><p>132b6</p><section>phal chen</section><text>ba'i rgyal mtshan 'gro ba'i sgron ma dpal/ /sangs rgyas smon lam chen po shugs kyi dpal/ /bcom ldan gzhan gyis mi thub rgyal mtshan stobs/ /rgyal ba ye shes 'od 'phro rgya mtsho dpal/ /rgyal ba chos dbang blo gros chags pa med/ /'gro skad rgya mtsho</text></item>
<item><p>132b7</p><section>phal chen</section><text>dbyangs kyi blo gros dang / /thams cad dbyangs kyi yan lag sgra skad dpal/ /dbang sgyur mchod sbyin grags pa'i mchod sdong blo/ /phyogs yul 'gro ba mngon sum bcom ldan 'das/ /sems can bsam par mnyam pa sku yi dpal/ /gzhan yang sangs</text></item>
<item><p>133a1</p><section>phal chen</section><text>rgyas gnas dang bcas pa'i dpal/ /rgyal ba rang bzhin lus dpal bzang po dang / /der ni rgyal ba de la pa byung / /de dag byung nas 'gro ba sgron ma mdzad/ /bskal pa ri rab shin tu phra rdul snyed/ /bdag gis rgyal ba rgya mtsho de dag mchod/ /</text></item>
<item><p>133a2</p><section>phal chen</section><text>bskal pa sangs rgyas zhing gi rdul snyed po/ /de dag du ni rgyal ba gang byung ba/ /bde gshegs de dag thams cad bdag gis mchod/ /rnam par thar pa'i tshul ni 'di la zhugs/ /rnam par thar pa'i tshul 'di sgom byed cing / /bskal pa mtha' yas bdag gi sngon spyad</text></item>
<item><p>133a3</p><section>phal chen</section><text>kyis/ /khyod kyis thos nas nan tan myur gyis shig /tshul 'di ring po mi thogs thob par 'gyur/ /rigs kyi bu kho mos byang chub sems dpa'i rnam par thar pa 'jig rten thams cad mngon du gyur pas/ 'gro ba rnam par 'dul ba ston pa 'di shes par zad na/</text></item>
<item><p>133a4</p><section>phal chen</section><text>kho mos byang chub sems dpa' mtha' dang dbus med pa'i byang chub sems dpa'i spyod pa rgya mtsho la mos pa sna tshogs kyis yang dag par gnas pa/ bsam pa sna tshogs kyis lus dang ldan pa/ /dbang po rgya mtsho sna tshogs yongs su grub pa/ byang chub sems</text></item>
<item><p>133a5</p><section>phal chen</section><text>dpa'i spyod pa dang / smon lam sna tshogs shin tu rtogs pa de dag gi spyod pa shes pa'am/ yon tan brjod par nus re skan/ /song rigs kyi bu snying po byang chub 'di nyid na kho mo dang rgyang mi ring ba zhig na mtshan mo'i lha mo sgra rgya mtsho rab tu zhi ba dang ldan pa zhes bya ba</text></item>
<item><p>133a6</p><section>phal chen</section><text>pad+mo'i khri rin po che'i rgyal po snang ba'i rgyal mtshan gyis rab tu brgyan pa zhig la 'dug cing / mtshan mo'i lha mo grangs med pa brgya stong phrag bcu'i 'khor gyis bskor ba 'dug gis de'i gan du song la ji ltar byang chub sems dpas byang chub sems dpa'i spyod pa la</text></item>
<item><p>133a7</p><section>phal chen</section><text>bslab par bya ba dang / ji ltar nan tan du bya ba dris shig /de nas tshong dpon gyi bu nor mtshan mo'i lha mo sems can kun tu skyong ba'i gzi brjid dpal gyi rkang pa gnyis la spyi bos phyag 'tshal te/ mtshan mo'i lha mo sems can kun ta skyong ba'i gzi</text></item>
<item><p>133b1</p><section>phal chen</section><text>brjid dpal la lan brgya stong du mar g.yas phyogs su bskor ba byas nas yang dang yang bltas te/ mtshan mo'i lha mo sems can kun tu skyong ba'i gzi brjid dpal gyi drung nas song ngo // //sangs rgyas rmad gcad ces bya ba shin tu rgyas pa chen</text></item>
<item><p>133b2</p><section>phal chen</section><text>po'i mdo/ /bam po brgyad pa/ de nas tshong dpon gyi bu nor mtshan mo'i lha mo sems can kun tu skyong ba'i gzi brjid dpal gyi byang chub sems dpa'i rnam par thar pa 'jig rten thams cad mngon du gyur pas 'gro ba rnam par 'dul ba de la yongs su</text></item>
<item><p>133b3</p><section>phal chen</section><text>sgom zhing khong du chud par bya ba dang / yid ches par bya ba dang / 'jug par bya ba dang / shin tu rgyas par bya ba dang / yongs su khyab par bya ba dang / rab tu mchod par bya ba dang / dbang du bya ba dang / snang bar bya ba dang / yang dag par gzhol bar bya ba</text></item>
<item><p>133b4</p><section>phal chen</section><text>byed cing / mtshan mo'i lha mo sgra rgya mtsho rab tu zhi ba dang / ldan pa gang na ba der phyin te/ mtshan mo'i lha mo sgra rgya mtsho rab tu zhi ba dang ldan pa'i rkang pa gnyis la spyi bos phyag 'tshal te/ mtshan mo'i lha mo sgra rgya mtsho rab tu zhi ba dang ldan pa la lan brgya stong</text></item>
<item><p>133b5</p><section>phal chen</section><text>du mar g.yas phyogs su bskor ba byas nas/ mtshan mo'i lha mo sgra rgya mtsho rab tu zhi ba dang ldan pa'i mdun du 'dug ste/ thal mo sbyar nas 'di skad ces smras so/ /'phags ma lha mo bdag ni bla na med pa yang dag par rdzogs pa'i byang chub tu yang</text></item>
<item><p>133b6</p><section>phal chen</section><text>dag par zhugs pa ste/ bdag ni dge ba'i bshes gnyen gyi rten gyis byang chub sems dpa'i spyod pa la slob cing / byang chub sems dpa'i spyod pa la zhugs te/ byang chub sems dpa'i spyod pa la nan tan du bgyi ba dang / byang chub sems dpa'i spyod</text></item>
<item><p>133b7</p><section>phal chen</section><text>pa la rab tu gnas pas thams cad mkhyen pa nyid du 'byung bar 'tshal na/ 'phags ma lha mo ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba bdag la bshad du gsol/ de nas mtshan</text></item>
<item><p>134a1</p><section>phal chen</section><text>mo'i lha mo sgra rgya mtsho rab tu zhi ba dang ldan pas/ tshong dpon gyi bu nor la 'di skad ces smras so/ /rigs kyi bu de ltar khyod dge ba'i bshes gnyen gyi rten gyis byang chub sems dpa'i spyod pa yongs su tshol ba legs so legs so/ /</text></item>
<item><p>134a2</p><section>phal chen</section><text>rigs kyi bu kho mo ni byang chub sems dpa'i rnam par thar ba dga' ba yangs pa'i shugs 'byung bas sems kyi skad cig rnam par brgyan pa thob pa'o/ /nor smras pa/ 'phags ma khyod ni 'phrin las ci mdzad yul gang dang ldan sbyor ba gang dang ldan/</text></item>
<item><p>134a3</p><section>phal chen</section><text>ci la rnam par dpyod/ byang chub sems dpa'i rnam par thar pa dga' ba yangs pa'i shugs 'byung bas sems kyi skad cig rnam par brgyan ba de'i yul ni ji lta bu zhig mchis des smras pa/ rigs kyi bu kho mo ni sems dang bsam pa rgya mtsho yongs su dag pa'i mnyam</text></item>
<item><p>134a4</p><section>phal chen</section><text>pa nyid la zhugs pa ste/ 'jig rten gyi rdul dang dri ma thams cad rnam par bsal bas mi phyed pas brgyan pa'i bsam pa la zhugs pa'o/ /brtsams pa las mi ldog mi bzlog pa'i sems dang ldan pa'o/ /rin po che'i ri bo ltar yon tan gyis brgyan pa'i sems mi</text></item>
<item><p>134a5</p><section>phal chen</section><text>sgul ba dang ldan pa'o/ /mi gnas mi rten pa'i sems dang ldan pa'o/ /'gro ba thams cad yongs su bskyab pa la mngon par phyogs pa'i sems dang ldan pa'o/ /sangs rgyas rgya mtsho thams cad mthong bas mi ngoms pa'i sems dang ldan pa'o/ /byang chub sems</text></item>
<item><p>134a6</p><section>phal chen</section><text>dpa' thams cad kyi stobs kyis bsam pa rnam par dag pa'i sems dang ldan pa'o/ /dran pa'i rgya mtsho ye shes kyi snang ba chen pos brgyan pa la yang dag par gnas pa'i sems dang ldan pa'o/ /sems can thams cad mya ngan gyi dgon pa las yang dag par bzla ba la</text></item>
<item><p>134a7</p><section>phal chen</section><text>zhugs pa'o/ /sems can thams cad sdug bsngal ba dang yid mi bde ba las rnam par bzlog pa la mngon par brtson pa'o/ /sems can thams cad kyi yid du mi 'ong ba'i gzugs dang / /sgra dang dri dang reg yongs su rgyu ba rnam par bzlog pa la zhugs pa'o/ /</text></item>
<item><p>134b1</p><section>phal chen</section><text>sems can thams cad kyi sdug pa dang / mi sdug pa dang bral zhing phrad pa'i sdug bsngal rab tu zhi bar ba ba la zhugs pa'o/ /sems can thams cad kyi yul gyi rkyen las byung bas mgo rmongs ba'i sdug bsngal rnam par bzlog pa la rab tu brtson pa'o/ /log par lhung ba'i</text></item>
<item><p>134b2</p><section>phal chen</section><text>sems can thams cad kyi rten du gyur ba'o/ /sems can thams cad 'khor ba'i gnas kyi sdug bsngal las 'byung ba yang dag par ston pa la mngon par brtson pa'o/ /sems can thams cad kyi rga shi dang mya ngan dang smre sngags 'don pa dang / sdug bsngal ba dang</text></item>
<item><p>134b3</p><section>phal chen</section><text>yid mi bde ba dang / 'khrug pa rnam par bzlog pa la zhugs pa'o/ /sems can thams cad la de bzhin gshegs pa'i bde ba bla na med pa yongs su bsgrub par zhugs pa ste/ grong dang / grong khyer dang / ljongs dang / yul dang / khams dang / rgyal po'i gnas na</text></item>
<item><p>134b4</p><section>phal chen</section><text>'khod pa'i sems can thams cad bde bar rim gror bya bas nyams dga' bar 'gyur zhing de dag la chos dang mthun par bsrung ba dang / bskyab pa dang / rim gror bya ba yang legs par byed de/ de dag rim pas thams cad mkhyen pa nyid du yongs su smyin par byed</text></item>
<item><p>134b5</p><section>phal chen</section><text>do/ /'di lta ste khang khyim dang / gzhal med khang na gnas pa'i sems can rnams kyi mngon par chags pa med pa yongs su bskyed do/ /yid mi bde ba de dang de dag kyang rnam par sel to/ /mngon par zhen pa thams cad rgyun gcod pa dang / chos thams cad kyi rang</text></item>
<item><p>134b6</p><section>phal chen</section><text>bzhin yongs su shes par bya ba'i phyir chos ston to/ /pha ma dang phu nu dang sring mo dang gnyen bshes dang 'grogs pa'i sems can yun ring po nas bshes shing mdza' bar gyur pa dang la sangs rgyas dang byang chub sems dpa' dang phrad par bya ba'i phyir chos ston</text></item>
<item><p>134b7</p><section>phal chen</section><text>to/ /bu smad dang 'grogs pa'i sems can rnams la 'khor ba'i sred pa thams cad rab tu spang ba dang / sems can thams cad la mnyam pa nyid kyi sems su bya ba dang / snying rje chen po rab tu thob par bya ba'i phyir chos ston to/ /tshong dus kyi dbus na 'khod</text></item>
<item><p>135a1</p><section>phal chen</section><text>pa'i sems can rnams la 'phags pa'i dge 'dun dang / de bzhin gshegs pa mthong bar bya ba la yang dag par gzhol bar bya ba'i phyir chos ston to/ /longs spyod kyi dregs pas myos pa'i sems can rnams la bzod pa'i pha rol tu phyin pa yongs su</text></item>
<item><p>135a2</p><section>phal chen</section><text>rdzogs par bya ba'i phyir chos ston to/ /glu dang gar dang rol mo la mngon par dga' ba'i sems can rnams la chos kyi dga' ba la mos par bya ba'i phyir chos ston to/ /yul gyi dga' ba la chags pa'i sems can rnams la de bzhin gshegs pa'i yul la yang dag par</text></item>
<item><p>135a3</p><section>phal chen</section><text>gzhol bar bya ba'i phyir chos ston to/ /khro bas yongs su non pa'i sems can rnams la bzod pa'i pha rol tu phyin pa la rab tu dgod par bya ba'i phyir chos ston to/ /sems can le lo can rnams la brtson 'grus kyi pha rol tu phyin pa yongs su dag par bya ba'i phyir</text></item>
<item><p>135a4</p><section>phal chen</section><text>chos ston to/ /sems rnam par myos pa'i sems can rnams la de bzhin gshegs pa'i bsam gtan gyi pha rol tu phyin pa rab tu thob par bya ba'i phyir chos ston to/ /lta bu'i rnam pa thibs por subs pa'i sems can ma rig pa'i mun nag na 'thoms pa rnams la</text></item>
<item><p>135a5</p><section>phal chen</section><text>lta ba'i rnam pa thibs po dang ma rig pa'i mun pa rnam par bstsal ba'i phyir chos ston to/ /shes rab 'chal ba can gyi sems can rnams la shes rab kyi pha rol tu phyin pa rab tu thob par bya ba'i phyir chos ston to/ /khams gsum pa la mngon par zhen pa'i sems</text></item>
<item><p>135a6</p><section>phal chen</section><text>can rnams la 'khor ba las 'byung bar bya ba'i phyir chos ston to/ /dma' ba la mos pa'i sems can rnams la de bzhin gshegs pa'i byang chub tu smon lam yongs su rdzogs par bya ba'i phyir chos ston to/ /bdag la phan par brtson pa'i sems can rnams la</text></item>
<item><p>135a7</p><section>phal chen</section><text>sems can thams cad la phan par bya ba'i smon lam yongs su rdzogs par 'gyur bar bya ba'i phyir chos ston to/ /bsam pa nyam chung ba'i sems can rnams la byang chub sems dpa'i stobs kyi pha rol tu phyin pa rnam par dag par ba ba'i phyir chos ston to/ /</text></item>
<item><p>135b1</p><section>phal chen</section><text>ma rig pa'i mun pas sems blong ba'i sems can rnams la byang chub sems dpa'i ye shes kyi pha rol tu phyin pa rnam par dag par bya ba'i phyir chos ston to/ /gzugs mi sdug pa dang ldan pa'i sems can rnams la de bzhin gshegs pa'i gzugs kyi sku rnam par dag par bya</text></item>
<item><p>135b2</p><section>phal chen</section><text>ba'i phyir chos ston to/ /lus kyi dbyibs mi mdzes pa dang ldan pa'i sems can rnams la chos kyi sku bla na med pa rnam par dag pa'i phyir chos ston to/ /kha dog mi sdug pa dang ldan pa'i sems can rnams la de bzhin gshegs pa'i sku mdog gser gyi kha</text></item>
<item><p>135b3</p><section>phal chen</section><text>dog lta bu dang shin tu 'jam zhing ka tsa lin+da ka ltar reg na bde ba'i lus rnam par dag pa'i phyir chos ston to/ /sdug bsngal ba'i sems can rnams la de bzhin gshegs pa'i bde ba dam pa thob par bya ba'i phyir chos ston to/ /bde ba'i sems can rnams la</text></item>
<item><p>135b4</p><section>phal chen</section><text>thams cad mkhyen pa nyid kyi bde ba rab tu thob par bya ba'i phyir chos ston to/ /nad pa na ba'i sems can rnams la byang chub sems dpa'i lus gzugs brnyan lta bu yongs su grub par bya ba'i phyir chos ston to/ /dga' ba sna tshogs la brtson pa'i sems can</text></item>
<item><p>135b5</p><section>phal chen</section><text>rnams la byang chub sems dpa'i spyod pa'i dga' ba rab tu thob par bya ba'i phyir chos ston to/ /phongs pa'i sems can rnams la byang chub sems dpa'i chos kyi gter dang mdzod rab tu thob par bya ba'i phyir chos ston to/ /bza' shing gi ra ba na gnas pa'i sems</text></item>
<item><p>135b6</p><section>phal chen</section><text>can rnams la sangs rgyas kyi chos yongs sa btsal ba la mngon par brtson pa'i rgyu thob par bya ba'i phyir chos ston to/ /lam du zhugs pa'i sems can rnams la thams cad mkhyen pa'i lam du 'jug par bya ba'i phyir chos ston to/ /grong na gnas pa'i</text></item>
<item><p>135b7</p><section>phal chen</section><text>sems can rnams la khams gsum pa thams cad las 'byung bar bya ba'i phyir chos ston to/ /yul gyi 'dab na gnas pa'i sems can rnams la nyan thos dang rang sangs rgyas kyi lam las yang dag par 'da' bar bya ba dang / de bzhin gshegs pa'i sa la rab tu</text></item>
<item><p>136a1</p><section>phal chen</section><text>dgod par bya ba'i phyir chos ston to/ /grong rdal na 'khod pa'i sems can rnams la chos kyi rgyal po'i pho brang du gnas par 'gyur bar bya ba'i phyir chos ston to/ /phyogs mtshams na 'khod pa'i sems can rnams la dus gsum mnyam pa nyid kyi ye</text></item>
<item><p>136a2</p><section>phal chen</section><text>shes rab du thob par bya ba'i phyir chos ston to/ /phyogs na gnas pa'i sems can rnams la chos thams cad kyi ye shes mngon par shes par bya ba'i phyir chos ston to/ /'dod chags la gcig tu dga' ba'i sems can rnams la mi sdug pa'i sgos 'khor ba'i sred pa rnam</text></item>
<item><p>136a3</p><section>phal chen</section><text>par bzlog pa'i phyir chos ston to/ /zhe sdang la spyod pa'i sems can rnams la byams pa chen po'i tshul rgya mtsho la 'jug par bya ba'i phyir chos ston to/ /gti mug la spyod pa'i sems can rnams la chos thams cad kyi sgo rgya mtsho rab tu 'byed pa'i ye shes mngon par</text></item>
<item><p>136a4</p><section>phal chen</section><text>shes par bya ba'i phyir chos ston to/ /cha mnyam pa la spyod pa'i sems can rnams la theg pa thams cad kyi smon lam gyi tshul rgya mtshos khyad par du 'gro bar bya ba'i phyir chos ston to/ /'khor ba'i yul gyi dga' ba'i bsam pa can gyi sems can rnams la</text></item>
<item><p>136a5</p><section>phal chen</section><text>'khor ba'i yul la dga' ba rnam par bzlog pa'i phyir chos ston to/ /'khor ba'i sdug bsngal thams cad kyis gtses pa'i sems can rnams la 'khor ba'i sdug bsngal thams cad kyis nye bar nyon mongs ba med par bya ba'i phyir chos ston to/ /de bzhin</text></item>
<item><p>136a6</p><section>phal chen</section><text>gshegs pas 'dul ba'i sems can rnams la mi skye ba'i gnas yang dag par bstan pa'i phyir chos ston to/ /phung po la gnas pa'i bsam pa can gyi sems can rnams la gzhi med pa'i chos kyi spyod yul la rnam par spyod par bya ba'i phyir chos ston to/ /</text></item>
<item><p>136a7</p><section>phal chen</section><text>bsam pa zhum pa'i sems can rnams la lam gyi rgyun gyi khyad par yang dag par bstan par bya ba'i phyir chos ston to/ /mtho ba'i nga rgyal can gyi sems can rnams la chos thams cad mnyam pa nyid kyi bzod pa yang dag par bstan par bya ba'i phyir chos ston to/ /</text></item>
<item><p>136b1</p><section>phal chen</section><text>g.yo sgyu'i yul gyi bsam pa dang ldan pa'i sems can rnams la byang chub sems dpa'i bsam pa yongs su dag par bya ba'i phyir chos ston te/ de ltar rigs kyi bu kho mo ni sems can thams cad chos kyi sbyin pas yongs su bsdus shing ngan song gi lam gyi rgyud sdug</text></item>
<item><p>136b2</p><section>phal chen</section><text>bsngal ba thams cad nas rnam par bzlog pa dang / lha dang mi'i phun sum tshogs pa dang / bde ba yongs su bstan pa dang / khams gsum pa las gyen du bskyod pa dang / thams cad mkhyen pa nyid la rab tu dgod pa dang / thabs rnam pa sna tshogs kyis yongs su</text></item>
<item><p>136b3</p><section>phal chen</section><text>smyin par byed byed pas/ dga' ba chen po'i shugs rgya mtsho'i snang ba rab tu thob pas dga' zhing spro la yid bde bar gyur pa'o/ /gzhan yang rigs kyi bu kho mo ni phyogs dang / phyogs mtshams kyi byang chub sems dpa'i 'khor gyi dkyil 'khor rgya mtsho la rnam</text></item>
<item><p>136b4</p><section>phal chen</section><text>par lta zhing smon lam rgya mtsho la spyod pa'i byang chub sems dpa' lus sna tshogs rnam par dag pa/ 'od kyi dkyil 'khor sna tshogs kyi rgyan dang ldan pa/ 'od zer dang 'od kyi dkyil 'khor kha dog mtha' yas pa rab tu 'gyed pa thams cad mkhyen pa nyid kyi</text></item>
<item><p>136b5</p><section>phal chen</section><text>tshul rgya mtsho sna tshogs la zhugs pa'i ye shes snang ba can/ ting nge 'dzin rgya mtsho sna tshogs la zhugs par rnam par 'phrul ba sna tshogs kyi yul dang ldan pa/ dbyangs kyi yan lag dang skad rgya mtsho sna tshogs kyi dbyangs dang ldan pa/ rgyan sna tshogs kyis rnam par klubs pa'i lus</text></item>
<item><p>136b6</p><section>phal chen</section><text>can/ de bzhin gshegs pa'i tshul sna tshogs la zhugs pa/ zhing rgya mtsho 'byam klas pa sna tshogs su zhugs pa'i lus dang ldan pa/ sangs rgyas rgya mtsho sna tshogs la zhugs pa/ so so yang dag par rig pa rgya mtsho sna tshogs la zhugs pa/ de bzhin gshegs</text></item>
<item><p>136b7</p><section>phal chen</section><text>pa'i rnam par thar pa dang / ye shes kyi yul sna tshogs kyis snang bar gyur pa/ ye shes rgya mtsho sna tshogs kyi snang ba rab tu thob pa/ ting nge 'dzin rgya mtsho sna tshogs kyi tshul la rnam par spyod pa chos sna tshogs kyi rnam par thar pa'i gzhal med khang na rnam par rtse ba'i yul</text></item>
<item><p>137a1</p><section>phal chen</section><text>dang ldan pa/ thams cad mkhyen pa nyid kyi sgo sna tshogs la mngon du gnas pa/ chos kyi dbyings sna tshogs kyi nam mkha'i rgyan dang ldan pa/ rgyan sna tshogs kyi sprin gyis nam mkha' rgyas par 'gengs pa/ 'khor gyi dkyil 'khor rgya mtsho sna</text></item>
<item><p>137a2</p><section>phal chen</section><text>tshogs la rnam par lta ba/ 'jig rten gyi khams sna tshogs nas 'dus pa/ sangs rgyas kyi zhing sna tshogs 'byam klas par rjes su 'dong ba/ phyogs rgya mtsho sna tshogs nas yongs su 'dus pa/ de bzhin gshegs pa tha dad pas bkye ba/ de bzhin</text></item>
<item><p>137a3</p><section>phal chen</section><text>gshegs pa tha dad pa'i zhabs kyi drung nas lhags pa/ byang chub sems dpa'i tshogs sna tshogs kyi 'khor dang ldan pa/ rgyan sna tshogs kyi sprin gyi char rab tu 'bebs pa/ de bzhin gshegs pa'i tshul sna tshogs la zhugs pa de bzhin gshegs pa'i chos rgya</text></item>
<item><p>137a4</p><section>phal chen</section><text>mtsho sna tshogs la rnam par spyod pa/ ye shes sna tshogs rgya mtsho la zhugs pa/ rgyan gyi snying po sna tshogs can gyi stan la 'khod pa rnams kyi dga' ba sna tshogs kyi shugs rgya mtsho yongs su bskyed de/ de dag dga' ba sna tshogs kyi shugs rgya mtsho yongs su</text></item>
<item><p>137a5</p><section>phal chen</section><text>skyes nas/ de bzhin gshegs pa'i 'khor gyi dkyil 'khor rgya mtshor 'dong ste/ de dag de bzhin gshegs pa'i stobs tshad med pa rjes su sems pas kyang dga' ba'i shugs chen po rgya mtsho yongs su 'byung bar 'gyur ro/ /rigs kyi bu gzhan yang kho mo ni bcom</text></item>
<item><p>137a6</p><section>phal chen</section><text>ldan 'das rnam par snang mdzad kyi gzugs kyi sku yongs su dag pa mtshan gyis rab tu brgyan pa/ bsam gyis mi khyab pa mthong nas dga' ba chen po dang mos shing nyams bde ba rab tu thob ste/ sems kyi skad cig re re la'ang 'od kyi dkyil 'khor chos kyi dbyings ltar</text></item>
<item><p>137a7</p><section>phal chen</section><text>yangs pa/ kha dog rgya mtsho mtha' dang dbus med par snang ba la lta zhing sems kyi skad cig re re la dga' ba chen po'i shugs rgya mtsho rab tu thob bo/ /rigs kyi bu gzhan yang bcom ldan 'das rnam par snang mdzad kyi sku'i ba spu'i sgo re re nas kyang 'od</text></item>
<item><p>137b1</p><section>phal chen</section><text>gzer chen po sangs rgyas kyi zhing mtha' dang dbus med pa'i rdul shin tu phra ba snyed byung ste/ 'od zer re re zhing yang 'od zer rgya mtsho sangs rgyas kyi zhing mtha' yas pa'i rdul shin tu phra ba snyed kyi 'khor dang ldan pas chos kyi dbyings thams cad rgyas par 'gengs pa dang /</text></item>
<item><p>137b2</p><section>phal chen</section><text>sems can thams cad kyi sdug bsngal rab tu zhi bar mdzad pa mthong zhing sems kyi skad cig re re la dga' ba chen po'i shugs rgya mtsho rab tu thob bo/ /rigs kyi bu gzhan yang bcom ldan 'das rnam par snang mdzad kyi dbu dang / sku phrag pa gnyis kyi lhun las</text></item>
<item><p>137b3</p><section>phal chen</section><text>sems kyi skad cig re re la rin po che thams cad kyi 'od 'phro ba'i ri'i sprin sangs rgyas kyi zhing thams cad kyi rdul shin tu phra ba snyed 'byung zhing / chos kyi dbyings rgya mtsho thams cad rgyas par 'gengs pa mthong nas/ dga' ba chen po'i shugs rgya mtsho shin tu yangs pa</text></item>
<item><p>137b4</p><section>phal chen</section><text>rab tu thob bo/ /rigs kyi bu gzhan yang bcom ldan 'das rnam par snang mdzad kyi sku'i ba spu'i sgo re re nas sems kyi skad cig re re la kha dog dri zhim po dang / 'od gzer sna tshogs can gyi sprin sangs rgyas kyi zhing thams cad kyi rdul shin tu phra ba snyed</text></item>
<item><p>137b5</p><section>phal chen</section><text>'byung zhing sangs rgyas kyi zhing thams cad rgyas par 'gengs pa mthong nas/ dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na/ sems kyi skad cig re re la mtshan</text></item>
<item><p>137b6</p><section>phal chen</section><text>re re nas/ de bzhin gshegs pa'i sku gzugs mtshan gyis rab tu brgyan pa'i sprin sangs rgyas kyi zhing thams cad kyi rdul shin tu phra ba snyed byung ste 'jig rten gyi khams rgya mtsho thams cad rgyas par 'gengs pa mthong nas dga' ba chen po'i shugs rgya mtsho</text></item>
<item><p>137b7</p><section>phal chen</section><text>shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku'i dpe byad bzang po re re las sems kyi skad cig re re la de bzhin gshegs pa'i sprul pa'i sku dpe byad bzang po brgyad cu'i shin tu 'bar ba'i sprin sangs</text></item>
<item><p>138a1</p><section>phal chen</section><text>rgyas kyi zhing thams cad kyi rdul shin tu phra ba snyed 'byung ste/ sangs rgyas kyi zhing thams cad rgyas par 'gengs shing de bzhin gshegs pa thams cad kyi chos kyi 'khor lo'i dbyangs su sgrog pa'i 'brug sgra 'byin pa mthong nas dga' ba chen po'i shugs</text></item>
<item><p>138a2</p><section>phal chen</section><text>rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na/ sems kyi skad cig re re la ba spu'i sgo thams cad nas sangs rgyas rnam par 'phrul pa'i sku dang po byang chub tu thugs bskyed pa dang</text></item>
<item><p>138a3</p><section>phal chen</section><text>bcas/ pha rol tu phyin pa'i lam rnam par dag pa'i rgyan dang bcas/ byang chub sems dpa'i sa yongs su gnon pa'i rnam par 'phrul pa dang bcas pa sangs rgyas kyi zhing brjod du med pa'i rdul shin tu phra ba snyed 'byung ba mthong nas dga' ba chen po'i shugs rgya mtsho</text></item>
<item><p>138a4</p><section>phal chen</section><text>shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku las sems kyi skad cig re re la lha'i dbang po'i lus kyi sprin lha'i dbang po'i rnam par 'phrul pa dang bcas pa/ sangs rgyas kyi zhing brjod du med pa'i rdul phra ba snyed</text></item>
<item><p>138a5</p><section>phal chen</section><text>byung zhing 'jig rten gyi khams thams cad rgyas par bkang ste/ lha'i dbang po'i lus yongs su bstan pas 'dul ba'i sems can rnams la mngon du gnas shing chos ston pa mthong nas/ dga' ba chen po'i shugs rgya mtsho shin tu yangs pa rab tu</text></item>
<item><p>138a6</p><section>phal chen</section><text>thob bo/ /rigs kyi bu gzhan yang bcom ldan 'das rnam par snang mdzad kyi sku las sems kyi skad cig re re la klu'i dbang po'i lus kyi sprin klu'i dbang po'i rnam par 'phrul pa dang bcas pa/ sangs rgyas kyi zhing brjod du med</text></item>
<item><p>138a7</p><section>phal chen</section><text>pa'i rdul shin tu phra ba snyed byung zhing 'jig rten gyi khams thams cad rgyas par bkang ste/ klu'i dbang po'i lus yongs su bstan pas 'dul ba'i sems can rnams la mngon du gnas shing chos ston pa mthong nas dga' ba chen po'i shugs rgya mtsho shin tu yangs</text></item>
<item><p>138b1</p><section>phal chen</section><text>pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na/ sems kyi skad cig re re la ba spu'i sgo thams cad nas gnod sbyin gyi dbang po'i lus kyi sprin gyi gnod sbyin gyi dbang po'i rnam par 'phrul pa dang bcas pa/</text></item>
<item><p>138b2</p><section>phal chen</section><text>sangs rgyas kyi zhing brjod du med pa'i rdul shin tu phra ba snyed byung zhing chos kyi dbyings thams cad rgyas par bkang ste/ gnod sbyin gyi dbang po'i lus yongs su bstan pas 'dul ba'i sems can rnams la mngon du gnas shing chos ston pa mthong nas/</text></item>
<item><p>138b3</p><section>phal chen</section><text>dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na sems kyi skad cig re re la ba spu'i sgo thams cad nas/ dri za'i dbang po'i lus kyi sprin dri za'i dbang po'i</text></item>
<item><p>138b4</p><section>phal chen</section><text>rnam par 'phrul pa dang bcas pa/ sangs rgyas kyi zhing brjod du med pa'i rdul shin tu phra ba snyed byung zhing chos kyi dbyings thams cad rgyas par bkang ste/ dri za'i dbang po'i lus yongs su bstan pas 'dul ba'i sems can rnams la mngon du gnas shing chos ston</text></item>
<item><p>138b5</p><section>phal chen</section><text>pa mthong nas dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na sems kyi skad cig re re la ba spu'i sgo re re nas lha ma yin gyi dbang po'i lus kyi sprin lha ma</text></item>
<item><p>138b6</p><section>phal chen</section><text>yin gyi dbang po'i rnam par 'phrul pa dang bcas pa/ sangs rgyas kyi zhing brjod du med pa'i rdul shin tu phra ba snyed byung zhing 'jig rten gyi khams thams cad rgyas par bkang ste/ lha ma yin gyi dbang po'i lus yongs su bstan pas 'dul ba'i sems can</text></item>
<item><p>138b7</p><section>phal chen</section><text>rnams la mngon par gnas shing / chos ston pa mthong nas dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na/ sems kyi skad cig re re la ba</text></item>
<item><p>139a1</p><section>phal chen</section><text>spu'i sgo re re nas nam mkha'i lding gi dbang po'i lus kyi sprin nam mkha' lding gi dbang po'i rnam par 'phrul pa dang bcas pa/ sangs rgyas kyi zhing brjod du med pa'i rdul shin tu phra ba snyed byung zhing 'jig rten gyi khams thams cad rgyas par</text></item>
<item><p>139a2</p><section>phal chen</section><text>bkang ste/ nam mkha' lding gi dbang po'i lus yongs su bstan pas 'dul ba'i sems can rnams la mngon du gnas shing chos ston pa mthong nas/ dga' ba chen po'i shugs rgya mtsho shin tu yangs par rab tu thob bo/ /gzhan yang rigs kyi bu bcom</text></item>
<item><p>139a3</p><section>phal chen</section><text>ldan 'das rnam par snang mdzad kyi sku la rnam par bltas na sems kyi skad cig re re la ba spu'i sgo re re nas mi'am ci'i dbang po'i lus kyi sprin mi'am ci'i dbang po'i rnam par 'phrul pa dang bcas pa/ sangs rgyas kyi zhing brjod du med pa'i rdul shin tu</text></item>
<item><p>139a4</p><section>phal chen</section><text>phra ba snyed byung zhing chos kyi dbyings thams cad rgyas par bkang ste/ mi'am ci'i dbang po'i lus yongs su bstan pas 'dul ba'i sems can rnams la mngon du gnas shing chos ston pa mthong nas/ dga' ba chen po'i shugs rgya mtsho shin tu yangs pa</text></item>
<item><p>139a5</p><section>phal chen</section><text>rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na sems kyi skad cig re re la ba spu'i sgo re re nas lto 'phye chen po'i lus kyi sprin lto 'phye chen po'i rnam par 'phrul pa dang bcas pa/</text></item>
<item><p>139a6</p><section>phal chen</section><text>sangs rgyas kyi zhing brjod du med pa'i rdul shin tu phra ba snyed byung zhing chos kyi dbyings rgyas par bkang ste/ lto 'phye chen po'i dbang po'i lus yongs sa bstan pas 'dul ba'i sems can rnams la mngon du gnas shing chos ston pa mthong nas</text></item>
<item><p>139a7</p><section>phal chen</section><text>dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na/ sems kyi skad cig re re la ba spu'i sgo re re nas mi'i dbang po'i lus kyi sprin</text></item>
<item><p>139b1</p><section>phal chen</section><text>mi'i dbang po'i rnam par 'phrul pa dang bcas pa/ sangs rgyas kyi zhing brjod du med pa'i rdul shin tu phra ba snyed byung zhing chos kyi dbyings thams cad rgyas par bkang ste/ mi'i dbang po'i lus yongs su bstan pas 'dul ba'i sems can rnams la mngon du gnas</text></item>
<item><p>139b2</p><section>phal chen</section><text>shing chos ston pa mthong nas/ dga' ba chen po'i shugs rgya mtsho shin tu yangs pa rab tu thob bo/ /rigs kyi bu gzhan yang bcom ldan 'das rnam par snang mdzad kyi sku la rnam par bltas na sems kyi skad cig re re la ba spu'i sgo re re nas tshangs pa'i dbang po'i lus kyi</text></item>
<item><p>139b3</p><section>phal chen</section><text>sprin tshangs pa'i dbang po'i rnam par 'phrul pa'i yul dang bcas pa/ sangs rgyas kyi zhing brjod du med pa'i rdul shin tu phra ba snyed byung zhing chos kyi dbyings thams cad rgyas par bkang ste/ tshangs pa'i dbang po'i lus yongs su bstan pas 'dul ba'i sems can</text></item>
<item><p>139b4</p><section>phal chen</section><text>rnams la mngon du gnas shing tshangs pa'i sgra skad dang dbyangs kyis chos ston pa mthong nas sems kyi skad cig re re la thams cad mkhyen pa nyid dang ldan pa'i dga' ba chen po'i shugs rgya mtsho chos kyi dbyings ltar rgya che zhing shin tu yangs pa rab tu 'thob ste/ sngon thob</text></item>
<item><p>139b5</p><section>phal chen</section><text>par gyur pa 'thob par 'gyur ba ma yin no/ /sngon khong du chud pakhong du chud par 'gyur ba ma yin no/ /sngon zhugs pa la 'jug par 'gyur ba ma yin no/ /sngon khyab par gyur pa khyab par 'gyur ba ma yin no/ /sngon mthong ba mthong bar 'gyur ba ma yin no/ /</text></item>
<item><p>139b6</p><section>phal chen</section><text>sngon thos pa thos par 'gyur ba ma yin no/ /de ci'i phyir zhe na/ chos kyi rang bzhin gyi mtshan nyid yongs su shes pa ltar na chos thams cad mtshan nyid gcig pa'ang ci rob ma yin te/ dus gsum gyi tshul la 'jug pa'i sgo nas chos thams cad kyang</text></item>
<item><p>139b7</p><section>phal chen</section><text>mtha' dang dbus med par bstan du yod pa ste/ 'di ni rigs kyi bu byang chub sems dpa'i rnam par thar pa'i tshul dga' ba yangs pa'i shugs 'byung bas sems kyi skad cig rnam par thar pa'i tshul rgya mtsho'i snang ba ste/ rigs kyi bu rnam par thar pa 'di ni</text></item>
<item><p>140a1</p><section>phal chen</section><text>chos kyi dbyings kyi tshul rgya mtsho la 'jug pa'i phyir mtha' dang dbus med pa'o/ /rnam par thar pa 'di ni thams cad mkhyen pa nyid du sems bskyed pa dang / tha mi dad pas zad mi shes pa'o/ /rnam par thar pa 'di ni byang chub sems dpa'i ye</text></item>
<item><p>140a2</p><section>phal chen</section><text>shes kyi mig gis rnam par shes par bya ba yin pas mu med pa'o/ /rnam par thar pa 'di ni chos kyi dbyings tha mi dad pa'i tshul gyi gtan du rgyas par 'gengs pas gting med pa'o/ /rnam par thar pa 'di ni dmigs pa gcig tu rnam par 'phrul pa</text></item>
<item><p>140a3</p><section>phal chen</section><text>thams cad yongs su 'du bar byed pas sgo thams cad dang ldan pa'o/ /rnam par thar pa 'di ni chos thams cad kyi lus dang mi gnyis par spyod pas don yod pa'o/ /rnam par thar pa 'di ni sgyu ma lta bur yongs su spyod pas ma skyes pa'o/ /rnam</text></item>
<item><p>140a4</p><section>phal chen</section><text>par thar pa 'di ni thams cad mkhyen pa nyid kyi smon lam gyi gzugs brnyan du byung bas gzugs brnyan lta bu'o/ /rnam par thar pa 'di ni byang chub sems dpa'i spyod pas shin tu sprul pa'i phyir sprul pa lta bu'o/ /rnam par thar pa 'di ni 'gro ba thams</text></item>
<item><p>140a5</p><section>phal chen</section><text>cad kyi rten du gyur pas sa chen po lta bu'o/ /rnam par thar pa 'di ni 'gro ba thams cad snying rje chen pos mngon par rlan par byed pas chu'i phung po lta bu'o/ /rnam par thar pa 'di ni sems can thams cad kyi sred pa'i rlan yongs su skems pas</text></item>
<item><p>140a6</p><section>phal chen</section><text>phung po lta bu'o/ /rnam par thar pa 'di ni sems can thams cad thams cad mkhyen po nyid du rab tu ston pa'i phyir rlung gi phung po lta bu'o/ /rnam par thar pa 'di ni 'gro ba thams cad kyi yon tan gyi rgyan gyi gzhi yin pas rgya mtsho lta bu'o/ /rnam</text></item>
<item><p>140a7</p><section>phal chen</section><text>par thar pa 'di ni chos thams cad kyi ye shes rin po che rgya mtsho las mngon par 'phags pas ri rab ri'i rgyal po lta bu'o/ /rnam par thar pa 'di ni chos thams cad kyi rnam par thar pa'i gzhal med khang rnam par spyod pa'i phyir rnam par spyod pa'i</text></item>
<item><p>140b1</p><section>phal chen</section><text>rlung gi dkyil 'khor lta bu'o/ /rnam par thar pa 'di ni dus gsum du 'byung ba'i de bzhin gshegs pa'i rnam par 'phrul pa thams cad kyi go 'byed pas nam mkha' lta bu'o/ /rnam par thar pa 'di ni sems can thams cad la chos kyi sprin gyi char mngon du 'bebs pas</text></item>
<item><p>140b2</p><section>phal chen</section><text>sprin chen po lta bu'o/ /rnam par thar pa 'di ni sems can thams cad kyi mi shes pa'i mun nag rnam par sel bas nyi ma lta bu'o/ /rnam par thar pa 'di ni bsod nams dang ye shes kyi rgya mtsho chen pos shin tu bsgrub pa'i phyir zla ba lta bu'o/ /rnam par thar pa 'di ni thams</text></item>
<item><p>140b3</p><section>phal chen</section><text>cad du song ba'i phyir de bzhin nyid lta bu'o/ /rnam par thar pa 'di ni las kyi chos kyis shin tu sprul pa'i phyir rang gi grib ma lta bu'o/ /rnam par thar pa 'di ni sems can gyi mos pa ji lta ba bzhin du chos kyi sgra rab tu sgrogs pas brag cha lta bu'o/ /rnam par thar pa 'di</text></item>
<item><p>140b4</p><section>phal chen</section><text>ni bsam pa ji lta ba bzhin du sems can thams cad kyis rnam par dmigs par byed pa'i phyir gzugs brnyan lta bu'o/ /rnam par thar pa 'di ni sangs rgyas thams cad kyi rnam par 'phrul pa'i me tog shin tu rgyas pa'i phyir shing gi rgyal po lta bu'o/ /</text></item>
<item><p>140b5</p><section>phal chen</section><text>rnam par thar pa 'di ni mi shig pa'i chos can yin pas rdo rje lta bu'o/ /rnam par thar pa 'di ni rnam par 'phrul pa mtha' dang dbus med pa rgya mtsho mngon par bsgrub pas/ nor bu yid bzhin rin po che'i rgyal po lta bu'o/ /rnam par thar pa 'di ni dus</text></item>
<item><p>140b6</p><section>phal chen</section><text>gsum gyi de bzhin gshegs pa thams cad kyi rnam par 'phrul pa rnam par dmigs par bya ba la sgrib pa med pas rin po che'i rgyal po dri ma med pa'i snying po lta bu'o/ /rnam par thar pa 'di ni sangs rgyas thams cad kyi chos kyi 'khor lo mnyam po nyid du sgrog pas nor bu rin</text></item>
<item><p>140b7</p><section>phal chen</section><text>po che dga' ba'i rgyal mtshan lta bu ste/ rigs kyi bu byang chub sems dpa'i rnam par thar pa dga' ba yangs pa'i shugs shin tu yangs pa 'byung bas sems kyi skad cig rnam par brgyan pa 'di ni dpe tshad med pa rnam par 'god pa'i rjes su 'brang bas bstan par bya'o/ /</text></item>
<item><p>141a1</p><section>phal chen</section><text>de nas tshong dpon gyi bu nor mtshan mo'i lha mo sgra rgya mtsho rab tu zhi ba dang ldan pa la 'di skad ces smras so/ /'phags ma lha mo ji ltar nan tan du bgyis na/ byang chub sems dpas de lta bu'i rnam par thar pa de yongs su 'grub par</text></item>
<item><p>141a2</p><section>phal chen</section><text>'gyur/ smras pa rigs kyi bu bcu po 'di dag ni byang chub sems dpa' rnams kyi tshogs chen po chos yangs pa dang ldan pa/ rnam par rgya chen po gsal ba chen po snang ba chen po/ 'od chen po byin chen po rnam par dbye ba chen po 'byung ba chen po phun sum tshogs</text></item>
<item><p>141a3</p><section>phal chen</section><text>pa chen po ste/ de dag la nan tan du byed pa'i byang chub sems dpa' rnams kyi rnam par thar pa 'di lta bu phun sum tshogs par 'gyur ba dag go /bcu gang zhe na 'di lta ste/ byang chub sems dpa'i sbyin pa sems can rgya mtsho thams cad kyi bsam pa ji lta ba bzhin</text></item>
<item><p>141a4</p><section>phal chen</section><text>du yongs su tshim par byed pa la zhugs pa ni rgya chen po'i chos so/ /byang chub sems dpa'i tshul khrims de bzhin gshegs pa'i yon tan rgya mtsho la 'jug pa'i nan tan la zhugs pa ni rgya chen po'i chos so/ /byang chub sems dpa'i bzod pa chos thams cad kyi rang</text></item>
<item><p>141a5</p><section>phal chen</section><text>bzhin nges par rtogs par bya ba la zhugs pa ni rgya chen po'i chos so/ /byang chub sems dpa'i brtson 'grus thams cad mkhyen pa nyid du yang dag par brtsams pa las phyir mi ldog pa la zhugs pa ni rgya chen po'i chos so/ /byang chub sems dpa'i bsam gtan sems</text></item>
<item><p>141a6</p><section>phal chen</section><text>can thams cad kyi nyon mongs pa'i gdung ba rab tu zhi bar bya ba la zhugs pa ni rgya chen po'i chos so/ /byang chub sems dpa'i shes rab kyi chos rgya mtsho thams cad yongs su shes par bya ba la zhugs pa ni rgya chen po'i chos so/ /byang chub sems dpa'i thabs sems can rgya</text></item>
<item><p>141a7</p><section>phal chen</section><text>mtsho thams cad yongs su smin par bya ba dang gdul ba la zhugs pa ni rgya chen po'i chos so/ /byang chub sems dpa'i smon lam phyi ma'i mtha'i mur thug pa'i bskal par sangs rgyas kyi zhing thams cad du byang chub sems dpa'i spyod pa spyad pa'i phyir zhing rgya mtsho</text></item>
<item><p>141b1</p><section>phal chen</section><text>thams cad la zhugs pa ni rgya chen po'i chos so/ /byang chub sems dpa'i stobs sangs rgyas kyi zhing thams cad du skad cig re re la mngon par rdzogs par 'tshang rgya ba yongs su bstan pa rgyun mi gcad pa'i phyir chos kyi dbyings kyi tshul rgya mtsho thams cad la zhugs</text></item>
<item><p>141b2</p><section>phal chen</section><text>pa ni rgya chen po'i chos so/ /byang chub sems dpa'i ye shes dus gsum gyi chos thams cad la sgrib pa med pa'i ye shes thob par bya ba'i phyir de bzhin gshegs pa'i stobs la zhugs pa ni rgya chen po'i chos so/ /rigs kyi bu bcu po de dag ni byang chub</text></item>
<item><p>141b3</p><section>phal chen</section><text>sems dpa' rnams kyi rgya chen po'i chos tshogs chen po dang ldan pa rnams te/ de dag la gnas pa'i byang chub sems dpa' rnams kyis rnam par thar pa de lta bu phun sum tshogs par 'gyur ro/ /rnam par dag par 'gyur ro/ /yongs su 'byung bar 'gyur</text></item>
<item><p>141b4</p><section>phal chen</section><text>ro/ /yang dag par 'phel bar 'gyur ro/ /kun nas 'byung bar 'gyur ro/ /rab tu skye bar 'gyur ro/ /yongs su 'grub par 'gyur ro/ /shin tu brtan par 'gyur ro/ /rnam par yangs par 'gyur ro/ /yongs su rdzogs par 'gyur ro/ /yongs su</text></item>
<item><p>141b5</p><section>phal chen</section><text>gnas par 'gyur ro/ /nor smras pa/ 'phags ma lha mo khyod yun ji srid cig nas bla na med pa yang dag par rdzogs pa'i byang chub tu zhugs/ des smras pa/ rigs kyi bu 'jig rten gyi khams rgya mtsho gzhi me tog gi snying po'i rgyan gyis</text></item>
<item><p>141b6</p><section>phal chen</section><text>brgyan pa/ 'di'i shar phyogs logs su 'jig rten gyi khams rgya mtsho stong phrag bcu 'das pa'i pha rol na 'jig rten gyi khams rgya mtsho rin po che thams cad kyi dri ma med pa'i 'od rnam par brgyan pa zhes bya ba yod de/ de'i dbus na 'jig rten gyi khams kyi rgyud</text></item>
<item><p>141b7</p><section>phal chen</section><text>de bzhin gshegs pa thams cad kyi 'od dang smon lam gyi dbyangs shes bya ba yod do/ /de'i dbus na 'jig rten gyi khams rin po che thams cad kyi sprin sna tshogs dang ldan pa 'jig rten gyi 'og gi 'tshams nas/ rin po che thams cad kyi phreng ba'i dra ba</text></item>
<item><p>142a1</p><section>phal chen</section><text>rgya mtshos brtan pa/ rin po che'i rgyal po spos kyi rdo rje thams cad kyi rgyan gyi lhun dang ldan pa/ khang pa brtsegs pa'i rgya'i dbyibs su 'dug pa rnam par dag cing kun nas nyon mongs pa lha rdzas kyi gzhal med khang dang gnas kyi sprin gyis</text></item>
<item><p>142a2</p><section>phal chen</section><text>kun tu gang ba/ gser ltar dri ma med pa'i 'od kyi rgyan ces bya ba yod pa der bskal pa kun tu snang ba'i rgyal mtshan ces bya ba byung ste/ 'jig rten gyi khams de nas snying po byang chub rin po che thams cad kyi snying po 'od sna tshogs can zhes bya ba yod de/ der bcom</text></item>
<item><p>142a3</p><section>phal chen</section><text>ldan 'das de bzhin gshegs pa phyir mi ldog pa'i chos kyi dbyings kyi dbyangs shes bya ba/ bla na med pa yang dag par rdzogs pa'i byang chub tu mngon par sangs rgyas te/ de'i tshe de'i dus na kho mo yang snying po byang chub kyi lha mo bsod nams sgron ma phun sum</text></item>
<item><p>142a4</p><section>phal chen</section><text>tshogs pa kun nas dpal gyi 'od ces ba ba zhig tu gyur te/ byang chub kyi shing de la 'dug 'dug nas/ der kho mos de bzhin gshegs pa de mngon par 'tshang rgya ba'i rnam par 'phrul pa mthong nas bla na med pa yang dag par rdzogs pa'i byang chub tu sems bskyed do/ /</text></item>
<item><p>142a5</p><section>phal chen</section><text>de bzhin gshegs pa de mthong nas kyang kho mos de bzhin gshegs pa'i yon tan rgya mtsho'i 'od ces bya ba'i ting nge 'dzin thob bo/ /de'i 'og tu 'jig rten gyi khams de nyid kyi rgyal po'i gnas kun nas yongs su rgyas pa'i dpal gyi snying po zhes bya bar snying po byang chub de</text></item>
<item><p>142a6</p><section>phal chen</section><text>nyid du de bzhin gshegs pa chos kyi sdong po ri bo gzi brjid ces bya ba mngon par sangs rgyas so/ /kho mo ni de nas shi 'phos te snying po byang chub de nyid du ye shes phun sum tshogs pa'i bsod nams 'od ces bya ba'i mtshan mo'i lha mo zhig tu gyur cing 'dug 'dug ste/</text></item>
<item><p>142a7</p><section>phal chen</section><text>kho mos der bcom ldan 'das de bzhin gshegs pa chos kyi sdong po ri bo gzi brjid des chos kyi 'khor lo bskor ba'i rnam par 'phrul pa mthong nas 'gro ba thams cad du yongs su ston pa'i mnyam pa nyid kyi 'od kyi yul zhes bya ba'i ting nge 'dzin thob bo/ /de'i</text></item>
<item><p>142b1</p><section>phal chen</section><text>'og tu kho mos snying po byang chub de nyid du de bzhin gshegs pa chos rgya mtsho thams cad kyi gsung gi rgyal po zhes bya ba bsnyen bkur te/ de bzhin gshegs pa de mthong ma thag tu chos thams cad kyis yang dag pa 'phel bar byed pa'i gnas zhes bya ba'i ting nge 'dzin thob</text></item>
<item><p>142b2</p><section>phal chen</section><text>bo/ /de'i 'og tu kho mos snying po byang chub de nyid du de bzhin gshegs pa rin po che'i 'od gzer sgron ma'i rgyal mtshan rgyal po zhes ba ba bsnyen bkur te/ de bzhin gshegs pa de mthong ma thag tu kho mos sangs rgyas rgya mtsho rab tu snang ba zhes bya ba'i ting nge 'dzin thob bo/ /</text></item>
<item><p>142b3</p><section>phal chen</section><text>de'i 'og tu kho mos snying po byang chub de nyid du de bzhin gshegs pa chos kyi sprin sgra'i rgyal po zhes bya ba bsnyen bkur te/ de bzhin gshegs pa de mthong ma thag tu kho mos chos rgya mtsho thams cad kyi sgron ma zhes bya ba'i ting nge 'dzin thob bo/ /de'i 'og tu kho mo</text></item>
<item><p>142b4</p><section>phal chen</section><text>lha'i bu mo zhig tu gyur te/ snying po byang chub de nyid du de bzhin gshegs pa ye shes skar mda' snang ba'i rgyal po zhes bya ba bsnyen bkur te/ de bzhin gshegs pa de mthong ma thag tu kho mos sems can thams cad kyi sdug bsngal rab tu zhi bar byed pa'i sgron ma</text></item>
<item><p>142b5</p><section>phal chen</section><text>snang ba zhes bya ba'i ting nge 'dzin thob bo/ /de'i 'og tu kho mos snying po byang chub de nyid du de bzhin gshegs pa chos rnam par 'phrul pa'i shugs kyi rgyal mtshan dpal zhes bya ba bsnyen bkur te/ de bzhin gshegs pa de mthong ma thag tu kho mos dus gsum gyi de bzhin</text></item>
<item><p>142b6</p><section>phal chen</section><text>gshegs pa thams cad yang dag par 'jug pa'i snying po snang ba zhes bya ba'i ting nge 'dzin thob bo/ /de'i 'og tu kho mos snying po byang chub de nyid du de bzhin gshegs pa chos kyi sgron ma ye shes kyi rnam par gnon pa zhes bya ba bsnyen bkur te/ de bzhin</text></item>
<item><p>142b7</p><section>phal chen</section><text>gshegs pa de mthong ma thag tu 'jig rten gyi khams thams cad du ye shes thogs pa med pa'i 'khor lo snang ba'i gzi brjid ces bya ba'i ting nge 'dzin thob bo/ /de'i 'og tu kho mos snying po byang chub de nyid du de bzhin gshegs pa ye shes kyi stobs kyi ri bo'i gzi</text></item>
<item><p>143a1</p><section>phal chen</section><text>brjid ces bya ba bsnyen bkur te/ de bzhin gshegs pa de mthong ma thag tu kho mos dus gsum gyi sems can gyi spyod pa dang / dbang po rab tu snang ba zhes bya ba'i ting nge 'dzin thob bo/ /rigs kyi bu de ltar kho mos 'jig rten gyi khams gser ltar dri ma</text></item>
<item><p>143a2</p><section>phal chen</section><text>med pa'i 'od der bskal pa kun tu snang ba'i rgyal mtshan la de bzhin gshegs pa sangs rgyas kyi zhing bcu'i rdul shin tu phra ba snyed cig bsnyen bkur to/ la la ni lha'i dbang por gyur te bsnyen bkur te/ /la la ni klu'i dbang por gyur pas bsnyen bkur to/ /la la ni gnod</text></item>
<item><p>143a3</p><section>phal chen</section><text>sbyin gyi dbang por gyur pas/ la la ni dri za'i dbang por gyur pas/ la la ni lha ma yin gyi dbang por gyur pas/ la la ni nam mkha' lding gi dbang por gyur pas/ la la ni mi'am ci'i dbang por gyur pas/ la la ni lto 'phye chen po'i dbang por gyur pas/ la</text></item>
<item><p>143a4</p><section>phal chen</section><text>la ni mi'i dbang por gyur pas/ la la ni tshangs pa'i dbang por gyur pas/ la la ni lhar gyur pas/ la la ni mir gyur pas/ la la ni bud med du gyur pas/ la la ni skyes par gyur pas/ la la ni khye'u gyur pas/ la la ni bu mor gyur pas bsnyen bkur</text></item>
<item><p>143a5</p><section>phal chen</section><text>te/ de bzhin gshegs pa de dag thams cad kyang kho mos mchod pa'i yo byad ci bdog pas mchod do/ /de bzhin gshegs pa de dag thams cad kyang rim gror byas so/ /de bzhin gshegs pa de dag thams cad kyi chos bstan pa yang thos so/ /de nas kho mo shi 'phos</text></item>
<item><p>143a6</p><section>phal chen</section><text>nas 'jig rten gyi khams de nyid du bskal ba sangs rgyas kyi zhing gi rdul shin tu phra ba snyed cig tu byang chub sems dpa'i spyod pa spyad do/ /de nas shi 'phos nas 'jig rten gyi khams rgya mtsho gzhi dang snying po me tog gi rgyan gyis brgyan pa 'di'i 'jig rten gyi khams mi</text></item>
<item><p>143a7</p><section>phal chen</section><text>mjed du skyes te/ kho mos bcom ldan 'das de bzhin gshegs pa log par dad sel bsnyen bkur to/ /de bzhin gshegs pa de mthong ma thag tu kho mos mun pa'i rdul thams cad dang bral bas rab tu snang ba zhes bya ba'i ting nge 'dzin thob bo/ /de'i 'og tu kho mos de bzhin</text></item>
<item><p>143b1</p><section>phal chen</section><text>gshegs pa gser thub bsnyen bkur te/ de bzhin gshegs pa de mthong ma thag tu kho mos zhing rgya mtsho thams cad snang ba rjes su 'phro bar bya bas rgyas par 'gengs pa zhes bya ba'i ting nge 'dzin thob bo/ /de'i 'og tu kho mos de bzhin gshegs pa bsod skyabs bsnyen bkur te/ de</text></item>
<item><p>143b2</p><section>phal chen</section><text>bzhin gshegs pa/ /de mthong ma thag tu/ kho mos sems can thams cad kyi/ skad rgya mtsho 'brug sgra sgrog pa'i/ sgra dbyangs zhes bya ba'i ting nge 'dzin thob bo/ /de'i 'og tu/ kho mos bcom ldan 'das/ de bzhin</text></item>
<item><p>143b3</p><section>phal chen</section><text>gshegs pa rnam par snang mdzad 'di bsnyen bkur te/ de'i snying po byang chub la de bzhin gshegs pa mngon par rdzogs par sangs rgyas pa'i rnam par 'phrul pa'i sgo rgya mtsho sems kyi skad cig re re la yongs su ston pa mdzad pa mthong nas kho mos byang chub sems dpa'i rnam</text></item>
<item><p>143b4</p><section>phal chen</section><text>par thar pa dga' ba yangs pa'i shugs 'byung bas sems kyi skad cig rnam par rgyan pa 'di thob bo de thob ma thag tu chos kyi dbyings kyi tshul rgya mtsho sangs rgyas kyi zhing brjod du med pa'i yang brjod du med pa phrag bcu'i rdul shin tu phra ba snyed la zhugs par gyur to/ /</text></item>
<item><p>143b5</p><section>phal chen</section><text>chos kyi dbyings kyi tshul rgya mtsho de dag thams cad du gtogs pa'i sangs rgyas kyi zhing ji snyed pa de dag la rdul shin tu phra ba ji snyed cig yod pa de dag thams cad kyi rdul shin tu phra ba re re la yang sangs rgyas kyi zhing brjod du med pa'i yang brjod du med pa'i rdul shin</text></item>
<item><p>143b6</p><section>phal chen</section><text>tu phra ba snyed kyi sangs rgyas kyi zhing la zhugs te mthong bar gyur to/ /sangs rgyas kyi zhing de dag thams cad las sangs rgyas kyi zhing re re na yang bcom ldan 'das rnam par snang mdzad snying po byang chub tu gshegs te sems kyi skad cig re re la mngon par rdzogs</text></item>
<item><p>143b7</p><section>phal chen</section><text>par 'tshang rgya ba'i rnam par 'phrul pa yongs su ston pa mdzad cing mngon par rdzogs par 'tshang rgya ba'i rnam par 'phrul pa re res kyang chos kyi dbyings kyi tshul rgya mtsho rgyas par 'gengs pa mdzad pa mthong ngo / /de bzhin gshegs pa de dag thams cad las de bzhin gshegs pa re</text></item>
<item><p>144a1</p><section>phal chen</section><text>re'i zhabs kyi drung na yang bdag mngon du 'dug par shes par gyur to/ /'jig rten gyi khams de dag tu de bzhin gshegs pa snying po byang chub la bzhugs pa de dag gis chos bstan pa de dag thams cad kyang thos par gyur to/ /de</text></item>
<item><p>144a2</p><section>phal chen</section><text>bzhin gshegs pa de dag thams cad kyi ba spu'i sgo thams cad nas sprul pa rgya mtsho byung ste/ chos kyi sprin rgya mtsho rab tu sgrog pa dang / rnam par 'phrul pa sna tshogs yongs su ston pa mdzad cing chos kyi dbyings kyi phyogs rgya mtsho thams cad du gtogs pa'i zhing</text></item>
<item><p>144a3</p><section>phal chen</section><text>rgya mtsho thams cad dang 'jig rten gyi khams kyi rgyud thams cad dang 'jig rten gyi khams 'byam klas pa thams cad kyi sems can 'byam klas pa thams cad 'gro ba'i rgyud sna tshogs su skyes pa dag gi nang na sems can gyi bsam pa'i dbang du 'du</text></item>
<item><p>144a4</p><section>phal chen</section><text>shes kyi rnam pa sna tshogs kyi chos kyi 'khor lo bskor ba de dag thams cad kyang yongs su 'dzin to/ /khong du chud par byed do/ /nges par rtogs par byed do/ /don dang tshig dang yi ge 'dzin pa'i shugs kyis rnam par gnon pa'i gzungs kyi mthus</text></item>
<item><p>144a5</p><section>phal chen</section><text>yongs su 'dzin to/ /chos kyi dkyil 'khor thams cad rnam par dag pa'i snying po khong du chud pa'i shes rab kyis yongs su sbyong ngo / /chos rgya mtsho thams cad rnam par 'byed pa la mkhas pa'i rigs pas khong du chud par byed do/ /dus gsum ltar</text></item>
<item><p>144a6</p><section>phal chen</section><text>rnam par yangs pa'i blos rgyas par 'gengs so/ /de bzhin gshegs pa dang mnyam pa nyid kyi rjes su 'gra ba'i shes rab kyis mnyam par byed cing chos kyi tshul thams cad mngon par sgrub bo/ /tshul thams cad la mdo sde'i sprin mngon par sgrub bo/ /</text></item>
<item><p>144a7</p><section>phal chen</section><text>mdo sde'i sprin thams cad la chos rgya mtsho yongs su gzhog par byed do/ /chos rgya mtsho thams cad la chos kyi rgyud thams cad yang dag par gzhol bar byed do/ /chos kyi rgyud thams cad la chos kyi sprin yongs su shes par byed do/ /chos kyi sprin</text></item>
<item><p>144b1</p><section>phal chen</section><text>thams cad la chos kyi rlabs yongs su skyed do/ /chos kyi rlabs thams cad la chos kyi dga' ba'i shugs rgya mtsho rab tu thob par byed do/ /chos kyi dga' ba'i shugs rgya mtsho thams cad las rab tu thob par bya ba'i shugs mngon par sgrub bo/ /sa'i shugs</text></item>
<item><p>144b2</p><section>phal chen</section><text>thams cad la ting nge 'dzin rgya mtsho'i shugs mngon par sgrub bo/ /ting nge 'dzin rgya mtsho'i sprin thams cad la sangs rgyas mthong ba rgya mtsho rab tu thob par byed do/ /sangs rgyas mthong ba rgya mtsho thams cad la snang ba rgya mtsho rab tu thob par byed do/ /snang ba rgya</text></item>
<item><p>144b3</p><section>phal chen</section><text>mtsho thams cad la dus gsum gyi ye shes kyi dkyil 'khor gyis yongs su gzhog par byed do/ /phyogs rgya mtsho mtha' dang dbus med pa rgyas par dga' ba'i tshul dang / de bzhin gshegs pa'i sngon gyi mtha'i spyod pa rgya mtsho tshad med pa la 'jug pa'i tshul dang /</text></item>
<item><p>144b4</p><section>phal chen</section><text>de bzhin gshegs pa'i sngon gyi sbyor ba rgya mtsho tshad med pa'i ye shes snang ba'i tshul dang / de bzhin gshegs pa'i dka' ba tshad med pa yongs su gtong ba'i ye shes snang ba rab tu thob par bya ba'i tshul dang / de bzhin gshegs pa'i tshul khrims kyi dkyil</text></item>
<item><p>144b5</p><section>phal chen</section><text>'khor tshad med pa yongs su dag pa snang bar bya ba'i tshul dang / de bzhin gshegs pa'i bzod pa'i tshad med pa yongs su sbyong ba'i tshul dang / de bzhin gshegs pa'i brtson 'grus chen po'i shugs tshad med pa rnam par 'phel bar bya ba'i mthu'i ye shes</text></item>
<item><p>144b6</p><section>phal chen</section><text>snang ba rab tu thob par bya ba'i tshul dang / de bzhin gshegs pa'i bsam gtan gyi dkyil 'khor dang / bsam gtan gyi yan lag rgya mtsho tshad med pa yongs su dag par bya ba'i sbyor bas snang ba rab tu thob par bya ba'i tshul dang / de bzhin gshegs</text></item>
<item><p>144b7</p><section>phal chen</section><text>pa'i shes rab kyi pha rol tu phyin pa'i tshul rgya mtsho tshad med pa yongs su dag par bya ba dang / rnam par dmigs pa snang bar bya ba'i tshul dang / de bzhin gshegs pa'i thabs mkhas pa'i pha rol tu phyin pa'i tshul rgya mtsho tshad med pa la 'jug par bya</text></item>
<item><p>145a1</p><section>phal chen</section><text>ba'i tshul dang / de bzhin gshegs pa'i smon lam gyi pha rol tu phyin pa'i tshul rgya mtsho tshad med pa la 'jug par bya ba'i tshul dang / de bzhin gshegs pa'i bsod nams dang / ye shes kyi stobs kyi pha rol tu phyin pa tshad med pa la gnas</text></item>
<item><p>145a2</p><section>phal chen</section><text>par bya ba dang / yongs su 'phel bar bya ba'i ye shes rab tu thob par bya ba'i tshul dang / de bzhin gshegs pa'i ye shes kyi pha rol tu phyin pa'i tshul rgya mtsho tshad med pa la rnam par spyad pa rab tu thob par bya ba'i ye shes yongs su bsgrub pa'i tshul dang /</text></item>
<item><p>145a3</p><section>phal chen</section><text>de bzhin gshegs pa'i sngon gyi byang chub sems dpa'i sa yongs su gnon par mdzad pa'i ye shes snang ba rab tu thob par bya ba'i tshul dang / de bzhin gshegs pa'i sa yongs su gnon pa'i mtshams kyi rnam par 'phrul pa tshad med pas bskal pa rgya mtsho</text></item>
<item><p>145a4</p><section>phal chen</section><text>gnas par bya ba'i tshul dang / de bzhin gshegs pa'i sngon gyi byang chub sems dpa'i sa'i dkyil 'khor tshad med pa yongs su gnon pa'i tshul dang / de bzhin gshegs pa'i sngon gyi byang chub sems dpa'i sa tshad med pa la gnas par bya ba'i tshul dang /</text></item>
<item><p>145a5</p><section>phal chen</section><text>de bzhin gshegs pa'i sngon gyi byang chub sems dpa'i sa tshad med pa yongs su dag par bya ba'i tshul dang / de bzhin gshegs pa'i sa tshad med pa ye shes rgya mtshos rnam par dpyad pa'i tshul dang / de bzhin gshegs pa'i sa'i ye shes snang ba tshad med pa</text></item>
<item><p>145a6</p><section>phal chen</section><text>rab tu thob par bya ba'i tshul dang / de bzhin gshegs pa byang chub sems dpar gyur pas sngon gyi sangs rgyas ma lus par gzigs pa dang / rjes su 'brang bar mdzad pa tshad med pa rnam par dmigs par bya ba'i tshul dang / de bzhin gshegs</text></item>
<item><p>145a7</p><section>phal chen</section><text>pa byang chub sems dpar gyur pas sngon gyi sangs rgyas rgya mtsho ma lus par gzigs shing bskal pa rgya mtshor bzhugs bzhugs pa tshad med pa'i tshul dang / de bzhin gshegs pa sngon byang chub sems dpar gyur pas zhing rgya mtsho ma lus par rgyas</text></item>
<item><p>145b1</p><section>phal chen</section><text>par dgang ba'i sku mngon par bsgrub pa tshad med pa'i ye shes snang ba rab tu thob par bya ba'i tshul dang / de bzhin gshegs pa'i byang chub sems dpa'i spyod pa tshad med pas chos kyi dbyings ma lus pa rgyas par dgang ba'i tshul dang / de bzhin gshegs pa'i sngon gyi byang chub</text></item>
<item><p>145b2</p><section>phal chen</section><text>sems dpa'i spyod pa thabs sna tshogs kyi sgo dang ldan pas sems can thams cad yongs su smin par mdzad pa dang / rnam par gdul ba mdzad pa tshad med pa yongs su bstan pa'i tshul dang / de bzhin gshegs pa'i 'od phyogs rgya mtsho ma lus pa thams cad tu rab tu</text></item>
<item><p>145b3</p><section>phal chen</section><text>'phro ba tshad med pas rgyas par dgang bar bya ba'i tshul dang / de bzhin gshegs pa sems can thams cad la mngon du gyur pa rnam par 'phrul pa tshad med pa yongs sa bstan pa'i tshul dang / de bzhin gshegs pa'i ye shes kyis tshad med pa yongs su</text></item>
<item><p>145b4</p><section>phal chen</section><text>gnon pa'i ye shes snang ba rab tu thob par bya ba'i tshul dang / de bzhin gshegs pa'i mngon par rdzogs par byang chub pa'i rnam par 'phrul pa tshad med pa'i ye shes snang ba rab tu thob par bya ba' tshul dang / de bzhin gshegs pa'i chos kyi 'khor lo rab tu</text></item>
<item><p>145b5</p><section>phal chen</section><text>'khor ba dang / chos kyi sprin tshad med pa thams cad ma lus par yang dag par blang zhing yongs su gzung ba'i tshul dang / de bzhin gshegs pa'i mtshan rgya mtsho tshad med par rnam par dmigs pa'i ye shes snang ba rab tu thob par bya ba'i tshul dang / de bzhin</text></item>
<item><p>145b6</p><section>phal chen</section><text>gshegs pa'i sku rgya mtsho'i rgyud tshad med pa rnam par dmigs pa ye shes snang ba rab tu thob par bya ba'i tshul dang / de bzhin gshegs pa'i yul shin tu yangs pa'i ye shes snang ba rab tu thob par bya ba'i tshul gyis de bzhin gshegs pa de dag gis thog ma thugs bskyed pa nas/</text></item>
<item><p>145b7</p><section>phal chen</section><text>dam pa'i chos nub par ma gyur pa'i bar de dag thams cad la yang 'jug cing khong du chud par byed do/ /de skad du khyod kyis byang chub sems dpa'i rnam par thar pa dga' ba yangs pa'i shugs 'byung bas sems kyi skad cig rnam par brgyan pa 'di thob nas ji srid cig lon</text></item>
<item><p>146a1</p><section>phal chen</section><text>zhes zer ba ni/ de ltar kho mos bskal pa sangs rgyas kyi zhing gnyis kyi rdul shin tu phra ba snyed kyi pha rol gyi 'jig rten gyi khams gser ltar dri ma med pa'i 'od du byang chub kyi shing gi lha mo bsod nams sgron ma phun sum tshogs pa kun nas dpal gyi</text></item>
<item><p>146a2</p><section>phal chen</section><text>'od ces bya bar gyur te/ de bzhin gshegs pa phyir mi ldog pa'i chos kyi dbyings kyi dbyangs kyis chos bstan pa thos nas bla na med pa yang dag par rdzogs pa'i byang chub tu sems bskyed de/ bskal pa sangs rgyas kyi zhing gnyis kyi rdul shin tu phra ba snyed po de</text></item>
<item><p>146a3</p><section>phal chen</section><text>dag tu byang chub sems dpa'i spyod pa spyad na/ mi mjed kyi 'jig rten gyi khams 'dir skyes te/ log par dad sel la pa tha ma shAkya thub pa'i bar gyi de bzhin gshegs pa bskal pa bzang po pa dag kyang bsnyen bkur to/ /ma byon pa'i sangs</text></item>
<item><p>146a4</p><section>phal chen</section><text>rgyas rnams kyang bsnyen bkur ro/ /'jig rten gyi khams 'dir ji lta ba de bzhin du 'jig rten gyi khams thams cad du'ang sangs rgyas kyi rgyud ma byon pa rnams yongs su bsnyen cing bkur ro/ /mchod do/ /rigs kyi bu da dung du'ang 'jig rten gyi khams gser ltar dri ma</text></item>
<item><p>146a5</p><section>phal chen</section><text>med pa'i 'od de yang yod la sangs rgyas kyi rigs kyang rgyun ma chad kyis/ de bas na rigs kyi bu tshul 'di la byang chub sems dpa'i rnam par gnon pa chen pos brtson par gyis shig /de nas mtshan mo'i lha mo sgra rgya mtsho rab tu zhi ba dang ldan pas/ de'i tshe byang</text></item>
<item><p>146a6</p><section>phal chen</section><text>chub sems dpa'i rnam par thar pa dga' ba yangs pa'i shugs 'byung bas sems kyi skad cig rnam par brgyan pa 'di nyid brnan te bstan par bya ba'i phyir/ tshong dpon gyi bu nor la tshigs su bcad de smras pa/ rnam thar dge 'di ji ltar thob 'gyur</text></item>
<item><p>146a7</p><section>phal chen</section><text>ba/ /kho mo'i tshig 'di nor khyod nyon cig /thos nas dga' ba'i stobs kyang yongs skyed de/ /rnam thar tshul 'di la ni 'jug par gyis/ /bdag gi sems dang bsam pa yongs sbyong zhing / /mos pa'i shugs yangs yongs su skyed byas</text></item>
<item><p>146b1</p><section>phal chen</section><text>te /thams cad mkhyen pa'i ye shes grong 'dun pas/ /bskal pa rgya mtsho mang por sngon spyad do/ /bde gshegs dus gsum byung ba thos nas kyang / /de dag kun la mos ba yangs bskyed do/ /bskal pa brgya phrag mang por sgo kun tu/ /de dag 'khor dang bcas par</text></item>
<item><p>146b2</p><section>phal chen</section><text>kho mos bkur/ /sngon gyi bde gshegs kho mos mthong gyur nas/ /'gro la phan phyir yun ring mchod byas te/ /spro ba'i stobs ni rnam yangs yongs bskyed nas/ /bdag gis gdung ba med pa'i chos kyang thos/ /rnam par thar pa 'di la 'jug pa na/ pha dang</text></item>
<item><p>146b3</p><section>phal chen</section><text>ma dang bla ma'i skye bo la/ /de tshe bdag gis phan bdes bsti stang byas/ /bsnyen bkur sri zhur gnas pa kun kyang byas/ /rgas pa nad pa nor med mi rnams dang / /dbang po ma tshang sdug bsngal mgon med pa/ /mang po bdag gis byams sems bde bkod nas/ /</text></item>
<item><p>146b4</p><section>phal chen</section><text>tshe rabs brgyar yang nor phyug mgon yang byas/ /rgyal po dang rkun chom rkyen gyur dang / /seng ge glang po pha rol dgras 'jigs dang / /srid pa'i rgya mtsho'i 'jigs dngos sna tshogs las/ /sngon tshe spyod pa'i dus na bdag gis bskyabs/ /rtag tu</text></item>
<item><p>146b5</p><section>phal chen</section><text>srid gsum nyon mongs gdungs gyur te/ /las kyis rab gdungs de bzhin mi dge bas/ /'khor ba'i ri gzar g.yang du lhung ba yi/ /skye bo 'gro ba'i rgyud du bdag gis bskyabs/ /sdug bsngal ngan song g.yang sas 'jigs pa dag /rtag tu mi</text></item>
<item><p>146b6</p><section>phal chen</section><text>bde shin tu mi zad dang / /skye rga na zhing 'chi ba'i 'jigs mang kun/ /bdag gis 'jig rten spyod tshe zhi bar byas/ /'khor ba'i sdug bsngal zhi bar bya ba dang / /sems can kun gyi bde ba yongs bskyed cing / /sangs rgyas bde ba dam pa bskyed pa</text></item>
<item><p>146b7</p><section>phal chen</section><text>ni/ /bskal pa phyi mthar kho mo'i smon lam mo/ /rigs kyi bu kho mos byang chub sems dpa'i rnam par thar pa dga' ba yangs pa'i shugs 'byung bas sems kyi skad cig rnam par brgyan pa 'di shes par zad na/ kho mos byang chub sems dpa' chos kyi dbyings</text></item>
<item><p>147a1</p><section>phal chen</section><text>kyi tshul rgya mtsho thams cad la zhugs pa phyi nang gi sdug bsngal ma lus pa las rnam par grol ba/ bskal pa'i ming du bya ba thams cad shes par gyur pa 'jig rten gyi khams rgya mtsho thams cad 'byung ba dang / 'jig pa'i rgyus la mkhas pa de</text></item>
<item><p>147a2</p><section>phal chen</section><text>dag gi spyod pa shes pa'am yon tan brjod pa nus re skan/ /song rigs kyi bu snying po byang chub 'di nyid na bcom ldan 'das rnam par snang mdzad kyi 'khor gyi dkyil 'khor na/ mtshan mo'i lha mo grong khyer thams cad bsrung ba 'byung ba'i gzi brjid dpal zhes bya ba</text></item>
<item><p>147a3</p><section>phal chen</section><text>'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor mtshan mo'i lha mo sgra rgya mtsho rab tu zhi ba dang ldan pa la tshul</text></item>
<item><p>147a4</p><section>phal chen</section><text>dang 'dra ba'i tshigs su bcad pa 'di dag smras so/ /dge ba'i bshes kyis ma nor mthun bstan pas/ /lha mo khyod kyi drung du nye bar mchis/ /mtha' dang dbus mi mnga' ba'i sku tshul du/ /khyod ni gdan la bzhugs par bdag gis mthong / /kha dog dbyibs dang</text></item>
<item><p>147a5</p><section>phal chen</section><text>mtshan ma'i spyod yul ba/ /srid la gnas dang dngos por 'du shes dang / /'du shes dma' dang log par lta ba yis/ /khyod kyi spyod yul 'tshal bar mi nus so/ /khyod kyi sku gzugs blta na mtha' yas pas/ /khyod kyi sku gzugs mdog gi mtshan ma ni/ /</text></item>
<item><p>147a6</p><section>phal chen</section><text>bskal pa mtha' yas dag tu yongs brtags kyang / /lha dang 'jig rten bcas pas shes mi nus/ /lha mo khyod ni phung po'i gnas las 'phags/ /skye mched rnams la'angade bzhin mi gnas te/ /'jig rten rnam par 'das pas the tsom bral/ /'jig rten dag tu rnam</text></item>
<item><p>147a7</p><section>phal chen</section><text>par 'phrul pa mdzad/ /g.yo ba mi mnga' skyon bral chags pa med/ /khyod kyis ye shes spyan ni rnam sbyangs pas/ /rdul gyi go la thams cad rdul tshad du/ /sangs rgyas rnam par 'phrul pa mang po gzigs/ /khyod kyi sku ni chos sku'i snying po can/ /khyod kyi thugs</text></item>
<item><p>147b1</p><section>phal chen</section><text>kyang ye shes chags pa med/ /khyod ni kun tu 'od kyis snang mdzad pas/ /'jig rten skye bo rnams la mtha' yas snang / /sems las mtha' yas las rnams yongs su 'byung / /'jig rten thams cad las kyis rnam par bris/ /'gro ba sems kyi dngos su mkhyen gyur</text></item>
<item><p>147b2</p><section>phal chen</section><text>pas/ /rang gi sku yang 'gro ba snyed du bstan/ /'jig rten du ni rmi lam 'drar mkhyen nas/ /sangs rgyas kun kyang gzugs brnyan lta bu dang / /ma lus chos rnams sgra brnyan 'drar mkhyen pas/ /chags pa mi mnga' 'gro ba kun du spyod/ /dus gsum gnas pa'i 'gro</text></item>
<item><p>147b3</p><section>phal chen</section><text>ba thams cad la/ /skad cig re re rang gi sku ston kyang / /khyod kyi thugs la gnyis su mi rgyu ste/ /phyogs rnams kun tu chos kyang rab tu bstan/ /rdul la 'gro ba rgya mtsho mtha' yas dang / /de bzhin sems can mtsho chen dpag yas dang / /mtha' dbus med</text></item>
<item><p>147b4</p><section>phal chen</section><text>pa'i bde gshegs gang chen mtsho/ /kun kyang khyod kyi rnam thar dam pa'i yul/ /de nas tshong dpon gyi bu nor mtshan mo'i lha mo sgra rgya mtsho rab tu zhi ba dang ldan pa la/ tshul dang 'dra ba'i tshigs su bcad pa de dag gis mngon par bstod de/ lan</text></item>
<item><p>147b5</p><section>phal chen</section><text>brgya stong du mar g.yas phyogs su bskor ba byas nas yang dang yang bltas te/ mtshan mo'i lha mo sgra rgya mtsho rab tu zhi ba dang ldan pa'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ bam po dgu pa/</text></item>
<item><p>147b6</p><section>phal chen</section><text>de nas tshong dpon gyi bu nor byang chub sems dpa'i rnam par thar ba dga' ba yangs pa'i shugs 'byung bas/ sems kyi skad cig rnam par brgyan pa de ni sgom pa dang / rjes su sgom pa dang / yang dag par sgom pa dang / mtshan mo'i lha mo'i sgra rgya mtsho rab tu zhi</text></item>
<item><p>147b7</p><section>phal chen</section><text>ba dang ldan pa'i gdams ngag dang / rjes su bstan pa la ni rjes su 'brang bar bya ba dang / rjes su dran par bya ba dang / khong du chud par byed/ tshig dang yi ge re re la ni tshul du ma dang bsam pa tshad med pas chos nyid kyi tshul shes pa rjes su dran par byed cing dran</text></item>
<item><p>148a1</p><section>phal chen</section><text>pas rjes su 'brang bar bya ba dang / blo gros kyis rnam par dbye ba dang / rig pas khong du chud par bya ba dang / blos shin tu yangs par bya ba dang / lus kyis reg par byas te/ rnam par spyad pa dang / rjes su 'jug par byed cing / mthar gyis mtshan</text></item>
<item><p>148a2</p><section>phal chen</section><text>mo'i lha mo grong khyer thams cad bsrung ba 'byung ba'i gzi brjid dpal gang na ba der phyin pa dang / mtshan mo'i lha mo grong khyer thams cad bsrung ba 'byung ba'i gzi brjid dpal pad+mo'i khri chen po/ nor bu rin po che'i rgyal po grong khyer dang / gnas thams cad rab tu snang bar</text></item>
<item><p>148a3</p><section>phal chen</section><text>byed pa'i snying po can la phyogs thams cad dang / 'gro ba thams cad la mngon du gyur pa'i lus dang / 'gro ba thams cad kyi gzugs dang / mnyam pa'i lus dang sems can thams cad la mngon du gyur pa'i lus dang / 'gro ba thams cad kyis ma gos pa'i lus</text></item>
<item><p>148a4</p><section>phal chen</section><text>dang / 'gro ba thams cad dang rang bzhin mnyam pa'i lus dang / 'gro ba thams cad las mngon par 'phags pa'i lus dang / 'gro ba thams cad yongs su smin par bya ba dang / gdul ba la mthun pa'i lus dang / 'gro ba thams cad du sgra rab tu sgrogs pa'i lus dang /</text></item>
<item><p>148a5</p><section>phal chen</section><text>'gro ba thams cad du 'pho ba med pa'i lus dang / sgrib pa thams cad shin tu bcom pa'i lus dang / de bzhin nyid kyi rang bzhin gyi lus dang / 'gro ba thams cad gdul bar mthar phyin par byed pa'i lus su 'dug cing / mtshan mo'i lha mo brjod du med pa'i 'khor gyis</text></item>
<item><p>148a6</p><section>phal chen</section><text>bskor te/ 'dug pa mthong nas/ dga' rangs te mgu zhing nyams bde la tshim zhing yid bde ba skyes nas/ mtshan mo'i lha mo grong khyer thams cad bsrung ba 'byung ba'i gzi brjid dpal gyi rkang pa gnyis la spyi bos phyag 'tshal te/ mtshan mo'i lha mo grong khyer thams cad bsrung</text></item>
<item><p>148a7</p><section>phal chen</section><text>ba 'byung ba'i gzi brjid dpal la lan brgya stong du mar g.yas phyogs su bskor ba byas nas/ mtshan mo'i lha mo grong khyer thams cad bsrung ba 'byung ba'i gzi brjid dpal gyi mdun du 'dug ste/ thal mo sbyar nas 'di skad ces smras so/ /lha mo bdag bla na med pa</text></item>
<item><p>148b1</p><section>phal chen</section><text>yang dag par rdzogs pa'i byang chub tu yang dag par zhugs na/ lha mo ji ltar byang chub sems dpas byang chub sems dpa'i spyod pa la rjes su bslabs na sems can la sman par 'gyur ba lags/ ji ltar na sems can bla na med pa'i yongs su bsdu bas yongs su sdud par</text></item>
<item><p>148b2</p><section>phal chen</section><text>'gyur/ ji ltar na byang chub sems dpa' de bzhin gshegs pas gnang ba'i byang chub sems dpa'i las la brtson pa lags/ ji ltar brtson par bgyis na byang chub sems dpa' chos kyi rgyal po nye bar 'gyur ba bdag la bshad du gsol/ de skad ces smras pa</text></item>
<item><p>148b3</p><section>phal chen</section><text>dang / mtshan mo'i lha mo grong khyer thams cad bsrung ba 'byung ba'i gzi brjid dpal gyis/ tshong dpon gyi bu nor la 'di skad ces smras so/ /rigs kyi bu khyod de ltar 'gro ba thams cad yongs su smin par bya ba dang / rnam par gdul ba'i mthar phyin</text></item>
<item><p>148b4</p><section>phal chen</section><text>par bya ba dang / de bzhin gshegs pa thams cad kyi rigs yang dag par gzung ba'i sbyor ba mthar phyin par bya ba dang / phyogs 'byam klas pa thams cad rgyas par dgang ba'i ye shes rab tu sbyar ba dang / chos kyi dbyings kyi tshul rgya mtsho thams cad la 'jug</text></item>
<item><p>148b5</p><section>phal chen</section><text>pa mngon du 'gyur ba dang / shes bya nam mkha'i dbyings dang mnyam par mtha' yas pa rgyas par dgang ba dang / de bzhin gshegs pa thams cad kyi chos kyi 'khor lo rab tu blang zhing yongs su gzung ba'i phyir 'gro ba rgya mtsho thams cad kyi bsam pa ji lta ba</text></item>
<item><p>148b6</p><section>phal chen</section><text>bzhin du chos kyi sprin gyi char mngon par dbab pa'i spyod pa'i tshul yongs su 'dri ba legs so legs so/ /rigs kyi bu kho mo ni byang chub sems dpa'i rnam par thar pa sgra yid du 'ong ba dang / rnam par 'phrul pa zab mo la 'jug pa thob pa ste/ de ltar kho mo</text></item>
<item><p>148b7</p><section>phal chen</section><text>rnam par thar pa de dang ldan pas chos smra ba chen po'i go 'phang thogs pa med pa la dmigs pa'i sbyor ba dang ldan pa/ de bzhin gshegs pa thams cad kyi chos kyi mdzod yongs su gtang ba'i smon lam dang ldan pa/ snying rje chen po dang byams pa chen po'i</text></item>
<item><p>149a1</p><section>phal chen</section><text>stobs rab tu thob pa/ sems can thams cad byang chub kyi sems la 'god pa'i phyir sems can thams cad kyi don bya ba la zhugs pa/ byang chub kyi sems kyi dge ba'i rtsa ba dang / tshogs rab tu bstsags pa rgyun mi gcad pa'i phyir/ 'gro ba thams</text></item>
<item><p>149a2</p><section>phal chen</section><text>cad kha lo bsgyur ba'i sa la yang dag par gnas pa sems can thams cad thams cad mkhyen pa nyid kyi lam la rab tu dgod pa'i phyir/ 'jig rten gyi chos kyi sprin thams cad las chos kyi nyi ma yongs su 'byung ba'i sbyor ba dang ldan pa/ dge ba'i rtse ba tshad med pa bskyed pas/</text></item>
<item><p>149a3</p><section>phal chen</section><text>'jig rten thams cad snang bar bya ba'i phyir/ 'gro ba thams cad la mnyam pa'i sems su 'jug pa rgyun mi 'chad pa/ 'gro ba thams cad kyi dge ba'i rtsa ba mngon par 'du bya ba yongs su bsgrub pa'i sbyor ba shes par bya ba'i phyir/ sems rnam par dag pa'i</text></item>
<item><p>149a4</p><section>phal chen</section><text>sbyor ba dang ldan pa dge ba'i las kyi lam thams cad mthun par bsgrub pas sems can thams cad kyi ded dpon du zhugs pa/ mi dge ba'i las kyi lam thams cad rab tu spangs pa/ sems can thams cad dge ba'i chos la rab tu dgod pa'i sbyor ba dang</text></item>
<item><p>149a5</p><section>phal chen</section><text>ldan pa/ sems can thams cad la lam bde ba yongs su ston pa'i sbyor ba dang ldan pa/ sems can thams cad kyi theg pa'i rgyan gyi thog mar 'dren pa la zhugs pa/ dge ba'i chos kyi spyod pa thams cad la sems can thams cad rab tu dgod pa'i sbyor ba dang</text></item>
<item><p>149a6</p><section>phal chen</section><text>ldan pa/ dge ba'i bshes gnyen thams cad la mi phyed par bsnyen bkur dang rim gro byed pa la zhugs pa/ sems can thams cad de bzhin gshegs pa'i bstan pa la rab tu dgod pa'i sbyor ba dang ldan pa/ chos kyi sbyin pa'i sngon 'dren cing</text></item>
<item><p>149a7</p><section>phal chen</section><text>chos dkar po thams cad yang dag par brtsam pa'i sbyor ba dang ldan pa/ thams cad mkhyen pa nyid kyi sems bskyed pas mngon par byung bas bsam pa brtan zhing mi shigs pa/ rdo rje mthu bo che ltar brtan zhing sra bas sangs</text></item>
<item><p>149b1</p><section>phal chen</section><text>rgyas kyi stobs la dmigs pa'i sems rgya chen po'i dkyil 'khor dang ldan par dge ba'i bshes gnyen la rten cing rnam par spyod de/ kho mo ni nyon mongs pa dang las kyi sgrib pa thams cad kyi ri rnam par gtor ba'i sems dang ldan pa'o/ /thams cad mkhyen pa</text></item>
<item><p>149b2</p><section>phal chen</section><text>nyid kyi tshogs yang dag par rtsom pa'o/ /dkar po'i chos thams cad yang dag par bsgrub pa'i sbyor ba dang ldan pa'o/ /thams cad mkhyen pa nyid mtha' dang dbus med pa la mngon par 'dun cing dmigs pa'i sems kyi sbyor ba la brtson pa'o/ /rigs kyi</text></item>
<item><p>149b3</p><section>phal chen</section><text>bu de ltar kho mo chos snang ba'i sgo sems can thams cad yongs su ston pa rnam pa de la bu yongs su sbyong zhing dge ba'i rtsa ba bstsags pa'i tshogs la sta gon tu gnas pas rnam pa bcus chos kyi dbyings la rnam par blta zhing khong du chud pa dang / rjes su gzhol</text></item>
<item><p>149b4</p><section>phal chen</section><text>bar byed do/ /bcu gang zhe na 'di lta ste/ ye shes snang ba shin tu yangs pa thob pas chos kyi dbyings ni tshad med par khong du chud par byed do/ /de bzhin gshegs pa thams cad kyi rnam par 'phrul pa rnam par dmigs par bya ba'i phyir chos kyi dbyings ni</text></item>
<item><p>149b5</p><section>phal chen</section><text>mtha' dang dbus med par khong du chud par byed do/ /sangs rgyas kyi zhing thams cad yongs su gnan pa dang / de bzhin gshegs pa mchod cing rim gror bya ba'i phyir chos kyi dbyings ni mu med par khong du chud par byed do/ /'jig rten gyi khams</text></item>
<item><p>149b6</p><section>phal chen</section><text>rgya mtsho thams cad du byang chub sems dpa'i spyod pa yongs su bstan pa'i phyir chos kyi dbyings ni sa mtshams med pa khong du chud par byed do/ /de bzhin gshegs pa'i ye shes kyi dkyil 'khor tha mi dad pa la 'jug par bya ba'i phyir/ chos</text></item>
<item><p>149b7</p><section>phal chen</section><text>kyi dbyings ni ris tshad med par khong du chud par byed do/ /bsam pa ji lta ba bzhin du sems can thams cad kyis rnam par dmigs pa'i de bzhin gshegs pa'i gsung gi dkyil 'khor la 'jug par bya ba'i phyir chos kyi dbyings ni rgyud kyi tshul</text></item>
<item><p>150a1</p><section>phal chen</section><text>gcig tu gyur par khong du chud par byed do/ /'gro ba thams cad rnam par gdul ba'i mthar phyin pas/ de bzhin gshegs pas sngon gyi smon lam gyi mthar thug pa la 'jug par bya ba'i phyir/ chos kyi dbyings ni rang bzhin gyi rgya che bar khong du</text></item>
<item><p>150a2</p><section>phal chen</section><text>chud par byed do/ /byang chub sems dpa' kun tu bzang po'i spyod pa 'byam klas pa la 'jug par bya ba'i phyir/ chos kyi dbyings ni 'gro ba thams cad la mnyam pa nyid du gyur par khong du chud par byed do/ /kun tu bzang po'i spyod pas rnam par 'phrul pa'i rgyan la</text></item>
<item><p>150a3</p><section>phal chen</section><text>'jug par bya ba'i phyir chos kyi dbyings ni rgyan gcig tu gyur par khong du chud par byed do/ /dge ba thams cad kyis chos kyi dbyings rgyas par dgang zhing rnam par dag par bya bar chud mi za ba'i chos can du bya ba'i phyir chos kyi dbyings ni thug pa med par khong du</text></item>
<item><p>150a4</p><section>phal chen</section><text>chud par byed do/ /rigs kyi bu de ltar kho mo rnam pa bcu po de dag gis dge ba'i rtsa ba dang / tshogs thams cad yongs su bstsags pa dang / sangs rgyas kyi bdag nyid che ba nyid la 'jug par bya ba dang / sangs rgyas kyi yul bsam gyis mi khyab pa</text></item>
<item><p>150a5</p><section>phal chen</section><text>rjes su rtogs par bya ba'i phyir/ chos kya dbyings thams cad la rnam par blta'o/ /khong du chud pa dang rjes su gzhol bar byed do/ /rigs kyi bu gzhan yang kho mo de ltar de bzhin gshegs pa'i bdag nyid che ba nyid kyi rjes su 'brang ba'i yid la bya ba dang</text></item>
<item><p>150a6</p><section>phal chen</section><text>ldan pas/ gzungs kyi dkyil 'khor gyi rgyud stong phrag bcus sems can rnams la chos ston te/ bcu gang zhe na 'di ltar chos rgya mtsho thams cad yang dag par 'du ba zhes bya ba'i gzungs kyi dkyil 'khor dang / chos thams cad byin gyis rlob</text></item>
<item><p>150a7</p><section>phal chen</section><text>ba'i gzungs kyi dkyil 'khor dang / chos kyi sprin thams cad yongs su 'dzin pa'i gzungs kyi dkyil 'khor dang / de bzhin gshegs pa thams cad kyi dgongs pa sgron ma'i gzungs kyi dkyil 'khor dang / sems can thams cad kyi las rgya mtsho</text></item>
<item><p>150b1</p><section>phal chen</section><text>rab tu snang bar byed pa'i snying po'i gzungs kyi dkyil 'khor dang / theg pa'i tshul rgya mtsho dri ma med pa thams cad la yang dag par gzhol ba'i gzungs kyi dkyil 'khor dang / sangs rgyas rgya mtsho thams cad kyi sgron ma'i snying po'i gzungs kyi dkyil 'khor dang /</text></item>
<item><p>150b2</p><section>phal chen</section><text>de bzhin gshegs pa thams cad kyi mtshan gyi 'khor lo'i klong rab tu sgrog pa'i gzungs kyi dkyil 'khor dang / dus gsum gyi sangs rgyas kyi sngon gyi smon lam rgya mtsho bstan pa la yang dag par gzhol ba'i gzungs kyi dkyil 'khor dang / chos thams cad la</text></item>
<item><p>150b3</p><section>phal chen</section><text>mngon par 'khyil pa'i shugs drag po'i gzungs kyi dkyil 'khor dang / thams cad mkhyen pa nyid kyi shugs rab tu 'byung ba zhes bya ba'i gzungs kyi dkyil 'khor dang / rigs kyi bu gzungs kyi dkyil 'khor bcu po de dag la pa gzungs kyi dkyil</text></item>
<item><p>150b4</p><section>phal chen</section><text>'khor gyi rgyud stong phrag bcus sems can rnams la chos ston to/ /rigs kyi bu gzhan yang kho mo ni thos pa'i shes rab kyis sems can rnams la chos ston to/ /bsam pa'i shes rab dang / bsgom pa'i shes rab kyis sems can rnams la chos ston to/ /</text></item>
<item><p>150b5</p><section>phal chen</section><text>srid pa'i rgyud gcig las kyang brtsams shing sems can rnams la chos ston to/ /srid pa'i rgyud rgya mtsho thams cad las kyang brtsams shing sems can rnams la chos ston to/ /de bzhin gshegs pa gcig gi mtshan gyi 'khor lo rgya mtsho las kyang</text></item>
<item><p>150b6</p><section>phal chen</section><text>brtsams shing chos ston to/ /de bzhin gshegs pa thams cad kyi mtshan gyi 'khor lo rgya mtsho las kyang brtsam shig chos ston to/ /'jig rten gyi khams rgya mtsho gcig las kyang brtsams shing chos ston to/ /'jig rten gyi khams rgya mtsho thams cad las</text></item>
<item><p>150b7</p><section>phal chen</section><text>kyang brtsams shing chos ston to/ /sangs rgyas gcig gis lung bstan pa las kyang brtsams shing chos ston to/ /de bzhin gshegs pa thams cad kyi lung bstan pa rgya mtsho las kyang brtsams shing chos ston to/ /de bzhin gshegs pa gcig gi 'khor gyi dkyil</text></item>
<item><p>151a1</p><section>phal chen</section><text>'khor rgya mtsho las kyang brtsams shing chos ston to/ /de bzhin gshegs pa thams cad kyi 'khor gyi dkyil 'khor rgya mtsho las kyang brtsams shing chos ston to/ /de bzhin gshegs pa gcig gi chos kyi 'khor lo las kyang brtsams shing chos</text></item>
<item><p>151a2</p><section>phal chen</section><text>ston to/ /de bzhin gshegs pa thams cad kyi chos kyi 'khor lo rgya mtsho las kyang brtsams shing chos ston to/ /mdo sde gcig las kyang brtsams shing chos ston to/ /de bzhin gshegs pa thams cad kyi chos kyi 'khor lo la yang dag par gzhol ba'i mdo sde las</text></item>
<item><p>151a3</p><section>phal chen</section><text>kyang brtsams shing chos ston to/ /de bzhin gshegs pa gcig gi 'khor gyi dkyil 'khor kun nas 'dus pa las kyang brtsams shing chos ston to/ /de bzhin gshegs pa thams cad kyi 'khor gyi dkyil 'khor kun nas 'dus pa rgya mtsho las kyang brtsams shing</text></item>
<item><p>151a4</p><section>phal chen</section><text>chos ston to/ /thams cad mkhyen pa nyid kyi sems gcig las kyang brtsams shing chos ston to/ /byang chub kyi sems kyi yan lag rgya mtsho thams cad las kyang brtsams shing chos ston to/ /theg pa gcig las kyang brtsams shing chos ston to/ /theg pa</text></item>
<item><p>151a5</p><section>phal chen</section><text>thams cad kyi 'byung ba rgya mtsho las kyang brtsams shing chos ston to/ /rigs kyi bu de ltar kho mos bstan pa'i tshul mngon par bsgrub pa brjod du med pas sems can rnams la chos ston te/ rigs kyi bu de ltar kho mos chos kyi dbyings kyi tshul tha mi dad pas</text></item>
<item><p>151a6</p><section>phal chen</section><text>de bzhin gshegs pa rgya mtsho la 'jug cing sems can thams cad la chos ston pas/ bla na med pa'i yongs su bsdu ba byed cing byang chub sems dpa' kun tu bzang po'i spyod pa la phyi ma'i mtha'i mur thug pa'i bskal pa rgya mtshor gnas par bya bas byang chub</text></item>
<item><p>151a7</p><section>phal chen</section><text>sems dpa'i rnam par thar pa sgra yid du 'ong ba dang / rnam par 'phrul pa zab mo la 'jug pa 'di la sems kyi skad cig re re zhing rnam par 'phel ba'i rnam par thar pa'i yul bsgom pa'i tshul gyis yongs su sgom ste rnam par thar pa'i yul bsgom pa'i tshul</text></item>
<item><p>151b1</p><section>phal chen</section><text>re res kyang sems kyi skad cig re re la chos kyi dbyings thams cad du rgyas par 'gengs so/ /nor smras pa/ lha mo byang chub sems dpa'i rnam par thar pa de/ de ltar zab pa ngo mtshar che na/ 'phags ma khyod kyis byang chub sems dpa'i rnam par thar pa</text></item>
<item><p>151b2</p><section>phal chen</section><text>'di brnyes nas ji srid cig lags smras pa/ rigs kyi bu sngon 'das pa'i dus bskal pa 'jig rten gyi rgyud kyi rdul shin tu phra ba snyed 'das pa'i pha rol cig tu 'jig rten gyi khams chos kyi 'od 'phro ba'i grong khyer dpal kyi sprin ces bya ba rin po che'i spos thams</text></item>
<item><p>151b3</p><section>phal chen</section><text>cad dang ldan pa/ gling bzhi pa'i 'jig rten gyi khams rdul shin tu phra ba snyed kyi sprin la blangs pa/ de bzhin gshegs pa thams cad kyi sngon gyi smon lam dbyangs su sgrog pa'i pad+mos mtshams rnam par brgyan pa/ lhun sems can thams cad kyi las rgya mtshos</text></item>
<item><p>151b4</p><section>phal chen</section><text>byung ba'i nor bu rin po che'i rgyal po rgya mtsho las grub pa/ pad+mo chen po'i dbyibs su 'dug pa/ rnam par dag cing kun nas nyon mongs pa med pa/ me tog gi khor yug ri rab kyi rdul shin tu phra ba snyed kyis kun nas bskor ba/ spos kyi rin po che</text></item>
<item><p>151b5</p><section>phal chen</section><text>ri rab kyi rdul shin tu phra ba snyed kyi rgyan ri rab ltar mngon par 'phags pa dang ldan pa/ gling bzhi pa chen po'i ri rab kyi rdul shin tu phra ba snyed kyi rgyan dang ldan pa/ gling bzhi pa re re zhing yang grong rdal bye ba khrag khrig brgya stong brjod du med pa'i yang</text></item>
<item><p>151b6</p><section>phal chen</section><text>brjod du med pa dang ldan pa byung ngo / /rigs kyi bu 'jig rten gyi khams de'i bskal pa mdog dri ma med pa'i 'od ces byu ba byung ste/ bskal pa de la de bzhin gshegs pa ri rab kyi rdul shin tu phra ba snyed byung ngo / /'jig rten gyi khams chos kyi 'od 'phro ba'i</text></item>
<item><p>151b7</p><section>phal chen</section><text>grong khyer dpal gyi sprin gyi gling bzhi pa dbu ma rgyal mtshan sna tshogs shes bya ba byung ste/ de'i dbus na rgyal po'i gnas rin chen me tog kun tu/ snang ba zhes ba ba yod par gyur te/ rgyal po'i gnas de dang ha cang yang mi ring ba zhig na snying po byang chub</text></item>
<item><p>152a1</p><section>phal chen</section><text>chos kyi rgyal po'i pho brang rab tu snang ba zhes bya ba yod de/ snying po byang chub de la de bzhin gshegs pa ri rab kyi rdul shin tu phra ba snyed po de dag gi bskal ba'i dang po la de bzhin gshegs pa chos rgya mtsho thams cad kyi dbyangs 'od</text></item>
<item><p>152a2</p><section>phal chen</section><text>kyi rgyal po zhes bya ba byung ste/ de'i tshe 'khor los sgyur ba'i rgyal po nyi ma ltar bzhin mdog dri ma med pa zhes bya ba byung nas/ des bcom ldan 'das de bzhin gshegs pa chos rgya mtsho thams cad kyi dbyangs 'od kyi rgyal po las mdo sde chos thams cad kyi klong</text></item>
<item><p>152a3</p><section>phal chen</section><text>rgya mtsho zhes bya ba yongs su bzung ste/ bzung nas kyang chos kyi 'khor lo rjes su bskor to/ /yongs su mya ngan las 'das nas kyang rab tu byung ste/ bstan pa yongs su bzung ngo / /bstan pa nub du cha ste/ bstan pa yang stong du gyes/ chos bstan pa</text></item>
<item><p>152a4</p><section>phal chen</section><text>shin du bstan pa'i tshul ni brgya phrag bcur gyur/ rnyog pa'i bskal pa bar ma ni nye bar gnas par gyur pa'i tshe/ sems can las dang nyon mongs pa'i sgrib pas bsgribs pa/ thab mo dang rtsod pa dang dkrugs ma la zhugs par</text></item>
<item><p>152a5</p><section>phal chen</section><text>gyur pa dang / dge slong sangs rgyas kyi bstan pa'i yon tan don du mi gnyer cing yul gyi dga' ba lhur len par gyur pa/ rgyal po dang rkun po'i gtam la zhugs pa/ bud med dang yul dang rgya mtsho'i gtam la mos</text></item>
<item><p>152a6</p><section>phal chen</section><text>pa/ 'jig rten rgyang phen pa'i tshig la zhugs pa rnams yongs su skyo ba bskyed pa'i phyir/ kye ma'o bskal pa du mar yongs su bsgrubs pa'i chos kyi sgron ma chen po ni nub par gyur ma khad do/ /zhes chos dang ldan pa'i 'o dod bos te/ yongs</text></item>
<item><p>152a7</p><section>phal chen</section><text>su skyo bar 'gyur ba'i gtam byas nas/ de steng gi nam mkha'i dbyings su ta la bdun tsam du mngon par 'phags nas/ 'od 'phro ba kha dog mtha' yas pa'i sprin rab tu bkye ste/ 'od gzer gyi dra ba'i rgyan chen po kho dog sna tshogs dang ldan pa bkye</text></item>
<item><p>152b1</p><section>phal chen</section><text>nas/ 'od kha dog du ma dang ldan pas 'jig rten gyi nyon mongs pa'i gdung ba zhi bar byas te/ sems can mtha' dang dbus med pa dag kyang byang chub la rab tu bkod do/ /de bzhin gshegs pa'i bstan pa de yang phyir gsal bar byas te/ lo stong phrag drug</text></item>
<item><p>152b2</p><section>phal chen</section><text>cur gnas par gyur to/ /de'i tshe 'khor los sgyur ba'i rgyal po nyi ma ltar bzhin mdog dri ma med pa/ de nyid kyi bu mo dge slong ma chos kyi 'khor los sprul pa'i 'od ces bya ba dge slong ma brgya phrag stong gi 'khor dang ldan pa byung ste/ des yongs su skyo bar 'gyur</text></item>
<item><p>152b3</p><section>phal chen</section><text>ba'i sgra de thos nas cho 'phrul chen po de mthong ste/ 'khor dang bcas pas byang chub tu sems bskyed nas/ dge slong ma brgya phrag stong po de dag kyang bla na med pa yang dag par rdzogs pa'i byang chub las phyir mi ldog par byas te/ de bzhin gshegs pa mngon du</text></item>
<item><p>152b4</p><section>phal chen</section><text>'gyur ba la yang dag par gzhol ba zhes bya ba'i ting nge 'dzin kyang rab tu thob par gyur to/ /de bzhin gshegs pa thams cad kyi chos kyi 'khor los sprul pa'i 'od ces bya ba'i gzungs kyang rab tu thob bo/ /chos rgya mtsho'i tshul thams cad la 'jug pa zhes</text></item>
<item><p>152b5</p><section>phal chen</section><text>bya ba'i shes rab kyi pha rol tu phyin pa yang rab tu thob par gyur to/ /dge slong ma chos kyi 'khor los sprul pa'i 'od kyis kyang de bzhin gshegs pa thams cad kyi bstan pa las byung ba'i 'od kyi sgron ma zhes bya ba'i ting nge 'dzin dang / /byang chub sems dpa'i</text></item>
<item><p>152b6</p><section>phal chen</section><text>rnam par thar pa sgra yid du 'ong ba dang / rnam par 'phrul pa zab mo la 'jug pa 'di yang shin tu phra zhing 'jam pa'i tshul du rab tu thob par gyur te/ de thob pas de la de bzhin gshegs po chos rgya mtsho thams cad kyi dbyangs 'od kyi rgyal po'i rnam par</text></item>
<item><p>152b7</p><section>phal chen</section><text>'phrul pa de dag thams cad kyang mngon du gyur to/ /rigs kyi bu de la ji snyam du sems/ de'i tshe de'i dus na 'khor los sgyur ba'i rgyal po nyi ma ltar bzhin mdog dri ma med pa zhes bya ba de bzhin gshegs pa chos rgya mtsho thams cad kyi dbyangs</text></item>
<item><p>153a1</p><section>phal chen</section><text>'od kyi rgyal po'i bstan pa la rab tu byung ste/ chos kyi 'khor lo rjes su bskor ba dang / yongs su mya ngan las 'das nas kyang bstan pa nub tu cha ba'i tshe dang dus na bstan pa yongs su 'dzin cing chos kyi sgron ma chen po 'bar bar byed byed pa de gzhan</text></item>
<item><p>153a2</p><section>phal chen</section><text>zhig yin pa snyam du sems na ni/ rigs kyi bu khyod kyis de ltar mi blta ste/ byang chub sems dpa' kun du bzang po ni de'i tshe de'i dus na 'khor los sgyur ba'i rgyal po nyi ma ltar bzhin mdog dri ma med pa zhes bya bar gyur to/ /rigs kyi bu de la ji snyam du sems/</text></item>
<item><p>153a3</p><section>phal chen</section><text>de'i tshe de'i dus na 'khor los sgyur ba'i rgyal po nyi ma ltar bzhin mdog dri ma med pa'i bu mo dge slong ma chos kyi 'khor los sprul pa'i 'od ces bya ba dge slong ma brgya phrag stong gi 'khor dang ldan pa byung ba de gzhan zhig yin pa snyam du sems na ni de ltar mi blta</text></item>
<item><p>153a4</p><section>phal chen</section><text>ste/ kho mo ni de'i tshe de'i dus na dge slong ma chos kyi 'khor los sprul pa'i 'od ces bya bar gyur te/ de ltar kho mos de bzhin gshegs pa chos rgya mtsho thams cad kyi dbyangs 'od kyi rgyal po'i bstan pa yang yongs su bzung ngo / /dge slong ma brgya phrag stong po</text></item>
<item><p>153a5</p><section>phal chen</section><text>de dag kyang bla na med pa yang dag par rdzogs pa'i byang chub las phyir mi ldog par byas te/ de bzhin gshegs pa mngon du 'gyur ba la yang dag par gzhol ba'i ting nge 'dzin la'ang rab tu bkod do/ /de bzhin gshegs pa thams cad chos kyi 'khor los sprul</text></item>
<item><p>153a6</p><section>phal chen</section><text>pa'i 'od kyi gzungs dang / chos rgya mtsho'i tshul thams cad la 'jug pa'i shes rab kyi pha rol tu phyin pa la'ang rab tu bkod do/ /de bzhin gshegs pa de'i 'og tu kho mos de bzhin gshegs pa chos dri ma med pa'i ri bo ye shes kyi rtse mo'i 'od ces bya ba bsnyen</text></item>
<item><p>153a7</p><section>phal chen</section><text>bkur to/ /de'i 'og tu de bzhin gshegs pa chos kyi dkyil 'khor gyi 'od rab tu snang ba'i gtsug phud ces bya ba bsnyen bkur to/ /de'i 'og tu de bzhin gshegs pa chos kyi nyi ma dpal gyi sprin ces bya ba bsnyen bkur to/ /de'i 'og tu de bzhin gshegs pa</text></item>
<item><p>153b1</p><section>phal chen</section><text>chos rgya mtsho shin tu bstan pa'i dbyangs shes bya ba bsnyen bkur to/ /de'i 'og tu de bzhin gshegs pa chos kyi nyi ma'i dkyil 'khor ye shes kyi sgron ma zhes bya ba bsnyen bkur to/ /de'i 'og tu de bzhin gshegs pa chos kyi me tog dpal gyi rgyal mtshan gyi sprin</text></item>
<item><p>153b2</p><section>phal chen</section><text>ces bya ba bsnyen bkur to/ /de'i 'og tu de bzhin gshegs pa chos kyi 'od 'phro ri bo dpal gyi rgyal po zhes bya ba bsnyen bkur to/ /de'i 'og tu de bzhin gshegs pa chos kyi tshul zab mo dpal gyi zla ba zhes bya ba bsnyen bkur to/ /de'i 'og tu de bzhin</text></item>
<item><p>153b3</p><section>phal chen</section><text>gshegs pa chos kyi ye shes yang dag par 'byung ba kun tu snang ba'i snying po zhes bya ba bsnyen bkur to/ /de'i 'og tu de bzhin gshegs pa ye shes 'byung gnas gtsug phud ces bya ba bsnyen bkur to/ /de'i 'og tu de bzhin gshegs pa ri'i dbang po dpal gyi</text></item>
<item><p>153b4</p><section>phal chen</section><text>snying po'i rgyal po zhes bya ba bsnyen bkur to/ /de'i 'og tu de bzhin gshegs pa sgo kun nas mkhyen pa'i ri bzang po zhes bya ba bsnyen bkur to/ /de'i 'og tu de bzhin gshegs pa chos thams cad kyi brtson 'grus drag po'i rgyal mtshan ces bya ba bsnyen bkur</text></item>
<item><p>153b5</p><section>phal chen</section><text>to/ /de'i 'og tu de bzhin gshegs pa chos rin po che'i me tog dpal gyi sprin ces bya ba bsnyen bkur to/ /de'i 'og tu de bzhin gshegs pa 'od zab mo zhi ba brtsegs pa zhes bya ba bsnyen bkur to/ /de'i 'og tu de bzhin gshegs pa 'od gzer gyi tshul rab</text></item>
<item><p>153b6</p><section>phal chen</section><text>tu snang ba'i 'od kyi zla ba zhes bya ba bsnyen bkur to/ /de'i 'og tu de bzhin gshegs pa ye shes 'od 'phro ba dpal gyi rgyal mtshan zhes bya ba bsnyen bkur to/ /de'i 'og tu de bzhin gshegs pa ye shes kun tu bzang po'i dkyil 'khor ces bya ba bsnyen bkur to/ /</text></item>
<item><p>153b7</p><section>phal chen</section><text>de'i 'og tu de bzhin gshegs pa sbyi'u tshugs kyi phyogs ye shes kyis snang bar mdzad pa'i rgyal po zhes bya ba bsnyen bkur to/ /de'i 'og tu de bzhin gshegs pa 'od gzer gyi me tog kun tu rgyas pa'i sgron ma zhes bya ba bsnyen bkur to/ /de'i 'og tu de</text></item>
<item><p>154a1</p><section>phal chen</section><text>bzhin gshegs pa ye shes seng ge'i dpal gyi rgyal mtshan rgyal po zhes bya ba bsnyen bkur to/ /de'i 'og tu de bzhin gshegs pa 'od nyi ma kun tu snang ba'i rgyal po zhes bya ba bsnyen bkur to/ /de'i 'og tu de bzhin gshegs pa mtshan rin po ches</text></item>
<item><p>154a2</p><section>phal chen</section><text>rnam par brgyan pa'i ri bo zhes bya ba bsnyen bkur to/ /de'i 'og tu de bzhin gshegs pa nyi ma'i rnam par gnon pas kun tu snang ba zhes bya ba bsnyen bkur to/ /de'i 'og tu de bzhin gshegs pa chos kyi dra ba rnam par sangs rgyas pa'i dpal gyi zla ba zhes bya ba bsnyen</text></item>
<item><p>154a3</p><section>phal chen</section><text>bkur to/ /de'i 'og tu de bzhin gshegs pa chos kyi pad+mo rab tu rgyas pa'i dpal gyi sprin ces bya ba bsnyen bkur to/ /de'i 'og tu de bzhin gshegs pa mtshan gyi nyi ma'i 'khor lo kun tu snang ba zhes bya ba bsnyen bkur to/ /de'i 'og tu de bzhin gshegs</text></item>
<item><p>154a4</p><section>phal chen</section><text>pa mi bsnyengs pa'i rdo rje seng ge mthu bo che zhes bya ba bsnyen bkur to/ /de'i 'og tu de bzhin gshegs pa ye shes rgyal mtshan kun tu dpal zhes bya ba snyen bkur to/ /de'i 'og tu de bzhin gshegs pa sku chos kyi pad+mo'i me tog shin tu rgyas pa zhes bya ba</text></item>
<item><p>154a5</p><section>phal chen</section><text>bsnyen bkur to/ /de'i 'og tu de bzhin gshegs pa yon tan me tog dpal gyi rgyal mtshan zhes bya ba bsnyen bkur to/ /de'i 'og tu de bzhin gshegs pa chos kyi dbyig ri bo snang ba'i phung po zhes bya ba bsnyen bkur to/ /de'i 'og tu de bzhin gshegs</text></item>
<item><p>154a6</p><section>phal chen</section><text>pa ye shes spo'i 'od 'phro sprin ces bya ba bsnyen bkur to/ /de'i 'og tu de bzhin gshegs pa sgo kun nas chos ston pa'i ri bo'i 'od ces bya ba bsnyen bkur to/ /de'i 'og tu de bzhin gshegs pa snying po byang chub rnam par sangs rgyas pa'i dpal</text></item>
<item><p>154a7</p><section>phal chen</section><text>gyi zla ba zhes bya ba bsnyen bkur to/ /de'i 'og tu de bzhin gshegs pa chos kyi sgron ma rab tu 'bar ba'i dpal gyi zla ba zhes bya ba bsnyen bkur to/ /de'i 'og tu de bzhin gshegs pa gzugs brnyan kun tu snang ba'i gtsug phud ces bya ba bsnyen bkur to/ /</text></item>
<item><p>154b1</p><section>phal chen</section><text>de'i 'og tu de bzhin gshegs pa chos kyi sprin gyi rgyal mtshan sgron ma zhes bya ba bsnyen bkur to/ /de'i 'og tu de bzhin gshegs pa rdo rje ltar brtan pa'i rgyal mtshan rgya mtsho'i sprin ces bya ba bsnyen bkur to/ /de'i 'og tu de bzhin gshegs pa grags pa'i ri bo dpal gyi sprin</text></item>
<item><p>154b2</p><section>phal chen</section><text>ces bya ba bsnyen bkur to/ /de'i 'og tu de bzhin gshegs pa tsan dan dpal gyi zla ba zhes bya ba bsnyen bkur to/ /de'i 'og tu de bzhin gshegs pa dpal gyi me tog kun nas rgyas pa'i gzi brjid snang ba zhes bya ba bsnyen bkur to/ /de'i 'og tu de bzhin gshegs pa</text></item>
<item><p>154b3</p><section>phal chen</section><text>sems can thams cad tu snang ba'i rgyal po zhes bya ba bsnyen bkur to/ /de'i 'og tu de bzhin gshegs pa yon tan pad+mo dpal gyi snying po zhes bya ba bsnyen bkur to/ /de'i 'og tu de bzhin gshegs pa spos kyi 'od 'phro ba rab tu snang ba'i rgyal po zhes bya ba bsnyen bkur</text></item>
<item><p>154b4</p><section>phal chen</section><text>to/ /de'i 'og tu de bzhin gshegs pa rgyu pad+mo zhes bya ba bsnyen bkur to/ /de'i 'og tu de bzhin gshegs pa mtshan gyi ri bo rnam par snang ba zhes bya ba bsnyen bkur to/ /de'i 'og tu de bzhin gshegs pa snyan pa kun tu rnam par grags pa'i rgyal mtshan zhes bya</text></item>
<item><p>154b5</p><section>phal chen</section><text>ba bsnyen bkur to/ /de'i 'og tu de bzhin gshegs pa ye shes kun du snang ba'i ri bo zhes bya ba bsnyen bkur to/ /de'i 'og tu de bzhin gshegs pa chos kyi grong khyer rab tu snang ba'i dpal zhes bya ba bsnyen bkur to/ /de'i 'og tu de bzhin gshegs pa shing</text></item>
<item><p>154b6</p><section>phal chen</section><text>gi ri bo gzi brjid ces bya ba bsnyen bkur to/ /de'i 'og tu de bzhin gshegs pa dpal kun tu rnam par snang ba'i dpal zhes bya ba bsnyen bkur to/ /de'i 'og tu de bzhin gshegs pa chos rgya mtsho'i nga ro rab tu sgrog pa'i 'od ces bya ba bsnyen bkur to/ /</text></item>
<item><p>154b7</p><section>phal chen</section><text>de'i 'og tu de bzhin gshegs pa chos thams cad kyi gnas bsgrub pa yongs su 'grub pa'i gzi brjid ces bya ba bsnyen bkur to/ /de'i 'og tu de bzhin gshegs pa ye shes kun tu snang ba'i dam pa'i dpal zhes bya ba bsnyen bkur to/ /de'i 'og tu de bzhin</text></item>
<item><p>155a1</p><section>phal chen</section><text>gshegs pa mtshan dam pa'i dpal zhes bya ba bsnyen bkur to/ /de'i 'og tu de bzhin gshegs pa chos kyi stobs kyi dpa' ba'i rgyal mtshan ces bya ba bsnyen bkur to/ /de'i 'og tu de bzhin gshegs pa chos kyi 'khor lo'i 'od kyi dbyangs</text></item>
<item><p>155a2</p><section>phal chen</section><text>zhes bya ba bsnyen bkur to/ /de'i 'og tu de bzhin gshegs pa 'od gzer yon tan gyi cod pan ye shes dang shes rab kyi 'od ces bya ba bsnyen bkur to/ /de'i 'og tu de bzhin gshegs pa chos kyi 'khor lo zla bas 'phags pa'i dpal zhes bya ba bsnyen</text></item>
<item><p>155a3</p><section>phal chen</section><text>bkur to/ /de'i 'og tu de bzhin gshegs pa chos kyi pad+mo rnam par snang bas rnam par sangs rgyas pa'i dpal zhes bya ba bsnyen bkur to/ /de'i 'og tu de bzhin gshegs pa rin chen pad+mo snang ba'i snying po zhes bya ba bsnyen bkur to/ /de'i 'og tu de bzhin gshegs</text></item>
<item><p>155a4</p><section>phal chen</section><text>pa rin chen dpal gyi rtse mo'i sprin rab tu snang ba zhes bya ba bsnyen bkur to/ /de'i 'og tu de bzhin gshegs pa ye shes kyi me tog kun nas rnam par dag pa zhes bya ba bsnyen bkur to/ /de'i 'og tu de bzhin gshegs pa 'od gzer dpal gyi ri bo'i snying po zhes bya ba bsnyen</text></item>
<item><p>155a5</p><section>phal chen</section><text>bkur to/ /de'i 'og tu de bzhin gshegs pa 'od gzer gyi dkyil 'khor spo'i rgyal po zhes bya ba bsnyen bkur to/ /de'i 'og tu de bzhin gshegs pa bsod nams sna tshogs kyi sprin ces bya ba bsnyen bkur to/ /de'i 'og tu de bzhin gshegs pa chos kyi ri bo rgyal</text></item>
<item><p>155a6</p><section>phal chen</section><text>mtshan sprin ces bya ba bsnyen bkur to/ /de'i 'og tu de bzhin gshegs pa yon tan ri bo'i gzi brjid ces bya ba bsnyen bkur to/ /de'i 'og tu de bzhin gshegs pa chos kyi nyi ma'i sprin rab tu snang ba zhes bya ba bsnyen bkur to/ /de'i 'og tu de bzhin gshegs pa</text></item>
<item><p>155a7</p><section>phal chen</section><text>chos kyi sprin snyan pa rnam par grags pa zhes bya ba bsnyen bkur to/ /de'i 'og tu de bzhin gshegs pa chos kyi dkyil 'khor na bun sprin ces bya ba bsnyen bkur to/ /de'i 'og tu de bzhin gshegs pa byang chub rnam par sangs rgyas pa'i ye shes gzi brjid ces bya</text></item>
<item><p>155b1</p><section>phal chen</section><text>ba bsnyen bkur to/ /de'i 'og tu de bzhin gshegs pa chos kyi dkyil 'khor rnam par sangs rgyas pa'i dpal gyi zla ba zhes bya ba bsnyen bkur to/ /de'i 'og tu de bzhin gshegs pa gser rin po che'i ri bo gzi brjid bzang po zhes bya ba bsnyen bkur to/ /de'i 'og tu de</text></item>
<item><p>155b2</p><section>phal chen</section><text>bzhin gshegs pa dpal gyi ri bo gzi brjid bzang po zhes bsnyen bkur to/ de'i 'og tu de bzhin gshegs pa shes rab kyi sgra kun tu 'byung ba'i sprin ces bya ba bsnyen bkur to/ /de'i 'og tu de bzhin gshegs pa chos kyi stobs kyi dpal brtsegs pa zhes bya ba bsnyen bkur</text></item>
<item><p>155b3</p><section>phal chen</section><text>to/ /de'i 'og tu de bzhin gshegs pa spos 'od 'phro ba'i sprin phun sum tshogs pa'i rgyal po zhes bya ba bsnyen bkur to/ /de'i 'og tu de bzhin gshegs pa gser rin po che'i ri'i dbyangs zhes bya ba bsnyen bkur to/ /de'i 'og tu de bzhin gshegs pa gtsug tor gyi mdzod</text></item>
<item><p>155b4</p><section>phal chen</section><text>chos thams cad 'od kyi dkyil 'khor gyi sprin ces bya ba bsnyen bkur to/ /de'i 'og tu de bzhin gshegs pa chos kyi 'khor lo rab tu 'bar ba'i gzi brjid rgyal po zhes bya ba bsnyen bkur to/ /de'i 'og tu de bzhin gshegs pa ri'i rtse mo mngon par</text></item>
<item><p>155b5</p><section>phal chen</section><text>'phags pa'i gzi brjid ces bya ba bsnyen bkur to/ /de'i 'og tu de bzhin gshegs pa brtson 'grus kyi sgron ma kun tu snang ba'i sprin ces bya ba bsnyen bkur to/ /de'i 'og tu de bzhin gshegs pa ting nge 'dzin gyi phyag rgya shin tu yangs pa'i cod pan shes rab kyi</text></item>
<item><p>155b6</p><section>phal chen</section><text>'od ces bya ba bsnyen bkur to/ /de'i 'og tu de bzhin gshegs pa rin po che yid du 'ong ba'i dpal gyi rgyal po zhes bya ba bsnyen bkur to/ /de'i 'og tu de bzhin gshegs pa chos kyi sgron ma rin chen bla re'i dbyangs shes bya ba bsnyen bkur to/ /de'i 'og</text></item>
<item><p>155b7</p><section>phal chen</section><text>tu de bzhin gshegs pa chos kyi nam mkha' la seng ge'i 'od shin tu mdzes pa zhes bya ba bsnyen bkur to/ /de'i 'og tu de bzhin gshegs pa mtshan gyis rnam par brgyan pa'i rgyal mtshan zla ba zhes bya ba bsnyen bkur to/ /de'i 'og tu de bzhin</text></item>
<item><p>156a1</p><section>phal chen</section><text>gshegs pa 'od gzer gyi ri bo rnam par snang ba'i sprin ces bya ba bsnyen bkur to/ /de'i 'og tu de bzhin gshegs pa chos kyi nam mkha' sgrib pa med pa'i 'od ces bya ba bsnyen bkur to/ /de'i 'og tu de bzhin gshegs pa mtshan yid du 'ong ba'i</text></item>
<item><p>156a2</p><section>phal chen</section><text>me tog gi yan lag shin tu rgyas pa zhes bya ba bsnyen bkur to/ /de'i 'og tu de bzhin gshegs pa 'jig rten gyi dbang po dam pa'i 'od kyi dbyangs zhes bya ba bsnyen bkur to/ /de'i 'og tu de bzhin gshegs pa chos thams cad ting nge 'dzin gyi 'od kyi dbyangs</text></item>
<item><p>156a3</p><section>phal chen</section><text>zhes bya ba bsnyen bkur to/ /de'i 'og tu de bzhin gshegs pa chos kyi sgo'i dbyangs mang po'i mdzod ces bya ba bsnyen bkur to/ /de'i 'og tu de bzhin gshegs pa chos 'bar ba'i 'od 'phro rgya mtsho'i dbyangs shes bya ba bsnyen bkur to/ /de'i 'og tu de bzhin gshegs</text></item>
<item><p>156a4</p><section>phal chen</section><text>pa dus gsum gyi mtshan rab tu snang ba'i gzi brjid ces bya ba bsnyen bkur to/ /de'i 'og tu de bzhin gshegs pa chos kyi dkyil 'khor dpal gyi ri bo snang ba'i 'od ces bya ba bsnyen bkur to/ /de'i 'og tu de bzhin gshegs pa chos dbyings kyi seng ge'i 'od</text></item>
<item><p>156a5</p><section>phal chen</section><text>ces bya ba bsnyen bkur to/ /de'i 'og tu de bzhin gshegs pa rnam par snang mdzad dpal gyi ri rab ces bya ba bsnyen bkur to/ /de'i 'og tu de bzhin gshegs pa ting nge 'dzin rgya mtsho thams cad snang bar mdzad pa'i seng ge zhes bya ba bsnyen bkur te/ /</text></item>
<item><p>156a6</p><section>phal chen</section><text>de'i 'og tu de bzhin gshegs pa ye shes kyi 'od kun tu snang ba zhes bya ba bsnyen bkur to/ /de'i 'og tu de bzhin gshegs pa shes rab kyi 'od kun tu bsal ba chos kyi grong khyer rab tu snang ba zhes bya ba bsnyen bkur to/ /de ltar rigs kyi bu sangs rgyas brgya po</text></item>
<item><p>156a7</p><section>phal chen</section><text>'di dag la pa/ bskal pa mdog dri ma med pa'i 'od ces bya ba la de bzhin gshegs pa ri rab kyi rdul shin tu phra ba snyed cig byung ste/ rigs kyi bu de bzhin gshegs pa ri rab kyi rdul shin tu phra ba snyed po de dag thams cad kyi tha mar de bzhin gshegs pa chos</text></item>
<item><p>156b1</p><section>phal chen</section><text>kyi dbyings kyi grong khyer ye shes kyi 'od kyis rab tu snang ba'i rgyal po zhes bya ba byung bar gyur te/ de ltar rigs kyi bu kho mos de bzhin gshegs pa ri rab kyi rdul shin tu phra ba snyed po de dag las chos rgya mtsho thams cad kyi dbyangs kyi 'od kyi rgyal po zhes bya ba la pa</text></item>
<item><p>156b2</p><section>phal chen</section><text>tha ma chos kyi dbyings kyi grong khyer ye shes kyi 'od kyi rab tu snang ba'i bar de dag thams cad kho mos mchod do/ /de bzhin gshegs pa de dag thams cad la kho mos rim gror byas so/ /thams cad kyis chos bstan pa yang thos so/ /de bzhin gshegs pa de</text></item>
<item><p>156b3</p><section>phal chen</section><text>dag thams cad kyi bstan pa la'ang kho mo rab tu byung ngo / /de bzhin gshegs pa de dag thams cad kyi bstan pa yang kho mos yongs su bzung ngo / /byang chub sems dpa'i rnam par thar pa sgra yid du 'ong ba dang / rnam par 'phrul pa zab mo la 'jug pa 'di yang</text></item>
<item><p>156b4</p><section>phal chen</section><text>de bzhin gshegs pa de dag thams cad las thob pa'i tshul rnam pa sna tshogs kyis rab tu thob bo/ /de bzhin gshegs pa de dag thams cad kyi zhabs kyi drung du'ang kho mos sems can rgya mtsho mtha' dang dbus med pa yongs su smin par byas so/ /de tshun</text></item>
<item><p>156b5</p><section>phal chen</section><text>chad du bskal pa sangs rgyas kyi zhing gi rdul shin tu phra ba snyed la de bzhin gshegs pa ji snyed cig byung bar gyur pa de dag thams cad ni kho mos chos kyi nan tan gyis mchod pa byas te/ rigs kyi bu de phyin chad du kho mos sems can 'khor ba'i mun pa na 'khod</text></item>
<item><p>156b6</p><section>phal chen</section><text>cing mi shes pa'i gnyid kyis log pa rnams kyi mel tshe byas so/ /de dag gi sems kyi grong khyer yang yongs su bsrungs so/ /de dag khams gsum gyi grong khyer nas gyen du bskyod cing thams cad mkhyen pa nyid kyi grong rdal du yang rab tu bkod do/ /</text></item>
<item><p>156b7</p><section>phal chen</section><text>rigs kyi bu kho mos byang chub sems dpa'i rnam par thar pa sgra yid du 'ong ba dang / rnam par 'phrul pa zab mo la 'jug pa 'jig rten gyi tshig kyal par rnam par bzlog pa/ gnyis su smra ba med pa la rab tu 'god pa/ bden pa la rab tu gzhog pa'i mthar phyin</text></item>
<item><p>157a1</p><section>phal chen</section><text>pa 'di shes par zad na/ kho mos byang chub sems dpa' dag gi lam gyi rang bzhin thams cad thogs pa med par shes pa/ sems kyi skad cig re re la chos thams cad mngon par 'tshang rgya bar dbang bsgyur ba/ sems can thams cad kyi sgra</text></item>
<item><p>157a2</p><section>phal chen</section><text>skad dang / tshig rgya mtsho la zhugs pa/ skad rgya mtsho thams cad mngon par 'du bya ba la mkhas pa/ chos thams cad kyi grangs dang ming rgya mtsho'i tshul dang / cho ga la mkhas pa/ chos thams cad la yang dag par gzhol ba'i gzungs rgya mtsho la dbang bsgyur ba/</text></item>
<item><p>157a3</p><section>phal chen</section><text>sems can thams cad kyi bsam pa ji lta ba bzhin tu chos kyi sprin mngon par bsgrub pa la mkhas pa/ sems can thams cad yongs su smin par bya ba dang / gdul bar spyod pa'i mthar phyin par byed pa de dag gi spyod pa shes ba'am/ yon tan brjod pa</text></item>
<item><p>157a4</p><section>phal chen</section><text>'am/ sems can thams cad yongs su sdud pa'i nan tan shes par bya ba 'am/ byang chub sems dpa'i lam bla na med par brtsams pa'i sbyor ba'am/ byang chub sems dpa'i ye shes shin tu phra ba khong du chud pa'am/ byang chub sems dpa'i</text></item>
<item><p>157a5</p><section>phal chen</section><text>chos kyi gter dang / mdzod rnam par 'byed pa'i khyu mchog gi mthu'am/ byang chub sems dpa'i chos kyi gtam la seng ge'i khri yongs su mnan par bya ba shes par nus re skan/ de ci'i phyir zhe na/ skyes bu dam pa de dag ni chos thams cad kyi</text></item>
<item><p>157a6</p><section>phal chen</section><text>sa'i dkyil 'khor gyi gzungs yongs su gnon pa sha stag go /song rigs kyi bu bcom ldan 'das rnam par snang mdzad kyi zhabs kyi drung 'di nyid du mtshan mo'i lha mo shing thams cad kyi me tog rgyas par bde bar gnas pa zhes bya ba 'dug ste/ kho mo</text></item>
<item><p>157a7</p><section>phal chen</section><text>dang rgyang mi ring ba zhig na 'dug gis/ de'i gan du song las ji ltar byang chub sems dpa' rnams thams cad mkhyen pa nyid du slob pa dang / ji ltar nan tan du byed cing sems can thams cad thams cad mkhyen pa nyid du 'god par byed pa dris shig /de</text></item>
<item><p>157b1</p><section>phal chen</section><text>nas mtshan mo'i lha mo grong khyer thams cad bsrung ba 'byung ba'i gzi brjid dpal gyis de'i tshe byang chub sems dpa'i rnam par thar pa sa yid du 'ong ba dang / rnam par 'phrul pa zab mo la 'jug pa 'di nyid brnan te/ bstan pa'i phyir tshong dpon gyi bu nor la tshigs su</text></item>
<item><p>157b2</p><section>phal chen</section><text>bcad de smras pa/ rnam thar gang gis dus gsum rgyal ba ma lus dang / /chos dbyings kun du 'byam klas mtha' dang dbus med pa/ /shes byed mtshan nyid kun gyi gzhir thug rtogs pa yi/ /rgyal sras rnams kyi rnam thar zab cing blta bar dka'/ /tshogs</text></item>
<item><p>157b3</p><section>phal chen</section><text>las byung ba'i rnam thar tshul ni mtha' yas te/ /chos nyid thos pas tshad med bsam du med pa yin/ /yongs su 'phel zhing kun tu chags med shugs drag par/ /dus gsum byams pa'i tshul gyi lam la 'jug par gyis/ /'di ltar sangs rgyas zhing rgyud rdul</text></item>
<item><p>157b4</p><section>phal chen</section><text>phran rab snyed kyi/ bskal pa 'das pa'i snga rol sngon gyi zhing byung ba/ /'jig rten khams ni chos 'od sprin gyi grong khyer dpal/ /bskul pa 'byung ba dri med mdog tu 'od chen no/ /bskal pa de gcig rgyal ba'i gdung ni rgyun ma chad/ /sangs rgyas ri rab rdul phran rab snyed</text></item>
<item><p>157b5</p><section>phal chen</section><text>byung bar gyur/ /bde gshegs chos kyi rgya mtsho 'od dbyangs rgyal po ni/ /thog mar byung ste de dag bskal pa dang po ba/ /rgyal ba chos sprin grong khyer 'od snang rgyal po ni/ /bde gshegs de dag kun gyi tha mar 'jig rten byung / /de dag kun gyi spyan sngar phyin te</text></item>
<item><p>157b6</p><section>phal chen</section><text>kho mos mchod/ /de dag kun las chos kyang dga' ba chen pos thos/ /kho mos thog mar mthong ba gser mdog 'od mnga' ba/ /rgya mtsho'i chos 'od sgrog pa'i gsung gi rgyal po ste/ /mtshan rab sum cu gnyis kyis yongs brgyan ri bo 'dra/ /mthong nas</text></item>
<item><p>157b7</p><section>phal chen</section><text>bdag ni bde gshegs 'gyur snyam blo gros gyur/ /de bzhin gshegs pa de ni kho mos mthong mod la/ /thams cad mkhyen nyid 'byam klas 'byung ba'i rgyu rkyen kyis/ /mkha' dbyings rnam yangs de bzhin nyid kyi rang bzhin can/ /rgyal ba'i sems kyi dang po</text></item>
<item><p>158a1</p><section>phal chen</section><text>stobs ldan rab tu skyes/ /snying rje bdud rtsi'i rgya mtsho che las byung ba des/ /dus gsum gshegs pa'i bde bar gshegs pa thams cad kun/ /rgyal sras rgya mtshos bskor ba ma lus thams cad dang / /sems can rgya mtshor bcas</text></item>
<item><p>158a2</p><section>phal chen</section><text>pa'i rgya mtsho'i zhing yang rgyas/ /lus kyis zhing rnams thams cad ma lus khyab bya dang / /'gro ba kun gyi bsam pa bzhin du lus bstan phyir/ /zhing rnams ma lus bskyod cing snang bar bya ba dang / /'gro ba smin bya'i don du bdag gis sems kyang bskyed/ /rgyal</text></item>
<item><p>158a3</p><section>phal chen</section><text>ba gnyis pa'i spyan sngar kho mo phyin nas kyang / /zhing rnams rgya mtsho bcu bzhugs rgyal ba'i dbang po mthong / /rgyal ba tha ma mthong nas zhing gi rgya mtsho rnams/ /rgya mtsho'i zhing gi rdul phran rab snyed bzhugs pa mthong / /de yi tshu rol bskal pa zhing rgyud rdul</text></item>
<item><p>158a4</p><section>phal chen</section><text>snyed du/ /rgyal ba 'gro ba'i sgron ma ji snyed skyes gyur pa/ /de dag thams cad spyan sngar kho mo phyin gyur te/ /rnam thar rgya mtsho'i tshul 'di spyod tshe mchod pa byas/ /de nas tshong dpon gyi bu nor byang chub sems dpa'i rnam par thar pa sgra yid du</text></item>
<item><p>158a5</p><section>phal chen</section><text>'ong ba dang / rnam par 'phrul pa zab mo la 'jug pa thob pa ting nge 'dzin gyi sgo rgya mtsho mtha' dang dbus med pa la zhugs pa/ gzungs kyi sgo rgya mtsho rgya chen po las byung ba'i sems dang ldan pa/ byang chub sems dpa'i mngon par shes pa'i snang ba</text></item>
<item><p>158a6</p><section>phal chen</section><text>chen po rab tu thob pa/ so so yang dag par rig pa chen po rgya mtsho la zhugs pa/ dga' ba'i shugs rgya mtsho shin du yangs pa rnam par 'phel ba'i sems dang ldan pa des/ mtshan mo'i lha mo grong khyer thams cad bsrung ba 'byung ba'i gzi brjid dpal la</text></item>
<item><p>158a7</p><section>phal chen</section><text>tshul dang mthun pa'i tshigs su bcad pa 'di dag gis mngon par bstod do/ /khyod kyi shes rab chos yangs rgya mtsho kun la spyod/ /srid pa'i rgya mtsho mtha' dbus med par khyod kyis spyad/ /ye shes lus mchog snying po tshe ring snyun bral ba/ /lha mo</text></item>
<item><p>158b1</p><section>phal chen</section><text>khyod ni 'khor 'dir byon cing rnam par mdzes/ /chos kyi rang bzhin nam mkha' lta bu thugs chud de/ /dus gsum kun gyi tshul yang chags med thugs chud mdzad/ /thugs kyi skad cig gcig la tshad med bsam yas pa'i/ /dmigs pa thams cad rtog pa mi</text></item>
<item><p>158b2</p><section>phal chen</section><text>mngar 'jal ba mdzad/ /ye shes spyan mnga' chos nyid sems can med gzigs kyang / /sems can rgya mtsho mtha' yas thugs rjes gzigs pa mdzad/ /thugs kyi rnam thar shin tu yangs la 'jug mdzad cing / /sems can tshad med 'dul zhing yongs su</text></item>
<item><p>158b3</p><section>phal chen</section><text>smin par mdzad/ /khyod ni chos kyi dkyil 'khor rnam dpyad tshul mkhyen te/ /chos kyi rang bzhin shes bya'i tshul la rnam sangs rgyas/ /'phags lam dri ma med pa thams cad yongs bsgom ste/ /'gro ba ma lus rnam par sbyong zhing yongs su 'byung / /thams</text></item>
<item><p>158b4</p><section>phal chen</section><text>cad mkhyen pa'i ye shes dri med rtogs mdzad pas/ /khyod ni sems can rgya mtsho'i mchog las mngon par skyes/ /da ni chos dbyings khongs chud sems can kun khyab par/ /chos rab bstan cing 'jig rten 'jigs pa zhi bar mdzad/ /khyod ni rnam par snang</text></item>
<item><p>158b5</p><section>phal chen</section><text>mdzad smon lam lam tshul gyis/ /yang dag bzhud cing chags med blo yang dri med ldan/ /thams cad bgrod pa'i rgyal ba'i stabs ni thugs chud cing / /zhing rnams kun gyi rgyal ba rnam par 'phrul ba gzigs/ /khyod kyi thugs ni mkha' 'dra thub par dka' ba ste/ /</text></item>
<item><p>158b6</p><section>phal chen</section><text>nyon mongs kun gyi dri mas ma gos snga nas dag /der ni dus gsum byung ba'i zhing rnams thams cad dang / /sangs rgyas sras dang bcas pa sems can kun bcas 'dus/ /skad cig gcig gis nyin mtshan yud du zla ba dang / /skad cig yud tsam lo dang</text></item>
<item><p>158b7</p><section>phal chen</section><text>'du 'jig bskal pa dang / bskal pa rgya mtsho ming grangs rgya mtshor bcas pa dang / /'gro ba rnams kyi 'du shes rgya mtsho'ang thugs su chud/ /phyogs rnams kun gyi sems can skye 'chi ji snyed dang / /gzugs yod pa dang gzugs med 'du shes yod med kyi/ /</text></item>
<item><p>159a1</p><section>phal chen</section><text>rnam spyod bden pa'i tshul ni thugs su chud mdzad cing / /de dag lam bstan byang chub mchog tu 'god pa mdzad/ /rnam par snang mdzad smon lam 'dri ba'i rigs las 'byung / /bde gshegs kun gyi sku gcig tshul las yang dag 'khrungs/ /</text></item>
<item><p>159a2</p><section>phal chen</section><text>khyod ni chos sku yongs dag thugs la chags mi mnga'/ /'jig rten kun tu sku gzugs yid bzhin ston pa mdzad/ /de nas tshong dpon gyi bu nor mtshan mo'i lha mo grong khyer thams cad bsrung ba 'byung ba'i gzi brjid dpal la tshul dang 'dra</text></item>
<item><p>159a3</p><section>phal chen</section><text>ba'i tshigs su bcad pa de dag gis mngon par bstod de/ mtshan mo'i lha mo grong khyer thams cad bsrung ba 'byung ba'i gzi brjid dpal gyi rkang pa gnyis la spyi bos phyag 'tshal nas/ mtshan mo'i lha mo grong khyer thams cad bsrung ba 'byung ba'i gzi brjid dpal</text></item>
<item><p>159a4</p><section>phal chen</section><text>la lan brgya stong du mar g.yas phyogs su bskor ba byas te/ yang dang yang bltas nas mtshan mo'i lha mo grong khyer thams cad bsrung ba 'byung ba'i gzi brjid dpal gyi drung nas song ngo // //sangs rgyas rmad gcad ces bya ba shin tu</text></item>
<item><p>159a5</p><section>phal chen</section><text>rgyas pa chen po'i mdo/ bam po bcu pa/ de nas tshong dpon gyi bu nor byang chub sems dpa'i rnam par thar pa sgra yid du 'ong ba dang / rnam par 'phrul pa zab mo la 'jug pa de/ de bas kyang rgya cher bsgom pa dang / yid ches par</text></item>
<item><p>159a6</p><section>phal chen</section><text>bya ba dang / shin tu rgyas par byed cing / mtshan mo'i lha mo shing thams cad kyi me tog rgyas pas bde bar gnas pa gang na ba der phyin nas/ mtshan mo'i lha mo shing thams cad kyi me tog rgyas pas bde bar gnas pa spos rin po che thams cad kyi</text></item>
<item><p>159a7</p><section>phal chen</section><text>shing gi yal ga'i khang pa brtsegs pa zhig na/ seng ge'i khri rin po che'i shing gi myu gu'i snying po can zhig la 'dug ste/ mtshan mo'i lha mo stong phrag bcus kun nas bskor cing 'dug pa mthong ngo / /de nas tshong dpon gyi bu nor mtshan mo'i lha</text></item>
<item><p>159b1</p><section>phal chen</section><text>mo shing thams cad kyi me tog rgyas pas bde bar gnas pa'i/ rkang pa gnyis la spyi bos phyag 'tshal te/ mdun du 'dug nas thal mo sbyar te 'di skad ces smras so/ /lha mo bdag gis bla na med pa yang dag par rdzogs pa'i byang chub tu sems bskyed na ji ltar byang chub sems</text></item>
<item><p>159b2</p><section>phal chen</section><text>dpa' rnams byang chub sems dpa'i spyad pa spyod pa dang / ji ltar slob pa dang / ji ltar spyod ji ltar slob cing thams cad mkhyen pa nyid du 'byung ba bdag la bshad du gsol/ de skad ces smras pa dang / mtshan mo'i lha mo shing thams cad kyi me tog rgyas pas bde bar gnas</text></item>
<item><p>159b3</p><section>phal chen</section><text>bas/ tshong dpon gyi bu nor la 'di skad ces smras so/ /rigs kyi bu kho mo'i mthus ni mi mjed kyi 'jig rten gyi khams na nyi ma nub tu cha ba'i tshe/ pad+mo shin ta rgyas pa rnams kyang rnam par par 'gyur ro/ /skyes pa dang bud med bza' shing gi ra</text></item>
<item><p>159b4</p><section>phal chen</section><text>ba na gnas shing / dga' bar rtse ba la brtson pa dag kyang khyim du 'dong ba'i blo bskyed do/ /lam dang srang na rgyu ba'i sems can rnams kyang zhag gi gnas sems shing tshol te 'gro ba'i gnas thams cad du mngon par gzhol bar 'gyur ro/ /nags tshal dang gseb</text></item>
<item><p>159b5</p><section>phal chen</section><text>dang / phug la rten pa'i sems can rnams kyang nags tshal dang gseb dang phug tu 'dong ngo / /shing la gnas pa'i sems can rnams kyang shing gi gnas la brten par mngon par gzhol lo/ /khung na gnas pa'i sems can rnams kyang khung du 'dong ngo / /grong dang grong</text></item>
<item><p>159b6</p><section>phal chen</section><text>khyer dang / ljongs dang yul la gnas pa'i sems can rnams kyang grong dang grong khyer dang ljongs dang yul du 'dong ngo / /chu na gnas pa'i sems can rnams kyang chur 'dong ngo / /phyogs gzhan gyi yul du phyin pa'i sems can rnams kyang nub mo bde zhing dga' bar</text></item>
<item><p>159b7</p><section>phal chen</section><text>gnas pa'i don du rang rang gi yul gyi phyogs kyi bsam pa skyed do/ /rigs kyi bu gzhan yang / kho mo ni skyes pa dang bud med gzhon nu dar la bab pa/ dar ba'i nyam drod kyis myos pa dang / /glu dang gar dang rol mo'i dga' bas myos pa dang /</text></item>
<item><p>160a1</p><section>phal chen</section><text>'dod pa'i yon tan la dga' zhing / brtson pa rnams la skye ba dang / rga shi dang / gti mug gi mun pa chen pos 'jigs pa'i gnyen por dge ba'i rtsa ba yongs su bskyed pa'i phyir/ brtson 'grus kyi legs pas bsngags pa byed do/ /sems</text></item>
<item><p>160a2</p><section>phal chen</section><text>can ser sna dang ldan pa rnams ni sbyin pa la rab tu sbyor ro/ /sems can tshul khrims ngan pa can rnams ni/ tshul khrims la rab tu 'god do/ /ngan sems dang ldan pa'i sems can rnams la ni/ byams pa'i legs pa brjod par byed do/ /sems 'khrugs pa'i</text></item>
<item><p>160a3</p><section>phal chen</section><text>sems can rnams ni bzod pa la rab tu 'god do/ /le lo can gyi sems can rnams ni/ byang chub sems dpa'i brtson 'grus brtsam pa la rab tu 'god do/ /sems can rnam par myos pa'i sems can rnams ni bsam gtan la rab tu 'god do/ /shes rab 'chal</text></item>
<item><p>160a4</p><section>phal chen</section><text>ba can gyi sems can rnams ni shes rab kyi pha rol tu phyin pa la yongs su sbyor ro/ /theg pa dma' ba la mos pa'i sems can rnams ni theg pa chen po la rab tu 'god do/ /khams gsum la mngon par zhen pa'i sems can rnams ni/ byang chub sems dpa'i smon lam gyi pha rol tu phyin</text></item>
<item><p>160a5</p><section>phal chen</section><text>pa/ srid pa'i lam gyi rgyud mthar phyin pa'i dkyil 'khor la spyod pa la rab tu 'god do/ /dmigs pa'i dbang du gyur pa'i sems can las dang / nyon mongs pas rab tu mnar ba bsod nams dang / ye shes kyi stobs med pa rnams ni/ byang chub sems</text></item>
<item><p>160a6</p><section>phal chen</section><text>dpa'i stobs kyi pha rol tu phyin pa la rab tu 'god do/ /mi shes pa'i mun nag gis khebs pa'i/ sems can bdag tu bya ba dang / bdag gir bya bas ma rig pa'i mun nag tu 'thoms pa rnams ni byang chub sems dpa'i ye shes kyi pha rol tu phyin pa la rab</text></item>
<item><p>160a7</p><section>phal chen</section><text>tu 'god de/ rigs kyi bu gzhan yang kho mo ni/ byang chub sems dpa'i rnam par thar pa dga' ba'i 'od spro ba yangs pa yang dag par 'byung ba thob pa'o/ /nor smras pa/ lha mo byang chub sems dpa'i rnam par thar ba dga'</text></item>
<item><p>160b1</p><section>phal chen</section><text>ba'i 'od spro ba yangs pa yang dag par 'byung ba de'i yul ji lta bu zhig mchis smras pa/ rigs kyi bu rnam par thar pa de ni/ de bzhin gshegs pa'i bsod nams kyis sems can yongs su sdud pa'i ye shes dang / thabs snang ba dang ldan pa ste/ de ci'i phyir zhe na/</text></item>
<item><p>160b2</p><section>phal chen</section><text>rigs kyi bu sems can rnams kyi bde ba nyams su myong ba ji snyed cig yod pa de dag thams cad ni de bzhin gshegs pa'i bsod nams kyi mthus byung ba'o/ /de bzhin gshegs pa'i gdams ngag gi tshul gyis byung ba'o/ /de bzhin gshegs pa'i gsung la nan</text></item>
<item><p>160b3</p><section>phal chen</section><text>tan tu byas pas byung ba'o/ /de bzhin gshegs pa'i rjes su bslabs pas byung ba'o/ /de bzhin gshegs pa'i byin gyi rlabs kyis byung ba'o/ /de bzhin gshegs pas bstan pa'i lam la nan tan du byas pas byung ba'o/ /de bzhin gshegs pa dang tshul</text></item>
<item><p>160b4</p><section>phal chen</section><text>'dra ba'i dge ba'i rtsa ba bskyed pas byung ba'o/ /de bzhin gshegs pas chos bstan pa'i mthun pa'i rgyus byung ba'o/ /de bzhin gshegs pa'i ye shes kyi nyi ma snang bas byung ba'o/ /rigs kyi bu de bzhin gshegs pa'i rigs kyi chos dkar po'i dkyil</text></item>
<item><p>160b5</p><section>phal chen</section><text>'khor gyi snang bas ni/ sems can rnams kyi bde ba yongs su 'byung ste/ de ci'i phyir zhe na/ 'di ltar rigs kyi bu kho mos byang chub sems dpa'i rnam par thar pa dga' ba'i 'od spro ba yangs pa yang dag par 'byung ba 'di la 'jug pa'i tshe/ bcom ldan</text></item>
<item><p>160b6</p><section>phal chen</section><text>'das de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad kyi sngon gyi/ byang chub sems dpa'i spyod pa rgya mtsho rjes su dran par byed cing 'jug pa dang / khong du chud par byed pa'i tshe/ 'di ltar bcom ldan 'das</text></item>
<item><p>160b7</p><section>phal chen</section><text>sngon byang chub sems dpa'i sa la bzhugs pas/ sems can bdag tu bya ba dang / bdag gir bya ba la mngon par zhen pa/ ma rig pa'i mun pas 'thoms pa/ lta ba'i thibs po'i lta bas dgon par 'khyams pa/ srid pa'i dbang du gyur pa/ 'dod chags kyi</text></item>
<item><p>161a1</p><section>phal chen</section><text>bcings pas glags pa/ zhe sdang gis khong khro ba'i sems dang ldan pa/ gti mug gis sems kyi rgyud 'khrugs par gyur pa/ phrag dog dang ser snas kun nas 'khor ba/ nyon mongs pas rab tu dkrugs pa'i sems dang ldan pa/</text></item>
<item><p>161a2</p><section>phal chen</section><text>'khor ba'i sdug bsngal chen po nyams su myong bar gyur pa/ 'khor ba na 'phongs pa'i sdug bsngal gyis rab tu gzir ba/ sangs rgyas blta ba las phyir phyogs par gyur pa/ thams cad gzigs nas thugs rje chen po'i dgongs pa skyes par gyur to/ /</text></item>
<item><p>161a3</p><section>phal chen</section><text>sems can thams cad kyi don du 'gro ba thams cad la yo byad dang / rin po che yongs su bsdu zhing / yongs su sdud pa'i dgongs pa dang / sems can thams cad kyi mkho ba'i yo byad yongs su bsgrub pa'i dgongs pa dang / dngos po thams</text></item>
<item><p>161a4</p><section>phal chen</section><text>cad la chags pa mi mnga' ba'i dgongs pa dang / yul thams cad la ye brngam pa mi mnga' ba'i dgongs pa dang / dga' ba thams cad la chags pa mi mnga' ba'i dgongs pa dang / longs spyod thams cad la yongs su ma zhen pa'i dgongs pa dang / sbyin</text></item>
<item><p>161a5</p><section>phal chen</section><text>pa thams cad la rnam par smin pa la re ba med pa'i dgongs pa dang / 'jig rten gyi phun sum tshogs pa thams cad la bzhed pa mi mnga' ba'i dgongs pa dang / rgyu dang rkyen la ma rmongs pa'i dgongs pa dang / legs par 'tshal ba'i chos la</text></item>
<item><p>161a6</p><section>phal chen</section><text>yang dag par ji ltar ba bzhin du mkhyen pa'i dgongs pa dang / sems can thams cad kyi don la gzhol bar bya ba mngon par bsgrub pa'i dgongs pa yang dag par skyes par gyur te/ de de ltar chos thams cad kyi rang bzhin la yang dag par zhugs</text></item>
<item><p>161a7</p><section>phal chen</section><text>pa'i dgongs pa dang ldan pa sems can gyi khams thams cad du byams pa chen pos snyoms par zhugs pa 'gro ba thams cad thugs rje chen po'i sprin gyis rgyas par dgang ba'i sbyor ba mnga' ba sems can gyi 'jig rten thams cad kun nas</text></item>
<item><p>161b1</p><section>phal chen</section><text>khebs pa'i chos kyi gdugs chen po'i dkyil 'khor mnga' ba/ sems can thams cad kyi nyon mongs pa'i ri rnam par 'joms pa'i ye shes rdo rje'i mtshon cha mnga' ba/ 'gro ba thams cad kyi bde ba yongs su bsgrub pas dgyes pa'i shugs rnam par 'phel ba'i dgongs</text></item>
<item><p>161b2</p><section>phal chen</section><text>pa mnga' ba/ sems can thams cad la bde ba phul du phyin pa mngon par bsgrub pa'i smon lam gyi dgongs pa mnga' ba/ bsam pa dang smon pa ji lta ba bzhin du sems can thams cad la nor gyi char rab tu dbab pa'i dgongs pa mnga' ba/ sems can thams cad yongs</text></item>
<item><p>161b3</p><section>phal chen</section><text>su mi gtong zhing snyoms par sbyor ba'i dgongs pa mnga' ba/ 'phags pa'i nor gyis sems can thams cad tshim par mdzad pa'i dgongs pa mnga' ba/ stobs bcu'i ye shes rin po che phul du dri ma med pa thob par mdzad pa'i dgongs pa mnga' ba/ byang chub sems</text></item>
<item><p>161b4</p><section>phal chen</section><text>dpa'i mngon par shes pa chen po'i stobs dang shugs rab tu brnyes pa de byang chub sems dpa'i rnam par 'phrul pa sna tshogs kyi sprin chen pos sems can kyi khams chos kyi dbyings kyis klas pa nam mkha'i mthas gtugs pa thams cad rgyas par bkang ste/ sems</text></item>
<item><p>161b5</p><section>phal chen</section><text>can thams cad la mngon par gyur par bzhugs shing sbyin pa'i dmigs pa thams cad kyi sprin gyi char chen po rnam pa thams cad du dbab pa dang / rin po che'i rgyan thams cad kyi sprin chen po'i char mngon par 'bebs pa mdzad de/ 'di ltar sems can thams</text></item>
<item><p>161b6</p><section>phal chen</section><text>cad so so'i tshul dang ji ltar mthun pas longs spyod par bya ba'i phyir dngos po rnam pa tha dad pa mtha' yas pa yongs su gtang ba dang yo byad rnam pa tha dad pa tshad med pa la spyad par bya ba dang sbyin pa rnam pa sna tshogs thams cad kyis yongs su bsdu ba'i tshul dang /</text></item>
<item><p>161b7</p><section>phal chen</section><text>dngos po yongs su gtang ba rnam pa du ma la yongs su spyad pa dang / yo byad kyi rnam pa dang / rgyan gyi 'du byed brjod du med pa dang / sbyin pa'i tshogs rnam pa sna tshogs mtshan nyid sna tshogs dang ldan pa/ sems can rnams bsam pa ji lta ba bzhin du yongs su</text></item>
<item><p>162a1</p><section>phal chen</section><text>tshim par bya ba'i sbyin pa'i tshul mtha' yas pa thugs su chud pas sems can gyi bsam pa ji lta ba bzhin du yongs su tshim par bya bar mngon par bsgrub pa'i dngos po thams cad gtang ba dang / yongs su gtang ba dang / sbyin par bya ba dang / 'gro ba thams</text></item>
<item><p>162a2</p><section>phal chen</section><text>cad kyi 'du byed kyi sdug bsngal rgyun mi chad pa las yongs su bskyab pa'i tshul du bya ba rnams/ sems can thams cad la lan la re ba mi mnga' ba dang / 'gro ba thams cad la mnyam pa nyid du byung ba'i dgongs pa mnga' bas/ 'gro ba thams cad kyi sems rin po che</text></item>
<item><p>162a3</p><section>phal chen</section><text>yongs su sbyong ba mdzad cing sangs rgyas thams cad kyi dge ba'i rtsa ba rgya mtsho gcig tu gyur pa las byung ba'i yongs su bsdu ba'i tshul/ 'gro ba thams cad kyi bsam pa ji lta ba bzhin du yo byad kyi char dbab pa/ 'gro ba thams cad la thams cad mkhyen pa'i bsod nams</text></item>
<item><p>162a4</p><section>phal chen</section><text>rgya mtsho'i shugs rnam par 'phel bar mdzad pas dgongs pa'i skad cig re re la sems can ma lus pa thams cad yongs su smyin par bya ba dang / gdul ba gcig nas gcig tu brgyud pa rnam par dag par bya ba'i phyir mngon par bsgrub par mdzad pa dang /</text></item>
<item><p>162a5</p><section>phal chen</section><text>dgongs pa'i skad cig re re la zhing gcig nas gcig tu brgyud pa ma lus pa thams cad sangs rgyas kyi zhing nye bar nyon mongs pa med cing bla na med pa'i rgyan rnam par dag pas rnam par klub cing rab tu brgyan pa yongs su rdzogs par bya ba dang / dgongs pa'i skad cig</text></item>
<item><p>162a6</p><section>phal chen</section><text>re re la chos kyi tshul rgya mtsho lus pa thams cad rgyas par dgang ba rnam par dag par bya ba dang dgongs pa'i skad cig re re la nam mkha'i dbyings kyi gtos ma lus pa thams cad rgyas par dgang ba'i ye shes kyi tshul yongs su rdzogs par bya ba dang / dgongs pa'i skad cig</text></item>
<item><p>162a7</p><section>phal chen</section><text>re re la sems can dang dus ma lus pa thams cad la 'jug cing ye shes kyi tshul rnam par dag par bya ba dang / dgongs pa'i skad cig re re la 'gro ba ma lus pa thams cad rnam par 'dul ba'i ye shes kyi tshul snang ba rab tu thob par bya ba dang / dgongs pa'i skad</text></item>
<item><p>162b1</p><section>phal chen</section><text>cig re re la dus ma lus pa thams cad du chos kyi 'khor lo bskor ba las phyir mi ldog par bya ba dang / dgongs pa'i skad cig re re la thams cad mkhyen pa'i ye shes kyi byin gyi rlabs la mkhas pa ma lus par yongs su bstan pas 'gro ba thams cad la phan thogs par bya ba dang /</text></item>
<item><p>162b2</p><section>phal chen</section><text>dgongs pa'i skad cig re re la 'jig rten gyi khams ma lus pa'i grangs su bya ba'i rgyud dang ldan pa/ 'jig rten gyi khams rgya mtsho thams cad mngon par bstan pa/ 'jig rten gyi khams rgya mtsho thams cad yongs su 'du ba/ 'jig rten gyi khams 'byam klas pa sna</text></item>
<item><p>162b3</p><section>phal chen</section><text>tshogs brjod du yod pa/ 'jig rten gyi khams kyi rgyud rnam par gnas pa sna tshogs kyi mtshams rnam par brgyan pa/ gzhi sna tshogs dang lhun du mar brjod du yod pa rnam par phye ba sna tshogs kyi bskal pa rnam pa tha dad pa bstan du yod pa/ kun nas nyon mongs shing</text></item>
<item><p>162b4</p><section>phal chen</section><text>rnam par dag pa dang rnam par dag cing kun nas nyon mongs pa dang / gcig tu yongs su dag pa dang gcig tu kun nas nyon mongs pa dang che ba dang yangs pa dang / tshad med pa dang dog pa dang phra ba dang rgya che ba dang / gzhi mnyam pa dang snrel zhi dang spyi'u tshugs dang /</text></item>
<item><p>162b5</p><section>phal chen</section><text>phyogs dang phyogs mtshams su mngon par bltas pa dang / phyogs rgya mtsho sna tshogs su gzhol ba sgo sna tshogs nas bstan cing sgo mtha' yas pa'i dbyibs rnam pa sna tshogs su 'dug pa'i rnam par phye ba sna tshogs dang ldan pa'i 'jig rten gyi khams rgya mtsho thams cad du</text></item>
<item><p>162b6</p><section>phal chen</section><text>byang chub sems dpa' spyod pa spyad de/ byang chub sems dpa'i skyon med pa yongs su mnan nas/ byang chub sems dpa'i spyod pa dang / rnam par 'phrul pas rgyas par dgang bar bya ba dang / dgongs pa'i skad cig re re la dus gsum gyi sangs rgyas kyi</text></item>
<item><p>162b7</p><section>phal chen</section><text>'phrin las ma lus pa thams cad sems can pha rol gyi sems dang bsam pas rnam par dmigs par bya ba'i phyir 'gro ba thams cad la thams cad mkhyen pa'i bsod nams rgya mtsho'i shugs rnam par 'phel bar mdzad de/ mngon par bsgrub pa mdzad par</text></item>
<item><p>163a1</p><section>phal chen</section><text>gyur pa mngon par shes so rjes su dran no/ /rigs kyi bu de ltar bcom ldan 'das de bzhin gshegs pa rnam par snang mdzad sngon byang chub sems dpa'i spyod pa mdzad pa'i tshe/ 'jig rten gnas pa bsod nams dang ye shes kyi tshogs dang bral</text></item>
<item><p>163a2</p><section>phal chen</section><text>ba/ sems can byas pa drin du mi gzo bas yongs su gang ba/ mi shes pa'i mun pas chod pa/ bdag tu bya ba dang / bdag gir bya ba la mngon par zhen pa ma rig pa'i mun pa dang rab rib kyis bsgribs pa tshul bzhin ma yin par rnam par rtog pa la zhugs pa/ lta</text></item>
<item><p>163a3</p><section>phal chen</section><text>ba'i thibs po'i bas dgon par mgo rlag pa/ rgyu dang 'bras bu la mgo rmongs pa nyon mongs pa dang las kyi dbang du gyur pa 'khor ba'i mya ngam chen po'i sdug bsngal gyi sa'i 'og tu ltung ba/ phongs pa'i sdug bsngal nyams su myong bar gyur pa rnams la thugs rje chen po</text></item>
<item><p>163a4</p><section>phal chen</section><text>bskyed de/ pha rol tu phyin pa spyad pa'i sprin rgya chen po mngon par bsgrubs te dge ba'i rtsa ba la brten par gnas pa yongs su bsngags pa dang / sems can thams cad kyi 'khor ba'i sdug bsngal rnam par bzlog pa dang / bsod nams dang ye</text></item>
<item><p>163a5</p><section>phal chen</section><text>shes kyi tshogs chen po la mngon par mos par bya ba dang / rgyu'i dkyil 'khor gyi phyogs mngon par bstan pa dang / las dang chos su mi 'gal ba'i phyogs rab tu brjod pa dang / sangs rgyas kyi chos kyi dkyil 'khor yongs su bsdu ba'i phyogs snang bar</text></item>
<item><p>163a6</p><section>phal chen</section><text>bya ba dang / sems can thams cad kyi mos pa'i phyogs rab tu brjod par bya ba dang / sems can thams cad kyi zhing yongs su bsgrub pa'i phyogs legs par bstan pa dang / de bzhin gshegs pa thams cad kyi rigs mi gcad pa'i phyogs kyi rjes su</text></item>
<item><p>163a7</p><section>phal chen</section><text>'brang bar bya ba dang / sangs rgyas thams cad kyi bstan pa'i phyogs yongs su gzung ba dang / dge ba'i chos thams cad kyi phyogs rnam par bzlog pa dang / thams cad mkhyen pa nyid kyi tshogs kyi phyogs yongs su brjod pa mdzad de/ pha rol tu phyin</text></item>
<item><p>163b1</p><section>phal chen</section><text>pa'i sprin chen pos sems can gyi khams thams cad rgyas par bkang ste/ mngon par bsgrubs nas bsam pa ji lta ba bzhin du sems can tshim par 'gyur bar chos kyis shin tu bsdu ba la sems can rab tu dgod par mdzad do/ /thams cad mkhyen pa nyid kyi tshogs la</text></item>
<item><p>163b2</p><section>phal chen</section><text>yang dag par bskul to/ /byang chub sems dpa'i pha rol tu phyin pa chen po la rab tu btsud do/ /'phags pa'i nor thams cad rab tu thob par bya bas nye bar brten to/ /thams cad mkhyen pa nyid du 'dun pa'i shugs kyis sems can rnams kyi dge ba'i rtsa ba rgya</text></item>
<item><p>163b3</p><section>phal chen</section><text>mtsho rnam par 'phel bar mdzad do/ /de bzhin gshegs pa'i rnam par 'phrul pa'i sgor yang de dag rab tu btsud de/ phung po shin tu zhi ba'i bde bas yongs su bsdu bas yongs su bsdus te/ de bzhin gshegs pa'i bdag nyid che ba nyid la mngon du mos par</text></item>
<item><p>163b4</p><section>phal chen</section><text>byas te/ byang chub sems dpa' yongs su gzung ba'i ye shes la rab tu bkod do/ /nor smras pa/ 'phags ma khyod bla na med pa yang dag par rdzogs pa'i byang chub tu yang dag par zhugs nas ji srid cig lags/ smras pa/ rigs kyi</text></item>
<item><p>163b5</p><section>phal chen</section><text>bu gnas 'di ni yid ches par dka' ba ste/ shes par dka' ba'o/ /mos par dka' ba'o/ /'jug par dka' ba'o/ /brjod par dka' ba'o/ /khong du chud par dka' ba ste/ lha dang bcas pa'i 'jig rten dang nyan thos dang rang sangs rgyas thams</text></item>
<item><p>163b6</p><section>phal chen</section><text>cad kyis kyang khong du chud par mi nus so/ /gzhan du na de bzhin gshegs pa'i byin gyi rlabs dang / dge ba'i bshes gnyen gyis yongs su bzung ba ma gtogs te/ gnas 'di ni sems can 'khor ba'i bde ba thams cad la mngon par 'dod pa</text></item>
<item><p>163b7</p><section>phal chen</section><text>med pa de bzhin gshegs pa'i bde ba la lhag par dmigs pa/ sems can thams cad kyi sdug bsngal dang yid mi bde ba rab tu zhi bar bya ba la zhugs pa/ de bzhin gshegs pa'i yon tan rgya mtsho la 'jug pa'i nan tan la mngon par mos pa/ chos</text></item>
<item><p>164a1</p><section>phal chen</section><text>thams cad kyi rang bzhin nges par rtogs pa nam mkha'i spyod yul dang ldan pa/ mos pa yangs pa'i lam gyis rnam par dag pa/ 'khor ba'i rgyun las phyir phyogs pa de bzhin gshegs pa thams cad kyi ye shes rgya mtsho la mngon par mos</text></item>
<item><p>164a2</p><section>phal chen</section><text>pa chos kyi grong khyer du 'gro bar gcig tu chad pa/ de bzhin gshegs pa'i yul yongs su gnon pa'i brtson 'grus can/ sangs rgyas kyi sa'i rgyud rnam par gnon pa thams cad mkhyen pa'i stobs yongs su rdzogs par bya ba la mngon par mos pa/ stobs bcu rab</text></item>
<item><p>164a3</p><section>phal chen</section><text>tu thob par bya ba'i mthar thug pa rnams kyis bsod nams dang ye shes kyi tshogs yangs pas nye bar brten pa'i sems dang / bsam pa rnam par dag pa dang ma zhum pa dang / nyon mongs pa med pa dang / ma yo ba dang / ma nyams pa dang / ma 'chums pa dang /</text></item>
<item><p>164a4</p><section>phal chen</section><text>mun pa med pa'i sems dang / ye shes kyi snang ba kun tu snang bas snang bar 'gyur ba'i sems dang / sems can thams cad la phan pa dang / bde bar bya bar shin tu 'dun pa'i sems dang / bdud kyi 'khor dang / nyon mongs pa thams cad kyis mi thub pa'i</text></item>
<item><p>164a5</p><section>phal chen</section><text>sems dang / thams cad mkhyen pa nyid kyi ye shes thob par bya bar skabs phye ba'i sems kyis khong du chud pa dang / 'jug pa dang / yid ches par bya ba dang / gzung ba dang rjes su 'brang bar bya ba 'am/ shes par bya bar nus so/ /de ci'i phyir zhe na/ rigs kyi bu gnas</text></item>
<item><p>164a6</p><section>phal chen</section><text>'di ni de bzhin gshegs pa'i ye shes kyi yul te/ byang chub sems dpa' thams cad kyis kyang yongs su ma non na/ sems can gzhan thams cad kyis lta ci zhig smos/ 'on kyang sems can cang shes rnams kyi bsam pa phun sum tshogs pa rnam par dag</text></item>
<item><p>164a7</p><section>phal chen</section><text>par bya ba dang / dge ba'i rtsa ba la spyod pa'i sems can rnams kyi lhag pa'i bsam pa dbang du 'gyur bar bya ba dang / khyod kyis bsam pa thag pa nas yongs su dris pa'i lung bstan pa'i chos nyid rab tu 'byung ba thob par bya ba'i phyir de bzhin gshegs pa'i byin gyi</text></item>
<item><p>164b1</p><section>phal chen</section><text>rlabs kyis bstan to/ /de nas mtshan mo'i lha mo shing thams cad kyi me tog rgyas pas bde bar gnas pas de'i tshe/ don de nyid la brnan te bstan pa'i phyir dus gsum du byung ba'i de bzhin gshegs pa'i yul la rnam par bltas te/ tshigs su bcad pa 'di dag</text></item>
<item><p>164b2</p><section>phal chen</section><text>smras so/ /sangs rgyas sras po khyod kyis gang dris pa/ /de ni bsam yas zab mo sangs rgyas yul/ /bsam yas zhing gi rdul phran rab snyed kyi/ /bskal pa mang pos de kun brjod nus/ /sems can 'dod pa'i sems ldan sdang ba dang / /de bzhin</text></item>
<item><p>164b3</p><section>phal chen</section><text>gti mug mun pas bsgribs pa dang / /'chab dang dregs pas bsam pa nyams gyur pas/ /rgyal ba'i chos nyid zhi ba shes mi nus/ /phrag dog 'jungs pa'i dbang gis rjes 'brang dang / /g.yo sgyus bsam pa rnyogs par gyur pa dang / /nyon</text></item>
<item><p>164b4</p><section>phal chen</section><text>mongs las kyi sgrib pas bsgribs pa yis/ /sangs rgyas yul 'di shes par mi nus so/ /phung po khams dang skye mched gnas pa dang / /'jig tshogs mang la gnas par gyur pa dang / /lta sems 'du shes phyin ci log gyur pas/ /</text></item>
<item><p>164b5</p><section>phal chen</section><text>zhi ba'i sa 'di shes par mi nus so/ /rgyal ba'i yul ni shes dka' zhi ba ste/ /rang bzhin dri med rnam par rtog pa med/ /srid par rten cing 'khor la chags pa yis/ /chos 'di yang dag shes par mi nus so/ /sangs rgyas rigs su rigs</text></item>
<item><p>164b6</p><section>phal chen</section><text>ldan gang skyes pa/ /de bzhin gshegs pa kun gyis byin brlabs shing / /chos kyi rgyal po'i gdung rabs yongs 'dzin pa/ /drang srong de dag yul ni 'di yin no/ /dkar chos rgya mtshos mi ngoms sems ldan zhing / /gang rnams</text></item>
<item><p>164b7</p><section>phal chen</section><text>dge ba'i bshes kyis yongs bzung ste/ /thub pa'i stobs la dmigs pa'i sems sprin can/ /de dag 'di thos bzod pa thob par 'gyur/ /gang rnams bsam pa dri med rnam rtog med/ /bar snang mkha' bzhin phyogs dang phyogs mtshams su/ /</text></item>
<item><p>165a1</p><section>phal chen</section><text>mun pa rnam bsal blo gros sgron ma'i sprin/ /dri med de dag spyod yul 'di yin no/ /snying rje'i bsam pas 'gro ba rgya mtsho rnams/ /dus gsum byung ba gang rnams rgyas byed cing / /sems can ma lus rjes 'brang byams pa can/ /de dag rgyal</text></item>
<item><p>165a2</p><section>phal chen</section><text>ba'i tshul 'dir 'jug par 'gyur/ /gang rnams 'dzin med dga' ba'i sems ldan zhing / /rtag par bdog pa thams cad sbyin brtson la/ /sems can kun la mnyam par zhugs gyur pa/ /chags med de dag spyod yul sa 'di yin/ /nyon mongs med sems</text></item>
<item><p>165a3</p><section>phal chen</section><text>skyon med spyod ldan zhing / /gang rnams 'gyod pa rnam bstsal sems ldan te/ /sangs rgyas gdams ngag nan tan byed ldan pa/ /dri med de dag spyod yul 'di yin no/ /gang rnams mi sgul sems ldan mi bskyod sems/ /chos kyi rang bzhin rtogs pa'i sems</text></item>
<item><p>165a4</p><section>phal chen</section><text>ldan zhing / /las kyi rgya mtshor mi 'gal sems ldan pa/ /mi zad de dag rnam thar 'di yin no/ /gang rnams mi skye'i sems dang mi ldog sems/ /brtson 'grus mthu dang rtsal du ldan pa rnams/ /thams cad mkhyen tshogs brtson 'grus mtha' yas pa/ /</text></item>
<item><p>165a5</p><section>phal chen</section><text>brtul zhugs bzang ldan de dag yul 'di yin/ /zhi ba'i sems ldan mnyam par bzhag pa gang / /shin tu zhir gyur rims dang bral ba rnams/ /kun mkhyen bsam gtan yan lag mtshor spyod pa/ /rab tu zhi ba de dag tshul 'di yin/ /gang rnams</text></item>
<item><p>165a6</p><section>phal chen</section><text>chags pa kun las sems grol zhing / /chos kyi rang bzhin khong du chud sems can/ /rgyal ba'i chos dbyings rtogs pa khong chud pa/ /shes rab sgron ma de dag tshul 'di yin/ /sems can rang bzhin rtogs sems ldan gyur cing / /gang rnams</text></item>
<item><p>165a7</p><section>phal chen</section><text>srid pa'i mtsho la chags med sems/ /sems can sems la gzugs brnyan zla 'char ba/ /lam mkhan de dag rnam thar 'di yin no/ /dus gsum byung ba'i rgyal ba rgya mtsho rnams/ /smon lam gang chen mtsho rgyud skyes pa yi/ /zhing rnams kun tu</text></item>
<item><p>165b1</p><section>phal chen</section><text>phyi ma'i mthar spyod pa/ /kun tu bzang po de dag tshul 'di yin/ /gang rnams chos dbyings tshul rnams rgya mtsho yis/ /'gro ba rgya mtsho 'du dang 'jig pa yi/ /bskal par bcas pa khong du chud pa'i rnams/ /rtog med de dag rnam thar 'di yin no/ /zhing</text></item>
<item><p>165b2</p><section>phal chen</section><text>rnams kun gyi rdul phran thams cad la/ /sangs rgyas grangs med shing rgyal drung bzhugs shing / /byang chub 'tshang rgya 'gro 'dul mthong ba yi/ /chags med mig can de dag tshul 'di yin/ /khyod ni bskal pa rgya mtsho rgya chen du/ /dge ba'i bshes gnyen</text></item>
<item><p>165b3</p><section>phal chen</section><text>mang po bsnyen bkur te/ /chos 'dod chos tshol mi skyo 'dir phyin pas/ /thos nas de ni yongs su gzung bar nus/ /khyod kyi bsam pa yongs su sbyang ba'i phyir/ /bde gshegs byin rlabs bsam gyis mi khyab pas/ /rnam par snang mdzad tshad med</text></item>
<item><p>165b4</p><section>phal chen</section><text>yul 'di yang / /kho mo'i tshig las chags pa med par 'byung / /rigs kyi bu sngon 'das pa'i dus bskal pa 'jig rten gyi khams kyi rdul shin tu phra ba snyed kyi pha rol de'i yang pha snga zhig tu 'jig rten gyi khams rgya mtsho gser rin po che'i ri spo rnam par snang</text></item>
<item><p>165b5</p><section>phal chen</section><text>ba zhes bya ba byung ste/ rigs kyi bu 'jig rten gyi khams rgya mtsho gser rin po che'i ri spo rnam par snang ba der de bzhin gshegs pa ye shes ri bo'i 'od chos kyi dbyings su snang ba'i gzi brjid rgyal po zhes bya ba byung ste/ de bzhin gshegs pa ye shes ri bo'i</text></item>
<item><p>165b6</p><section>phal chen</section><text>'od chos kyi dbyings su snang ba'i gzi brjid rgyal po de/ sngon byang chub sems dpa'i spyod pa mdzad pa'i tshe 'jig rten gyi khams rgya mtsho gser rin po che'i ri spo rnam par snang ba zhes bya ba 'jig rten gyi khams rgya mtsho'i sa dang / ri rdul shin tu phra ba snyed kyi</text></item>
<item><p>165b7</p><section>phal chen</section><text>'jig rten gyi khams 'byam klas pa bstan du yod pa dang ldan pa/ 'jig rten gyi khams kyi rgyud re re zhing yang bskal pa'i grangs shin tu bstan pa 'jig rten gyi khams kyi rdul shin tu phra ba snyed dang ldan pa bskal pa re re zhing yang bskal pa bar ma shin tu bstan pa du</text></item>
<item><p>166a1</p><section>phal chen</section><text>ma dang ldan pa bskal ba bar ma re re zhing yang 'jig rten gyi khams rnam pa tha dad du bya ba bstan pa du ma dang ldan pa/ de bzhin gshegs pa 'byung ba dang / rdzu 'phrul sna tshogs bstan du yod pa de bzhin gshegs pa 'byung ba re re zhing yang mdo sde yang dag par bstan</text></item>
<item><p>166a2</p><section>phal chen</section><text>pa/ 'jig rten gyi khams kyi rdul shin tu phra ba snyed brjod du yod pa mdo sde re re la yang byang chub sems dpa'i lung bstan pa/ 'jig rten gyi khams brjod du med pa'i rdul shin tu phra ba snyed bstan du yod pa sems can 'dul ba mtha' dang dbus med pa shin tu bstan pa/ theg pa</text></item>
<item><p>166a3</p><section>phal chen</section><text>tha dad pa'i tshul gyis bsgrubs pa/ sangs rgyas kyi rnam par 'phrul pa dang cho 'phrul sna tshogs kyis rnam par 'dul ba dang ldan pa yongs su sbyangs te/ rigs kyi bu 'jig rten gyi khams rgya mtsho gser rin po che'i ri spo rnam par snang ba der/ 'jig rten gyi khams bar ma'i rgyud</text></item>
<item><p>166a4</p><section>phal chen</section><text>phyogs kun tu mngon par bltas pa'i sgo rgyal mtshan gyis rnam par brgyan pa zhes bya ba byung ste/ rigs kyi bu 'jig rten gyi khams bar ma'i rgyud phyogs kun tu sgo mngon par bltas pa rgyal mtshan gyis rnam par brgyan pa der/ 'jig rten gyi khams rin po che thams cad kyi mdog</text></item>
<item><p>166a5</p><section>phal chen</section><text>kun tu snang ba'i dpal zhes bya ba 'jig rten gyi khams kyi gzhi dang / mtshams kyi rgyan rin po che'i rgyal po/ de bzhin gshegs pa thams cad kyi snying po byang chub rab tu snang ba las byas pa/ rin po che sna tshogs kyi me tog rgya mtsho la gnas pa/ lhun rin po che'i rgyal</text></item>
<item><p>166a6</p><section>phal chen</section><text>po de bzhin gshegs pa thams cad kyi sprul pa'i gzugs brnyan rab tu ston pa las bsgrubs pa/ lha'i grong khyer gyi dbyibs su 'dug pa rnam par dag cing kun nas nyon mongs pa byung bar gyur te/ 'jig rten gyi khams der gling bzhi ba'i 'jig rten gyi khams ri rab kyi rdul</text></item>
<item><p>166a7</p><section>phal chen</section><text>shin tu phra ba snyed byung bar gyur to/ /gling bzhi pa ri rab kyi rdul shin tu phra ba snyed po de dag gi gling bzhi pa dbu ma rin po che sna tshogs kyi rtse mo'i rgyal mtshan zhes bya ba byung ste/ gling bzhi pa'i 'jig rten gyi khams rin po che sna tshogs kyi rtse mo'i rgyal mtshan der gling chu zheng du</text></item>
<item><p>166b1</p><section>phal chen</section><text>dpag tshad brgya phrag stong yod pa bzhi byung nas gling re rer yang grong khyer chen po stong phrag re re byung ngo / /gling bzhi pa de'i 'dzam bu gling gi dbus su rgyal po'i gnas rin po che'i sa las rnam par brgyan pa/ sprin gyi sgron ma zhes bya ba grong khyer stong phrag bcu'i 'khor dang ldan pa byung</text></item>
<item><p>166b2</p><section>phal chen</section><text>ngo / /de'i tshe 'dzam bu'i gling de'i rnams kyang tshe'i tshad lo stong phrag bcu thub par gyur to/ /rgyal po'i gnas rin po che'i sa las rnam par brgyan pa sprin gyi sgron ma der 'khor los sgyur ba'i rgyal po chos thams cad kyi nga ro'i gdugs kyi dkyil 'khor rab tu sgrog pa zhes</text></item>
<item><p>166b3</p><section>phal chen</section><text>bya ba byung ste/ 'khor los sgyur ba'i rgyal po chos thams cad kyi nga ro'i gdugs kyi dkyil 'khor rab tu sgrog pa de'i blon po ni lnga brgya byung ngo / /btsun mo ni stong phrag drug cu byung ngo / /sras ni kun kyang dpa' ba brtul phod pa/ yan lag dam pa'i gzugs dang ldan pa/</text></item>
<item><p>166b4</p><section>phal chen</section><text>blta na sdug pa gzi brjid che ba/ stobs che ba brgya phrag bdun byung ngo / /rgyal po chos thams cad kyi nga ro'i gdugs kyi dkyil 'khor rab tu sgrog pa de'i tshe la 'dzam bu'i gling thams cad kyang gdugs gcig gis bskyangs par gyur te/ pha rol gyi 'khor dang dgra</text></item>
<item><p>166b5</p><section>phal chen</section><text>thams cad kyang shin tu choms par gyur to/ /de'i tshe 'jig rten gyi khams der bskal pa bar ma ni zad du cha/ rnyog pa lnga ni 'jig rten du byung / dge ba bcu'i las kyi lam ni nub par gyur nas/ sems can mi dge ba bcu'i lam la spyod pa phal cher</text></item>
<item><p>166b6</p><section>phal chen</section><text>ngan song du yang 'dong bar gyur to/ /de dag dge ba bcu'i las kyi lam yongs su 'dzin pa'i rgyus tshe thung ba dang longs spyod chung ba dang gzugs ma legs pa dang / kha dog mi sdug pa dang / lus ma legs pa dang / bde ba'i rnam pa nyung ba dang / sdug bsngal</text></item>
<item><p>166b7</p><section>phal chen</section><text>nyams su myong ba'i rnam pa mang ba dang / phan tshun bslu zhing 'drid pa'i rang bzhin can dang / phan tshun dbye ba la zhugs pa dang / zhe gcod pa'i tshig la spyod pa dang / 'chal ba'i tshig tu smra ba dang / 'dod pa mi bzad pas zil gyis gnon pa dang / zhe sdang</text></item>
<item><p>167a1</p><section>phal chen</section><text>ba'i yid kyi rtog pa dang ldan pa dang / lta ba'i thibs po sna tshogs kyi mya ngam du 'khyams par gyur nas/ de dag chos ma yin pa'i 'dod chags la zhen cing 'dod pa mi bzad pas zil gyis non la/ log pa'i chos kyis kun nas 'khor bas sa la shing rtsi dang /</text></item>
<item><p>167a2</p><section>phal chen</section><text>lo zas skye bar 'gyur ba'i char yang dus su mi 'bab par gyur te/ sems can de dag kyang rtswa dang gel pa dang sman dang nags tshal dang / bza' shing gi ra ba dang sdong po dag kyang skams par gyur nas/ nad sna tshogs kyis thebs shing phyogs dang phyogs mtshams su</text></item>
<item><p>167a3</p><section>phal chen</section><text>skyabs med pas/ phan tshun khod mi myong zhing g.yen sbyor bar gyur te/ de dag kun kyang gcig tu 'dus nas rgyal po'i gnas rin po che'i sa las rnam par brgyan pa sprin gyi sgron ma gang na ba der dong ste/ kun nas bskor nas/ la la ni lag pa gyen du sgreng / la la</text></item>
<item><p>167a4</p><section>phal chen</section><text>ni thal mo sbyor/ la la ni lus shin tu 'dar/ la la ni gyed/ la la ni bub/ la la ni lus thams cad kyis phab cing phyag 'tshal/ la la ni pus mo sa la 'dzugs/ la la ni lag pa nam mkha'i dbyings su g.yo ba/ la la ni gos med cing sgren</text></item>
<item><p>167a5</p><section>phal chen</section><text>mor 'khod/ la la ni kha mig sdug par gyur cing / rgyal po chos thams cad kyi nga ro'i gdugs kyi dkyil 'khor rab tu sgrog pa la mngon tu bltas shing / snying rje skad du 'o dod chen po 'bod de/ lha chen po bdag cag ni nyams thag go /bkres pa</text></item>
<item><p>167a6</p><section>phal chen</section><text>dang skom pa'i sdug bsngal gyis rab tu gzir to/ /'jigs pa sna tshogs kyis g.yen spyo'o/ /bdag cag la skyabs ma mchis so/ /bdag cag la mgon dang dpung gnyen ma mchis so/ /sdug bsngal gyi shing thags kyis 'khor to/ /srog chad la</text></item>
<item><p>167a7</p><section>phal chen</section><text>thug go /'chi bar gyur ma khad do/ /zhes te smre sngags sna tshogs su bla zhing dbyangs kyi rnam pa sna tshogs dang / tshig sna tshogs kyis kha gdong mi sdug par gyur par 'du shes dang tshig sna tshogs kyi tha snyad dang / cho mgreng dang skad kyi gdangs don sna</text></item>
<item><p>167b1</p><section>phal chen</section><text>tshogs brjod pa'i tshig dang / ngag gis 'o dod bos so/ /rgyal po'i gnas de'i skyes pa dang bud med dang khye'u dang / bu mo bkres pa dang skom pas mnar ba lus la rgyan med pa sgren mo gos med pa/ kha dog dang mdog mi sdug pa lus gas shing rtsub pa/ sdug bsngal</text></item>
<item><p>167b2</p><section>phal chen</section><text>zhing yid mi bde la/ mi dga' ba de dag thams cad kyang bde ba ni mngon par 'dod/ sdug bsngal gyi 'jigs pas ni brla khyer nas rgyal po shes pa'i skyes bu chen po chos thams cad kyi nga ro'i gdugs kyi dkyil 'khor rab tu sgrog pa/ de la bde ba thams cad thob</text></item>
<item><p>167b3</p><section>phal chen</section><text>par bya ba'i 'du shes dang / sdug bsngal thams cad dang mi 'grogs par bya ba'i 'du shes dang / 'tsho ba'i bsam pa dang ldan zhing gter thob par bya ba'i 'du shes dang / mu stegs mthong bar bya ba'i 'du shes dang / lam chen po la nan tan du bya ba'i 'du shes</text></item>
<item><p>167b4</p><section>phal chen</section><text>dang / gru chen po'i 'du shes dang / ye shes kyi gling chen po'i 'du shes dang / don chen po rab tu thob par bya ba'i 'du shes dang / mtho ris kyi dga' ba dang bde ba thams cad rab tu thob par bya ba'i 'du shes kyis mgon dang skyabs tshol bar gyur to/ /rgyal po</text></item>
<item><p>167b5</p><section>phal chen</section><text>chos thams cad kyi nga ro'i gdugs kyi dkyil 'khor rab tu sgrog pas 'khor kun nas slong ba mang po snying rje rje skad du 'bod pa'i 'o dod chen po de thos nas/ de snying rje chen po'i sgo brgya stong grangs med pa phrag bcu la zhugs par gyur to/ /de snying rje chen po'i</text></item>
<item><p>167b6</p><section>phal chen</section><text>tshul yid la bab pa'i sems su gyur nas/ yud tsam zhig rtse gcig tu bsams te snying rje chen po dang ldan pa'i tshig bcu brjod do/ /bcu gang zhe na/ kye hud kye sems can 'di dag ni 'khor ba'i g.yang sa chen por lhung yang skyabs med pa lta na/ bdag</text></item>
<item><p>167b7</p><section>phal chen</section><text>nam zhig 'khor ba'i g.yang sa chen por lhung ba'i sems can rnams de bzhin gshegs pa'i sa la dgod pas gnas su 'gyur/ kyi hud kye sems can 'di dag nyon mongs pa'i gnod pas gtses shing skyabs med pa lta na/ nam zhig bdag sems can nyon mongs</text></item>
<item><p>168a1</p><section>phal chen</section><text>pa sna tshogs kyis 'jigs pa dang / gnod pas gtses te skyabs med pa rnams kha na ma tho ba med pa'i las kyi mtha' la 'god pas skyabs su 'gyur/ kyi hud kye sems can 'di dag 'jig rten na rga shi'i 'jigs pas tshar chod cing mgon med pa</text></item>
<item><p>168a2</p><section>phal chen</section><text>lta na nam zhig bdag sems can mgon med pa rnams kyi 'khor ba'i 'jigs pa thams cad rnam par sel bas mgon du 'gyur/ kyi hud kye sems can 'di dag 'jig rten gyi 'jigs pa sna tshogs kyis gtses te/ rten med pa lta na nam zhig bdag sems can 'jig rten gyi</text></item>
<item><p>168a3</p><section>phal chen</section><text>'jigs pa sna tshogs kyis gtses pa rnams shin tu bde zhing skyon med pa'i thams cad mkhyen pa'i lam la 'god pas rten du 'gyur/ kyi hud kye sems can 'di dag 'jig rten na ma rig pa'i mun par 'thoms te the tshom dang yid gnyis kyi rab rib kyis bsgribs pa lta na/</text></item>
<item><p>168a4</p><section>phal chen</section><text>nam zhig bdag sems can thams cad kyi ma rig pa'i mun pa rnam par sel bas sgron mar gyur par 'ong / kyi hud kye sems can 'di dag ni snang ba dang bral ba lta na nam zhig bdag ye shes kyi sgo rab rib med par yongs su ston pas ye shes chen po'i snang ba 'byin par</text></item>
<item><p>168a5</p><section>phal chen</section><text>'gyur/ kyi hud kye sems can 'di dag ni phrag dog dang 'jungs pa dang / g.yo dang sgyu'i rnyog pas bsam pa rnyog pa can du gyur te/ ye shes kyi mdog gsal ba med pa lta na/ nam zhig bdag sems can thams cad shin tu dag pa la rab tu 'god cing bla na med pa'i</text></item>
<item><p>168a6</p><section>phal chen</section><text>ye shes kyi mdog rab tu gsal bar byed par 'gyur/ kyi hud kye sems can gyi 'jig rten ni 'khor ba'i rgya mtsho'i yul gyi rgyud du zhugs shing 'dren pa med pa lta na/ nam zhig bdag sems can thams cad chos rgya mtsho'i tshul la 'dzud cing 'dren par 'gyur bar</text></item>
<item><p>168a7</p><section>phal chen</section><text>'ong / kyi hud kye sems can gyi 'jig rten ma dul zhing rnam par 'dren pa med pa lta na/ nam zhig bdag sems can thams cad rnam pa thams cad du yongs su smyin par bya ba dang / rnam par gdul ba la de bzhin gshegs pa'i byin gyi rlabs kyi dus</text></item>
<item><p>168b1</p><section>phal chen</section><text>las mi 'da' zhing rnam par 'dren par 'gyur bar 'ong / kyi hud kye sems can gyi 'jig rten ni dmus long du gyur te/ yongs su 'dren pa med pa lta na/ nam zhig bdag sems can thams cad sgrib pa med pa'i thams cad mkhyen pa'i ye shes kyi tshul la 'dzud cing yongs</text></item>
<item><p>168b2</p><section>phal chen</section><text>su 'dren par 'gyur de skad du des snying rje chen po dang ldan pa'i tshig rnam pa bcu brjod nas rgyal po'i gnas der dril chen po brdungs te/ gtong ba chen po'i rnga bo che yang yongs su brdungs nas/ su ci 'dod pa de la de sbyin gyis/ 'gro ba thams cad kyang yongs su tshim par</text></item>
<item><p>168b3</p><section>phal chen</section><text>bya'o zhes sgra brjod de/ des 'dzam bu'i gling thams cad kyi rgyal po'i gnas thams cad dang / grong dang grong khyer dang ljongs dang / yul dang grong rdal thams cad du yo byad thams cad kyi mdzod phye ste/ lam gyi bzhi mdo dang / lam gyi sum mdo dang srang thams</text></item>
<item><p>168b4</p><section>phal chen</section><text>cad du yang yo byad sna tshogs kyi rnam pa mang po bkod de 'gro ba thams cad nye bar 'tsho bar bstabs so/ /mdzod dang bang ba thams cad kyang phye ste/ rin po che'i gter chen po dang tshogs kyang yongs su bstan to/ /rin po che rnam pa sna tshogs kyi phung po du ma yang</text></item>
<item><p>168b5</p><section>phal chen</section><text>spungs so/ /zas dang skom dang / gos dang bzhon pa dang me tog dang / phreng ba dang bdug pa dang byug pa dang / phye ma dang gos rin po che kha dog sna tshogs kyi mdzod phye nas/ khang pa dang / gzhal med khang dang / khyim mang po mal cha dang / stan dang gos kyis</text></item>
<item><p>168b6</p><section>phal chen</section><text>yongs su brgyan te/ nor dang dbyig thams cad phun sum tshogs par byas nas/ nor bu rin po che'i rgyal po snang ba'i gzi brjid rnam par bkod pas mun pa rnam par sel ba bshams nas/ des sems can de dag ci 'dod pa'i bsam pa thams cad yongs su</text></item>
<item><p>168b7</p><section>phal chen</section><text>rdzogs par bya ba'i phyir/ khyim de dag re rer yang rang gi lus dang 'dra ba'i sprul pa'i lus mngon par sprul te kun tu bkod do/ /sems can thams cad kyi nad thams cad gso ba'i phyir sman pa dang / rim gro ba dang / 'tsho ba'i yo byad sna tshogs kyi</text></item>
<item><p>169a1</p><section>phal chen</section><text>rkyen phun sum tshogs pa yongs su bshams so/ /rin po che sna tshogs kyi snod rnam pa tha dad pa yo byad sna tshogs kyis ci rigs su bkang ba dag kyang nye bar bkod de/ 'di ltar rin po che rdo rje'i snod ni spos kyi nor bu rin po che sna tshogs kyis yongs su bkang / spos kyi nor bu rin po che sna</text></item>
<item><p>169a2</p><section>phal chen</section><text>tshogs kyi snod ni gos kha dog dam pa sna tshogs kyis yongs su bkang ngo / /shing rta mang po dbyibs dang / mdog sna tshogs su 'dug pa/ rin po che sna tshogs kyis rab tu brgyan pa/ rta dang glang po dang ba lang cang shes la bcas pa/ rin po che'i shing rta sna tshogs rgyal po'i</text></item>
<item><p>169a3</p><section>phal chen</section><text>rkyen du rung ba/ rin po che thams cad kyi rgyan gyis longs spyod dang ldan pa/ stan sna tshogs bting ba/ rin po che sna tshogs kyis rnam par brgyan pa/ bla re sna tshogs bres pa/ rin po che'i dril bu'i dra ba bres pa/ gdugs dang / rgyal mtshan dang ba dan bsgreng bas</text></item>
<item><p>169a4</p><section>phal chen</section><text>brgyan pa dag gis kyang / yul gyi phyogs gang bar bkod do/ /grong dang grong khyer dang / ljongs dang yul thams cad sbyin par yang 'o dod kyis bsgo'o/ /bza' shing gi ra ba dang / kun dga'i ra ba dang / dka' thub kyi nags tshal sna tshogs yongs su gtang ba</text></item>
<item><p>169a5</p><section>phal chen</section><text>dang / khyim dang chung ma dang bu dang bu mo thams cad yongs su gtang ba dang / rin po che rin thang med pa thams cad yongs su gtang ba dang / rang gi snying dang rkang dang rgyu ma dang mkhal ma dang tshil dang / sha dang khrag dang pags pa dang rka lag dang rna ba dang / mig</text></item>
<item><p>169a6</p><section>phal chen</section><text>dang sna dang lce dang so dang mchu dang mgo yongs su btang ba nas/ phyi nang gi dngos po thams cad rnam pa thams cad du yongs su gtang bar yang 'o dod kyis bsgo'o/ /des yo byad de lta bu yongs su gtang ba'i rnam pa mang po bshams te banas rgyal po'i gnas</text></item>
<item><p>169a7</p><section>phal chen</section><text>rin po che'i sa las rnam par brgyan pa/ sprin gyi sgron ma de'i shar phyogs logs na grong khyer rin po che rtse mo'i gzi brjid ces bya ba'i mdun rol nas gzhi mnyam pa'i phyogs yangs pa chu zheng du rgya che zhing mnyam pa mthon dman med pa/ rnam par dag cing gzhi mnyam</text></item>
<item><p>169b1</p><section>phal chen</section><text>pa ngam grog dang g.yang sa dang sdong dum dang / tsher ma dang / gseg ma dang / gyo mo thams cad med pa rin po che thams cad kyi khams las grub pa/ gzhi rin po che thams cad las byas shing / rin po che'i rgyal po thams cad bkram pa/ nor bu rin po che'i rgyan rnam pa du</text></item>
<item><p>169b2</p><section>phal chen</section><text>mas brgyan pa rin po che'i me tog sna tshogs kyis gang ba phye ma sna tshogs dri shin tu zhim pa'i rdul ldang ba/ bdug spos sna tshogs kyis bdugs pa/ rin po che'i sgron ma dpal gyi gzi brjid can rab tu 'bar ba/ spos dang bdug spos thams cad kyi na bun dang / sprin gyi nam</text></item>
<item><p>169b3</p><section>phal chen</section><text>mkha' kun tu khebs pa'i rgyan dang ldan pa/ rin po che sna tshogs kyi shing gi phreng ba legs par bkye bas mdzes par brgyan pa/ khang pa dang gzhal med khang dang khang pa brtsegs pa sna tshogs kyis yongs su brgyan pa/ gdugs dang rgyal mtshan dang / ba dan</text></item>
<item><p>169b4</p><section>phal chen</section><text>bsgreng ba rin po che'i snam bu lding ba/ rnam par snang ba rin po che sna tshogs kyi me tog gi dra bas kun nas khebs pa/ rin po che'i spos thams cad kyi rgyal po'i dra ba'i gdugs kyi dkyil 'khor can/ gser gyi dra ba las rin po che'i dril bu 'khrol ba dang ldan pa/ bla</text></item>
<item><p>169b5</p><section>phal chen</section><text>re rin po che sna tshogs kyis rnam par mdzes par byas pas khebs par bres pa/ spos kyi rgyal po sna tshogs kyi phye ma rnam par bkram pa/ rin po che sna tshogs kyi me tog sil mas dga' dga' ltar gang ba/ rol mo brdung ba dang / dkrol ba bye ba khrag khrig</text></item>
<item><p>169b6</p><section>phal chen</section><text>brgya stong gi sgra skad yid du 'ong ba 'byung ba/ rin po che thams cad kyi rgyan sna tshogs rnam par dag pas rnam par brgyan pa/ byang chub sems dpa'i las rnam par smyin pas mngon par grub pa zhig yod pa/ de'i dbus su seng ge'i khri chen po rin po che sna bcu las</text></item>
<item><p>169b7</p><section>phal chen</section><text>grub pa'i sa'i gzhi sna tshogs la gnas pa/ rin po che'i khri 'phang sna tshogs bcu'i 'khor gyis rnam par mdzes par byas pa/ rin po che'i shing yal ga can bcus stegs bu'i mtshams rnam par klubs pa'i rgyan mdzes pa dang ldan pa/ rdo rje'i</text></item>
<item><p>170a1</p><section>phal chen</section><text>'khor lo'i sa'i gzhi mi shigs pa la rkang pa rab tu rten pa/ rin po che thams cad kyi gzugs dang / mdog yongs su 'dzin pa'i stan gyi 'khor lo can/ rin po che du ma las byas pa'i bog re'i rgyan brgya phrag du mas brgyan pa/ rin po che</text></item>
<item><p>170a2</p><section>phal chen</section><text>sna tshogs kyi tshom bu rnam pa tha dad pa'i rgyan gyis shin tu brgyan pa rin po che'i rgyal mtshan kun nas rnam par phye ste/ 'brel bar bsgreng ba rin po che sna tshogs kyi ba dan spyangs pa/ rnam pa tha dad pa'i rgyan dang ldan pa/ rin po che'i dril bu'i dra bas brgyan pa'i</text></item>
<item><p>170a3</p><section>phal chen</section><text>lha rdzas kyi rin po che sna tshogs dang / gser gyi dra ba sna tshogs rnam par bres pa/ rin po che sna tshogs kyi me tog gi dra ba dang / rin po che'i rgyal po chen po'i dra ba dang / gos rin po che sna tshogs dang / rin po che'i dra bas ci rigs su kun nas bkab</text></item>
<item><p>170a4</p><section>phal chen</section><text>cing mdzes par byas pa'i rgyan dang ldan pa/ spos rin po che rnam pa tha dad pa'i tshogs las snyim pas bcus shing spos kyi sprin mngon par gtor ba/ rin po che'i rgyal po kha dog dang dri bsam gyis mi khyab pa las byung ba'i dbyibs yid du 'ong ba sna tshogs</text></item>
<item><p>170a5</p><section>phal chen</section><text>dang / spos thams cad kyi na bun dang sprin 'byung ba/ gam yo nas lha rdzas kyi spos dang / bdug spos sna tshogs kyis rab tu bdugs pa/ lha rdzas las kyang 'das pa'i stan reg na bde ba kha dog bzang po du ma can legs par bting ba/ lha rdzas kyi rol mo</text></item>
<item><p>170a6</p><section>phal chen</section><text>dang glu snyan pa yid du 'ong ba brgya stong du ma'i sgra kun nas 'byung ba/ rin po che sna tshogs kyi them skas kyi phreng ba ba dan gyis rnam par klubs pas/ rab tu brgyan pa'i rgyan dang ldan pa/ rin po che'i 'bru'i gzugs rin po che sna tshogs kyis spras pa/</text></item>
<item><p>170a7</p><section>phal chen</section><text>rnam par 'phrul pa sna tshogs kyis rnam par snang bar byed pa'i 'od dang ldan pa mngon par grub ste/ de la rgyal po chos thams cad kyi nga ro'i gdugs kyi dkyil 'khor rab tu sgrog pa/ gzugs bzang ba shin tu mdzes pa/ blta na sdug pa kha dog bzang po</text></item>
<item><p>170b1</p><section>phal chen</section><text>dam pa rgyas pa dang ldan pa mi chen po'i mtshan rnam par dag pa rab tu thob pa/ rin po che rnam par snang ba'i cod pan can/ rdo rje mthu bo che ltar ma khregs shing mi shigs pa'i lus dang ldan pa/ rtsib ma'i mtshams thags bzang zhing brtan par 'brel ba/ yan</text></item>
<item><p>170b2</p><section>phal chen</section><text>lag dang nying lag thams cad yongs su bzang ba kun nas bzang ba/ kun nas mdzes ba kun nas sdug pa/ rnam pa'i mchog thams cad dang ldan pa/ chos kyi rgyal po chen po'i rigs su byung ba/ yo byad thams cad la dbang rab tu thob pa/ chos kyi dbang shin tu rnam</text></item>
<item><p>170b3</p><section>phal chen</section><text>par dag pa/ rang gi sems la dbang bsgyur ba/ tshig gi dkyil 'khor kha ma bab pa/ mi 'khrugs pa'i ye shes dang ldan pa/ chos kyi sbyor ba ma nor ba shin tu brtan par byas pa/ yon tan dang legs pa mtha' yas par brjod du yod pa de 'dug par gyur to/ /rgyal</text></item>
<item><p>170b4</p><section>phal chen</section><text>po chos thams cad kyi nga ro'i gdugs kyi dkyil 'khor rab tu sgrog pa de seng ge'i khri chen po la 'dug pa dang / steng gi spyi bo'i thad ka'i bar snang la gdugs kyi dkyil 'khor chen po rin po che sna tshogs rnam par 'bel ba'i yu ba can nor bu rin po che dam pa'i mdzod kyi snying po</text></item>
<item><p>170b5</p><section>phal chen</section><text>dang ldan pa/ rin po che sna tshogs kyi shar bu brgya stong legs par bres pa/ rin po che du ma'i 'od 'phro ba/ dpal gyi gzi brjid rab tu 'bar bas rnam par brgyan pa/ 'dzam bu chu klung gi gser 'od 'tsher zhing gsal la rnam par dag pas bla nas bkab pa/</text></item>
<item><p>170b6</p><section>phal chen</section><text>rin po che sna tshogs spa b.raspel bas spras pa'i gser gyi dra bas nang shun gyi rgyan byas pa mu tig sna tshogs kyi se mo do mngon par sbyangs pa rin po che sna tshogs kyi dra bas kun nas bkab pa/ rin po che'i dril bu'i dra ba las gser rin po che'i dril chen rin po che'i chun po'i lda ldi</text></item>
<item><p>170b7</p><section>phal chen</section><text>la brgyus pa mngon par sbyangs pa/ nor bu rin po che dam pa'i phreng ba kun nas mngon par spyangs pa'i rgyan dang ldan pa/ lha rdzas kyi sgra yid du 'ong ba'i gdangs grags par 'byung ba/ sems can thams cad dge ba'i las kyi lam la bskul ba'i dril gyi sgra rnam par</text></item>
<item><p>171a1</p><section>phal chen</section><text>grag pa byung bar gyur te/ rgyal po chos thams cad kyi nga ro'i gdugs kyi dkyil 'khor rab tu sgrog pa de/ rin po che'i rdul yab kyis mngon par g.yob cing / lha'i dbang po brgya byin pas kyang lhag par gzi brjid rab tu 'bar bas shin tu mdzes</text></item>
<item><p>171a2</p><section>phal chen</section><text>so/ de seng ge'i khri de la 'dug ma thag tu 'gro ba'i mang po de dag thams cad mngon du gyur te/ thal mo sbyar nas rgyal po de la phyag 'tshal lo/ /de nas rgyal po chos thams cad kyi nga ro'i gdugs kyi dkyil 'khor rab tu sgrog pa de'i drung du slong ba'i srog chags bye ba khrag</text></item>
<item><p>171a3</p><section>phal chen</section><text>khrig brgya stong sna tshogs dngos po sna tshogs yongs su len pa yo byad sna tshogs la mos pa/ rigs sna tshogs dang ldan pa/ 'gro ba'i rgyud sna tshogs su gtogs pa/ 'dod pa sna tshogs kyi sems dang ldan pa/ smon pa dang bsam pa sna tshogs can/ phyogs sna tshogs nas</text></item>
<item><p>171a4</p><section>phal chen</section><text>'dus pa/ yul gyi spyod pa sna tshogs la gnas pa/ longs spyod sna tshogs la mngon par smon pa'i sems dang ldan pa/ bsam pa dang yongs su rtog pa sna tshogs can/ mi'i ris sna tshogs su gtogs pa/ rigs kyi skye gnas sna tshogs su skyes pa/ yul sna</text></item>
<item><p>171a5</p><section>phal chen</section><text>tshogs nas 'ongs pa/ sgra skad dang tshig gi 'du byed sna tshogs dang ldan pa/ dbyangs kyi dkyil 'khor sna tshogs 'byin pa dngos po sna tshogs kyi don du gsol ba 'debs pa/ tshig dang ngag sna tshogs brjod pa/ bsod nams kyi ri rab chen po de 'ba' shig gi gdong du</text></item>
<item><p>171a6</p><section>phal chen</section><text>lta ba 'di 'ba' shig shes pa'i skyes bu chen po yin zhes nges par sems pa/ bsod nams chen pos brtan pa'o/ /skyes bu chen po'i zla ba'o/ /gtong ba chen po'i bsam pa dang ldan pa'o/ /zhes bya bar 'dun pa'i sems kyis rtog pa/ byang chub sems dpa'i</text></item>
<item><p>171a7</p><section>phal chen</section><text>smon lam gyi sems kyis 'dus pa byang chub sems dpa'i smon lam gyi sems kyis sprul pa'i slongs mo ba'i tshogs chen po de mthong nas/ slongs mo ba de dag la sems dga' ba dang sems mos pa dang / sems spro ba dang dge ba'i bshes gnyen mthong ba'i 'du</text></item>
<item><p>171b1</p><section>phal chen</section><text>shes su gyur to/ /snying rje chen po'i shugs drag po shin tu yangs pa yang byung bar gyur to/ /phyi ma'i mtha'i bskal par slongs mo ba thams cad yongs su tshim par bya ba las phyir mi ldog pa'i brtson 'grus kyi shugs drag po yang skyes par gyur to/ /'gro ba thams cad du</text></item>
<item><p>171b2</p><section>phal chen</section><text>snyoms pa'i sbyor bas yongs su gtong ba'i sems kyis rgyas par dgang ba'i sprin kyang mngon par byung bar gyur te/ rgyal po chos thams cad kyi nga ro'i gdugs kyi dkyil 'khor rab tu sgrog pa des/ slongs mo ba de dag mthong ba'i mod la de'i rgyus ches dga' bar gyur gyis/</text></item>
<item><p>171b3</p><section>phal chen</section><text>bskal pas mtshams med pa'i mthas klas par stong gsum gyi 'khor los sgyur ba'i rgyal po thob pas ni ma yin no/ /bskal ba bye ba khrag khrig brgya stong mang po'i mthas klas par brgya byin gyi dbang la gnas pas ni ma yin no/ /bskal ba bye ba khrag khrig brgya stong mang po'i</text></item>
<item><p>171b4</p><section>phal chen</section><text>mthas klas par rab mtshe ma'i lha'i rgyal po'i dbang la gnas pa thob pas ni ma yin no/ /bskal ba bye ba khrag khrig brgya stong mang po'i mthas klas par rab dga' ldan gyi lha'i rgyal po'i dbang la gnas pas ni ma yin no/ /bskal ba tshad med pa'i mthasaklas</text></item>
<item><p>171b5</p><section>phal chen</section><text>par rab 'phrul dga'i lha'i rgyal po'i dbang phyug gi dbang la gnas pa thob pas ni ma yin no/ /bskal ba bsam gyis mi khyab pa'i mthas klas par dbang bsgyur gyi lha'i rgyal po'i dbang rab tu thob ste/ lha'i bu mo bzhin bzang mo yid du 'ong bas bsnyen bkur</text></item>
<item><p>171b6</p><section>phal chen</section><text>bas ni ma yin no/ /bskal ba brjod du med pa'i mthas klas par tshangs pa'i thabs la gnas pa thob pas ni ma yin no/ /bskal pa mtha' yas pa'i mthas klas par gya nom snang ba'i lha'i bde ba thob pas ni ma yin no/ /bskal</text></item>
<item><p>171b7</p><section>phal chen</section><text>ba dpag tu med cing mi zad par dge rgyas kyi lha'i bde ba thob pas ni ma yin no/ /bskal ba mu med pa'i mthas klas par gnas gtsang ma'i lha'i rnam par thar pa zhi ba'i bde ba la rnam par spyod pa thob pas ni ma yin no/ /rigs kyi bu 'di lta ste dper na/ skyes bu</text></item>
<item><p>172a1</p><section>phal chen</section><text>sred pa la spyod pa/ pha ma dang phu nu dang / bu sring dang mdza' bo dang / blon po dang / gnyen bshes dang / bu dang bu mo dang chung ma dang / yun ring po zhig tu bral la 'brog dgon par 'khyams te/ de dag mthong bar 'dod 'dod pa las de dag dang phrad na de dag mthong bas mi ngoms shing /</text></item>
<item><p>172a2</p><section>phal chen</section><text>dga' ba dang chags pa chen po skye bar 'gyur ro/ /rigs kyi bu de bzhin du rgyal po chos thams cad kyi nga ro'i gdugs kyi dkyil 'khor rab tu sgrog pas/ slongs mo pa de dag mthong bar gyur pa'i mod la dga' ba'i shugs chen po skyes so/ /sems kyi</text></item>
<item><p>172a3</p><section>phal chen</section><text>dga' ba'i ro bde ba dang ldan par gyur to/ /sems spro ba'i shugs rab tu byung ngo / /rab tu dga' ba chen po'i shugs yongs su skyes so/ /sangs rgyas kyi byang chub tu dad pa dang / mos pa'i shugs kyi stobs chen po 'phel to/ /thams cad mkhyen pa nyid</text></item>
<item><p>172a4</p><section>phal chen</section><text>du rtsa ba brtan pa'i dad pa rnam par 'phel to/ /sangs rgyas thams cad kyi chos la lhag pa'i bsam pa rnam par dag pa'i stobs mngon par 'phel to/ /byang chub sems dpa'i dbang po las su rung ba yongs su byung ngo / /sems dga' bas rgyas pas mos</text></item>
<item><p>172a5</p><section>phal chen</section><text>pa'i shugs chen po skyes par gyur to/ /sems spro ba'i shugs yangs pas dge ba'i bshes gnyen la dbang po dang / bsam pa shin tu gus par gyur to/ /de ci'i phyir zhe na/ rgyal po chos thams cad kyi nga ro'i gdugs kyi dkyil 'khor rab tu sgrog pa</text></item>
<item><p>172a6</p><section>phal chen</section><text>thams cad mkhyen pa nyid du dmigs pa la brtson pa/ thams cad mkhyen pa nyid la rab tu gzhol ba/ thams cad mkhyen pa nyid kyi lam dang sgo la mngon du bltas pa/ 'gro ba thams cad shin tu tshim par byas pa'i yid la bya ba la brtson pa/ sangs</text></item>
<item><p>172a7</p><section>phal chen</section><text>rgyas thams cad kyi yon tan rgya mtsho la 'jug pa'i nan tan la 'dun pa/ bdud dang las dang nyon mongs pa'i sgrib pa thams cad kyi ri rnam par 'thor ba la brtson pa/ de bzhin gshegs pa thams cad kyi gdams ngag mthun par blang ba la sta gon du</text></item>
<item><p>172b1</p><section>phal chen</section><text>gnas pa/ dge ba'i rtsa ba rgya mtsho kun nas/ yongs su bsdu ba la brtson pa'i snying po can/ mngon par zhen pa thams cad las gyen du 'phags pa'i rgyud dang ldan pa/ 'jig rten gyi yul thams cad la mngon par zhen pa med pa/ chos kyi rang bzhin nam mkha'i</text></item>
<item><p>172b2</p><section>phal chen</section><text>spyod yul can/ des slongs mo ba de dag la bu gcig pa'i 'du shes bskyed pa'i phyir ro/ /pha dang ma'i 'du shes dang / sbyin pa'i gnas kyi 'du shes dang / dge ba'i bshes gnyen gyi 'du shes dang / dkon pa'i 'du shes dang / dka' ba byed pa'i 'du shes dang /</text></item>
<item><p>172b3</p><section>phal chen</section><text>mang po byas pa'i 'du shes dang / phan 'dogs pa dam pa'i 'du shes dang / byang chub kyi lam nye bar ston pa'i 'du shes dang / mkhan po'i 'du shes dang / ston pa'i 'du shes bskyed pa'i phyir te/ de ltar des slongs mo ba de dag don ci la 'ongs pa dang /</text></item>
<item><p>172b4</p><section>phal chen</section><text>don ci la phyin pa dang / dus ji tsam na 'dus pa dang / yun gang dang gang na gnas pa dang / dngos po ci dang ci slong ba dang / rnam pa gang 'dod pa dang / bsam pa ci 'dra ba dang / ci dang ci la smon pa dang / ci dang ci 'dod pa dang / dngos po gang dang gang</text></item>
<item><p>172b5</p><section>phal chen</section><text>tshol ba de dag thams cad tshul bzhin du mi dga' ba med pa'i byams pa chen po'i dkyil 'khor dang / slongs mo pa'i 'gro ba las phyin phyogs su ma bltas pa'i gtong ba chen po'i 'od gzer dang / sems can thams cad la snyoms par sbyor ba'i gtong ba'i</text></item>
<item><p>172b6</p><section>phal chen</section><text>sgos yongs su tshim par byas so/ /des zas 'dod pa la ni zas byin no/ /skom 'dod pa la ni skom byin no/ /gos 'dod pa la ni gos byin no/ /me tog 'dod pa la ni me tog byin no/ /de bzhin du spos dang / bdug spos dang / phreng ba dang / byug pa dang / phye ma dang / gos dang /</text></item>
<item><p>172b7</p><section>phal chen</section><text>gdugs dang / rgyal mtshan dang / ba dan dang / rin po che dang / rgyan dang / stan dang / mal ca dang / khyim dang / gzhal med khang dang / gtsug lag khang dang / bza' shing gi ra ba dang / kun dga'i ra ba dang / dka' thub kyi nags tshal dang / rta dang glang po che dang / shing</text></item>
<item><p>173a1</p><section>phal chen</section><text>rta dang / rkang thang dang / dga' ba dang / khyogs dang / bzhon pa dang / gser dang / dbyig dang / nor bu dang / mu tig dang / dung dang / man shel dang / byi ru dang / sa le sbram dang / dngul dag kyang byin par gyur to/ /rang gi khyim dang / gzhal med khang dang /</text></item>
<item><p>173a2</p><section>phal chen</section><text>btsun mo'i 'khor dang g.yog 'khor dang / rgyal po'i mdzod thams cad kyang phye ste/ bgos nas rab tu btang bar gyur te/ su ci 'dod pa de dag de khyer cig ces nas/ yul 'dod pa dag kyang yul byin no/ /grong 'dod pa dag kyang grong byin no/ /grong khyer 'dod pa</text></item>
<item><p>173a3</p><section>phal chen</section><text>dag kyang grong khyer byin te/ sems can thams cad la snyoms par zhugs pa des slongs mo ba de dag thams cad la ci bdog pa yongs su btang ste/ dngos po thams cad yongs su btang bas mngon par sdud do// //sangs rgyas rmad gcad ces bya ba shin tu</text></item>
<item><p>173a4</p><section>phal chen</section><text>rgyas pa chen po'i mdo/ bam po bcu gcig pa/ de'i tshe tshong dpon gyi bu mo rin chen 'od ces bya ba bu mo drug cu'i 'khor dang ldan pa/ gzugs bzang zhing mdzes la blta na sdug pa/ kha dog bzang po'i dam pa rgyas pa dang ldan pa/ mdog gser</text></item>
<item><p>173a5</p><section>phal chen</section><text>gyi kha dog lta bu dang ldan pa/ sgra mthon ting du 'dug pa/ mig dkar nag 'byes pa/ dri zhim po yid du 'ong ba dang ldan pa/ tshangs pa'i dbyangs dang ldan pa/ gos bzang ba/ rgyan gyis legs par brgyan pa/ dran pa dang blo gros dang / rig pa dang khrel yod pa/</text></item>
<item><p>173a6</p><section>phal chen</section><text>dga' ba dang ngo tsha shes pa dang / spyod pa dang cha lugs phun sum tshogs pa/ bla ma la sri zhu dang ldan pa/ shes bzhin gyi dam pas spyod pa/ byed dgu zab pa/ chos blang ba dang / gzung ba dang / khong du chud par bya ba la yid gzhungs pa dang ldan pa/ sngon</text></item>
<item><p>173a7</p><section>phal chen</section><text>dge ba'i rtsa ba la legs par byas pa/ chos kyis mngon par brlan pa'i sems kyi rgyud rab tu dang ba/ dge ba'i bsam pa rnam par dag pa/ mos pa yangs pa/ nam mkha'i spyod yul can/ gzhan la phan par dga' ba'i sems dang ldan pa/ sangs rgyas</text></item>
<item><p>173b1</p><section>phal chen</section><text>lta ba'i phyogs la rnam par bltas pa thams cad mkhyen pa'i ye shes la mngon par 'dun pa zhig mchod sbyin gyi ra ba chen po der 'ongs te/ tshong dpon gyi bu mo rin chen 'od ces bya ba de rgyal po chos thams cad kyi nga ro'i gdugs kyi dkyil 'khor rab tu sgrog pa'i seng</text></item>
<item><p>173b2</p><section>phal chen</section><text>ge'i khri chen po'i g.yas rol ha cang yang ring ba zhig na 'dug 'dug ste/ rgyal po de la phyag 'tshal ba las phar ci la yang len pa med do/ /de phyogs gcig na 'dug cing sems 'di ltar bskyed par gyur te/ bdag gis dge ba'i bshes gnyen 'di lta bu mthong zhing 'grogs su</text></item>
<item><p>173b3</p><section>phal chen</section><text>yod pa ni bdag gis thob par bya ba legs par thob po snyam ste/ des rgyal po chos thams cad kyi nga ro'i gdugs kyi dkyil 'khor rab tu sgrog pa de la dge ba'i bshes gnyen gyi 'du shes dang / ston pa'i 'du shes dang snying brtse bar byed pa'i 'du shes dang / phan</text></item>
<item><p>173b4</p><section>phal chen</section><text>'dogs pa'i 'du shes dang / sangs rgyas kyi 'du shes bskyed de/ g.yo sgyu med pa'i sems kyis dga' ba dang mos pa dang / spro ba'i shugs rab tu yangs pa thob pas/ rang gi rgyan rnams lus las bkrol te/ rgyal po chos thams cad kyi nga ro'i gdugs kyi</text></item>
<item><p>173b5</p><section>phal chen</section><text>dkyil 'khor rab tu sgrog pa gang na ba der mngon par bltas te/ gtor ba dang de dag de'i seng ge'i khri'i 'og /khri 'phang gi sa'i steng du gram par gyur to/ /de'i rgyan de dag de ltar gtor nas smon lam btab pa/ ji ltar rgyal po chos thams cad kyi nga ro'i gdugs kyi dkyil 'khor</text></item>
<item><p>173b6</p><section>phal chen</section><text>rab tu sgrog pa 'di sems can mgon med cing mun pa'i nang na 'thoms pa rnams kyi mgon skyabs su gyur pa de ltar bdag kyang ma 'ongs pa'i dus na 'gyur bar shog shig /'dis chos gang shes pa de dag kyang bdag gis kyang shes par shog shig /'di theg</text></item>
<item><p>173b7</p><section>phal chen</section><text>pa gang gis 'byung ba des bdag kyang 'byung bar shog shig /'di lam gang nas zhugs pa de nas bdag kyang 'jug par shog shig /ji ltar 'di gzugs blta na btang mi bral zad mi shes pa'i longs spyod dang ldan te/ g.yog 'khor mtha' yas la gzhan</text></item>
<item><p>174a1</p><section>phal chen</section><text>gyis mi thub cing thub par dka' ste/ thub pa med pa de bzhin bdag kyang shog shig /'di gang dang gang du skye bar 'gyur ba de dang der bdag kyang skye bar 'gyur bar shog shig /snyam pa dang de de ltar sems shing yid la byed pa la brtson pa/ rgyal po chos thams cad</text></item>
<item><p>174a2</p><section>phal chen</section><text>kyi nga ro'i gdugs kyi dkyil 'khor rab tu sgrog pas shes nas de la bltas te/ 'di skad ces smras so/ /bu mo khyod la ci dgos pa khyer cig /bu mo nga ni bdog pa thams cad yongs su gtong ba ste/ sems can thams cad yongs su tshim par bya ba la zhugs pa'o/ /</text></item>
<item><p>174a3</p><section>phal chen</section><text>de skad ces byas pa dang / de'i yid la yang bdag ni rgyal po chos thams cad kyi nga ro'i gdugs kyi dkyil 'khor rab tu sgrog pas thugs su chud par gyur to/ /snyam nas de bas kyang mos par gyur to/ /de de ltar mos pa'i sems su gyur te/ dge ba'i rtsa ba yangs</text></item>
<item><p>174a4</p><section>phal chen</section><text>shing rgya che ba'i shugs yongs su skyes nas rgyal po chos thams cad kyi nga ro'i gdugs kyi dkyil 'khor rab tu sgrog pa la de'i tshe tshigs su bcad pa 'di dag smras so/ /sngon cad sa las rnam brgyan sprin 'di ni/ /rgyal po seng ge khyod 'khrungs ma gyur tshe/ /mdangs</text></item>
<item><p>174a5</p><section>phal chen</section><text>dkar ma gyur gzi brjid ma mchis te/ /'jigs pa'i gnas dang ci mi 'dra/ /mi dag kun kyang srog gcod mos par gyur/ /ma byin len la tshul dang sbyor ma mchis/ /du smra zhing brlang ba'i tshig kyang brjod/ /phra ma khyal ba'i tshig kyang rab</text></item>
<item><p>174a6</p><section>phal chen</section><text>tu smra/ /gzhan gyi nor la chags pa'i sems dang ldan/ /gang zag gzhan la kun kyang ngan du sems/ /lta ba'i rnam gnas sdig to'i spyod yul can/ /log pa'i sbyor bas ngan pa'i 'gro bar lhung / /chos ngan chos la spyod pa'i rnams/ /ma</text></item>
<item><p>174a7</p><section>phal chen</section><text>rig gti mug mun pas bsgribs pa dag /lta ba log zhugs phyin ci log mthong bas/ /dgung lo mang por dgung char bab ma gyur/ /dgung char ma bab sa bon chab 'tshal te/ /lo thog mi 'khrungs zhugs shing 'khrungs ma gyur/ /mtsho dang lu ma chu phran</text></item>
<item><p>174b1</p><section>phal chen</section><text>rgyud kyang skams/ /nags tshal rtsi shing kun kyang de bzhin te/ /rnam dag spyan khyod 'khrungs par ma gyur pas/ /chab klung kun kyang ma lus skams par gyur/ /bza' shing ra ba kun kyang ri dgon 'dra/ /rus pa dkar pos dog sa gtams par gyur/ /gang tshe khyod</text></item>
<item><p>174b2</p><section>phal chen</section><text>la slong ba mang 'dus te/ /slong ba thams cad yongs su tshim mdzad nas/ /phyogs bzhi kun nas sprin chen 'dus par gyur/ /thang dang gshong rnams kun kyang ngoms par bgyis/ /slan cad rkun chom g.yon can chad par gyur/ /dgum pa ma mchis</text></item>
<item><p>174b3</p><section>phal chen</section><text>su'ang gzung ma mchis/ /mgon med gang yang 'gum par mi 'gyur te/ /khyod ni 'gro ba mgon med kun gyi skyabs/ /srog gcod pa la mngon par mos pa'i // /gzhan rnams bkum zhing de yi khrag 'tshal la/ /gcig la gcig gi sha 'tshal gyur pa</text></item>
<item><p>174b4</p><section>phal chen</section><text>dag /khyod kyi sbyin pa chen pos byams sems gyur/ /brgya stong grangs su 'grangs par gyur pa las/ /de tshe 'ga' zhig rad pa 'tshal gyur gyis/ /gzhan ni rtswa dang lo mar da 'tshal/ /de tshe kun kyang bkres mnar bzhin/ /'gro ba</text></item>
<item><p>174b5</p><section>phal chen</section><text>mgon med mgon du khyod 'khrungs nas/ /sa bon ma btab ma rmos 'bras kyang byung / /dpag bsam shing las mdzod rnams rnam par 'thon/ /skyes pa bud mkhas pa gda' bar gyur/ /zla ba zla phyed don du sngon cad ni/ /lam nor gnas pa</text></item>
<item><p>174b6</p><section>phal chen</section><text>shing sri zhur bgyid/ /deng sang rad pa rab 'tshal rgyan mang ldan/ /dga' ba'i gnas na rtse ba'i lha yang 'dra/ /slan chad log pa rnams la mi zad zhugs/ /chos ngan 'dod chags rnams zhen cing chags/ /na chung gzhon nu gzhan gyis</text></item>
<item><p>174b7</p><section>phal chen</section><text>bsrungs pa rnams/ /nan gyis phrogs rlom chab 'tshal ma rungs bgyis/ /lha mo bzang mo'i kha dog gzugs ldan pa/ /cha gos bzang rgyan ldan pa deng sang mthong gyur te/ /gzhan gyi bud med spos dri gda' mchis kyang / /dga' ldan ji bzhin mchis 'brad</text></item>
<item><p>175a1</p><section>phal chen</section><text>rgyan gyis 'tshal/ /sho be brlang ba phra ma kyal pa rnams/ /sngan cad g.yo sgyu'i dbang gis ngag tu brjod/ /deng sang tshig gi nongs pa bzhi spangs shing / /lta ba ngan spangs chos la kun kyang spyod/ /tshangs dbyangs ka la ping ka'i sgrar 'byung</text></item>
<item><p>175a2</p><section>phal chen</section><text>ba'i/ /khyod kyi gsung mchog 'di yi cha shas la'ang / /rol mo sgra dbyangs shin tu snyan pa dang / /lha rdzas glu dbyangs 'di dag nyer 'gyur/ /khyod kyi spyi gtsug dbu steng gdugs lding ba/ /rin chen rgyus bgyis gser gyi dra bas bkab/ /</text></item>
<item><p>175a3</p><section>phal chen</section><text>dpal gyi snying mdzod yu ba baiDur+ya/ /kun nas rin chen mchog gi dril gyis 'khor/ /dril las byung ba'i sgras kyang ma lus pa'i/ /'jig rten sgra dbyangs ma lus zil mnan cing / /sangs rgyas gsung gi yan lag 'dra bar 'khrol/ /dam</text></item>
<item><p>175a4</p><section>phal chen</section><text>pa'i chos kyi sgra dbyangs zhi ba sgrog /de thos sems can nyon mongs zhi bar bgyid/ /ma lus phyogs kyi zhing rnams brgyud pa yi/ /bskal pa rgya mtsho'i bde gshegs rgya mtsho dang / /blo ldan rgya mtsho'i mtshan gyi 'khor lo rnams/ /sngon mtha'i zhing</text></item>
<item><p>175a5</p><section>phal chen</section><text>rnams gcig nas gcig brgyud du/ /gang mtshan gang dang gang lags rim bzhin dang / /ma lus phyogs su dam chos 'khor lo yang / /khyod kyi byin gyis dril rnams rab tu sgrog /khyod kyi dril sgra thogs pa ma mchis par/ /tshangs</text></item>
<item><p>175a6</p><section>phal chen</section><text>dbang lha dbang 'gro ba'i bdag po rnams/ /rang rang las kyi tshul ni kun brjod cing / /'dzam bu'i rgyal mtshan khyab par kun tu sgrog /dril gyi sgra las lha dang mi rnams kyis/ /rang rang las kyi tshul rgyud thos gyur nas/ /sdig to rnams</text></item>
<item><p>175a7</p><section>phal chen</section><text>spangs dge ba spyod par gyur/ /sangs rgyas byang chub mchog la kun kyang gnas/ /khyod kyi yab ni mi bdag skar ma'i 'od/ /de yi btsun mo pad+mo khyod kyi yum/ /rnyog pa lnga rnams shin tu rgyas gyur du/ /chos 'grib rgyal srid des ni bzhes</text></item>
<item><p>175b1</p><section>phal chen</section><text>par gyur/ /de yi bza' shing ra ba yangs byung ba/ /me tog rgyas brgyan rin chen sgron ma ste/ shing mang brgyas bskor rdzing bu lnga brgya yis/ /de ni shin tu brgyan pa byung bar gyur/ /de dag so so re re'i ngogs su yang / /ka ba stong ldan gzhal med khang</text></item>
<item><p>175b2</p><section>phal chen</section><text>byung / /stegs bu bzang po sna tshogs stong gis brgyan/ /zla gam dra bas kun nas mdzes par bgyis/ /chos ngan stobs ni rab tu 'phel gyur pas/ /dgung lo mang por dgung char bab ma gyur/ /rdzing bu kun gyi chab dang zhugs shing rnams/ /de tshe lo ma</text></item>
<item><p>175b3</p><section>phal chen</section><text>mdog dang bcas te skams/ dgung bdun na ni khyod bltam gyur pa'i tshe/ /de tshe ngo mtshar rmad byung ltas byung ste/ /de dag mthong nas sems can nges rtogs par/ /bdag cag skyob pa nges par 'byung zhes mchis/ /dgung gi gung la bab nas rnam drug</text></item>
<item><p>175b4</p><section>phal chen</section><text>du/ /khams kyi dogs yongs su g.yos par gyur/ /ma smad shin tu bzang ba'i rdzing de yi/ /dbus su gdugs dang mnyam pa'i 'od cig byung / /chab bzang yan lag brgyad ldan rgyas par gyur/ /rdzing bu lnga brgya kun kyang de bzhin te/ /zhugs shing kun kyang lo ma</text></item>
<item><p>175b5</p><section>phal chen</section><text>'khrungs par gyur/ /me tog 'bras bu kha dog mdog dang ldan/ /rdzing bu de rnams chab kyis bltam gyur pas/ /nags tshal ma lus de dag ngoms par bgyis/ /chab chen de las byung ba'i rgyud 'phros pas/ /'dzam bu'i rgyal mtshan chab kyis bltam par</text></item>
<item><p>175b6</p><section>phal chen</section><text>gyur/ /zhugs shing sman dang lo thog ldum bu yang / /'khrungs gyur zhugs shing me tog 'bras bu rgyas/ /dog sa'i steng na mchis dgu'i sa bon rnams/ /kun kyang chab kyis brlan pas rnam par 'khrungs/ /chab kyis bdas gyur dog sa'i phyogs rnams kyang / /</text></item>
<item><p>175b7</p><section>phal chen</section><text>de tshe thams cad rab tu mnyam par gyur/ /sgang gshong dog sa'i phyogs rnams ji snyed pa/ /de dag kun kyang de tshe mnyam par gyur/ /g.yang sa grog po mi bde phyogs kyi rnams/ /de tshe yud kyis kun kyang mnyam par gyur/ /tsher ma gseg ma la ma mchis</text></item>
<item><p>176a1</p><section>phal chen</section><text>gyur/ /rin chen bzang po'i 'byung gnas yongs su 'thon/ /skyes pa bud med tshogs rnams dga' bar gyur/ /skom pas gdungs ba kun kyang chab la 'tshal/ /kye ma de ring bde na su mthu shes/ /snyan par brjod pa de skad chad tu</text></item>
<item><p>176a2</p><section>phal chen</section><text>brjod/ /dog sa'i mnga' bdag skar 'od sras dang bcas/ /sras mo blon po'i tshogs bcas de yi tshe/ /skye bo bye ba stong gis yongs bskor te/ /bza' shing ra bar dgyes par gshegs pa mdzad/ /mdangs dga' rdzing chen yongs su ma smad pa/ /spos</text></item>
<item><p>176a3</p><section>phal chen</section><text>chus bltams pa dbus na mchis gyur pa'i/ /de yi dbus su chos stegs bzang po yi/ /pho brang steng gshegs btsun mo bcas par bzhugs/ /dgung bdun lon par gyur nas de yi chab/ /dgung gi gung la gyen du lud par gyur/ /ri dang gzhal med</text></item>
<item><p>176a4</p><section>phal chen</section><text>khang gi phreng bcas pa'i/ /dog sa'ang de tshe yongs su g.yos par gyur/ /yongs su ma smad de yi dbus nas kyang / /pad+mo chen po lo ma stong ldan 'khrungs/ /gdugs stong mdog gsal sprin gyi dra ba can/ /ri rab rtse mo man cad 'od kyis 'gengs/ /chu</text></item>
<item><p>176a5</p><section>phal chen</section><text>ba rdo rje nang rim dri gda' ste/ /rin chen dbang po'i lo ma rnam dag yangs/ /'dzam bu chu klung gser bzang snying po can/ /ze ba spos rab 'bar ba phun sum tshogs/ /mgon po khyod ni de yi snying po las/ /skyil mo krung bcas sku ni byung bar gyur/ /</text></item>
<item><p>176a6</p><section>phal chen</section><text>mtshan gyis rnam brgyan yan lag shin tu mdzes/ /lha mang brgyas kyang mngon par mchod pa bgyis/ /rgyal po pho brang steng nas shod gshegs te/ /phyag gnyis brkyang ste legs par khyod blangs nas/ /btsun mo'i mgo la bzhag ste 'di skad</text></item>
<item><p>176a7</p><section>phal chen</section><text>gsungs/ /khyod kyi bu 'di yin gyis dgar gyis shig /'jig rten mgon khyod de ltar bltams gyur tshe/ /bye ba'i gter rnams rab tu 'thon par gyur/ /zhugs shing kun kyang mngon par kha 'bus te/ /steng gi mkha' las rol mo'i sgra yang byung / /</text></item>
<item><p>176b1</p><section>phal chen</section><text>'dzam bu rgyal mtshan sems can thams cad kyang / /khyod la mngon lta btud cing phyag kyang 'tshal/ /thal mo sbyar cing kye ma mgon med pa'i/ /mgon zhig byung zhes dga' ba'i tshig kyang brjod/ /khyod kyi sku las 'od gzer mang byung bas/ /dog sa kun tu rab tu</text></item>
<item><p>176b2</p><section>phal chen</section><text>snang bar gyur/ /'gro ba'i mun pa kun kyang rnam bstsal nas/ /nad mang ma lus rab tu zhi bar gyur/ /gnod sbyin grul bum sha za mang po'i tshogs/ /rnam par 'tshe ba de dag bstsal bar gyur/ /shin tu gdug pas sems can 'gum pa yi/ /sbrul gdug kun kyang</text></item>
<item><p>176b3</p><section>phal chen</section><text>de tshe yongs mi rgyu/ /thob med smad pa mi snyan sdug bsngal dang / /nad rlung nad mang gnod par 'tshe ba dag /mdor bsdu kun kyang zhi zhing ma mchis gyur/ /'jig rten kun tu rab dga' byung bar gyur/ /phan tshun ma dang 'dra ba'i 'du shes kyis/ /khong nas byams par de</text></item>
<item><p>176b4</p><section>phal chen</section><text>tshe 'gro kun gyur/ /shar gnyer sems bral 'tshe ba ma mchis te/ /thams cad mkhyen lam nan tan ldan par gyur/ /ngan song rgyud rnams rnam par rab tu bzlog /mtho ris lam chen kun kyang btod par gyur/ /thams cad mkhyen pa'i lam yang shin tu bstan/ /</text></item>
<item><p>176b5</p><section>phal chen</section><text>de ltar khyod kyis 'gro don yangs pa mdzad/ /rgya mtsho che 'dra yongs su gtong mdzad pa/ /khyod mthong bdag ni thob pa dam pa thob/ /yun ring 'khyams pa'i 'gro ba mgon bral du/ /khyod ni rmad du byung ba'i mgon zhig gshegs/ /de nas tshong dpon gyi bu mo rin</text></item>
<item><p>176b6</p><section>phal chen</section><text>chen 'od kyis rgyal po chos thams cad kyi nga ro'i gdugs kyi dkyil 'khor rab tu sgrog pa la tshigs su bcad pa de dag gis mngon par bstod de/ snyan par bkur nas rab tu bsngags te/ lan brgya phrag stong du g.yas phyogs su bskor ba byas te/ phyag 'tshal</text></item>
<item><p>176b7</p><section>phal chen</section><text>nas phyogs gcig tu gus pa'i tshul gyis 'dug go /de nas rgyal po chos thams cad kyi nga ro'i gdugs kyi dkyil 'khor rab tu sgrog pas/ tshong dpon gyi bu mo rin chen 'od la bltas te 'di skad ces smras so/ /bu mo de ltar khyod sems can pha rol gyi yon</text></item>
<item><p>177a1</p><section>phal chen</section><text>tan gyi khyad par shes pa'i mngon par shes pa la zhugs pa legs so legs so/ /bu mo 'jig rten thams cad na'ang sems can gang sems can pha rol gyi yon tan la mos pa de lta bu ni dkon te/ bu mo sems can mun pas bsgribs pas phan</text></item>
<item><p>177a2</p><section>phal chen</section><text>btags pa la drin du mi gzo ba'i/ blo phyin ci log la zhugs pa sems 'khrugs par gyur pa/ rgyud 'dzings par gyur pa/ mun pa'i sems dang ldan pa/ bsam pa ngang gis log pa/ nan tan dang ldan pa/ sems can pha rol gyi yon tan gyi khyad par mngon</text></item>
<item><p>177a3</p><section>phal chen</section><text>par mi shes pa rnams kyis ni byang chub sems dpa'i yon tan la 'jug par bya ba'am/ de bzhin gshegs pa'i yon tan la brtag par bya ba'am/ yon tan thams cad shes pa'i khyad par mngon par shes pa thob par bya bar mi nus so/ /bu mo de ltar khyod</text></item>
<item><p>177a4</p><section>phal chen</section><text>sems can chen po mngon par shes pas byang chub sems dpa'i yon tan gyi rnam pa de lta bu la 'jug pa ni gdon mi za bar byang chub tu yang dag par zhugs pa'o/ /de ltar nga'i khams su khyod lta bu ye shes de 'dra ba dang ldan pa skyes pa ni/ 'dzam bu'i gling du ngas</text></item>
<item><p>177a5</p><section>phal chen</section><text>sems can yongs su bsdus pa'i mthu don yod do/ /de nas rgyal po chos thams cad kyi nga ro'i gdugs kyi dkyil 'khor rab tu sgrog pas/ nor bu rin po che chen po rin thang med pa dang / nor bu rin po che skar ma'i 'od sna tshogs dang / gos rin po che rin thang med pa</text></item>
<item><p>177a6</p><section>phal chen</section><text>bdag gis lag bdar te blangs nas/ tshong dpon gyi bu mo rin chen 'od la byin no/ /de'i 'khor gyi bu mo thams cad kyang gos rin po che sna tshogs kyis khyed par byin nas 'di skad ces smras so/ /bu mo gos rin po che 'di khyer la bdag gis yongs su spyad par gyis shig</text></item>
<item><p>177a7</p><section>phal chen</section><text>de nas tshong dpon gyi bu mo rin chen 'od 'khor dang bcas pas pus mo gnyis sa la phab ste/ gos rin po che de dag lag pa gnyis kyis blangs nas spyi po la blangs te/ phyir phyung nas gos rin po che de dag bgos so/ /de'i 'khor gyi bu mo thams cad kyis kyang so so nas</text></item>
<item><p>177b1</p><section>phal chen</section><text>rang rang gi gos rin po che de dag bgos nas/ des gos rin po che de dag bgos pa'i 'og tu rgyal po chos thams cad kyi nga ro'i gdugs kyi dkyil 'khor rab tu sgrog pa la bdag gi 'khor bu mo de dag dang bcas pas g.yas phyogs su bskor ba byas so/ /de dag thams cad kyi gos</text></item>
<item><p>177b2</p><section>phal chen</section><text>rin po che de dag la rgyu skar dang skar ma thams cad kyi gzugs brnyan snang bar gyur te/ de dag mthong nas 'gro ba'i tshogs mang po 'di skad ces 'dzer te/ bu mo khyod kyi 'khor bu mo 'di dag ni mtshan mo'i lha mo skar ma'i tshogs kyis brgyan pa ltar shin tu mdzes pa ste/ khyod de</text></item>
<item><p>177b3</p><section>phal chen</section><text>dag gis bskor bas gya nom par mdzes so/ /de nas mtshan mo'i lha mo shing thams cad kyi me tog rgyas pas bde bar gnas pas tshong dpon gyi bu nor la 'di skad ces smras so/ /rigs kyi bu de la ji snyam du sems/ de'i tshe de'i dus na rgyal po chos thams cad</text></item>
<item><p>177b4</p><section>phal chen</section><text>kyi nga ro'i gdugs kyi dkyil 'khor rab tu sgrog pa zhes bya ba byung ba de gzhan zhig yin pa tsam du sems na/ de ltar blta ste/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad 'di ni/ de'i tshe rgyal po</text></item>
<item><p>177b5</p><section>phal chen</section><text>chos thams cad kyi nga ro'i gdugs kyi dkyil 'khor rab tu sgrog pa zhes bya bar gyur to/ /rigs kyi bu de'i tshe de'i dus na rgyal po skar ma'i 'od kyi btsun mo pad+mo'i 'od ces bya ba rgyal po chos thams cad kyi nga ro'i gdugs kyi dkyil 'khor rab tu sgrog pa'i yum du gyur pa de</text></item>
<item><p>177b6</p><section>phal chen</section><text>gzhan zhig yin pa snyam du sems can yang de ltar blta ste/ lha mo sgyu ma 'di ni de'i tshe rgyal po btsun mo pad+mo'i 'od ces bya bar gyur te/ rdzus te byung ba'i gzhon nu thu bar len len pa'o/ /yang rigs kyi bu khyod de'i tshe de'i dus na rgyal po skar ma'i 'od ces bya</text></item>
<item><p>177b7</p><section>phal chen</section><text>ba rgyal po chos thams cad kyi nga ro'i gdugs kyi dkyil 'khor rab tu sgrog pa'i yab du gyur pa/ de gzhan zhig yin pa snyam du sems na'ang / de ltar blta ste/ rgyal po zas gtsang ma ni de'i tshe de'i dus na rgyal po skar ma'i 'od ces bya bar gyur to/ /</text></item>
<item><p>178a1</p><section>phal chen</section><text>yang rigs kyi bu khyod de'i tshe de'i dus na tshong dpon gyi bu mo rin chen 'od ces bya ba byung ba de gzhan zhig yin pa snyam du sems na'ang de ltar blta ste/ kho mo ni de'i tshe de'i dus na tshong dpon gyi bu mo rin chen 'od ces bya bar gyur to/ /yang rigs kyi</text></item>
<item><p>178a2</p><section>phal chen</section><text>bu khyod de'i tshe de'i dus na sems can 'dzam bu'i gling der skyes shing rgyal po chos thams cad kyi nga ro'i gdugs kyi dkyil 'khor rab tu sgrog pas bsdu ba'i dngos po bzhis yongs su bsdus pa de dag gzhan dag cig yin pa snyam du sems na de ltar blta ste/ bcom</text></item>
<item><p>178a3</p><section>phal chen</section><text>ldan 'das kyi 'khor gyi dkyil 'khor 'di nyid du 'dus te/ bla na med pa yang dag par rdzogs pa'i byang chub las phyir ldog pa'i byang chub sems dpa'i sa la bkod de/ la la ni sa dang po la bkod/ la la ni sa gnyis pa/ la la ni sa gsum pa/ la la ni sa bzhi</text></item>
<item><p>178a4</p><section>phal chen</section><text>pa/ la la ni sa lnga pa/ la la ni sa drug pa/ la la ni sa bdun pa/ la la ni sa brgyad pa/ la la ni sa dgu pa/ la la ni byang chub sems dpa'i sa bcu pa la bkod par gyur pa'i byang chub sems dpa'i smon lam sna tshogs rnam pa tha dad pa dang / thams cad mkhyen pa</text></item>
<item><p>178a5</p><section>phal chen</section><text>nyid du 'jug pa sna tshogs dang / tshogs sna tshogs dang / yang dag par bsgrub pa sna tshogs dang / spyod pa sna tshogs dang / 'byung ba sna tshogs dang / lam gyi rgyan rnam par dag pa sna tshogs dang / rnam par 'phru pa dang / khyu mchog gi mthu phyug pa sna tshogs dang /</text></item>
<item><p>178a6</p><section>phal chen</section><text>lam gyi rgyan rnam par sna tshogs kyis yongs su byung ste/ rnam par thar pa la rnam par spyod pa sna tshogs kyis 'khor gyi dkyil 'khor 'di na chos kyi gzhal med khang sna tshogs na rnams par spyod pas 'khod cing rnam par spyod pa 'di dag yin no/ /de nas mtshan mo'i lha mo</text></item>
<item><p>178a7</p><section>phal chen</section><text>shing thams cad kyi me tog rgyas pas bde bar gnas pas de'i tshe byang chub sems dpa'i rnam par thar ba dga' ba'i 'od spro ba yangs pa yang dag par 'byung ba 'di nyid brnan te bstan pa'i phyir tshong dpon gyi bu nor la tshigs su bcad de smras pa/ rgyal ba'i</text></item>
<item><p>178b1</p><section>phal chen</section><text>sras po kho mo'i yangs te/ /phyogs kun zhing mang rgya mtsho sna tshogs kyi/ /sems can rgya chen gang chen mtsho yi rnams/ /'khor bar gyur tshe kun la rnam par blta/ /'byam klas zhing rnams kun na bzhugs pa yi/ /rgyal ba byang chub shing gi drung bzhugs pa/ /rdul</text></item>
<item><p>178b2</p><section>phal chen</section><text>med kun kyang phyogs bcu rgyas bkang ste/ /chos sgrog rtag par 'gro 'dul mthong bar byed/ /kho mo'i rna ba rgya mtsho yongs su dag /sgra rnams ma lus thams cad des thos te/ /bde bar gshegs pas chos gsungs ma lus par/ /thams cad dga' bas yang dang</text></item>
<item><p>178b3</p><section>phal chen</section><text>yang du thos/ /kho mo'i ye shes gnyis med chags pa med/ /sems can gzhan gyi sems kyi yul la 'jug /'gro ba'i sems kyi rgya mtsho yangs pa rnams/ /ma lus kun la mtshan nyid dngos kyis 'jug /sngon gyi mtha' dran ting nge 'dzin stobs kyis/ /</text></item>
<item><p>178b4</p><section>phal chen</section><text>bskal pa'i rgya mtsho tshad med kho mos shes/ /tshe rabs rgyud mang gang chen mtsho dag kyang / /pha rol dag dang bdag la'angade bzhin shes/ /rgya mtsho'i zhing gcig rdul phran rab snyed kyi/ /bskal pa skad cig cig gis ma lus shes/ /sems can 'gro rgyud</text></item>
<item><p>178b5</p><section>phal chen</section><text>dag na 'khor ba dang / /sangs rgyas rnam 'phrul tshogs bcas de bzhin no/ /de dag thog ma'i smon lam ci 'dra dang / /yang dag bsgrub tshul 'jug tshul rnam yangs dang / /spyod la brten pas tshogs rnams yangs bsgrub pa/ /'jig rten mkhyen pa rnams kyang</text></item>
<item><p>178b6</p><section>phal chen</section><text>kho mos dran/ /mnyam med tshad med tshogs gyur yon tan mtsho mnga' ba'i/ /dbang bskur sar byon ji snyed de dag dang / /byang chub 'tshang rgya'i tshul ni rnam yangs la/ /sems kyi skad cig gcig gis kho mo 'jug /thabs kyi rnam pa gang dang gang dag</text></item>
<item><p>178b7</p><section>phal chen</section><text>gis/ /bde gshegs 'khor lo dam pa 'gror bskor dang / /mya ngan 'das pa yon tan tshad dang / chos rnam gnas pa'i dus kyang kho mos shes/ /dri med theg pa rgya mtsho'i tshul rnams dang / /sems can rnam 'dul rnam yangs ji snyed dang / /</text></item>
<item><p>179a1</p><section>phal chen</section><text>'gro ba de dag gis ni gang bstan pa/ /so so kun la sna tshogs tshul gyis 'jug /dga' ba'i gter dang mos pa'i dbyig gi rnams/ /kun tu snang ba rnam thar tshul 'di yin/ /kho mos bskal pa brgya mang rgya cher bsgoms/ /de tshul de la</text></item>
<item><p>179a2</p><section>phal chen</section><text>khyod kyang myur 'jug gis/ /rigs kyi bu kho mos byang chub sems dpa'i rnam par thar pa/ dga' ba'i 'od 'phro ba yangs pa yang dag par 'byung ba 'di shes par zad na/ kho mos byang chub sems dpa' de bzhin gshegs pa thams cad kyi zhabs kyi drung du thams</text></item>
<item><p>179a3</p><section>phal chen</section><text>cad mkhyen pa nyid la 'jug pa'i smon lam rgya mtsho la zhugs pa/ de bzhin gshegs pa thams cad kyi sngon gyi smon lam rgya mtsho mngon par bsgrub pa'i smon lam yongs su rdzogs pa/ byang chub sems dpa'i sa gcig non pas byang chub sems dpa'i sa rgya mtsho thams</text></item>
<item><p>179a4</p><section>phal chen</section><text>cad yongs su gnon pa'i stabs la mkhas pa/ byang chub sems dpa'i spyod pa rgya mtsho thams cad spyod pa re rer yang dag par 'du ba'i smon lam dang / spyod pa yongs su dag pa byang chub sems dpa'i rnam par thar pa re re la/ byang chub sems dpa'i rnam par</text></item>
<item><p>179a5</p><section>phal chen</section><text>thar pa rgya mtsho thams cad yongs su 'du bar rnam par spyad pa la dbang bsgyur ba de dag gi spyod pa shes pa'am/ yon tan brjod par nus re skan/ /song rigs kyi bu snying po byang chub 'di nyid mtshan mo'i lha mo'i 'gro ba thams cad bsrung ba'i smon lam la brtson</text></item>
<item><p>179a6</p><section>phal chen</section><text>pa'i 'od ces bya ba zhig bcom ldan 'das kyi spyan sngar phyin cing 'dug gis/ de'i gan du song la/ ji ltar byang chub sems dpas bla na med pa yang dag par rdzogs pa'i byang chub tu sems can yongs su sbyin par bya ba dang / ji ltar sangs rgyas kyi zhing thams</text></item>
<item><p>179a7</p><section>phal chen</section><text>cad yongs su sbyang bar bya ba dang / ji ltar de bzhin gshegs pa thams cad shin tu mnyes par bya bas bsnyen bkur zhing rim gror bya ba dang / ji ltar byang chub sems dpas sangs rgyas kyi zhing thams cad la brtson par bya ba dris shig /de nas tshong</text></item>
<item><p>179b1</p><section>phal chen</section><text>dpon gyi bu nor mtshan mo'i lha mo shing thams cad kyi me tog rgyas pas bde bar gnas pa'i rkang pa gnyis la spyi bos phyag 'tshal te/ mtshan mo'i lha mo shing thams cad kyi me tog rgyas pas bde bar gnas pa la lan brgya stong du mar g.yas phyogs su bskor</text></item>
<item><p>179b2</p><section>phal chen</section><text>bar byas nas yang dang yang bltas te/ mtshan mo'i lha mo shing thams cad kyi me tog rgyas pas bde bar gnas pa'i drung nas song ngo / /de nas tshong dpon gyi bu nor mtshan mo'i lha mo 'gro ba thams cad bsrung ba'i smon lam la brtson pa'i 'od gang na ba der song song nas/</text></item>
<item><p>179b3</p><section>phal chen</section><text>mtshan mo'i lha mo 'gro ba thams cad bsrung ba'i smon lam la brtson pa'i 'od 'khor gyi dkyil 'khor gyi dkyil 'khor de nyid na/ chos kyi dbyings kyi tshul rab tu snang ba'i rin po che'i dra bas kun nas yog pa'i lus dang ldan pa/ gnyi zla dang gza' skar dang / rgyu skar thams cad kyi gzugs</text></item>
<item><p>179b4</p><section>phal chen</section><text>brnyan yongs su ston pa'i lus dang ldan pa/ bsam pa ji lta ba bzhin du sems can gyis rnam par par ston pa'i lus dang ldan pa/ sems can thams cad kyi lus kyi dbyibs dang 'dra bar rang gi lus rnam par par byed pa'i lus dang ldan pa/</text></item>
<item><p>179b5</p><section>phal chen</section><text>kha dog rgya mtsho yangs pa mtha' dang dbus pa rnam par par ston pa'i lus dang ldan pa spyod lam thams cad la rnam par spyod pa'i tshul yongs su ston pa'i lus dang ldan pa/ sgo kun tu mngon par bltas par rnam par dmigs par byed pa'i lus dang ldan pa/</text></item>
<item><p>179b6</p><section>phal chen</section><text>chos kyi sprin gyi 'brug sgra kun tu sgrog cing rnam par 'phrul pa sna tshogs kyi phyogs thams cad rgyas par bkang ste/ 'gro ba thams cad la mngon du gnas pa'i lus dang ldan pa/ dus thams cad du 'gro ba thams cad kyi don la mngon du bltas par nam</text></item>
<item><p>179b7</p><section>phal chen</section><text>mkha'i dbyings kyis klo ba'i lus dang ldan pa/ de bzhin gshegs pa thams cad kyi zhabs la 'dud cing phyag 'tshal ba'i lus dang ldan pa/ sems can thams cad kyi dge ba'i rtsa ba bstsags pa la gces shing sngon du 'gro ba'i lus dang ldan pa/ de bzhin</text></item>
<item><p>180a1</p><section>phal chen</section><text>gshegs pa thams cad las mngon du chos kyi sprin yang dag par len cing yongs su 'dzin pa'i smon lam grub cing yongs su rdzogs par bya ba'i sems las phyir phyogs su ma gyur cing / dran pas yongs su 'dzin pa'i lus dang ldan pa</text></item>
<item><p>180a2</p><section>phal chen</section><text>mtha' dang dbus med pa'i 'od kyis phyogs dang phyogs mtshams thams cad rgyas par 'gengs ba'i lus dang ldan pa/ 'gro ba thams cad kyi mun pa rnam par sel ba'i chos kyi sgron ma'i 'od kun tu 'gyed cing / snang ba yongs su ston pa'i lus dang ldan pa/ chos sgyu ma'i rnam</text></item>
<item><p>180a3</p><section>phal chen</section><text>pa lta bu'i ye shes kyi lus dri ma pa rab tu ston pa'i lus dang ldan pa/ chos kyi lus mun pa dang rdul du bral ba rab tu ston pa'i lus dang ldan pa/ chos nyid sgyu ma lta bu las byung ba'i lus dang ldan pa/ chos nyid rab tu rtogs pas mun pa med pa'i sems dang</text></item>
<item><p>180a4</p><section>phal chen</section><text>ldan par ye shes kyi snang ba sgo kun tu gsal ba rab tu thob pa/ shin tu nad med cing gdung ba med pa'i yid kyi lus dang ldan pa/ chos kyi sku mi shigs shing brtan pa dang ldan pa'i dbyings las byung ba/ de bzhin gshegs pa'i byin gyi rlabs gnas med pa'i rang</text></item>
<item><p>180a5</p><section>phal chen</section><text>bzhin kun nas nyon mongs pa pa'i ngang dri ma pa'i chos nyid kyi lus rnam par dag pa'i lus dang ldan pa de rin po che'i rgyal po 'gro ba thams cad kyi gnas rab tu snang ba'i snying po can gyi stan la 'dug pa mthong ngo / des de mthong nas spyi bos btud de mthong bar bya ba'i tshul</text></item>
<item><p>180a6</p><section>phal chen</section><text>sangs rgyas kyi zhing gi rdul shin tu phra ba snyed rjes su dran par byas nas sa'i gzhi las btud de rgyangs bcad pa zhig tu mngon par btud do/ /de nas tshong dpon gyi bu nor sa'i gzhi de las langs te thal mo sbyar nas/ mtshan mo'i lha mo 'gro ba thams cad bsrung</text></item>
<item><p>180a7</p><section>phal chen</section><text>ba'i smon lam la brtson pa'i 'od de'i lus la bltas pa dang / 'du shes rnam par dag pa bcu thob par gyur te/ de dag thob pas dge ba'i bshes gnyen thams cad dang skal ba mnyam par rab tu thob par gyur to/ /bcu gang zhe na 'di lta ste/ thams</text></item>
<item><p>180b1</p><section>phal chen</section><text>cad mkhyen pa nyid du brtsams pa'i brtson 'grus la pa thams cad du gnas par bya ba'i phyir/ dge ba'i bshes gnyen rnams la rang gi sems kyi 'du shes rab tu thob par gyur to/ /dge ba'i bshes gnyen bsnyen bkur zhing dge ba'i rtsa ba yangs pa yongs su</text></item>
<item><p>180b2</p><section>phal chen</section><text>bsgrub pa grub par bya ba'i phyir/ rang gi las rnam par smyin pa rnam par dag pa'i rang bzhin gyi 'du shes rab tu thob po/ /smon lam thams cad kyis brgyan pa'i spyod pa la yang dag par gnas par bya ba'i phyir/ byang chub sems dpa'i spyod pa'i rgyan gyi 'du shes rab tu thob</text></item>
<item><p>180b3</p><section>phal chen</section><text>po/ /dge ba'i bshes gnyen thams cad kyi gdams ngag gi lam la nan tan du bya ba'i phyir sangs rgyas kyi chos thams cad rab tu bsgrub pa'i 'du shes rab tu thob po/ /sangs rgyas thams cad kyi yul du gyur ba'i chos bla na med pa la rnam par spyod pa'i snang ba</text></item>
<item><p>180b4</p><section>phal chen</section><text>yongs su mthong bar bya ba'i phyir nyams su myong ba bskyed pa'i 'du shes rab tu thob bo/ /kun tu bzang po'i spyod pas 'byung ba'i smon lam dang / spyod pa rnam par dag par bya ba'i phyir 'byung ba gcig gi 'du shes rab tu thob par gyur to/ /dge ba'i chos yongs</text></item>
<item><p>180b5</p><section>phal chen</section><text>su bstsags pa thams cad rnam par 'phel bar bya ba'i phyir thams cad mkhyen pa'i bsod nams rgya mtsho'i 'byung gnas kyi 'du shes rab tu thob bo/ /sangs rgyas kyi byang chub tu thams cad mkhyen pa'i ye shes la brtson 'grus kyi shugs yongs su</text></item>
<item><p>180b6</p><section>phal chen</section><text>'phel bar bya ba'i phyir/ dge ba'i chos yongs su ma rdzogs pa yongs su rdzogs par byed pa dang / yang dag par 'phel bar byed pa dang / yongs su skyong ba'i 'du shes rab tu thob par gyur to/ /sems can thams cad kyi bsam pa thams cad yongs rdzogs</text></item>
<item><p>180b7</p><section>phal chen</section><text>par bya ba'i phyir/ dge ba'i rtsa ba thams cad yongs su rdzogs pa'i 'du shes rab tu thob par gyur to/ /byang sems dpa' thams cad kyi chos la dbang bsgyur ba rab tu gnas par bya ba'i phyir dge ba'i bshes gnyen rnams la don thams cad yongs</text></item>
<item><p>181a1</p><section>phal chen</section><text>su sgrub pa'i 'du shes rab tu thob ste/ 'du shes rnam par dag pa bcu po de dag rab tu thob par gyur to/ /de dag thob pas mtshan mo'i lha mo 'gro ba thams cad bsrung ba'i smon lam la brtson pa'i 'od snang ba las byang chub sems dpa' dang /</text></item>
<item><p>181a2</p><section>phal chen</section><text>bskal pa mthun pa sangs rgyas kyi zhing gi rdul shin tu phra ba snyed thob par gyur te/ 'di ltar phyogs bcu'i de bzhin gshegs pa thams cad kyi dus gsum rjes su dran pa'i tshul la dran pa'i skal ba mnyam pa dang / chos rgya mtsho'i tshul thams cad tha dad</text></item>
<item><p>181a3</p><section>phal chen</section><text>par khong du chud par bya ba la blo gros kyi skal pa mnyam pa dang / de bzhin gshegs pa thams cad kyi chos kyi 'khor lo'i dkyil 'khor rig pas rjes su shes par bya ba'i bye brag dang / tshul tha dad par mkhas pa la reg pa'i skal ba mnyam pa dang /</text></item>
<item><p>181a4</p><section>phal chen</section><text>blo nam mkha' dang mnyam pas dus gsum thams cad kyi tshul rgya mtsho snang ba rab tu thob par bya ba'i phyir blo'i skal ba mnyam pa dang / byang chub sems de'i thams cad kyi dbang po rgya mtsho shes pa'i snang ba rab tu thob par bya ba'i phyir dbang po rnam</text></item>
<item><p>181a5</p><section>phal chen</section><text>par dag pa'i skal ba mnyam pa dang / rnam pa thams cad du sems can yongs su bsdu ba'i rgyan gyis rnam par brgyan pa'i byang chub sems dpa'i lam gyi yon tan la nan tan du bya ba'i rgyan gyi lam khong du chud par bya ba'i phyir sems rnam par</text></item>
<item><p>181a6</p><section>phal chen</section><text>dag pa'i skal ba mnyam pa dang / de bzhin gshegs pa'i ye shes kyi spyod yul snang bar rab tu thob par bya ba'i phyir spyod yul gyi skal ba mnyam pa dang / thams cad mkhyen pa'i tshul rgya mtsho la 'jug pa'i lam snang ba/ rnam pa thams cad rab tu</text></item>
<item><p>181a7</p><section>phal chen</section><text>thob par bya ba'i phyir tshul gyi rjes su 'brang ba'i skal pa mnyam pa dang / chos thams cad kyi rang bzhin shes shing khong du chud pa rab tu thob par bya ba'i phyir/ don khong du chud pa'i skal pa mnyam pa dang / chos kyi tshul rgya tsho thams cad la chos la</text></item>
<item><p>181b1</p><section>phal chen</section><text>rnam par spyod pa'i skal ba mnyam pa dang / sgrib pa thams cad kyi ri rnam par gtor pa'i phyir mi 'jigs pa'i skal ba mnyam pa dang / bsam pa ji lta ba bzhin du 'gro ba rnams la rnam pa tha dad par yongs su bstan pa'i mtshan dang dpe byad bzang pos rnam par bris pa'i</text></item>
<item><p>181b2</p><section>phal chen</section><text>lus rnam par dag par rab tu thob bar bya ba'i phyir gzugs kyi lus rnam par dag pa'i skal pa mnyam pa dang / byang chub sems dpa'i stobs yongs su rdzog sa pas thams cad mkhyen pa nyid du pa/ rnam par 'phel bar bya ba'i phyir stobs kyi skal</text></item>
<item><p>181b3</p><section>phal chen</section><text>ba mnyam pa dang / sems dang bsam pa'i nam mkha' yongs su dag par bya ba'i phyir mi 'jigs pa'i phyir 'jig pa'i skal ba mnyam pa dang / bskal pa thams cad du byang chub sems dpa'i spyod pa la gnas pas skyo ba rab tu thob par bya ba'i phyir brtson 'grus kyi skal</text></item>
<item><p>181b4</p><section>phal chen</section><text>ba mnyam pa dang / chos thams cad la sgrib pa pa'i ye shes snang ba rab tu thob par bya ba'i phyir spobs pas skal pa mnyam pa dang / 'gro ba thams cad las mngon par 'phags pa'i lus yongs su dag par bya ba'i phyir zil gyis non</text></item>
<item><p>181b5</p><section>phal chen</section><text>pa'i skal pa mnyam pa dang / 'khor gyi dkyil 'khor thams cad mngon par dga' bar bya ba'i tshigs yongs su dag par bya ba'i phyir ma zhum dma' ba'i skal ba mnyam pa dang / chos kyi tshul rgya mtsho thams cad kyi sgra rab tu bsgrag pa'i phyir</text></item>
<item><p>181b6</p><section>phal chen</section><text>dbyangs kyi skal ba mnyam pa dang / 'gro ba thams cad kyi tshig rnam par pa'i tha snyad dang / tshul rgya mtsho la dbyangs kyi yan lag rnam par dag pa'i skal ba mnyam pa dang / de bzhin gshegs pa'i gdams ngag gi yon tan khong du</text></item>
<item><p>181b7</p><section>phal chen</section><text>chud pa rnam par dag par bya ba la yon tan rnam par dag pa'i skal ba mnyam pa dang / kha na ma tho ba med pa'i las rnam par smyin pa yogs su dag par bya ba'i phyir chos dang las kyi rgyud du mi 'gal ba'i skal ba mnyam pa dang / sangs rgyas byung ba</text></item>
<item><p>182a1</p><section>phal chen</section><text>thams cad kyi chos kyi 'khor lo rab tu bskor ba'i phyir mchod sbyin gyis chos bzang po la rab tu gnas pa'i skal ba mnyam pa dang / de bzhin gshegs pa thams cad kyi yul dang ye shes la yang dag par gnas par bya ba'i phyir/ tshangs</text></item>
<item><p>182a2</p><section>phal chen</section><text>pa'i spyod pa rnam par dag pa'i bskal ba mnyam pa dang / byams pa'i tshul sna tshogs kyis skad cig re re la sems can rgya mtsho thams cad du rgyas par dgang bar bya ba'i phyir byams pa chen po'i skal ba mnyam pa dang / sems can gyi khams</text></item>
<item><p>182a3</p><section>phal chen</section><text>thams cad yongs su bskyabs pa'i chos kyi sprin gyi cher mngon par dbab pa'i phyir/ snying rje chen po'i tshul rgya mtsho la 'jug pa'i skal ba mnyam pa dang / sems can thams cad yongs su smyin par byed pa'i thabs kyi rgyud du skal ba mnyam par bya ba'i</text></item>
<item><p>182a4</p><section>phal chen</section><text>phyir lus kyi las kyi skal ba mnyam pa dang / chos thams cad brjod cing smos pa la ngag gi las rnam par dag pa'i skal ba mnyam pa dang / sems can thams cad kyi sems la thams cad mkhyen pa nyid du dmigs pa nye bar bsgrub pa'i</text></item>
<item><p>182a5</p><section>phal chen</section><text>phyir yid kyi las kyi skal ba mnyam pa dang / sangs rgyas kyi zhing thams cad la rgyan rnam pa sna tshogs thams cad kyis rab tu brgyan pa'i skal pa mnyam pa dang / sangs rgyas 'byung ba rgya mtsho thams cad du de bzhin gshegs pa thams cad kyi</text></item>
<item><p>182a6</p><section>phal chen</section><text>spyan sngar 'gro ba'i skal ba mnyam pa dang / de bzhin gshegs pa thams cad la chos kyi 'khor lo bskor bar gsol ba gdab pa'i skal ba mnyam pa dang / de bzhin gshegs pa thams cad la dus ma lus par mchod pa thams cad kyis rim gro</text></item>
<item><p>182a7</p><section>phal chen</section><text>bya ba'i phyir/ mchod pas rim gro bya ba'i skal ba'i mnyam pa dang / sems can gyi khams thams cad du sems can yongs su smyin par bya ba dang / gdul ba'i skal pa mnyam pa dang / chos kyi tshul thams cad la snang ba rab tu thob pa'i skal ba</text></item>
<item><p>182b1</p><section>phal chen</section><text>mnyam pa dang / ting nge 'dzin gyi tshul rgya mtsho thams cad la ting nge 'dzin rab tu thob pa'i skal ba mnyam pa dang / sangs rgyas kyi zhing rgya mtsho thams cad du byang chub sems dpa'i spyod pa dang / rnam par 'phrul pas rgyas par dgang pa'i phyir kun tu rgyas par</text></item>
<item><p>182b2</p><section>phal chen</section><text>dgang ba'i skal ba mnyam pa dang / byang chub sems dpa' thams cad kyi rnam par 'phrul pa'i tshul rgya mtsho la byang chub sems dpa'i rnam par spyod pa'i skal pa mnyam pa dang / byang chub sems dpa'i spyod pa la gnas pa la 'khor gyi skal ba mnyam</text></item>
<item><p>182b3</p><section>phal chen</section><text>pa dang / 'jig rten gyi khams thams cad shin tu phra bar 'jug pa la 'jug pa'i skal pa mnyam pa dang / sangs rgyas kyi zhing shin tu yangs pa thams cad du sems rnam par phye ba'i bskal ba mnyam pa dang / sangs rgyas kyi zhing rgya mtsho thams</text></item>
<item><p>182b4</p><section>phal chen</section><text>cad la 'jug pa rnam pa tha dad pa khong du chad par bya ba la khong du chud pa rnam pa tha dad pa'i skal pa mnyam pa dang / sangs rgyas kyi zhing thams cad rnam par phye ba ye shes mtha' yas pas rnam par par bya ba la tshul 'byam klas</text></item>
<item><p>182b5</p><section>phal chen</section><text>pas kun tu rgyas par dgang ba'i skal ba mnyam pa dang / sangs rgyas kyi zhing thams cad du mngon par 'byung ba'i skal ba mnyam pa dang phyogs thams cad rgyas par dgang ba yang dag par gzhol pa thogs pa med cing phyir ldog par bya ba'i</text></item>
<item><p>182b6</p><section>phal chen</section><text>phyir phyir mi ldog pa'i skal pa mnyam pa dang / sangs rgyas thams cad kyi snying po byang chub tu rnam par 'tshang rgya ba'i ye shes kyi dkyil 'khor snang ba rab tu thob par bya ba'i phyir mun pa rnam par sel ba'i skal pa mnyam pa dang / sangs</text></item>
<item><p>182b7</p><section>phal chen</section><text>rgyas thams cad kyi 'khor gyi dkyil 'khor rgya mtshor rjes su phyin pa'i skal ba mnyam pa dang / sangs rgyas kyi zhing brjod du med pa'i de bzhin gshegs pa mchod cing rim gror bya ba'i sbyor ba la sangs rgyas kyi zhing thams cad lus kyi dra</text></item>
<item><p>183a1</p><section>phal chen</section><text>bas rgyas bar dgang ba'i skal ba mnyam pa dang / chos kyi tshul rgya mtsho rjes su rgyu ba de dang de dag la ye shes mngon sum gyi skal ba mnyam pa dang / rjes su mthun pa'i chos kyi tshul thams cad mngon du bya ba'i sbyor ba la nan tan</text></item>
<item><p>183a2</p><section>phal chen</section><text>gyi skal ba mnyam pa dang / chos kyi mos pa shin tu shas che ba'i brtsam pa rnam par dag par bya ba'i phyir btsal ba'i skal ba mnyam pa dang / lus dang ngag dang yid kyi las kyis sangs rgyas kyi yon tan gyi rgyan yongs su bsgrub pa la rnam par dag</text></item>
<item><p>183a3</p><section>phal chen</section><text>pa'i skal ba mnyam pa dang / nyam nga ba'i rtog pa med pa'i sems kyi dkyil 'khor gyis chos thams cad kyi ye shes dkyil 'khor yongs su dag par bya ba'i phyir yid kyi bskal ba mnyam pa dang / dge ba'i rtsa ba thams cad kyi tshogs yang dag par</text></item>
<item><p>183a4</p><section>phal chen</section><text>brtsams pa mthar phyin par bya ba'i sbyor ba la brtson 'grus brtsams pa'i skal ba mnyam pa dang / byang chub sems dpa'i spyod pa thams cad yongs su rdzogs par bya ba la spyod pa'i rgyan gyi skal ba mnyam pa dang / chos thams cad kyi mtshan ma khong</text></item>
<item><p>183a5</p><section>phal chen</section><text>du chud par bya ba la chags pa med pa rnam par spyad pa'i skal ba mnyam pa dang / chos la rnam par spyod pa'i ye shes kyis rnam par 'phrul pa de dang de dag tu thabs mkhas pa'i tshul gyi skal ba mnyam pa dang / bsam pa ji lta ba bzhin du sems</text></item>
<item><p>183a6</p><section>phal chen</section><text>can rnams la yul bstan pas yang dag par bskul ba'i phyir skye mched rnam par dag pa'i skal pa mnyam pa dang / chos thams cad bsgom pa dang / rnam par bsgom par rab tu thob par bya ba'i phyir byang chub sems dpa'i ting nge 'dzin gyi sgo rab tu thob par</text></item>
<item><p>183a7</p><section>phal chen</section><text>bya ba'i skal ba mnyam pa dang / de bzhin gshegs pa thams cad kyi byin gyi rlabs kyi skal pa mnyam pa dang / sangs rgyas dang byang chub sems dpa' thams cad kyis rab tu thob par bya ba las yongs su gnan pa'i skal ba mnyam pa dang /</text></item>
<item><p>183b1</p><section>phal chen</section><text>byang chub sems dpa'i rnam par dgod pa thams cad la rab tu gnas pa'i skal ba mnyam pa dang / sangs rgyas thams cad kyis lung bstan pa la yongs su bstan pa'i skal pa mnyam pa dang / skad cig gcig gi ting nge 'dzin rgya mtsho'i tshul thams cad</text></item>
<item><p>183b2</p><section>phal chen</section><text>la ting nge 'dzin gyi skal ba mnyam pa dang / sangs rgyas kyi 'phrin las mtshan nyid sna tshogs la ting nge 'dzin rnam par dgod pa'i skal ba mnyam pa dang / rjes su dran pa'i pa'i tshul rgya mtsho thams cad la rjes su dran pa'i skal ba mnyam pa dang /</text></item>
<item><p>183b3</p><section>phal chen</section><text>byang chub sems dpa'i bya ba la phyi ma'i mtha'i bskal ba'i mur thug par zhe non pa la byang chub sems dpas spyad pa'i skal ba mnyam pa dang / sangs rgyas kyi ye shes tshad med pa la mos shing dga' ba'i shugs rgya mtsho rnam par 'phel bar bya ba'i phyir</text></item>
<item><p>183b4</p><section>phal chen</section><text>mos pa'i skal ba mnyam pa dang / sgrib pa'i ri thams cad la rnam par bzlog pa'i skal ba mnyam pa dang / sangs rgyas kyi ye shes kyi tshogs mtha' yas pa yongs su bsgrub pa'i phyir/ phyir ldog pa'i ye shes kyi skal ba mnyam pa dang /</text></item>
<item><p>183b5</p><section>phal chen</section><text>sems can thams cad yongs su smyin par bya ba dang / gdul ba'i dus su skye ba'i skal pa mnyam pa dang / thams cad mkhyen pa nyid kyi tshul gyi sgo la rnam par spyod pa'i skal pa mnyam pa dang / chos kyi dbyings kyi tshul gyis khyu mchog gi</text></item>
<item><p>183b6</p><section>phal chen</section><text>mthu phyung ba'i yul la rab tu 'jug par bya ba'i phyir yul gyi skal pa mnyam pa dang / gzhi thams cad yongs su choms pa'i sems su bya ba'i phyir gzhi med pa'i skal ba mnyam pa dang / chos mnyam pa nyid kyi ye shes la 'jug par bya ba'i</text></item>
<item><p>183b7</p><section>phal chen</section><text>phyir chos bstan pa'i skal pa mnyam pa dang / sangs rgyas thams cad kyi byin gyi rlabs rang gi lus kyis yang dag par gnon pa'i phyir brtson pa'i skal ba mnyam padang / 'jig rten thams cad kyis khong du chud par bya ba'i nan tan gyi tshul</text></item>
<item><p>184a1</p><section>phal chen</section><text>la mngon par shes pa'i skal ba mnyam pa dang / phyogs thams cad kyi zhing rgya mtsho 'jug par bya ba la mngon par 'du bya ba pa'i rdzu 'phrul rab tu thob pa'i skal ba mnyam pa dang / gzungs rgya mtsho thams cad kyi snang ba rab tu</text></item>
<item><p>184a2</p><section>phal chen</section><text>thob par bya ba la gzungs kyi sa'i skal pa mnyam padang / mdo sde'i chos kyi rnam grangs thams cad la sangs rgyas thams cad kyi chos kyi 'khor lo'i dgongs pa khong du chud par bya ba'i skal ba mnyam pa dang / nam mkha'i dbyings lta bu'i chos kyi tshul</text></item>
<item><p>184a3</p><section>phal chen</section><text>thams cad khong du chud par bya ba'i phyir chos zab mo la 'jug pa'i skal ba mnyam pa dang / 'jig rten gyi khams 'byam klas pa thams cad du snang bar bya ba'i skal ba mnyam pa dang / bsam pa ji lta ba bzhin du 'gro bas rnam par dmigs par bstan pa</text></item>
<item><p>184a4</p><section>phal chen</section><text>la mngon par gsal ba'i skal ba mnyam pa dang / zhing gi byin gyi rlabs dang / rnam par 'phrul pa sems can yongs su bstan pa'i phyir rab tu skyod pa'i skal ba mnyam pa dang / mthong ba dang thos pa dang / rjes su dran pas sems can 'dul</text></item>
<item><p>184a5</p><section>phal chen</section><text>ba'i phyir don yod par spyad pa'i skal ba mnyam pa dang / smon lam rgya mtsho'i tshul thams cad yongs su rdzogs pas stobs bcu'i ye shes rjes su 'tshang rgya bar bya ba'i phyir 'byung ba'i skal ba mnyam pa yang rab tu thob par gyur to/ /de ltar tshong dpon gyi bu nor</text></item>
<item><p>184a6</p><section>phal chen</section><text>shin tu dga' ba'i sems su gyur te/ mtshan mo'i lha mo'i 'gro ba thams cad bsrung ba'i smon lam la brtson pa'i 'od la bltas pas 'du shes rnam par dag pa thob par gyur te/ 'di dag la pa mtshan mo'i lha mo 'gro ba thams cad bsrung</text></item>
<item><p>184a7</p><section>phal chen</section><text>ba'i smon lam la brtson pa'i 'od las skal ba mnyam pa'i tshul sangs rgyas kyi zhing gi rdul shin tu phra ba snyed kyang thob par gyur to/ /de nas tshong dpon gyi bu nor mtshan mo'i lha mo 'gro ba thams cad bsrung ba'i smon lam la brtson pa'i 'od las blta ba'i tshul</text></item>
<item><p>184b1</p><section>phal chen</section><text>sangs rgyas kyi zhing gi rdul shin tu phra ba snyed la zhugs pa dge ba'i bshes gnyen gyi 'du shes rnam par dag pa mtha' dang dbus med pa rab tu thob pa skal ba mnyam pa'i tshul sangs rgyas kyi zhing gi rdul shin tu phra ba snyed pa la zhugs pas bla gos phrag pa</text></item>
<item><p>184b2</p><section>phal chen</section><text>gcig la gzar te/ mtshan mo'i lha mo 'gro ba thams cad bsrung ba'i smon lam la brtson pa'i 'od gang na ba der thal mo sbyar te/ btud nas de'i tshe tshigs su bcad pa 'di dag smras so/ /de ni bdag gi sems la bdag dgongs te/ /byang chub mos pa ldog</text></item>
<item><p>184b3</p><section>phal chen</section><text>shin tu brtan/ /khyod kyi thugs la'ang bdag ni de bzhin du/ /bdag gi bzhin du de ring brtan par skyes/ /sdig to ma lus rnam par byang bar gyur/ /dge ba'i rnam smin mi mnyam bar tu thob/ /bdag gis lta na mdzes pa khyod mthong bas/ /chos dkar</text></item>
<item><p>184b4</p><section>phal chen</section><text>mi ngas bdag gis yongs su bstsags/ /bdag gi sems ni yon tan chu bos brgyan/ /sems can phan brtson rnam pa tha dad pas/ /brgyan gyur des ni phyi mtha'i bskal par yang / /zhing rnams kun tu spyod pa spyad par bgyi/ /'phags mas bdag la</text></item>
<item><p>184b5</p><section>phal chen</section><text>thugs brtse mdzad slad du/ /chos rnams thams cad grub pa khyod kyis bstan/ /bdag la sman slad rjes su gzung dgongs te/ /chos kyi gdams ngag dam pa stsal du gsol/ /ngan 'gror lhung ba'i lam ni rnam par bzlog/ /mtho ris shul</text></item>
<item><p>184b6</p><section>phal chen</section><text>gtsang dam pa yongs su bstan/ /bde gshegs ma lus bzhud cing rjes bzhud pa'i/ /thams cad mkhyen pa'i shul kyang khyod kyis bstan/ /dpe med rmad du byung mnga' khyod la bdag /'byung ba'i 'du shes dam pa nye bar skyes/ /nam mkha' lta</text></item>
<item><p>184b7</p><section>phal chen</section><text>bur dri med tshad pa'i/ /thams cad mkhyen nyid chos sgo rnam par dag /kun mkhyen tshad 'byung gnas bzang po yi/ /'du shes de ring tshad med khyod la skyes/ /bsod nams rgya mtsho mkha' ltar tshad med pa'i/ /sems las byung ba skad</text></item>
<item><p>185a1</p><section>phal chen</section><text>cig re rer 'byung / /'phags ma pha rol phyin pas bdag bkur gsol/ /bsam yas bsod nams kyis kyang rnam spel gsol/ /yon tan dge ba thams cad yongs 'phel nas/ /thams cad mkhyen pa'i go 'phang myur thob mdzod/ /</text></item>
<item><p>185a2</p><section>phal chen</section><text>dge ba'i bshes gnyen rnams la rtag par dga'/ /thams cad mkhyen lam rab rdzogs 'du shes te/ /de yi slad du bdag gi chos dkar rnams/ /myur du rdzogs par 'gyur zhes tshim par gyur/ /de slad 'di las don kun rab tu byung / /dge ba'i yon</text></item>
<item><p>185a3</p><section>phal chen</section><text>tan ldan pa grub par gyur/ /brjod pa mtha' yas thams cad mkhyen pa'i lam/ /'di ni yongs su bsgrubs shing 'gro la brjod/ /yon tan tshad med khyod ni slob dpon gyur/ /thams cad mkhyen kyi chos la bdag 'dren pa/ /bskal pa bye ba khrag khrig</text></item>
<item><p>185a4</p><section>phal chen</section><text>grangs med pas/ /'phags ma khyod la bdag gis lan mi lon/ /de nas tshong dpon nor tshigs su bcad pa de dag smras nas/ mtshan mo'i lha mo 'gro ba thams cad bsrung ba'i smon lam la brtson pa'i 'od la 'di skad ces smras so/ /</text></item>
<item><p>185a5</p><section>phal chen</section><text>lha mo khyod kyis bdag la byang chub sems dpa'i rnam par thar ba'i yul bsam gyis mi khyab pa 'di ni bstan na lha mo rnam par thar ba 'di'i ming ni ci zhes bgyi/ lha mo khyod ni ci srid cig nas bla na med pa yang dag par rdzogs pa'i byung chub tu zhugs ji srid cig na ni</text></item>
<item><p>185a6</p><section>phal chen</section><text>khyod bla na med pa yang dag par rdzogs pa'i byang chub tu mngon par 'tshang rgya bar 'gyur/ de skad ces smras pa dang / mtshan mo'i lha mo 'gro ba thams cad bsrung ba'i smon lam la brtson pa'i 'od kyis tshong dpon gyi bu nor bzang la 'di skad ces smras so/ /</text></item>
<item><p>185a7</p><section>phal chen</section><text>rigs kyi bu rnam par thar pa 'di ni sems can thams cad yongs su smyin par bya ba la yang dag par bskul ba'i dge ba'i rtsa ba yongs su 'byung ba zhes bya ba ste/ rigs kyi bu kho mo rnam par thar pa 'di dang ldan pas chos thams cad kyi rang bzhin mnyam pa nyid</text></item>
<item><p>185b1</p><section>phal chen</section><text>khong du chud de chos thams cad kyi ngo bo nyid la zhugs nas/ gnas med pa'i chos la brten te/ 'jig rten thams cad las 'phags par gyur to/ /chos rnams kyi gzugs shin tu rnam par phye ba la zhugs te/ mi 'dra ba med pa'i kha dog dang / sna tshogs med pa'i kha dog</text></item>
<item><p>185b2</p><section>phal chen</section><text>dang / rnam par tha dad pa pa'i kha dog dang / mi rtog pa'i kha dog dang / mi sngo ba'i kha dog dang / mi ser ba'i kha dog dang / mi dmar ba'i kha dog dang / mi dkar ba'i kha dog dang / mi 'thun pa med pa dang / sna tshogs med pa dang / rnam pa tha dad pa med pa dang / rtog pa</text></item>
<item><p>185b3</p><section>phal chen</section><text>med pa dang / mi sngo ba dang mi ser ba dang / mi dmar ba dang mi dkar ba'i kha dog gi chos nyid la zhugs nas kha dog rnam par phye ba du ma'i gzugs kyi lus sna tshogs kyi kha dog can/ kha dog du ma dang kha dog tshad med pa dang / kha dog rnam par dag pa dang rgyan thams</text></item>
<item><p>185b4</p><section>phal chen</section><text>cad 'byin pa'i kha dog dang kun tu snang ba'i kha dog dang / 'gro ba thams cad dang 'dra ba'i kha dog dang / 'jig rten thams cad la mngon du gyur cing lhag pa'i kha dog dang gzugs brnyan kun tu snang ba'i kha dog dang / mi 'thun pa med pa'i kha dog dang / mtshan dang dpe byad</text></item>
<item><p>185b5</p><section>phal chen</section><text>bzang pos rnam par sbyangs pa'i kha dog dang / kha na ma tho ba med par spyod pa'i 'od dang ldan pa'i kha dog dang / stobs chen pos rnam par gnon pa yongs su ston pa'i kha dog dang / zab mo thob par dka' ba'i kha dog dang / 'jig rten thams cad kyis mi thub pa'i kha dog dang /</text></item>
<item><p>185b6</p><section>phal chen</section><text>'gro ba thams cad kyi tshig gis mi zad pa'i kha dog dang / skad cig re re la sna tshogs su 'gyur ba'i kha dog dang / kha dog gi sprin sna tshogs yongs su ston pa'i kha dog dang / gzugs dang dbyibs sna tshogs kyi kha dog dang / rnam par 'phrul pa tshad med</text></item>
<item><p>185b7</p><section>phal chen</section><text>pa ston pa'i kha dog dang / shin tu yid du 'ong zhing rnam par snang ba'i kha dog dang / bzang po dang mdzes pa thams cad 'bel ba'i kha dog dang / sems can thams cad yongs su smyin par bya ba dang / mthun pa'i kha dog dang / bsam pa ji lta ba bzhin du 'dul</text></item>
<item><p>186a1</p><section>phal chen</section><text>ba la mngon tu 'gyur ba'i dge ba'i kha dog dang / thogs pa med par kun tu snang ba'i kha dog dang / dang zhing rnyog pa med la rnam par gsal te/ 'od dang ba'i kha dog dang / mi shes pa'i lus kyis bsgrubs pas mdzes par gyur</text></item>
<item><p>186a2</p><section>phal chen</section><text>pa'i kha dog dang / chos kyi tshul bsam gyis mi khyab pa rab tu ston pa'i kha dog dang / zil gyis gnon la zil gyis gnon pas thams cad zil du rlag par byed pa'i kha dog dang / mun pa dang rab rib med pa'i kha dog dang / mun pa thams cad rnam par</text></item>
<item><p>186a3</p><section>phal chen</section><text>sel ba'i kha dog dang / dkar po thams cad shin tu bsgrubs pa'i kha dog dang / bdag nyid che ba'i yon tan rgya mtsho'i kha dog dang / sngon bla ma la rim gror byas pas shin tu bsgrubs pa'i kha dog dang / lhag pa'i bsam pa'i nam mkha' yongs su</text></item>
<item><p>186a4</p><section>phal chen</section><text>dag par byed pa'i kha dog dang / mchog dam pa phul du byung bar shin tu yangs pa'i kha dog dang / mi 'phrogs mi zad pa'i yon tan rgya mtsho rab tu ston pa'i kha dog dang / 'jig rten thams cad la mi gnas shing ma 'dres pa'i kha dog dang /</text></item>
<item><p>186a5</p><section>phal chen</section><text>thogs pa med par phyogs thams cad rgyas par 'gengs pa'i kha dog dang / sems can kyi skad cig 'byam klas pa la zhing rgya mtsho brjod du med par kha dog sna tshogs rnam pa du ma yongs su ston pa'i kha dog dang / sems can thams cad kyi dga' ba'i</text></item>
<item><p>186a6</p><section>phal chen</section><text>shugs chen po rnam par 'phel bar byed pa'i kha dog dang / sems can rgya mtsho thams cad yongs su sdud pa'i kha dog dang / ba spu'i sgo thams cad nas sangs rgyas kyi yon tan rgya mtsho ma lus pa'i sprin gyi sgra sgrog pa'i kha dog dang / sems</text></item>
<item><p>186a7</p><section>phal chen</section><text>can thams cad kyi bsam pa dang / mos pa rgya mtsho rnam par sbyong ba'i kha dog dang / chos thams cad kyi don rnam par gdon mi za ba yongs su ston pa'i kha dog dang / 'od gzer gyi dra ba'i dkyil 'khor kha dog sna tshogs su snang ba'i kha dog dang /</text></item>
<item><p>186b1</p><section>phal chen</section><text>nam mkha' ltar dri ma med par snang ba'i kha dog dang / rin po che'i rgyal po rnam par dag pa ltar rdul gyi dri ma med pa'i 'od la gnas pa'i kha dog dang / chos nyid dri ma pa'i 'od kyi kha dog dang / kha dog dpag tu med pa'i tshul rgya mtsho rnam pa tha dad pa yongs</text></item>
<item><p>186b2</p><section>phal chen</section><text>su ston pa'i kha dog dang / phyogs kun tu snang bar byed pa'i kha dog dang / dus la gang du bab par 'gro ba yongs su ston par ma 'dres pa'i kha dog dang / zhi ba dang dul ba'i phyogs las byung ba'i kha dog dang / nyon mongs pa thams cad rab tu zhi bar byed</text></item>
<item><p>186b3</p><section>phal chen</section><text>pa'i kha dog dang / 'gro ba bsod nams kyi zhing thams cad la rab tu ston pa'i kha dog dang / 'jigs pa thams cad rab tu sel ba'i kha dog dang / don yod par 'gro ba rgyas par 'gengs pa'i kha dog dang / ye shes kyi rnam par gnon pa chen po rab tu</text></item>
<item><p>186b4</p><section>phal chen</section><text>rjod pa'i kha dog dang / chags pa med pa'i lus kyis kun tu rgyas par 'gengs pa'i kha dog dang / lus dam pa'i sprin gyi dbyangs kyis 'gro ba kun tu ston par byed pa'i kha dog dang / byams pa'i rgya mtsho chen po yongs su sdud pa'i kha dog dang / bsod nams kyi ri rab</text></item>
<item><p>186b5</p><section>phal chen</section><text>chen po yongs su sgrub pa'i kha dog dang / 'gro ba thams cad du mi gnas kyang 'jig rten gyi rgyud thams cad du gzugs brnyan 'byung ba'i kha dog dang / ye shes kyi stobs chen po rnam par sbyong ba'i kha dog dang / 'jig rten thams cad kyi rjes su dran pa dang /</text></item>
<item><p>186b6</p><section>phal chen</section><text>'grogs pa'i kha dog dang / rin po che thams cad lta bu'i kha dog dang / rnam par snang ba'i snying po ltar yongs su ston pa'i kha dog dang / 'gro ba thams cad kyi mos pa'i tshul dang mthun pa'i kha dog dang / thams cad mkhyen pa nyid kyi rnam pa la mngon du gyur pa'i kha dog</text></item>
<item><p>186b7</p><section>phal chen</section><text>dang / mig 'dzum gyis rgyas pas 'gro ba mos par byed pa'i kha dog dang / rin po che'i rgyan dam pa'i 'od kyi kha dog dang / 'gro ba thams cad du thogs pa med pa la phyir phyogs pa med pa'i kha dog dang / nges pa med cing mngon par zhen pa med pa'i kha dog</text></item>
<item><p>187a1</p><section>phal chen</section><text>dang / byin gyi rlabs kyis rnam par 'phrul pa'i khyu mchog gi mthu 'byin pa yongs su ston pa'i kha dog dang / rdzu 'phrul thams cad kyis rnam par 'phrul pa'i khyu mchog gi mthu phyung ba yongs su ston pa'i kha dog dang / de bzhin gshegs pa'i</text></item>
<item><p>187a2</p><section>phal chen</section><text>dge ba'i rtsa ba snang bar byed pa'i kha dog dang / chos kyi dbyings kha na ma tho ba med pa'i tshul rgyu mtsho la rab tu zhugs pa'i kha dog dang / sangs rgyas thams cad kyi 'khor gyi dkyil 'khor du phyin pa'i gzugs brnyan 'byung ba'i kha dog dang / kha dog sna tshogs rgya mtsho rab</text></item>
<item><p>187a3</p><section>phal chen</section><text>tu sgrub pa'i kha dog dang / legs par spyad pa dang / rgyu 'thun pa bzang pos byung ba'i kha dog dang / 'dul ba ji lta ba bzhin du nye bar sgrub pa'i kha dog dang / 'jig rten thams cad kyis blta na mi ngoms pa'i kha dog dang / 'od dang ba rnam pa sna tshogs</text></item>
<item><p>187a4</p><section>phal chen</section><text>kyi 'od du snang ba'i kha dog dang / dus gsum gyi kha dog rgya mtsho thams cad yongs su bstan pa'i kha dog dang / 'od gzer kha dog thams cad dang ldan pa rgya mtsho rab du 'gyed pa'i kha dog dang / 'od kyi dkyil 'khor rgya mtsho kha dog brjod du med pa sna tshogs rnam</text></item>
<item><p>187a5</p><section>phal chen</section><text>pa tha dad pa yongs su ston pa'i kha dog dang / spos thams cad kyi 'od 'phro ba kun las 'das pa'i kha dog dang / ba spu'i sgo re re nas sangs rgyas kyi zhing brjod du med pa'i rdul shin tu phra ba snyed kyi nyi ma'i dkyil 'khor gyi sprin yongs su ston pa'i kha dog dang /</text></item>
<item><p>187a6</p><section>phal chen</section><text>zla ba'i dkyil 'khor gyi gzugs dri ma med cing yangs pa'i sprin gyi byin gyi rlabs kyi kha dog dang / me tog yid du 'ong ba'i ri rab kyi sprin mtha' yas pa rab tu 'gyed pa'i kha dog dang / phreng ba sna tshogs mngon par sgrub pa'i shing gi sprin gyi phreng ba</text></item>
<item><p>187a7</p><section>phal chen</section><text>thams cad kyi char rab tu 'bebs pa'i kha dog dang / rin po che thams cad kyi pad+mo'i sprin yongs su ston pa'i kha dog dang / spos dang bdug spos thams cad kyi na bun gyi gzugs kyi sprin gyis chos kyi dbyings thams cad rgyas par 'gengs pa'i kha dog du sems kyi</text></item>
<item><p>187b1</p><section>phal chen</section><text>skad cig re re la phye ma'i mdzod kyi sprin thams cad byin gyis brlabs shing / phyogs bcur chos kyi dbyings kyi tshul rgya mtsho thams cad rgyas par bkang nas mthong bas 'dul ba'i sems can rnams dang / thos pas 'dul ba dang / rjes su dran pas 'dul ba dang /</text></item>
<item><p>187b2</p><section>phal chen</section><text>chos kyi 'khor lo sprul pa mngon par bsgrubs pas 'dul ba dang / yongs su smyin par 'gyur ba'i dus la bab pas 'dul bar gyur ba dang / gzugs kyi lus yongs su bstan pas 'dul ba dang / bsnyen bkur bya bas 'dul ba dang / khong du chud par</text></item>
<item><p>187b3</p><section>phal chen</section><text>bya bas 'dul ba dang / rnam par 'phrul pa dang / cho 'phrul sna tshogs yongs su bstan pas 'dul ba dang / rnam par 'phrul pa dang / cho 'phrul bsam gyis mi khyab pa rnam par pa yongs su bstan pas btul ba'i sems can rnams kyi bsam</text></item>
<item><p>187b4</p><section>phal chen</section><text>ba'i dbang dang / dus kyi dbang dang / mi dge ba'i las las rnam par bzlog pa'i dbang dang / dge ba'i lam yongs su bsgrub pa la so sor 'god pa'i dbang dang / sngon smon lam chen po mngon par bsgrub pa'i dbang dang / thams cad mkhyen pa nyid kyi</text></item>
<item><p>187b5</p><section>phal chen</section><text>shugs kyi dbang dang / byang chub sems dpa'i rnam par thar ba rgya chen po'i rnam par 'phrul pa rab tu thob pa'i chos kyi dbang dang / 'gro ba thams cad yongs su bskyab par shin tu bsgrubs pa'i snying rje chen po'i stobs yongs su 'byung ba'i dbang dang / byams</text></item>
<item><p>187b6</p><section>phal chen</section><text>pa chen po'i rgya mtsho rnam par dag pa yongs su bskyed pa'i bsam pa'i dbang gis/ de bzhin gshegs pa'i byin gyi rlabs yang dag par blang ba'i phyir rab tu 'jug go /rigs kyi bu de ltar kho mos byang chub sems dpa'i rnam par thar pa sems</text></item>
<item><p>187b7</p><section>phal chen</section><text>can thams cad yongs su smin par byas pas bsam pa ji lta ba bzhin du dge ba'i rtsa ba la yang dag par bskul la rab tu gnas te/ rnam par dbye ba pa'i chos la zhugs nas mtha' dang dbus med pa'i lus kyi kha dog dang dbyibs yongs su bstan</text></item>
<item><p>188a1</p><section>phal chen</section><text>te/ spyod pa'i lus re re las mtha' dang dbus med pa'i kha dog rgya mtsho 'jig rten du rnam par par byas te/ spyod pa'i kha dog re re las mtha' dang dbus med pa'i 'od gzer gyi sprin yongs su bkye zhing 'od gzer re re las</text></item>
<item><p>188a2</p><section>phal chen</section><text>kyang sangs rgyas kyi zhing gi gzugs brnyan mtha' dang dbus med pa yongs su bstan nas/ sangs rgyas kyi zhing re rer yang de bzhin gshegs pa 'byung ba mtha' dang dbus med pa yongs su bstan te/ de bzhin gshegs pa re re zhing yang sangs rgyas kyi rnam par 'phrul pa mtha'</text></item>
<item><p>188a3</p><section>phal chen</section><text>dang dbus med pa yongs su ston pa byed cing sngon gyi dge ba'i rtsa bas yang dag par bskul ba byed do/ /dge ba'i rtsa ba ma bskyed pa rnams kyang yongs su bskyed do/ /bskyed pa rnams kyang yangs par byed do/ /dge ba'i rtsa ba yangs par byas pa rnams ni rnam</text></item>
<item><p>188a4</p><section>phal chen</section><text>par 'phel bar byed de/ kho mo ni sems kyi skad cig re re la yang / sems can kyi khams mtha' dang dbus med pa bla na med pa yang dag par rdzogs pa'i byang chub las phyir mi ldog pa'i sa la rab tu 'god par byed do// //sangs</text></item>
<item><p>188a5</p><section>phal chen</section><text>rgyas rmad gcad ces bya ba shin tu rgyas pa chen po'i mdo/ bam po bcu gnyis pa/ rigs kyi bu gzhan yang khyod kyis 'di skad du smras te/ khyod bla na pa yang dag par rdzogs pa'i byang chub tu zhugs nas ni ji srid cig lon/ bskal pa brgya phrag ji snyed</text></item>
<item><p>188a6</p><section>phal chen</section><text>cig nas ni byang chub kyi spyod pa la spyod spyod ces zer ba de'i don kyang / sangs rgyas kyi byin gyi rlabs kyis bstan par bya'o/ /rigs kyi bu byang chub sems dpa' rnams kyi ye shes kyi dkyil 'khor ni rtog pa dang / rnam par rtog pa'i yul dang ldan pa/ de la 'khor ba ring ba</text></item>
<item><p>188a7</p><section>phal chen</section><text>'am/ 'khor ba thung bar rnam par dgod cing brjod par bya ba byed do/ /bskal pa kun nas nyon mongs pa'am/ bskal pa rnam par dag pa'am/ bskal pa chung ba'am/ bskal pa che ba'am/ bskal pa mang ba'am/ bskal ba tha dad pa'am/</text></item>
<item><p>188b1</p><section>phal chen</section><text>bskal ba rnam pa sna tshogs su bya ba'am/ bskal pa rnam pa tha dad par bya bar yang rnam par dgod pa dang / brjod par bya ba do/ /de ci'i phyir zhe na/ rigs kyi bu byang chub sems dpa' rnams kyi ye shes kyi dkyil 'khor ni rang bzhin gyi ngo bo nyid kyis yongs su</text></item>
<item><p>188b2</p><section>phal chen</section><text>dag pa ste/ 'du shes kyi dra ba thams cad dang bral ba sgrib pa'i ri thams cad las yang dag par 'das pa'i bsam pa la yongs su 'char te/ de'ang sems can thams cad yongs su smyin par bya ba'i dus su 'dul ba ji lta ba bzhin du snang bar byed do/ /</text></item>
<item><p>188b3</p><section>phal chen</section><text>rigs kyi bu 'di lta ste/ nyi ma'i dkyil 'khor la nyin mtshan gyi grangs su bya ba de/ mi srid kyang nyi ma'i dkyil 'khor nub na ni nub mor snang ngo / /nyi ma'i dkyil 'khor shar na ni nyin bar du snang zhing brjod pa yod do/ /rigs kyi bu de bzhin du byang chub</text></item>
<item><p>188b4</p><section>phal chen</section><text>sems dpa' ye shes kyi dkyil 'khor rnam par rtog pa med pa la rtog pa dang / yongs su rtog pa thams cad de/ 'khor ba na gnas pa'i 'du shes kyi rnam pa thams cad dang / dus su bya ba thams cad kyang med mod kyi/ 'on kyang byang chub</text></item>
<item><p>188b5</p><section>phal chen</section><text>sems dpa'i bsam pa las byung ba'i ye shes kyi dkyil 'khor rnam par rtog pa med pa ni sems can thams cad yongs su smyin par bya ba'i dus kyi dbang gis bskal par gnas pa dang / 'khor ba'i 'du shes kyi rnam par bgrang ba'i grangs</text></item>
<item><p>188b6</p><section>phal chen</section><text>su bgrang ba yin te/ ye shes kyi dkyil 'khor rnam par rtog pa med pa la sngon gyi mtha' dang phyi ma'i mtha'i bskul par gnas pa'i 'du shes kyi rnam par bgrang ba yod do/ /rigs kyi bu 'di lta ste/ dper na/ nyi ma'i dkyil 'khor ni nam</text></item>
<item><p>188b7</p><section>phal chen</section><text>mkha'i dbyings la 'dug kyang / rin po che'i ri thams cad dang / rin po che'i shing thams cad dang / rin po che'i snod thams cad dang / rin po che'i 'byung gnas thams cad dang / rgya mtsho thams cad dang / mtsho dang mtshe'u thams cad dang /</text></item>
<item><p>189a1</p><section>phal chen</section><text>chu dang ba'i snod thams cad dang / 'gro ba thams cad kyi sems la gzugs brnyan rnam par pa snang ste/ sems can thams cad la mngon du gyur par snang ngo / /rin po che thams cad kyi rdul shin tu phra ba rnams la nyi ma'i</text></item>
<item><p>189a2</p><section>phal chen</section><text>dkyil 'khor gyi gzugs brnyan byung bar snang yang / nyi ma'i dkyil 'khor de ni rin po che'i ri rnams la'ang gnas pa do/ /rin po che'i shing nas rin po che'i rdul shin tu phra ba rnams kyi bar du'ang zhugs pa med/ rin po che'i 'bru rnams kyi khongs su</text></item>
<item><p>189a3</p><section>phal chen</section><text>chud pa'ang ma yin/ rin po che'i 'byung gnas rnams kyi rjes su song ba'ang ma yin/ rgya mtsho rnams kyi nang du song ba'ang ma yin/ chu'i snod thams cad kyi nang du zhugs pa yang ma yin mod kyi/ thams cad kyi khongs na 'dug par yang snang ngo / /rigs</text></item>
<item><p>189a4</p><section>phal chen</section><text>kyi bu de bzhin du byang chub sems dpa' sems dpa' chen po yang 'khor ba'i rgya mtsho las ni gyen du 'phags/ de bzhin gshegs pa'i chos kyi dbyings kyi nam mkha' la ni mngon par byung / chos kyi rang bzhin nam mkha'i rgyud la ni rgyu zhing spyod/</text></item>
<item><p>189a5</p><section>phal chen</section><text>zhi ba'i nam mkha'i dbyings la ni gnas par gyur mod kyi srid pa'i lam gyi rgyud dang / skye gnas thams cad du'ang sems can thams cad yongs su smyin par bya ba dang / gdul ba'i don du sems can thams cad dang 'dra ba'i lus su skye bar snang ste/</text></item>
<item><p>189a6</p><section>phal chen</section><text>'khor ba'i nyes pas gos par mi 'gyur ro/ /skye ba dang 'chi 'pho ba'i sdug bsngal gyis nye bar gdung ba med do/ /rtog pa dang rnam par rtog pa dag dang / 'grogs pa med do/ /bskal pa la'ang ring ba'i 'du shes sam/ thung ba'i 'du shes su 'gyur</text></item>
<item><p>189a7</p><section>phal chen</section><text>ba med do/ /de ci'i phyir zhe na/ de ni byang chub sems dpa' phyin ci log las shin tu 'das pa dang / 'du shes dang sems dang lta ba'i phyin ci log las yongs su 'das pa dang / lam lta bu'i 'jig rten thams cad yang dag pa ji lta ba bzhin du ya</text></item>
<item><p>189b1</p><section>phal chen</section><text>shes kyis khong du chud pa dang / sgyu ma lta bu'i 'jig rten thams cad rab tu rtogs pa dang / sems can pa'i ye shes kyi dbyings rab tu thob pa dang / yang dag par ji lta ba bzhin du chos rab tu mthong bas snying rje'i dkyil 'khor shin tu yangs pa dang smon lam chen</text></item>
<item><p>189b2</p><section>phal chen</section><text>po'i stobs kyis sems can thams cad yongs su smyin par bya ba dang / gdul ba'i don du sems can thams cad la mngon du gyur par snang ngo / /rigs kyi bu 'di lta ste/ dper na/ chu klung chen po la pa la gru ni rtag tu rgyun mi 'chad par sems can yongs</text></item>
<item><p>189b3</p><section>phal chen</section><text>su bsgral ba la brtson pa ste/ nam ma zhigs kyi bar du rgyun gcod pa med kyang / de la pha rol gyi ngogs la mngon par chags pa med/ tshu rol gyi ngogs la'ang mngon par chags pa med/ chu'i dbus na'ang gnas pa med do/ /rigs kyi bu de bzhin du byang</text></item>
<item><p>189b4</p><section>phal chen</section><text>chub sems dpa' yang pha rol tu phyin pa chen po'i gru'i mthus 'khor ba'i chu klung gi rgyud las sems can thams cad yongs su bsgral ba la zhugs pa yin te/ de la tshu rol gyi mus 'jigs pa med do/ /pha rol gyi mur bde bar 'gyur ba'i 'du shes med do/ /</text></item>
<item><p>189b5</p><section>phal chen</section><text>'on kyang rtag tu rgyun mi 'chad par byang chub sems dpa'i spyod pa la bskal pa dpag tu med pa thams cad du gnas par bya bar zhe non pas sems can thams cad yongs su bsgral bar bya ba la zhugs pa yin te/ bskal ba'i rnam par tha dad pa la mngon</text></item>
<item><p>189b6</p><section>phal chen</section><text>par zhen pa med do/ /bskal pa 'da' bar bya ba la ring ba'i 'du shes su gyur cing byang chub sems dpa'i spyad pa la spyod pa ma yin no/ /rigs kyi bu 'di lta ste/ dper na/ chos kyi dbyings ltar yangs pa'i nam mkha'i dbyings nam mkha'i gzhi'i dkyil 'khor ni</text></item>
<item><p>189b7</p><section>phal chen</section><text>'jig rten gyi khams thams cad 'du'am 'jig gam 'das par gyur kyang rnam par rtog pa med cing rang bzhin gyis rnam par dag la kun nas nyon mongs pa med de/ 'khrug pa med cing bsgribs pa med la phyi ma'i mtha'i dus su zhing thams cad 'dzin kyang yongs su skyo</text></item>
<item><p>190a1</p><section>phal chen</section><text>ba med do/ /rigs kyi bu de bzhin du byang chub sems dpa'i bsam pa ye shes nam mkha'i dkyil 'khor kyang smon lam chen po'i rlung gi dkyil 'khor gyis kun nas bskor cing ngan song gi g.yang sa thams cad las sems can yongs su 'dzin kyang</text></item>
<item><p>190a2</p><section>phal chen</section><text>yongs su skyo ba med do/ /bde ba'i lam la 'god pa byed kyang yongs su sgyid lug pa med do/ /thams cad mkhyen pa'i lam la 'god kyang zhum par byed pa med do/ /nyon mongs pa thams cad kyis kyang 'khrug pa med do/ /'khor ba'i nyes pa thams cad kyis kyang</text></item>
<item><p>190a3</p><section>phal chen</section><text>yongs su gdung ba med do/ /rigs kyi bu 'di lta ste/ dper na/ sgyu ma'i rnam pa las grub pa'i mi yan lag dang nying lag shin tu tshang ba la lus la gnas pa'i chos bcu med de/ bcu gang zhe na/ 'di lta ste/ dbugs nang du rgyu ba'am/ dbugs phyir rgyu ba</text></item>
<item><p>190a4</p><section>phal chen</section><text>'am/ grang ba'am/ dro ba'am/ bkres pa'am/ skom pa'am/ dga' ba'am/ mi dga' ba'am/ skye ba'am/ rga ba'am/ na ba'am/ 'chi ba dang / gnod par 'gyur ba med do/ /rigs kyi bu de bzhin du byang chub sems dpa' ye shes sgyu ma'i rnam pa las</text></item>
<item><p>190a5</p><section>phal chen</section><text>byung ba'i gzugs dang ldan pa/ chos kyi dbyings tha mi dad pa'i lus dang ldan pa/ srid pa'i lam gyi rgyud thams cad du sems can yongs su smyin par byed pa'i don du skyes te/ bskal pa thams cad du gnas pa la'ang chos bcu med de/ bcu gang zhe na/ 'di lta</text></item>
<item><p>190a6</p><section>phal chen</section><text>ste 'khor ba la mngon par dga' ba'am/ 'khor ba srid pa'i lam gyi rgyud du skye bas skyo bar 'gyur ba'am/ yul gyi dga' ba la 'dun pa'am/ khong khro ba'i sems sam/ longs spyod par 'dod pa'am/ nyon mongs pa thams cad kyis yongs su gdung ba</text></item>
<item><p>190a7</p><section>phal chen</section><text>'am/ sdug bsngal gyi tshor ba nyams su myong ba'am/ lam nyam nga bar skye bas 'jigs pa'am/ srid par mngon par 'dun pa'am/ mngon par chags pa med do/ /'on kyang rigs kyi bu sangs rgyas kyi byin gyi rlabs kyis ma 'ongs pa'i byang chub sems dpa'</text></item>
<item><p>190b1</p><section>phal chen</section><text>rnams kyang byang chub sems dpa'i smon lam rgya chen po'i stobs rnam par 'phel bar bya ba'i phyir bstan par bya'o/ /rigs kyi bu sngon 'das pa'i dus bskal ba 'jig rten gyi khams rgya mtsho'i rdul shin tu phra ba snyed kyi pha rol de'i yang pha snga 'das par gyur pa de'i tshe de'i</text></item>
<item><p>190b2</p><section>phal chen</section><text>dus na/ 'jig rten gyi khams rin po che'i 'od ces bya ba zhig byung ste/ rigs kyi bu 'jig rten gyi khams rin po che'i 'od de la bskal pa ni 'od bzang po zhes bya ba byung ngo / /bskal pa 'od bzang po zhes bya ba de la ni sangs rgyas stong phrag bcu byung bar gyur te/ rigs kyi</text></item>
<item><p>190b3</p><section>phal chen</section><text>bu sangs rgyas stong phrag bcu po de dag las bskal pa'i dang po la de bzhin gshegs pa dgra bcom pa yang dag par rdzogs pa'i sangs rgyas chos kyi 'khor lo'i sgra nam mkha'i sprin gyi sgron ma rgyal po zhes bya ba mkhyen pa dang zhabs su ldan pa bde bar gshegs pa 'jig</text></item>
<item><p>190b4</p><section>phal chen</section><text>rten mkhyen pa bla na med pa skyes bu 'dul ba'i kha lo bsgyur ba/ lha dang mi'i ston pa sangs rgyas bcom ldan 'das 'jig rten du byung ste/ de thams cad kyi thog ma la bla na med pa yang dag par rdzogs pa'i byang chub tu mngon par sangs rgyas so/ /rigs kyi bu</text></item>
<item><p>190b5</p><section>phal chen</section><text>de bzhin gshegs pa de gling bzhi ba'i dbus na rgyal po'i gnas dga' bas brgyan pa zhes bya ba yod pa dang / tshod du yang rgyang mi ring ba zhig byung ste/ rgyal po'i gnas dga' bas brgyan pa de'i shar phyogs logs na/ nags tshal 'od bzang po zhes</text></item>
<item><p>190b6</p><section>phal chen</section><text>bya ba zhig yod de/ nags tshal 'od bzang po der snying po byang chub rin po che'i me tog gi sprin ces bya ba byung ngo / /snying po byang chub rin po che'i sprin ces bya ba der gdan seng ge'i khri rin po che rnam par snang ba'i snying po can byung ste/ de la bcom ldan</text></item>
<item><p>190b7</p><section>phal chen</section><text>'das de bzhin gshegs pa chos kyi 'khor lo'i sgra nam mkha'i sprin gyi sgron ma rgyal po bla na med pa yang dag par rdzogs pa'i byang chub tu mngon par sangs rgyas so/ /de'i tshe mi'i tshe'i tshad lo stong phrag bcu thub pa las 'jig rten du sems can srog</text></item>
<item><p>191a1</p><section>phal chen</section><text>gcod pa dang / ma byin par len pa dang / 'dod pas log par g.yem pa dang / du smra ba dang / phra ma zer ba dang / zhe gcod pa'i tshig smra ba dang / tshig khyal pa zer ba dang / chags sems dang ldan pa dang / gnod sems yod</text></item>
<item><p>191a2</p><section>phal chen</section><text>pa dang / log par lta ba can byung ste/ de ltar mi dge ba'i las kyi lam bcu rnam par rgyas par gyur nas rab tu brtan par gyur te/ bcom ldan 'das de bzhin gshegs pa chos kyi 'khor lo'i sgra nam mkha'i sprin gyi sgron ma rgyal po des 'jig rten gyi dbang po'i</text></item>
<item><p>191a3</p><section>phal chen</section><text>sngon gyi rgyal ba la bya ba byas pa rnams dang / 'dzam bu gling gi rnams kyi dge ba'i rtsa ba yongs su smyin par bya ba'i phyir snying po byang chub mchog tu gshegs te/ byang chub sems dpa' rnams la chos bstan to/ /de'i tshe rgyal po'i gnas dga' bas brgyan</text></item>
<item><p>191a4</p><section>phal chen</section><text>pa de na rgyal po rgyal ba'i 'od ces bya ba 'dug 'dug ste/ des mi ma byin par len pa/ rku ba/ sdig to byed pa/ srog gcod pa/ 'dod pas log par g.yem pa/ zer ba/ phra ma smra ba/ zhe gcod pa'i tshig dang ldan pa/ tshig khyal ba smra ba/ chags</text></item>
<item><p>191a5</p><section>phal chen</section><text>sems can gnod sems yod pa/ log par lta ba/ chos ma yin pa'i 'dod chags la zhen pa/ 'dod pa mi bzad pas mngon par non pa/ log pa'i chos kyis kun nas 'khor ba/ sdig to byed byed pa/ khro gtum byed byed pa/ bsod nams ma</text></item>
<item><p>191a6</p><section>phal chen</section><text>byas pa/ 'jigs pas bag tsha ba med pa/ mar mi shes pa/ phar mi shes pa/ dge sbyong du bya ba med pa/ bram zer bya ba med pa/ tshul mi shes pa g.yon dang ldan pa brgya stong du ma rab tu gdul bar bya ba'i phyir btson rar btsud par gyur to/ /</text></item>
<item><p>191a7</p><section>phal chen</section><text>rgyal po rgyal ba'i 'od de la bu gzugs bzang ba shin tu mdzes pa blta na sdug pa/ kha dog bzang po dam pa rgyas pa dang ldan pa mi chen po'i mtshan nyi shu rtsa brgyad dang ldan pa/ rnam par rgyal ba zhes bya ba zhig yod pa de/ khang pa glu snyan pa'i dbyangs</text></item>
<item><p>191b1</p><section>phal chen</section><text>zhes bya ba'i steng du phyin te/ bud med kyi 'khor mang pos yongs su bskor cing 'dug 'dug pa las btson ra na 'khod pa'i sems can mtshon cha sna tshogs kyis dam du glags pa/ de dag gi sgra 'jigs 'jigs skad du 'bod pa thos par gyur to/ /thos nas mi dga'</text></item>
<item><p>191b2</p><section>phal chen</section><text>zhing shin tu nyams mi bde ba'i sems su gyur te/ snying rje chen po skyes nas khang steng de nas shod du babs te/ btson ra der phyin nas btson ra dam po na 'khod pa'i sems can shing sgrog dang lcags sgrog dang / khong sgril dang / ltung dang mdo rtod kyis</text></item>
<item><p>191b3</p><section>phal chen</section><text>bsgrogs shing brtod de gcig gi lus dang gcig tu sbrel nas mun pa mun nag tu btsud de/ dud pa'i rab rib kyis 'grigs shing / rlung nad nyams su bde bas nyam thag par gyur pa/ dbugs shin tu mi bde ba rgyu ba bkres pa dang / skom pas</text></item>
<item><p>191b4</p><section>phal chen</section><text>mnar ba/ sgren mo gos med pa lus thams cad phyag dar dang rdul gyi nang na 'gre ba/ lus rang gis skras yog pa/ brla sgril gyis dam du bcings pa/ nyon mongs pa sna tshogs kyis tho btsams pa sdug bsngal gyi tshor bas zil gyis mnan cing / sdug</text></item>
<item><p>191b5</p><section>phal chen</section><text>bsngal nyams su myong bar gyur te/ mi bzad pa sna tshogs kyi smre sngags kyis bla zhing 'o dod 'bod pa de dag mthong nas snying rje chen po skyes te/ snying rje'i bsam pa rgya chen po byung nas gzhan la phan par bya ba'i sems skyes te/ btson ra'i thibs po na</text></item>
<item><p>191b6</p><section>phal chen</section><text>'khod pa'i sems can rnams btson ra nas thar bar bya'o/ /zhes dbugs bton nas des sems can de dag mi 'jigs pa byin te/ rgyal po rgyal ba'i 'od gang na ba der song ste/ 'di skad ces gsol to/ /lha'i zhal snga nas mkhyen par mdzad tu</text></item>
<item><p>191b7</p><section>phal chen</section><text>gsol/ btson ra mi bde ba na mchis pa'i sems can rnams la glo ba rjes nas bdag gis mi 'jigs pa stsal na de dag dgye bar ci gnang zhes nas/ de nas rgyal po rgyal ba'i 'od kyis blon po lnga brgya po banas khyed ji snyam du sems</text></item>
<item><p>192a1</p><section>phal chen</section><text>zhes smras pa dang / de dag gis smras pa/ btson 'di rnams ni rgyal po'i phyag mdzod rku ba/ rgyal po'i sku la dar ba/ btsun mo'i 'khor du zhugs pa las bzung ba sha stag ste/ de dag ni mi dgum du'ang mi rung / de dag gi chad pa ni</text></item>
<item><p>192a2</p><section>phal chen</section><text>dgum pas 'bra bar bas te/ ma lags na'ang btson rar gum na chad pa 'bra lags grang / de dag gi mgon su bgyid pa de'ang rgyal po'i zhal sngar glo ba ring ngo / /de nas rgyal po'i bu rnam par rgyal ba snying rje chen pos mi bzod ces nas blon po de dag la</text></item>
<item><p>192a3</p><section>phal chen</section><text>smras pa/ khyod kyis ji skad du smras pa/ de ltar yang rung ste/ ngas khong ta 'di dag gi don du sdug bsngal nyams su blangs pa thams cad kyang bzod par bya na de dag la khyod kyis ci bya/ de nga la gyis te nyes pa can de dag khye shig /ngas de rnams btson ra nas</text></item>
<item><p>192a4</p><section>phal chen</section><text>dgrol ba'i don du mi bde ba thams cad nyams su blangs te/ lus dang srog yongs su dor bar bya'o/ /de ci'i phyir zhe na/ gal te ngas sems can 'di rnams tsam zhig kyang btson ra nas dgrol bar ma nus na khams gsum pa'i btson ra na 'khod pa'i sems</text></item>
<item><p>192a5</p><section>phal chen</section><text>can sred pa'i zhags pas glags pa/ ma rig pa'i thibs po na 'khod pa/ gti mug gi mun par btsud pa/ phongs pa'i sdug bsngal gyis mnar ba ngan song gi rgyud zabs su ring zhing 'byung bar dka' bar chud pa/ dbyibs mi sdug la mdog mi sdug</text></item>
<item><p>192a6</p><section>phal chen</section><text>pa dang ldan pa/ dbang po'i sbyor ba thams cad dang bral ba/ nor ba'i yid dang ldan pa/ 'byung ba mi mthong ba snang ba med pa khams gsum pa la mngon par zhen pa/ bsod nams dang / ye shes kyi tshogs pa/ ye shes kyi skye mched dang</text></item>
<item><p>192a7</p><section>phal chen</section><text>skol ba nyon mongs pa sna tshogs kyis sems dri ma can du gyur pa/ sdug bsngal gyi shing thags kyis 'khor ba dang / bdud kyi dbang du gyur pa/ skye ba dang rga ba dang / na ba dang / 'chi ba dang mya ngan dang / smre sngags 'don pa dang / sdug bsngal ba dang yid</text></item>
<item><p>192b1</p><section>phal chen</section><text>bde ba dang / 'khrug pas mnar ba rnams kyang ji ltar khrol bar bya zhes nas/ rgyal po gzhon nu rnam par rgyal bas btson ra na 'khod pa'i sems can de dag bdag nyid yongs su gtang ba dang / rnam pa thams cad du yongs su gtang bas/ g.yog 'khor</text></item>
<item><p>192b2</p><section>phal chen</section><text>thams cad dang / nor gyi phung po thams cad kyis blus te/ brtson ra de dag nas yongs su bkye nas sems can de dag gi sdug bsngal nyams su blangs te/ phyir ldog pa par gyur to/ /de nas blon po lnga brgya po de dag gis lag pa gyen du bsgreng ste/ 'o dod</text></item>
<item><p>192b3</p><section>phal chen</section><text>bos nas rgyal po rgyal ba'i 'od kyi gan du song ste/ 'di skad ces smras so/ /rgyal po'i zhal snga nas mkhyen par mdzad du gsol/ gzhon nu rnam par rgyal ba'i mchid thabs su bgyis pas/ rgyal po'i chab srid kyang stor bar 'gyur/ bdag cag rnams kyang</text></item>
<item><p>192b4</p><section>phal chen</section><text>srog la 'bab par the tshom 'tshal te/ lha'i zhal snga nas rgyal po gzhon nu rnam par rgyal ba la bka' nan ma mdzad na ni/ ring po yang thogs par lha'i zhal sngar sku la dar bar 'gyur ro zhes pa dang / de nas rgyal po rgyal ba'i 'od shin tu khros nas/</text></item>
<item><p>192b5</p><section>phal chen</section><text>rgyal po'i bu rnam par rgyal ba dang / g.yon dang ldan pa'i de dag du bcas te gsad par byas so/ /de nas de'i ma skyed skyed pas thos nas dga' ste/ bud kyi 'khor stong dang bcas te/ skra ni bshig /lus kyi rgyan ni bor rang gi bzhin ni</text></item>
<item><p>192b6</p><section>phal chen</section><text>dral/ brang ni brdung mgo ni phyag dar gyis gang bar snying rje rje skad kyi nga ror ngu zhing rgyal po'i drung du phyin nas/ 'khor dang bcas pas rkang pa gnyis la phyag 'tshal te/ 'di skad du gsol ba btab po/ /lha'i zhal snga nas thugs ci dgongs/ rgyal po</text></item>
<item><p>192b7</p><section>phal chen</section><text>gzhon nu rnam par rgyal ba gtang du gsol/ rgyal po gzhon nu rnam par rgyal ba'i srog stsal du gsol zhes nas/ de nas rgyal pos rgyal po gzhon nu rnam par rgyal ba mdun du bzhag ste/ 'di skad ces smras so/ /gzhon nu g.yon dang ldan pa'i</text></item>
<item><p>193a1</p><section>phal chen</section><text>'di rnams thong / de ste gtong zhing de rnams kyi le lan du shi bar gyur ta re zhes pa dang / des zhum pa pa'i sems ma 'khums pa thams cad mkhyen pa nyid du par brtson pa/ gzhan la phan par gzhol ba/ snying rje chen po sngon</text></item>
<item><p>193a2</p><section>phal chen</section><text>du 'gro bas 'chi bar khas blangs pa dang / de'i mas rgyal po rgyal ba'i 'od la zla ba phyed cig tu phrad par gsol ba btab pa/ dgung zla phyed gcig tu gzhon nu 'di sbyin pa stsol du ci gnang / de slan cad ni su ci dgyes pa de'ang mdzad par gsol zhes pa dang / de de ltar</text></item>
<item><p>193a3</p><section>phal chen</section><text>gyis shig ces rgyal pos gnang ngo / /de nas rgyal po'i gnas dga' bas brgyan pa de'i byang phyogs logs shig na/ sngon mchod sbyin gyi gnas su bya ba'i bza' shing gi ra ba chen po nyi ma'i 'od ces bya ba der gzhon nu de song nas/ su ci 'dod pa de la de byin te/ des</text></item>
<item><p>193a4</p><section>phal chen</section><text>gtan pa pa'i mchod sbyin byas nas zla ba phyed du sbyin pa rnam pa sna tshogs byin te/ zas 'dod pa la zas byin/ skom 'dod pa la skom byin/ bzhon pa dang / gos dang / me tog dang / phye ma dang / byug pa dang / chos gos dang / gdugs dang / rgyal mtshan dang / ba dan</text></item>
<item><p>193a5</p><section>phal chen</section><text>dang rin po che'i rgyan dang / yo byad thams cad dang / lhab lhub thams cad dang / yo byad kyi rnam pa thams cad kyang de dag 'dod pa la yongs su btang ste/ de nas nyi ma tha ma la bab par gyur ba dang / 'gro ba mang po'i tshogs kun nas 'dus te/ rgyal</text></item>
<item><p>193a6</p><section>phal chen</section><text>po'i blon po dang / bud kyi tshogs dang / tshong dpon dang / khyim bdag dang / ljongs dang / yul gyi dang / zhags pa 'thub pa thams cad kyang kun nas 'dus/ bcom ldan 'das chos kyi 'khor lo'i sgra nam mkha'i sprin gyi sgron ma rgyal po de bzhin</text></item>
<item><p>193a7</p><section>phal chen</section><text>gshegs pa de yang / sems can yongs su smin par bya ba dang / gdul ba'i dus thugs su chud nas/ mchod sbyin gyi gnas der gshegs te/ lha'i dbang po'i tshogs kyis ni yongs su bskor/ klu'i dbang pos ni yang dag par mchod/</text></item>
<item><p>193b1</p><section>phal chen</section><text>gnod sbyin gyi dbang pos ni lus mngon par btud/ dri za'i dbang pos ni mngon par bstod/ lha ma yin gyi dbang pos ni lus shin tu btud nam mkha' lding gi dbang po gtsug gi rin po ches rnam par brgyan pas ni sems dang ba'i mchod pa'i rnam pas rab tu bkang /</text></item>
<item><p>193b2</p><section>phal chen</section><text>ci'i dbang po rnams kyis ni dga' ba'i yid kyis yongs su mchod de/ bstod pa'i glu'i dbyangs kyis yongs su bskul/ lto 'phye chen po'i dbang po rnams kyis ni kun nas bskor cing zhal du blta ba de/ 'gro ba'i tshogs chen po de dang / rgyal po</text></item>
<item><p>193b3</p><section>phal chen</section><text>gzhon nu rnam par rgyal bas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos kyi 'khor lo'i sgra nam mkha'i sprin gyi sgron ma rgyal po shin tu mdzes pa blta na sdug pa/ dbang po zhi ba thugs zhi ba/ shin tu dben</text></item>
<item><p>193b4</p><section>phal chen</section><text>par dbang po las rgyal ba/ glang po ltar shin tu dul ba/ mtsho ltar rab tu dang zhing gsal la rnyog pa pa/ sangs rgyas kyi rnam par 'phrul ba dang / cho 'phrul chen po dang / sangs rgyas kyi khyu mchog gi mthu phyung ba chen pos ni rnam par mdzes/</text></item>
<item><p>193b5</p><section>phal chen</section><text>sangs rgyas kyi bdag nyid che bas ni rab tu 'bar/ sangs rgyas kyi mtshan dang dpe byad bzang po'i rgyan gyis ni sku mdzes par brgyan/ 'jig rten thams cad ni sangs rgyas kyi 'od kyi dkyil 'khor snang bas rgyas par 'gengs shing / sangs rgyas kyi 'od zer</text></item>
<item><p>193b6</p><section>phal chen</section><text>gyis rab tu snang ba mdzad/ sku'i ba spu'i bu ga thams cad nas ni/ spos rin po che'i ngad 'phro ba'i 'khor lo rab tu 'gyed/ sangs rgyas kyi zhing rab tu bskyod pa'i tshul du ni 'jig rten gyi khams thams cad yongs su bskyod pa mdzad cing / rgyan thams cad kyi sprin gyi</text></item>
<item><p>193b7</p><section>phal chen</section><text>char rab tu 'bebs pa'i sangs rgyas kyi rnam par gnon pa dang / sems can thams cad kyi nyon mongs pa spong ba'i sangs rgyas kyi spyod lam dang / sems can thams cad kyi dga' ba'i shugs rnam par 'phel bar mdzad pa'i sangs rgyas kyi zhal blta ba'i</text></item>
<item><p>194a1</p><section>phal chen</section><text>byin gyis/ pha zad cig nas tshur gshegs pa mthong nas/ de bzhin gshegs pa la sems mngon par mos par gyur to/ /de nas rgyal po gzhon nu rnam par rgyal ba dang / 'gro ba'i tshogs chen po de dag gis bcom ldan 'das de bzhin</text></item>
<item><p>194a2</p><section>phal chen</section><text>gshegs pa chos kyi 'khor lo'i sgra nam mkha'i sprin gyi sgron ma'i rgyal po de/ pha zad du bsu nas mos pa'i sems kyis lus thams cad kyis phab ste phyag 'tshal nas/ zhabs gnyis la spyi bos gtugs te/ mchod pa rnam pa sna tshogs kyis yang dag</text></item>
<item><p>194a3</p><section>phal chen</section><text>par mchod nas tshig 'di skad du brjod do/ /bcom ldan 'das tshur gshegs su gsol/ bde bar gshegs pa tshur gshegs su gsol/ de bzhin gshegs pas bdag cag dgongs so/ /bde bar gshegs pas bdag cag yongs su bzung ngo / /de nas rgyal</text></item>
<item><p>194a4</p><section>phal chen</section><text>po gzhon nu rnam par rgyal bas bcom ldan 'das la gdan dam pas bstabs te/ 'di skad ces gsol to/ /bcom ldan 'das gdan bting ba 'dir bzhugs su gsol zhes nas bcom ldan 'das der gshegs pa dang gdan de yang gtsang sbra</text></item>
<item><p>194a5</p><section>phal chen</section><text>lhur len pa'i lus kyi ris su gtogs pa'i lha rnams kyis sangs rgyas kyi byin gyis rin po che spos kyi rgyal po'i pad+mo'i snying po can du byin gyis brlabs nas/ gdan de la bcom ldan 'das chos kyi 'khor lo'i sgra nam mkha'i sprin gyi sgron ma'i rgyal po de bzhin gshegs pa</text></item>
<item><p>194a6</p><section>phal chen</section><text>bzhugs so/ /'khor gyi stan de dag la byang chub sems dpa' rnams 'khod de/ de'i zhal mthong ma thag tu 'khor de'i sems can thams cad kyang / sgrib pa thams cad dang bral te/ nad thams cad kyang zhi bar gyur nas/ 'phags pa'i chos kyi snod</text></item>
<item><p>194a7</p><section>phal chen</section><text>du gyur to/ /de nas bcom ldan 'das de bzhin gshegs pa chos kyi 'khor lo'i sgra nam mkha'i sprin gyi sgron ma'i rgyal bos sems can de dag snod du gyur par thugs su chud nas/ bstan pa rim pas bka' stsal te/ 'di ltar rgyu'i dkyil 'khor rab tu snang</text></item>
<item><p>194b1</p><section>phal chen</section><text>ba zhes bya ba'i mdo sde yang dag par bstan nas zhal gyi sgo nas 'gro ba thams cad kyi skad rgya mtsho dang / nges pa'i tshig dang / ngag gis dbyangs su brjod pa'i gsung dbyangs kyi yan lag stong dang ldan pa/ chos kyi yan lag thams cad dang ldan pa rab tu</text></item>
<item><p>194b2</p><section>phal chen</section><text>bsgrags pa dang / de'i mod la 'khor de nas srog chags bye ba phrag brgyad cu ni rdul dang bral te/ dri ma par gyur nas/ chos la chos kyi skyes par gyur to/ /srog chags bye ba mang zhig gis ni/ slob pa'i sa thob par gyur to/ /srog chags</text></item>
<item><p>194b3</p><section>phal chen</section><text>stong phrag bcu ni theg pa chen po la rnam par dul bar gyur to/ /'di ltar byang chub sems dpa'i spyod pa kun tu bzang po dang / smon lam chen po yongs su rdzogs pa'i tshul la zhugs par gyur to/ /de ltar bcom ldan 'das des sangs rgyas kyi rnam</text></item>
<item><p>194b4</p><section>phal chen</section><text>par 'phrul pa chen pos chos kyi 'khor lo rab tu bskor ba'i tshe/ phyogs bcu'i sems can sangs rgyas kyi zhing brgya phrag stong gi rdul shin tu phra ba snyed theg pa chen po la rnam par dul bar gyur to/ /phyogs bcu'i 'jig rten sangs rgyas kyi zhing 'byam</text></item>
<item><p>194b5</p><section>phal chen</section><text>klas pa sna tshogs su gtogs pa'i sems can mtha' dang dbus pa dag gi yang ngan song gi sa rnam par bzlog par gyur to/ /sems can grangs las 'das pa zhig ni mtho ris su skye ba'i lam la rab tu bkod par gyur to/ /rgyal po gzhon nu</text></item>
<item><p>194b6</p><section>phal chen</section><text>rnam par rgyal bas kyang byang chub sems dpa'i rnam par thar pa sems can thams cad yongs su smyin par bya bas/ bsam pa ji lta ba bzhin du dge ba'i rtsa ba la yang dag par bskul ba 'di thob par gyur to/ /rigs kyi bu de la de'i tshe de'i dus</text></item>
<item><p>194b7</p><section>phal chen</section><text>na rgyal po gzhon nu rnam par rgyal ba zhes bya ba byung ste/ rang gi lus dang srog yongs su btang nas/ nor gyi tshogs dang / 'khor thams cad dang / 'jig rten na 'tsho ba'i bde ba yongs su spangs nas btson ra na 'khong pa'i sems can de dag thar</text></item>
<item><p>195a1</p><section>phal chen</section><text>bar byas pa/ mchod sbyin chen po gtan pa pa'i mchod sbyin byed byed pa/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos kyi 'khor lo'i sgra nam mkha'i sprin gyi sgron ma'i rgyal po de la bsnyen</text></item>
<item><p>195a2</p><section>phal chen</section><text>bkur byed byed pa de bzhin gshegs pa de'i zhal mthong ba'i mod la bla na pa yang dag par rdzogs pa'i byang chub tu sems bskyed de/ byang chub sems dpa'i rnam par thar pa sems can thams cad yongs su smyin par bya bas bsam pa ji lta ba bzhin du dge</text></item>
<item><p>195a3</p><section>phal chen</section><text>ba'i rtsa ba la yang dag par bskul ba yang thob par gyur ba de gzhan zhig yin pa tsam du sems na ni/ rigs kyi bu khyod kyis de ltar blta ste/ kho mo ni de'i tshe de'i dus na rgyal po gzhon nu rnam par rgyal ba zhes bya bar gyur to/ /de ltar kho mo rgyal po gzhon</text></item>
<item><p>195a4</p><section>phal chen</section><text>nu rnam par rgyal ba zhes bya bar gyur te/ snying rje chen pos rab tu dga' zhing 'gro ba thams cad la phan par zhugs te/ khams gsum la gnas pa dang / rnam par smyin pa'i lan la re ba pa dang / grags pa dang snyan pa dang / smos pa la mngon</text></item>
<item><p>195a5</p><section>phal chen</section><text>par dga' ba pa dang / bdag la bstod pa pa dang / gzhan la smod pa pa dang / dngos po thams cad la mngon par zhen pa pa dang / srid pa'i 'du shes las gyen du 'phags pa dang / khams gsum pa la mngon par dga' ba pa</text></item>
<item><p>195a6</p><section>phal chen</section><text>dang / 'jig rten gyi yul gyi bde ba las phyir phyogs pa dang / de bzhin gshegs pa'i yul la mngon tu gyur pa dang / byang chub sems dpa'i bsam pa rnam par dag pa dang / lhag pa'i bsam pa rdo rje yongs su grub pa dang / 'gro ba thams cad</text></item>
<item><p>195a7</p><section>phal chen</section><text>la byams pa chen pos nan tan du byed pa dang / 'gro ba thams cad la snying brtse bas sdug bsngal rnam par zhi bar bya ba la brtson pa dang / de bzhin gshegs pa'i stobs la bsam pa thag pa nas lhag par pa dang / byang chub sems dpa'i</text></item>
<item><p>195b1</p><section>phal chen</section><text>lam yongs su sbyang ba dang / theg pa chen po'i rgyan gyis 'byung ba'i lam rab tu brgyan par bya ba dang / thams cad mkhyen pa nyid kyi sgom mngon par blta bar bya ba'i tshul gyis de dag de lta bur dga' ba dag kyang byas par gyur to/ /rigs kyi bu kho mos ni byang chub</text></item>
<item><p>195b2</p><section>phal chen</section><text>sems dpa'i rnam par thar pa sems can thams cad yongs su smyin par bya bas bsam pa ji lta ba bzhin du dge ba'i rtsa ba la yang dag par bskul ba 'di yun de srid du ring ba zhig nas thob par gyur to/ /rigs kyi bu de la ji snyam du sems/ de'i tshe de'i dus na rgyal po</text></item>
<item><p>195b3</p><section>phal chen</section><text>rgyal ba'i 'od la log par gsol ba 'debs shing kho mo bsad pa'i phyir gros su gsol ba'i blon po lnga brgya po rnams gzhan dag gcig yin pa tsam du sems na ni/ de ltar blta ste/ lhas byin gyis bcom ldan 'das dgrongs pa'i phyir skyes bu lnga brgya</text></item>
<item><p>195b4</p><section>phal chen</section><text>bkye ba de dag yin te/ de dag kyang bcom ldan 'das kyis ma 'ongs pa'i dus bskal pa ri rab kyi rdul shin tu phra ba snyed na bskal pa 'od bzang po zhes bya ba gcig la sangs rgyas lnga brgya sangs rgyas kyi zhing gi yon tan dang rgyan sna tshogs dang ldan pa/</text></item>
<item><p>195b5</p><section>phal chen</section><text>rigs dang rgyud sna tshogs su skyes pa/ pha dang ma sna tshogs su smos pa skye ba'i rnam par 'phrul ba sna tshogs yongs su ston pa mngon par 'byung ba'i rnam par 'phrul pa sna tshogs dang ldan pa/ byang chub kyi shing gi 'od sna tshogs yongs su ston pa/ snying po</text></item>
<item><p>195b6</p><section>phal chen</section><text>byang chub sna tshogs su nye bar 'dod ba'i sgo sna tshogs dang ldan pa/ bdud pham pa sna tshogs yongs su ston pa mngon par 'tshang rgya ba'i rnam par 'phrul pa sna tshogs yongs su ston pa/ chos kyi 'khor lo rab tu bskor ba'i tshul dang / dang nges pa'i</text></item>
<item><p>195b7</p><section>phal chen</section><text>tshig sna tshogs dang ldan pa/ mdo sde'i tshul shin tu bstan pa sna tshogs dang ldan pa/ tshig gi lam dang skad sna tshogs rab tu ston pa/ 'khor gyi dkyil 'khor gyi rgyan sna tshogs dang ldan pa/ 'od kyi dkyil 'khor gyi mthu dang rgyan sna tshogs rab tu 'gyed</text></item>
<item><p>196a1</p><section>phal chen</section><text>pa/ tshe'i tshad sna tshogs dang ldan pa/ bstan pa'i byin gyi rlabs sna tshogs dang ldan pa/ bstan pa rnam par pa sna tshogs dang ldan pa/ sna tshogs dang ldan pa/ snying rje chen po'i lus su gyur pa sha stag tu 'gyur</text></item>
<item><p>196a2</p><section>phal chen</section><text>te/ de dag gi bskal pa'i dang po la de bzhin gshegs pa thugs rje chen po mnga' ba zhes bya ba 'jig rten gyi khams rin chen 'od du bla na pa yang dag par rdzogs pa'i byang chub tu mngon par 'tshang rgya'o/ /de'i rjes la 'jig rten gyi khams de nyid du</text></item>
<item><p>196a3</p><section>phal chen</section><text>de bzhin gshegs pa gnyis pa 'gro ba thams cad la phan pa'i smon lam bzla ba zhes bya ba 'byung ngo / /de bzhin gshegs pa gsum pa thugs rje chen po'i seng ge zhes bya ba 'byung ngo / /de bzhin gshegs pa bzhi pa 'jig rten thams cad la phan par</text></item>
<item><p>196a4</p><section>phal chen</section><text>mdzad pa zhes bya ba 'byung ba nas/ thams cad kyi tha ma de bzhin gshegs pa sman pa'i rgyal po zhes bya ba 'byung bar 'gyur ro zhes bla na pa yang dag par rdzogs pa'i byang chub tu lung bstan to/ /rigs kyi bu de la ji snyam du sems/ /de'i tshe de'i dus na</text></item>
<item><p>196a5</p><section>phal chen</section><text>g.yon dang ldan pa'i mi'i rgyal po la snying ring bar gyur te/ kho mos gsod ma lag tu phyin pa las rang gi lus dang srog yongs su btang ste/ btson ra de dag nas bkye ba de rnams gzhan dag cig yin pa tsam du sems na ni/ de ltar</text></item>
<item><p>196a6</p><section>phal chen</section><text>blta ste/ de bzhin gshegs pa log par dad sel la pa bskal pa bzang po'i de bzhin gshegs pa rnams dang / de ma yin pa'i byang chub sems dpa' grangs pa brgya stong phrag bcu dag ste/ bcom ldan 'das de bzhin gshegs</text></item>
<item><p>196a7</p><section>phal chen</section><text>pa stobs mtha' yas grags par brjod pa'i dpal yang dag par 'byung ba'i blo gros mthong bar gyur ma thag tu bla na pa yang dag par rdzogs pa'i byang chub tu sems bskyed nas/ da ltar phyogs bcu na byang chub sems dpa'i spyad pa spyod cing</text></item>
<item><p>196b1</p><section>phal chen</section><text>byang chub sems dpa'i rnam par thar ba sems can thams cad yongs su smyin par bya bas bsam pa ji lta ba bzhin du dge ba'i rtsa ba la yang dag par bskul ba 'di yang sgom zhing shin tu rgyas par byed pa dag go /rigs kyi bu de la ji snyam du sems/ de'i tshe</text></item>
<item><p>196b2</p><section>phal chen</section><text>de'i dus na rgyal po rgyal ba'i 'od ces bya ba byung ba de gzhan zhig yin pa tsam du sems na ni/ de ltar blta ste/ smra ba chen po bden pa can ni de'i tshe de'i dus na rgyal po rgyal ba'i 'od ces bya bar gyur to/ /rigs kyi bu de la ji snyam du sems/</text></item>
<item><p>196b3</p><section>phal chen</section><text>de'i tshe de'i dus na rgyal po'i 'khor du gyur pa btsun mo'i 'khor dang / btsun mo'i gnas kyi sgo ba'am/ 'khor na gnas pa'am/ rjes su 'cha' ba de dag kyang gzhan dag cig yin pa tsam du sems na ni de ltar blta ste/ zhags pa 'thub</text></item>
<item><p>196b4</p><section>phal chen</section><text>pa stong phrag drug cu po smra ba chen po bden pa can gyis smra ba'i rgyal mtshan yongs su gzung ba'i don du bcom ldan 'das la rgol du 'gro ba'i tshe/ bcom ldan 'das kyi spyan sngar blags nas kun kyang zhing sna tshogs kyi rgyan dang / bskal ba sna</text></item>
<item><p>196b5</p><section>phal chen</section><text>tshogs dang / sna tshogs kyis de bzhin gshegs pa 'jig rten du 'byung bar 'gyur ro zhes bcom ldan 'das kyis bla na pa yang dag par rdzogs pa'i byang chub tu lung bstan pa dag go /rigs kyi bu rgyal po gzhon nu rnam par rgyal ba de pha</text></item>
<item><p>196b6</p><section>phal chen</section><text>dang mas gnang nas/ sems can btson ra ba de dag yongs su bkrol ba'i 'og tu srid shin tu bde ba dang / nor dang dbyig rin po che phun sum tshogs pa dag kyang bor/ bu dang chung ma dag kyang spangs nas/ bcom ldan 'das de bzhin gshegs</text></item>
<item><p>196b7</p><section>phal chen</section><text>pa chos kyi 'khor lo'i sgra nam mkha'i sprin gyi sgron ma'i rgyal po'i zham ring du rab tu byung ngo / /rab tu byung nas kyang lo stong phrag lngar tshangs par spyod pa spyad de/ de'i bar skabs su ting nge 'dzin gyi sgo stong phrag bcu yongs su bsgrubs so/ /</text></item>
<item><p>197a1</p><section>phal chen</section><text>gzungs kyi sgo stong phrag bcu yang rab tu thob po/ /mngon par shes pa'i tshul stong phrag bcu la'ang rab tu zhugs so/ /byang chub sems dpa'i gter stong phrag bcu'ang rab tu thob bo/ /thams cad mkhyen pa'i shugs stong</text></item>
<item><p>197a2</p><section>phal chen</section><text>phrag bcu'ang yongs su skyes so/ /bzod pa'i sgo stong phrag bcu yang yongs su sbyangs so/ /sems nges par bzhag pa stong phrag bcu yang mngon par bsgrubs so/ /byang chub sems dpa'i stobs kyi lus stong phrag bcu yang yongs su spel to/ /byang chub</text></item>
<item><p>197a3</p><section>phal chen</section><text>sems dpa'i ye shes kyi sgo stong phrag bcur yang rab tu zhugs so/ /shes rab kyi pha rol tu phyin pa'i tshul stong phrag bcu yang yongs su skyes so/ /sangs rgyas blta ba'i phyogs kyi sgo stong phrag bcu yang mngon du gyur to/ /byang chub sems dpa'i smon lam</text></item>
<item><p>197a4</p><section>phal chen</section><text>stong phrag bcu yang mngon par bsgrubs so/ /de de lta bu'i chos dang ldan pas sems kyi skad cig re re la phyogs bcur sangs rgyas kyi zhing stong phrag bcu yongs su gnon to/ /'jig rten gyi khams re re zhing yang sems kyi skad cig re re la sangs rgyas</text></item>
<item><p>197a5</p><section>phal chen</section><text>stong phrag bcu sngon gyi mtha' dang phyi ma'i mtha' rjes su dran no/ /de bzhin gshegs pa de dag gi sangs rgyas kyi sprul pa rgya mtsho stong phrag bcu phyogs bcur gshegs pa de dag kyang mthong zhing shes so/ /sems kyi skad cig re re la yang sangs rgyas kyi</text></item>
<item><p>197a6</p><section>phal chen</section><text>zhing stong phrag bcur gtogs pa'i sems can 'gro ba'i rgyud sna tshogs su skyes pa shi 'pho zhing skye bar 'gyur ba mtho ba dang / dma' ba dang / bde 'gro'i lam du phyin pa dang / ngan song gi lam du phyin pa dang / kha dog sdug pa dang / kha dog sdug</text></item>
<item><p>197a7</p><section>phal chen</section><text>pa las ji bzhin du skyes par gyur pa thams cad kyang mthong bar gyur to/ /sems can de dag gi shi 'pho dang skye ba yang khong du chud cing mthong ste/ sems kyi rgyud dang / sems kyi spyod pa dang / sems kyi 'dab 'brel ba dang / bsam pa sna tshogs dang /</text></item>
<item><p>197b1</p><section>phal chen</section><text>dbang po rgya mtsho dang / sbyor ba 'byam klas pa dang / las mthar thug pa dang / yongs su smin par bya ba dang / rnam par gdul ba'i dus kyang khong du chud cing mthong ngo / /rigs kyi bu rgyal po gzhon nu de de nas shi 'phos nas kyang 'dzam bu'i gling</text></item>
<item><p>197b2</p><section>phal chen</section><text>de nyid du rgyal po'i gnas dga' ba dang ldan par rgyal po de nyid kyi rigs su skyes nas/ 'khor los sgyur ba'i rgyal srid thob par gyur to/ /de 'khor los sgyur ba'i rgyal por gyur pas bcom ldan 'das de bzhin gshegs pa chos kyi 'khor lo'i</text></item>
<item><p>197b3</p><section>phal chen</section><text>sgra nam mkha'i sprin gyi sgron ma'i rgyal po yongs su mya ngan las 'das pa'i 'og tu de bzhin gshegs pa chos kyi nam mkha' la dpal shin tu 'phags pa'i rgyal po bsnyen bkur to/ /de'i 'og tu snying po byang chub de nyid du brgya byin du gyur te/ /de bzhin</text></item>
<item><p>197b4</p><section>phal chen</section><text>gshegs pa lha dbang snying po zhes bya ba bsnyen bkur to/ /de'i 'og tu 'jig rten gyi khams de nyid du rab mtshe ma'i lha'i rgyal por gyur te/ de bzhin gshegs pa'i dpal ri bo'i gzi brjid ces bya ba bsnyen bkur to/ /de'i 'og tu 'jig rten gyi khams de nyid</text></item>
<item><p>197b5</p><section>phal chen</section><text>du rab dga' ldan gyi lha'i rgyal por gyur te/ de bzhin gshegs pa chos kyi 'khor lo'i 'od rab tu bsgrags pa'i rgyal po zhes bya ba bsnyen bkur to/ /de'i 'og tu 'jig rten gyi khams de nyid du rab 'phrul dga'i lha'i rgyal por gyur te/ de bzhin</text></item>
<item><p>197b6</p><section>phal chen</section><text>gshegs pa nam mkha' mdzes pa'i rgyal po zhes bya ba bsnyen bkur to/ /de'i 'og tu 'jig rten gyi khams de nyid du dbang bsgyur gyi lha'i rgyal por gyur te/ de bzhin gshegs pa stobs la thub pa pa'i dpal zhes bya ba bsnyen bkur to/ /</text></item>
<item><p>197b7</p><section>phal chen</section><text>de'i 'og tu 'jig rten gyi khams de nyid du lha ma yin gyi dbang bor gyur te de bzhin gshegs pa chos thams cad kyi 'brug sgra bsgrags pa'i rgyal po zhes bya ba bsnyen bkur to/ /de'i 'og tu 'jig rten gyi khams de nyid du tshangs pa'i dbang por gyur te/</text></item>
<item><p>198a1</p><section>phal chen</section><text>de bzhin gshegs pa chos kyi 'khor lo sprul pa kun tu snang ba'i dbyangs shes bya ba bsnyen bkur to/ /rigs kyi bu 'jig rten gyi khams rin chen 'od de nyid du bskal pa 'od bzang po de nyid la de bzhin gshegs pa de dag la pa/ sangs</text></item>
<item><p>198a2</p><section>phal chen</section><text>rgyas stong phrag bcu byung ste/ de bzhin gshegs pa de dag thams cad kyang rgyal po gzhon nu rnam par rgyal bas bsnyen bkur to/ /rigs kyi bu bskal pa 'od bzang po de'i 'og tu bskal ba 'od gzer bzang po zhes bya ba byung ste/ bskal pa 'od gzer bzang po de la</text></item>
<item><p>198a3</p><section>phal chen</section><text>yang sangs rgyas stong phrag bcu byung ngo / /kho mo yang bskal pa de la rgyal po blo gros chen po zhes bya ba zhig tu gyur te/ de'i tshe kho mo rgyal por gyur bas de bzhin gshegs pa mtshan gyi dpal ri bo zhes bya ba bsnyen bkur to/ /de'i 'og tu bskal ba de nyid la khyim bdag</text></item>
<item><p>198a4</p><section>phal chen</section><text>cig tu gyur te/ de bzhin gshegs pa phung po yongs su grub pa zhes bya ba bsnyen bkur to/ /de'i 'og tu bskal pa de nyid la blon po zhig tu gyur te/ de bzhin gshegs pa dri ma pa'i sras zhes bya ba bsnyen bkur to/ /de'i 'og tu bskal pa de nyid la lha ma</text></item>
<item><p>198a5</p><section>phal chen</section><text>yin gyi dbang po zhig tu gyur te/ de bzhin gshegs pa shugs mnga' ba zhes bya ba bsnyen bkur to/ /de'i 'og tu bskal pa de nyid la shing gi lha mo zhig tu gyur te/ de bzhin gshegs pa mtshan nyid ri rab zhes bya ba bsnyen bkur to/ /de'i 'og tu bskal</text></item>
<item><p>198a6</p><section>phal chen</section><text>pa de nyid la ded dpon zhig tu gyur te/ de bzhin gshegs pa phyag dri ma pa zhes bya ba bsnyen bkur to/ /de'i 'og tu bskal pa de nyid la grong khyer gyi lha mo zhig tu gyur te/ de bzhin gshegs pa seng ge rnam par gnon pas bzhud pa zhes bya ba bsnyen bkur to/ /</text></item>
<item><p>198a7</p><section>phal chen</section><text>de'i 'og tu bskal pa de nyid la ngal bso bo zhig tu gyur te/ de bzhin gshegs pa lha dbang gtsug phud ces bya ba bsnyen bkur to/ /de'i 'og tu bskal pa de nyid la dri za'i rgyal po zhig tu gyur te/ de bzhin gshegs pa grags pa chos kyis 'phags pa</text></item>
<item><p>198b1</p><section>phal chen</section><text>zhes bya ba bsnyen bkur to/ /de'i 'og tu bskal pa de nyid la grul bum gyi dbang po zhig tu gyur te/ de bzhin gshegs pa snang ba'i cod pan zhes bya ba bsnyen bkur to/ /rigs kyi bu de ltar kho mos de bzhin gshegs pa bcu po de dag la pa bskal pa</text></item>
<item><p>198b2</p><section>phal chen</section><text>'od gzer bzang po de la skye ba'i rigs sna tshogs su skyes nas/ de bzhin gshegs pa bye ba phrag drug cu bsnyen bkur te/ kho mos de bzhin gshegs pa de dag thams cad la mchod pa byas so/ /de bzhin gshegs pa re re'i spyan sngar 'gro ba'i tshe'ang sems can gyi</text></item>
<item><p>198b3</p><section>phal chen</section><text>khams mtha' dang dbus pa/ bla na pa yang dag par rdzogs pa'i byang chub tu yongs su smyin par byas so/ /de bzhin gshegs pa re re'i spyan sngar 'gro ba'i tshe 'ang ting nge 'dzin gyi sgo sna tshogs rab tu thob par gyur to/ /gzungs kyi sgo sna tshogs dang /</text></item>
<item><p>198b4</p><section>phal chen</section><text>mngon par bsgrub pa'i tshul sna tshogs dang / so so yang dag par rig pa mngon par bsgrub pa'i tshul sna tshogs dang / thams cad mkhyen pa nyid kyi tshul rjes su rtogs par bya ba sna tshogs dang / chos snang ba'i sgo thob par bya ba'i tshul sna tshogs dang / ye</text></item>
<item><p>198b5</p><section>phal chen</section><text>shes kyi tshul khong du chud par dpyad pa rnam pa sna tshogs dang / phyogs rgya mtsho la 'jug pa'i snang ba sna tshogs dang / zhing rgya mtsho sna tshogs la 'jug cing khong du chud par bya ba'i snang ba sna tshogs dang / de bzhin gshegs pa rgya mtsho mthong bar bya ba rnam par</text></item>
<item><p>198b6</p><section>phal chen</section><text>pa'i snang ba sna tshogs kyang rab tu thob bo/ yongs su gnon to/ /rnam par dag go /yongs su rdzogs so/ /yongs su gnas par gyur to/ /skyes so/ /byung ngo / /rnam par 'phel to/ /yongs su 'phel to/ /rab tu byung ngo / /rnam par byung ngo / /bskal ba 'od gzer bzang po de la de</text></item>
<item><p>198b7</p><section>phal chen</section><text>bzhin gshegs pa rnams ji ltar rim gror byas pa de bzhin du bskal pa 'jig rten gyi khams rgya mtsho thams cad kyi rdul shin tu phra ba snyed du/ de bzhin gshegs pa ji snyed cig byung bar gyur ba dang / de bzhin gshegs pa ji snyed cig 'jig rten gyi khams/</text></item>
<item><p>199a1</p><section>phal chen</section><text>gzhan nas de dag tu byon te/ chos bstan par gyur pa'i de bzhin gshegs pa de dag thams cad las kyang kho mos chos bstan pa thos te/ thos nas kyang yongs su bzung ngo / /de bzhin gshegs pa de dag thams cad kyang / kho mos bsnyen bkur to/ /</text></item>
<item><p>199a2</p><section>phal chen</section><text>rim gror byas so/ /sangs rgyas bcom ldan 'das/ de dag gi bstan pa yang kho mos yongs su bzung ngo / /de bzhin gshegs pa de dag thams cad las kyang kho mos byang chub sems dpa'i rnam par thar pa sems can thams cad yongs su smyin par bya bas</text></item>
<item><p>199a3</p><section>phal chen</section><text>bsam pa ji lta ba bzhin du dge ba'i rtsa ba la yang dag par bskul ba 'di thob par bya ba'i tshul sna tshogs dang / rnam par thar pa'i tshul gyi sgo sna tshogs kyis thob par gyur to/ /de nas mtshan mo'i lha mo 'gro ba thams cad bsrung ba'i smon lam la brtson pa'i 'od</text></item>
<item><p>199a4</p><section>phal chen</section><text>kyis/ de'i tshe rnam par thar pa'i tshul 'di nyid yongs su brjod pa dang / yongs su bstan pa'i phyir tshong dpon gyi bu nor la tshigs su bcad de smras pa/ bsam gyis khyab rnam thar dam pa 'di/ /grags pa khyod kyis bdag la gang dris</text></item>
<item><p>199a5</p><section>phal chen</section><text>pa/ /bde bar gshegs pa'i byin gyis de bstan kyis/ /ma lus yang dag ji bzhin bdag las nyon/ /bskal pa bsam yas yangs pa mtha' yas pa/ /rgya mtsho'i zhing gi rdul dang grangs mnyam pa/ /de kun 'das pa'i snga rol mdangs dga'</text></item>
<item><p>199a6</p><section>phal chen</section><text>ba'i/ /'jig rten khams shig byung ba rin chen 'od/ /de tshe bskal pa bzang po'i 'od kyang byung / /de la rgyal ba dpag tu pa skyes/ /thub pa'i dbang po de dag kho mo yis/ /rnam thar 'di la bsgom zhing bsnyen bkur to/ /rgyal po'i gnas rab</text></item>
<item><p>199a7</p><section>phal chen</section><text>yangs shing bzang byung ba/ /de yi ni dga' bas brgyan pa ste/ /de tshe sems can rnam par ma dag sems/ /bzad ngan du spyod pa der byung gyur/ /de ni rgyal po rgyal ba'i 'od byung ste/ /sems can de dag chos kyis bskyang ba byas/ /de yi bu</text></item>
<item><p>199b1</p><section>phal chen</section><text>ni rnam par rgyal ba ste/ /mdzes shing mtshan gyis yan lag brgyan pa'o/ /g.yon ldan stong phrag mang po de dag kyang / /de tshe rgyal pos gsad par byas mthong nas/ /gzhon nu snying brtse kun nas 'khor/ /myur du dgye bar rgyal po de la gsol/ /rgyal</text></item>
<item><p>199b2</p><section>phal chen</section><text>pos thos nas de tshe blon po rnams/ /ma lus kun bsdus de la bka' stsal nas/ /kun gyis de la phyag byas phyir gsol pa/ /de ni rgyal po khyod dgrongs thabs gcig lags/ /rgyal po de ltar log par thugs bcug nas/ /sras de gsad par de tshe byas gyur</text></item>
<item><p>199b3</p><section>phal chen</section><text>kyang / /bdag srog phangs par ma brtsis ngom zung / /rgyal po'i sras kyis gsad par byas ma btang / /gsad par byas pa de yi mas thos nas/ /rgyal po de la 'khor bcas gsol ba 'debs/ /dgung zla phyed cig sbyin pa ma lus par/ /'jig rten stsol du</text></item>
<item><p>199b4</p><section>phal chen</section><text>gzhon nu btang bar gnang / /rgyal po des kyang de ltar gnang gyur nas/ /des ni ci 'dod sbyin pa yongs su btang / /zla ba phyed du nyin mtshan sbyin byas gnas/ /nyi ma'i tha mar tshogs par gyur pa yi/ /zhags pa 'thub pa gang rnams ci 'dod pa/ /de la de byin</text></item>
<item><p>199b5</p><section>phal chen</section><text>'chi bar sta gon gnas/ /rgyal po'i gnas der 'gro ba mang po dag /cho nger ngu zhing kun kyang 'dus par gyur/ /byang chub shing drung bde gshegs de yi tshe/ /dam chos dbyangs mchog sgron ma'i rgyal bzhugs pas/ /'gro ba'i dbang po smyin par thugs chud</text></item>
<item><p>199b6</p><section>phal chen</section><text>nas/ /mchod sbyin ra bar thugs rje chen pos byon/ /de bzhin gshegs pa'i rnam 'phrul rnam phye bas/ /de yi 'khor du bde gshegs byon gyur nas/ /chos kyi sgron me'i sprin gyi sgra sgrog pa'i/ /mdo sde'i rgyal po bde bar gshegs pas bshad/ /</text></item>
<item><p>199b7</p><section>phal chen</section><text>'gro ba mtha' dang dbus rnam btul nas/ /de tshe byang chub mchog tu lung yang bstan/ /rgyal po'i sras po rnam par rgyal ba yang / /shin tu dga' bas byang chub mchog tu zhugs/ /bde gshegs bsnyen bkur mchod pa rnams yangs</text></item>
<item><p>200a1</p><section>phal chen</section><text>pas/ /de la mchod byas dga' bar smras pa ni/ /'gro ba rnam 'dul skyabs su bdag 'gyur gyi/ /mgon dang gnas dang dpung du'ang de bzhin zhes/ /rgyal ba de yi zham ring thar bar zhugs/ /yang dag byang chub lam ni yongs tshol</text></item>
<item><p>200a2</p><section>phal chen</section><text>zhing / /chos kyi rang bzhin rab tu brtag bya bas/ /der gnas bskal pa brgya phrag mang du spyad/ /sdug bsngal rgya mtshor lhung zhing mdongs gyur pa'i/ /'gro ba mgon kun la snying brtse bas/ /yang dag byang chub lam la yongs bsgoms nas/ /de tshe de'i rnam</text></item>
<item><p>200a3</p><section>phal chen</section><text>thar 'di thob bo/ /bskal pa de la bde gshegs gang byung ba/ /de dag kun la'ang dga' bas bsnyen bkur nas/ /de dag kun la mchod pa chen po byas/ /chos kyi 'khor lo yongs su bzung bar gyur/ /de yi 'og tu bskal pa rgya mtsho rnams/ /zhing</text></item>
<item><p>200a4</p><section>phal chen</section><text>mang rgya mtsho rdul snyed kun la yang / /rgyal ba ji snyed skyes par gyur pa dag /rab tu mchod de de dag bsnyen bkur byas/ /rnam par rgyal zhes bya ba kho mo yin/ /nyam nga btson rar gnas pa'i btson mthong nas/ /de dag dgrol phyir lus kyang yongs su</text></item>
<item><p>200a5</p><section>phal chen</section><text>btang / /rnam thar 'di yang de tshe thob par gyur/ /zhing rnams rgya mtsho'i rdul phran rab 'grangs pa'i/ /bskal pa rgya mtsho mang por bsgom par byas/ /tshul mang mtha' dang dbus med mnyam pas/ /skad cig re re dag tu rnam par spel/ /thub</text></item>
<item><p>200a6</p><section>phal chen</section><text>pa'i bdag po ji snyed mthong gyur pa/ /de dag spyan sngar sngan chad 'di thob ste/ /sgo tshul rnam pa gzhan dang gzhan dag gis/ /de dag gis ni rnam thar 'di yang bstan/ /de dag rnam thar ma nor bsam yas la/ /bskal pa bye ba mang por kho mos</text></item>
<item><p>200a7</p><section>phal chen</section><text>bslabs/ /de la rgyal bas bkod cing grol gyur pa/ /de dag dam chos sprin las cig car 'thung / /phyogs bcu kun gyi zhing rnams thams cad du/ /thogs pa med par lus kyis rgyas par 'gengs/ /skad cig re rer zhing rgyud bsam yas pa'i/ /</text></item>
<item><p>200b1</p><section>phal chen</section><text>dus gsum rgyud rnams kun la'ang rab tu 'jug /dus gsum rgyal ba rgya mtsho ma lus pa/ /re re kun la'ang mngon du rab tu lta/ /de dag lus kyi gzugs brnyan rgyal ba la/ /sprin tu gyur pa rnams kyang spyan sngar 'grim/ /phyogs rnams kun tu nye bar phyin 'dong zhing / /rgyal</text></item>
<item><p>200b2</p><section>phal chen</section><text>ba'i spyan sngar 'dong bas shin tu mdzes/ /rgyan rnams ma lus mngon par char 'bebs shing / /rgyal ba rnams la de dag mchod pa byed/ /sangs rgyas rgya mtsho che la rnam yangs pa'i/ /zhu ba mtha' yas kun kyang zhu ba byed/ /rgyal ba'i chos sprin mngon par char</text></item>
<item><p>200b3</p><section>phal chen</section><text>'bab pa/ /kun kyang ma lus yongs su 'dzin pa byed/ /phyogs bcu ma lus kun tu de dag 'dong / /rgyal ba'i dkyil 'khor kun gyi spyan sngar 'bab/ /gzugs mang rnam pa sna tshogs bstan gnas shing / /rnam 'phrul sna tshogs nye bar ston pa byed/ /kha</text></item>
<item><p>200b4</p><section>phal chen</section><text>dog mtha' yas rang gi lus gzugs kyis/ /phyogs rnams thams cad rnam pa stong du 'gengs/ /de dag lus gcig las kyang gzugs kyi rnams/ /mtha' dang dbus rnam par ston par byed/ /ba spu re re'i sgo nas grangs pa'i/ /'od gzer mang po</text></item>
<item><p>200b5</p><section>phal chen</section><text>rgya mtsho de dag 'gyed/ /skye dgu nyon mongs yis gdungs pa dag /sna tshogs thabs kyis rab tu zhi bar byed/ /'di la gnas pa lus sprul sprin mang ba/ /ba spu re re'i sgo nas 'gyed byed cing / /ngo mtshar rmad kyis phyogs kun rgyas bkang nas/ /chos chu'i</text></item>
<item><p>200b6</p><section>phal chen</section><text>char gyis sems can rnam par 'dul/ /tshul 'jug 'di ni bsam gyis khyab gzugs/ /rgyal sras kun gyi gnas su gyur pa ste/ /de la gnas shing phyi mtha'i bskal par yang / /zhing rnams kun tu spyad pa rab tu spyod/ /bsam pa ji bzhin chos rnams ston</text></item>
<item><p>200b7</p><section>phal chen</section><text>byed cing / /de dag lta ba'i dra ba rnam par bzlog /mtho ris mya ngan 'das la sems can 'god/ /thams cad mkhyen pa'i sa yang rnam par ston/ /'jig rten skye gnas thams cad ma lus par/ /kha dog mtha' yas lus mang bsam yas pa/ /bsam</text></item>
<item><p>201a1</p><section>phal chen</section><text>pa bzhin du chos rnams rjodabyed de/ /de dag sems can kun gyi gzugs brnyan gzugs/ /'di dang gzhan dag tshad las 'das pa yi/ /yon tan rgya mtsho zhing mang rgya mtsho yi/ /rdul phran rab snyed bsam gyis khyab pa/ /rnam thar zhi ba</text></item>
<item><p>201a2</p><section>phal chen</section><text>'di ldan thob par 'gyur/ /rigs kyi bu kho mos byang chub sems dpa'i rnam par thar pa/ sems can thams cad yongs su smyin par bya bas bsam pa ji lta ba bzhin du dge ba'i rtsa ba la yang dag par bskul ba 'di shes par zad na/ kho mos byang chub</text></item>
<item><p>201a3</p><section>phal chen</section><text>sems dpa' 'jig rten thams cad kyi lam gyi rgyud las 'das pa/ 'jig rten gyi skye gnas thams cad du gzugs brnyan rab tu 'byung ba/ 'jig rten gyi shes pa thams cad las yang dag par 'das pa/ shes bya'i sgrib pa thams cad kyi ri rnam</text></item>
<item><p>201a4</p><section>phal chen</section><text>par 'thor ba la brtson pa/ chos thams cad kyi rang bzhin dang / mtshan nyid rab tu rtogs pa nyon mongs pa'i sgrib pa dang / mun pa thams cad rnam par sel ba la brtson pa/ chos thams cad rab tu dpyad pas mngon par bsgrub pa la mkhas pa/ bdag</text></item>
<item><p>201a5</p><section>phal chen</section><text>pa'i chos mngon tu gyur pa/ sems can thams cad yongs su smyin par bya ba dang / gdul ba rgyun gcod pa/ chos kyi dbyings kyi tshul gnyis su par rab tu rtogs pa dag gi lam gyi tshul rgya mtsho thams cad kyi rjes su 'brang ba'i blo dang ldan pa/ de dag</text></item>
<item><p>201a6</p><section>phal chen</section><text>gi spyod pa shes pa'am/ yon tan rgya mtsho la 'jug pa'am/ ye shes kyi rnam par gnon pa yongs su shes par bya ba'am/ sems kyi gnas khong du chud par bya ba'am/ ting nge 'dzin la dbang bsgyur ba rtogs par bya ba'am/ rnam par thar pas rnam par</text></item>
<item><p>201a7</p><section>phal chen</section><text>'phrul pa yongs su shes par bya bar nus re skan/ /song rigs kyi bu 'dzam bu'i gling 'di nyid kyi lum bi ni'i nags tshal na/ lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal zhes bya ba 'dug gis/ de'i gan du song la</text></item>
<item><p>201b1</p><section>phal chen</section><text>ji ltar na byang chub sems dpa' de bzhin gshegs pa'i rigs su byung ba yin pa dang / ji ltar na 'jig rten rnams la snang bar byed par 'gyur ba dang / ji ltar na phyi ma'i mtha'i bskal pa'i mur thug par byang chub sems dpa'i spyod pa spyad pas skyo bar 'gyur ba dris shig /de</text></item>
<item><p>201b2</p><section>phal chen</section><text>nas tshong dpon gyi bu nor mtshan mo'i lha mo 'gro ba thams cad bsrung ba'i smon lam la brtson pa'i 'od kyi rkang pa gnyis la spyi bos phyag 'tshal te/ mtshan mo'i lha mo 'gro ba thams cad bsrung ba'i smon lam la brtson pa'i 'od la lan brgya stong du mar g.yas</text></item>
<item><p>201b3</p><section>phal chen</section><text>phyogs su bskor ba byas nas/ thal mo sbyar te phyir lta zhing mtshan mo'i lha mo 'gro ba thams cad bsrung ba'i smon lam la brtson pa'i 'od kyi drung nas song ngo // //sangs rgyas rmad gcad ces bya ba shin tu rgyas pa chen po'i mdo/ bam po bcu gsum pa/</text></item>
<item><p>201b4</p><section>phal chen</section><text>de nas tshong dpon gyi bu nor mtshan mo'i lha mo 'gro ba thams cad bsrung ba'i smon lam la brtson pa'i 'od kyi gdams ngag de rjes su dran par byed cing / byang chub sems dpa'i rnam par thar pa sems can thams cad yongs su smyin par bya bas bsam pa ci lta ba bzhin</text></item>
<item><p>201b5</p><section>phal chen</section><text>du dge ba'i rtsa ba la yang dag par bskul ba de la yongs su bsgom pa dang / khong du chud par bya ba dang / rgya cher byed cing mthar gyis lum bi ni'i nags tshal gang na ba der phyin te/ lum pi ni'i nags tshal la g.yas phyogs su bskor ba byas nas/ lum bi</text></item>
<item><p>201b6</p><section>phal chen</section><text>ni'i nags tshal gyi lha mo gzi brjid kyi dkyil 'khor bzang pos dga' ba'i dpal yongs su tshol tshol ba las/ lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal lum bi ni'i nags tshal na rin po che'i shing gi yal ga thams</text></item>
<item><p>201b7</p><section>phal chen</section><text>cad kyi dkyil 'khor gyi khyim brtsegs pa zhig na/ seng+ge'i khri rin po che'i pad+mo'i snying po can zhig la 'dug cing / nags tshal gyi lha mo khrag khrig brgya stong phrag nyi shu'i 'khor gyis kun nas bskor te/ mdun du byas nas chos bstan te/ byang chub sems dpa'</text></item>
<item><p>202a1</p><section>phal chen</section><text>thams cad kyi skye ba rgya mtsho shin tu bstan pa zhes bya ba'i mdo sde yongs su ston cing de bzhin gshegs pa'i rigs kyi rgyud du rigs dang ldan par skyes pa'i byang chub sems dpa' rnams kyi yon tan rgya mtsho'i shugs rnam par 'phel bar byed</text></item>
<item><p>202a2</p><section>phal chen</section><text>cing 'dug pa mthong nas/ lum pi ni'i nags tshal gyi lha mo gzi brjid kyi dkyil 'khor bzang pos dga' ba'i dpal gang na ba der song ste phyin nas/ lum pi ni'i nags tshal gyi lha mo gzi brjid kyi dkyil 'khor bzang pos dga' ba'i dpal gyi rkang pa gnyis la spyi</text></item>
<item><p>202a3</p><section>phal chen</section><text>bos phyag 'tshal nas/ mdun du 'dug ste thal mo sbyar nas 'di skad ces smras so/ /'phags ma bdag gis bla na med pa yang dag par rdzogs pa'i byang chub tu sems bskyed na/ ji ltar na byang chub sems dpa' rnams de bzhin gshegs pa'i rigs su byung ba lags</text></item>
<item><p>202a4</p><section>phal chen</section><text>pa'ang ma 'tshal/ ji ltar na byang chub sems dpa' rnams spyod pa la spyod cing sems can rnams la snang ba 'byin par 'gyur ba yang ma 'tshal to/ /de skad ces smras pa dang / lum bi ni'i nags tshal gyi lha mo gzi brjid kyi dkyil 'khor bzang pos dga' ba'i</text></item>
<item><p>202a5</p><section>phal chen</section><text>dpal gyis tshong dpon gyi bu nor la 'di skad ces smras so/ /rigs kyi bu bcu po 'di dag ni byang chub sems dpa' rnams kyi skye ba ste/ de dag dang ldan na byang chub sems dpa' rnams de bzhin gshegs pa'i rigs su skyes pa yin no/ /de dag las</text></item>
<item><p>202a6</p><section>phal chen</section><text>byung na byang chub sems dpa' rnams sems kyi skad cig re re la'ang byang chub sems dpa'i dge ba'i rtsa bas rnam par 'phel bar 'gyur te/ thogs pa pa dang zhum pa med pa dang / phyir ldog pa med pa dang / rgyun gcod pa pa dang / yongs su</text></item>
<item><p>202a7</p><section>phal chen</section><text>skyo ba med pa dang / sgyid lug par 'gyur ba med pa dang / nyams par 'gyur ba med pa dang / nyams dma' bar 'gyur ba med pa dang / yongs su yi 'chad par 'gyur ba med pa dang / chud za bar 'gyur ba pa dang / thams cad mkhyen pa nyid kyi phyogs</text></item>
<item><p>202b1</p><section>phal chen</section><text>kyi rjes su 'brang bar 'gyur ba dang / chos kyi dbyings kyi tshul la yongs su gzhol bar 'gyur ba dang / sangs rgyas kyi byang chub tu yongs su smyin pa 'thob par 'gyur ba dang / byang chub sems dpa'i sems bskyed pa shin tu yangs par 'gyur ba dang / pha rol</text></item>
<item><p>202b2</p><section>phal chen</section><text>tu phyin pa thams cad kyis rnam par 'phel bar 'gyur ba dang / 'jig rten gyi lam gyi rgyud thams cad las rnam par ldog par 'gyur ba dang / de bzhin gshegs pa'i sar yongs su grub par 'gyur ba dang / ye shes kyis mngon par shes pa shin tu byang bar</text></item>
<item><p>202b3</p><section>phal chen</section><text>'gyur ba dang / sangs rgyas kyi chos mngon du 'gyur ba dang / thams cad mkhyen pa'i yul gyi don dang ldan par 'gyur ba'o/ /bcu gang zhe na 'di lta ste/ sangs rgyas thams cad la bsnyen bkur ba'i smon lam gyis sbyor ba'i snying po zhes bya ba ni byang chub sems</text></item>
<item><p>202b4</p><section>phal chen</section><text>dpa'i skye ba dang po'o/ /byang chub kyi sems kyi yan lag yongs su 'grub par 'gyur ba 'byung ba'i snying po zhes bya ba ni byang chub sems dpa'i skye ba gnyis pa'o/ /chos kyi tshul la nges par rtogs par gzhag pa'i sbyor ba'i tshul mngon du gyur pa 'byung ba'i snying</text></item>
<item><p>202b5</p><section>phal chen</section><text>po zhes bya ba ni byang chub sems dpa'i skye ba gsum pa'o/ /dus gsum snang bar bya ba'i lhag pa'i bsam pa rnam par dag pa'i snying po zhes bya ba ni byang chub sems dpa'i skye ba bzhi pa'o/ /kun nas snang ba'i 'od kyi snying po zhes bya ba ni byang chub sems dpa'i</text></item>
<item><p>202b6</p><section>phal chen</section><text>skye ba lnga pa'o/ /de bzhin gshegs pa'i rigs kyi rgyud du 'byung ba'i snying po zhes bya ba ni byang chub sems dpa'i skye ba drug pa'o/ /de bzhin gshegs pa thams cad kyi stobs kyi 'od snang ba'i rgyan gyi snying po zhes bya ba ni byang chub sems dpa'i skye ba bdun pa'o/ /</text></item>
<item><p>202b7</p><section>phal chen</section><text>ye shes kyi sgo kun nas rnam par dpyad pas yongs su 'grub pa 'byung ba'i snying po zhes bya ba ni byang chub sems dpa'i skye ba brgyad pa'o/ /chos kyi dbyings sprul pas brgyan par byed pa'i snying po zhes bya ba ni byang chub sems dpa'i skye ba dgu pa'o/ /</text></item>
<item><p>203a1</p><section>phal chen</section><text>de bzhin gshegs pa'i sa yongs su gnon pa'i shugs drag po'i snying po zhes bya ba ni byang chub sems dpa'i skye ba bcu pa'o/ /rigs kyi bu de la byang chub sems dpa'i skye ba dang po sangs rgyas thams cad la bsnyen bkur ba'i smon lam gyi sbyor</text></item>
<item><p>203a2</p><section>phal chen</section><text>ba'i snying po zhes bya ba gang zhe na/ rigs kyi bu 'di la byang chub sems dpa' thog mar sangs rgyas mchod cing rim gror bya ba la 'jug ste/ de sangs rgyas bcom ldan 'das rnams la rim gro dang / bkur sti dang / bsti stang dang / mchod pa byed cing bsnyen bkur</text></item>
<item><p>203a3</p><section>phal chen</section><text>byed do/ /dgyes par byed la thugs byung par mi byed pas/ de bzhin gshegs pa'i zhal blta bas mi ngoms pa sangs rgyas la rim gror bya bar brtson pa sangs rgyas la dga' ba'i shugs kyis rnam par spel ba'i shugs dang ldan pa/ de bzhin gshegs</text></item>
<item><p>203a4</p><section>phal chen</section><text>pa mthong bas mos pa'i shugs drag po yongs su skyes pa/ de phyir mi ldog pa'i dad pas bsod nams yongs su sdud pa'i tshe/ de bzhin gshegs pa thams cad la mchod pa'i tshogs yongs su bsdu ba la brtson zhing sbyor ba rgyun mi gcod pa yin te/</text></item>
<item><p>203a5</p><section>phal chen</section><text>rigs kyi bu de ni byang chub sems dpa' rnams kyi skye ba dang po/ sangs rgyas thams cad la bsnyen bkur ba'i smon lam gyi sbyor ba'i snying po zhes bya ba ste/ thams cad mkhyen pa nyid kyi tshogs dge ba'i rtsa ba yongs su 'grub pa yang dag par sdud par 'gyur ba'o/ /</text></item>
<item><p>203a6</p><section>phal chen</section><text>rigs kyi bu de la byang chub sems dpa'i skye ba gnyis pa/ byang chub kyi sems kyi yan lag yongs su grub par 'gyur ba 'byung ba'i snying po zhes bya ba gang zhe na/ rigs kyi bu 'di la byang chub sems dpa' bla na med pa yang dag par rdzogs pa'i byang chub tu sems</text></item>
<item><p>203a7</p><section>phal chen</section><text>bskyed de/ 'di ltar sems can thams cad yongs su bskyab pa'i phyir snying rje chen po'i sems dang / shin tu dgyes par bya ba'i phyir sangs rgyas thams cad bsnyen bkur ba'i sems dang / dngos po thams cad la phongs par brtsi ba'i phyir/ sangs</text></item>
<item><p>203b1</p><section>phal chen</section><text>rgyas kyi chos thams cad yongs su btsal ba'i sems dang / thams cad mkhyen pa nyid mngon du 'gyur bar bya ba'i phyir/ bsham pa chen po'i sems dang / 'gro ba thams cad yongs su bsdu ba'i sbyor bas rgyas par dgang ba'i phyir byams pa chen po'i sems dang /</text></item>
<item><p>203b2</p><section>phal chen</section><text>thams cad mkhyen pa nyid kyi go ca brtan par bya ba'i phyir 'gro ba thams cad yongs su gtong ba'i sems dang / yang dag pa ji lta ba bzhin du shes pa'i snang ba rab tu thob par bya ba'i phyir g.yo dang sgyu med pa'i sems dang / byang chub sems dpa'i lam la</text></item>
<item><p>203b3</p><section>phal chen</section><text>nan tan du bya ba'i phyir kha 'og tu lus khrus pa'i sems dang / de bzhin gshegs pa thams cad kyi smon lam dang / mi 'gal bar bya ba'i phyir/ sangs rgyas thams cad la sku bslu ba med pa'i sems dang / phyi ma'i mtha'i mur thug par sems can thams cad</text></item>
<item><p>203b4</p><section>phal chen</section><text>yongs su smyin par bya ba dang / gdul ba rgyun mi gcad pa'i phyir thams cad mkhyen pa nyid du smon lam chen po 'debs pa'i sems dang / de dag la pa byang chub kyi sems kyi yan lag gi tshogs sangs rgyas kyi zhing gi rdul shin tu phra ba snyed kyi yongs</text></item>
<item><p>203b5</p><section>phal chen</section><text>su rdzogs pa'i byang chub sems dpa' ni de bzhin gshegs pa'i rigs su skyes pa yin te/ rigs kyi bu de ni byang chub sems dpa'i skye ba gnyis pa/ byang chub kyi sems kyi yan lag yongs su 'grub par 'gyur ba 'byung ba'i snying po zhes bya ba'o/ /</text></item>
<item><p>203b6</p><section>phal chen</section><text>rigs kyi bu de la byang chub sems dpa' rnams kyi byang chub sems dpa'i skye ba gsum pa chos kyi tshul la nges par gzhag pa'i sbyor ba'i tshul mngon du gyur pa 'byung ba'i snying po zhes bya ba gang zhe na/ rigs kyi bu 'di la byang chub sems dpa' chos</text></item>
<item><p>203b7</p><section>phal chen</section><text>thams cad kyi tshul rgya mtsho yod do cog nges par rtogs pas mngon du bya ba'i sems dang ldan pa thams cad mkhyen pa'i lam gyi rnam pa yongs su rdzogs par bya bas mngon du bya bar gcig tu sems pa'i sems dang ldan pa/ kha na ma tho ba med</text></item>
<item><p>204a1</p><section>phal chen</section><text>pa'i las la yang dag par spyad par sems pa'i sems dang ldan pa/ byang chub sems dpa'i ting nge 'dzin gyi tshul rgya mtsho thams cad yongs su dag par bya ba mngon du bya ba'i sems dang ldan pa byang chub sems dpa'i yon tan thams cad la nan tan du bya bas</text></item>
<item><p>204a2</p><section>phal chen</section><text>yongs su grub par bya ba'i sems dang ldan pa/ byang chub sems dpa'i lam gyi rgyan thams cad mngon par bsgrub pa'i sems dang ldan pa/ thams cad mkhyen pa nyid du pa'i tshogs rgya chen po yongs su bsgrub pa bskal pa'i 'bar bas kyang / rgyun</text></item>
<item><p>204a3</p><section>phal chen</section><text>mi gcad par brtson par bya ba'i sems dang ldan pa/ 'gro ba thams cad yongs su smyin par bya ba dang / gdul ba la rab tu zhugs pas/ byang chub sems dpa'i spyod pa kun tu bzang po mngon par bsgrub pa'i sems dang ldan pa/ yongs su spyod pa'i tshul thams cad la rab tu</text></item>
<item><p>204a4</p><section>phal chen</section><text>zhugs pa ni byang chub sems dpa'i yon tan yongs su rdzogs par bya ba la dngos po thams cad rnam par bsgom pas dngos po pa'i tshul la zhugs pa'i sems dang ldan pa yin te/ rigs kyi bu 'di ni byang chub sems dpa'i skye ba gsum pa chos kyi tshul la nges</text></item>
<item><p>204a5</p><section>phal chen</section><text>par rtogs pas gzhag pa'i sbyor ba'i tshul mngon du gyur ba 'byung ba'i snying po zhes bya ba'o/ /rigs kyi bu de la byang chub sems dpa'i skye ba bzhi pa dus gsum snang bar bya ba'i lhag pa'i bsam pa rnam par dag pa'i snying po zhes bya ba gang zhe na/ rigs kyi bu 'di la</text></item>
<item><p>204a6</p><section>phal chen</section><text>byang chub sems dpa'i lhag pa'i bsam pa'i dbyings la gya nom par yongs su dag pa yin/ sangs rgyas kyi byang chub la snang ba rab tu thob pa yin/ byang chub sems dpa'i tshul rgya mtsho la rab tu zhugs pa yin/ bsam pa brtan pa rdo rje'i khams lta bus</text></item>
<item><p>204a7</p><section>phal chen</section><text>yongs su zin pa'i sems dang ldan pas shin tu brtan pa yin/ srid pa'i lam gyi rgyud du skye ba las phyin phyogs su phyogs pa yin/ de bzhin gshegs pa thams cad kyi rnam par 'phrul pa yongs su grub par bya ba la mngon du gyur pa yin/ byang chub sems</text></item>
<item><p>204b1</p><section>phal chen</section><text>dpa'i dbang po rnam par spel ba la khyad par du 'bogs pa rab tu thob pa yin/ lhag pa'i bsam pa shin tu 'od gsal bar bya ba'i phyir sems shin tu dge ba yin/ smon lam brtan zhing rgya che ba rnam par 'phel bar bya ba la g.yo ba yin/ sgrib pa thams cad</text></item>
<item><p>204b2</p><section>phal chen</section><text>kyi ri rnam par gtor ba'i phyir/ de bzhin gshegs pa thams cad kyis yang dag par dgongs pa yin/ 'gro ba thams cad nye bar 'tsho bas mgon du gyur ba yin te/ rigs kyi bu 'di ni byang chub sems dpa' rnams kyi byang chub sems dpa'i skye ba bzhi pa</text></item>
<item><p>204b3</p><section>phal chen</section><text>dus gsum snang bar bya ba'i lhag pa'i bsam pa rnam par dag pa'i snying po zhes bya ba'o/ /rigs kyi bu de la byang chub sems dpa' rnams kyi byang chub sems dpa'i skye ba lnga pa kun nas snang ba'i 'od kyi snying po zhes bya ba gang zhe na/ rigs kyi bu 'di la byang chub</text></item>
<item><p>204b4</p><section>phal chen</section><text>sems dpa' 'gro ba thams cad yongs su smyin par bya ba dang / gdul ba la rab tu zhugs pas sbyor ba phun sum tshogs pa yin/ sbyin pa lhug par gtong bas dngos po'i 'du shes thams cad las gyen du 'phags pa yin/ tshul khrims mtha' yas pas</text></item>
<item><p>204b5</p><section>phal chen</section><text>mtha' las rgal bar rnam par dag pa yin/ sangs rgyas kyi chos thams cad la bzod pa'i snang ba rab tu thob pas/ de bzhin gshegs pa'i yul la gnas pa'i bzod pa dang ldan pa yin/ thams cad mkhyen pa nyid du yangs par 'byung ba la</text></item>
<item><p>204b6</p><section>phal chen</section><text>zhugs pas brtson 'grus chen po dang ldan pa yin/ sgo kun tu lta ba'i ting nge 'dzin gyi ye shes kyi dkyil 'khor rnam par dag pas bsam gtan la rab tu brtson pa yin/ chos snang ba thams cad rab tu thob pas shes rab kyi mthu'i 'od dang ldan pa yin/</text></item>
<item><p>204b7</p><section>phal chen</section><text>sangs rgyas blta ba rgya mtsho rnam par par bya ba la zhugs pas thogs pa med pa'i mig dang ldan pa yin/ 'jig rten thams cad yongs su tshim par byed pas/ chos thams cad kyi de kho na nyid la dbang bsgyur bas smos pa yin/ chos kyi tshul</text></item>
<item><p>205a1</p><section>phal chen</section><text>yang dag pa ji lta ba bzhin du thob par bya ba la rab tu brtson pa yin te/ rigs kyi bu 'di ni byang chub sems dpa' rnams kyi byang chub sems dpa'i skye ba lnga ba kun nas snang ba'i 'od kyi snying po zhes bya ba'o/ /rigs kyi bu de la byang chub</text></item>
<item><p>205a2</p><section>phal chen</section><text>sems dpa' rnams kyi byang chub sems dpa'i skye ba drug pa de bzhin gshegs pa'i rigs kyi rgyud du 'byung ba'i snying po zhes bya ba gang zhe na/ rigs kyi bu 'di la byang chub sems dpa' de bzhin gshegs pa'i rigs su byung ba yin/ de bzhin gshegs</text></item>
<item><p>205a3</p><section>phal chen</section><text>pa'i rgyud du skyes pa yin/ tshul gyi sgo thams cad la shin tu grub pa yin/ 'das pa dang / ma byon pa dang / da ltar byung ba'i de bzhin gshegs pa rnams kyi smon lam chen po rnam par dag pa yin/ de bzhin gshegs pa thams cad kyi dge ba'i rtsa ba</text></item>
<item><p>205a4</p><section>phal chen</section><text>la rang bzhin gcig pa'i dge ba'i rtsa bar gyur pa yin/ sangs rgyas thams cad dang lus gcig tu gyur pa yin/ chos dkar pos 'jig rten gzhan du 'gro ba yin/ sangs rgyas kyi byin gyi rlabs yongs su bstan pa'i ting nge 'dzin la bdag</text></item>
<item><p>205a5</p><section>phal chen</section><text>nyid che ba'i chos kyis rnam par spyod pa yin/ dus la ji ltar bab pa bzhin du sems can rnam par dag par bya ba'i chos la zhugs pa yin/ sangs rgyas kyi chos yongs su dris pa la spobs pa rgyun mi 'chad pa yin te/ rigs kyi bu 'di ni byang chub sems</text></item>
<item><p>205a6</p><section>phal chen</section><text>dpa' rnams kyi byang chub sems dpa'i skye ba drug pa de bzhin gshegs pa'i rigs kyi rgyud du 'byung ba'i snying po zhes bya ba'o/ /rigs kyi bu de la byang chub sems dpa' rnams kyi byang chub sems dpa'i skye ba bdun pa de bzhin gshegs pa thams cad kyi stobs</text></item>
<item><p>205a7</p><section>phal chen</section><text>kyi 'od snang ba'i rgyan gyi snying po zhes bya ba gang zhe na/ rigs kyi bu 'di la byang chub sems dpa' sangs rgyas kyi stobs la 'jug pa'i snang bas sangs rgyas kyi zhing du 'gro ba las phyir ldog go /byang chub sems dpa'i yon tan rgya mtsho las phyir mi</text></item>
<item><p>205b1</p><section>phal chen</section><text>'gyur ro/ /chos thams cad sgyu ma'i rnam pa ltar yang dag pa ji lta ba bzhin du shes par bya ba la gnas pas yongs su yi 'chad par 'gyur ro/ /'jig rten thams cad rmi lam lta bur rab tu rtogs par byed do/ /gzugs su rnam par pa'i gnas thams</text></item>
<item><p>205b2</p><section>phal chen</section><text>cad gzugs brnyan lta bur mngon par sgrub bo/ /mngon par shes pas rnam par 'phrul pa sprul pa lta bu la dbang rab tu thob par byed do/ /srid pa thams cad du skye ba grib ma lta bur gdong rab tu ston to/ /de bzhin gshegs pa thams cad kyi chos kyi 'khor lo sgra brnyan</text></item>
<item><p>205b3</p><section>phal chen</section><text>lta bur rab tu shes so/ /thabs kyi tshul don sna tshogs dang ldan pa la rab tu brtson pas chos kyi dbyings kyi tshul rab tu bstan pa la pha rol tu phyin pa'i dam pa thob pa yin te/ rigs kyi bu 'di ni byang chub sems dpa' rnams kyi byang chub sems dpa'i skye ba bdun pa de</text></item>
<item><p>205b4</p><section>phal chen</section><text>bzhin gshegs pa thams cad kyi stobs kyi 'od snang ba'i rgyan gyi snying po zhes bya ba'o/ /rigs kyi bu de la byang chub sems dpa' rnams kyi byang chub sems dpa'i skye ba brgyad pa ye shes kyi sgo kun nas rnam par dpyad pas yongs su 'grub pa 'byung ba'i snying po zhes bya ba</text></item>
<item><p>205b5</p><section>phal chen</section><text>gang zhe na/ rigs kyi bu 'di la byang chub sems dpa' gzhon nur gyur cing byang chub sems dpa'i rnam par dgod pa la rnam par gnas pa yin te/ de la gnas nas thams cad mkhyen pa'i ye shes kyi tshul la rnam par dpyod de/ ye shes kyi tshul gyi sgo re re la yang</text></item>
<item><p>205b6</p><section>phal chen</section><text>byang chub sems dpa'i spyod yul tshad pa yongs su ston pas bskal pa tshad med pa zad par 'gyur ro/ /byang chub sems dpa'i ting nge 'dzin thams cad la'ang pha rol tu phyin pa'i dam pas dbang du 'gyur te/ sems kyi skad cig re re zhing sems kyi</text></item>
<item><p>205b7</p><section>phal chen</section><text>skad cig thams cad la yang phyogs bcu'i sangs rgyas kyi zhing brjod du pa dag na bzhugs pa'i de bzhin gshegs pa rnams kyi zhabs kyi drung du skyes te/ pa tha mi dad pas tha mi dad pa'i ting nge 'dzin la snyoms par 'jug go /tha mi dad pa'i chos</text></item>
<item><p>206a1</p><section>phal chen</section><text>rnams la tha dad pa'i ye shes kyi dbang yongs su ston to/ /pa brjod du pa dag kyang sgrib pa pa'i dbyings su non par byed do/ /dmigs pa chung ngus kyang mtha' yas par bstan pa'i sa la yongs su 'jug go /chos nyid tshad</text></item>
<item><p>206a2</p><section>phal chen</section><text>pa yang chung ba'am/ che bar khong du chud par byed do/ /'jig rten thams cad kyang rnam par pa dang mnyam par rab tu rtogs par byed do/ /chos kyi pa thams cad dang / rnam par shes pa'i rgyud thams cad kyang bsgoms pas khong du chud par byed</text></item>
<item><p>206a3</p><section>phal chen</section><text>do/ /rigs kyi bu 'di ni byang chub sems dpa' rnams kyi byang chub sems dpa'i skye ba brgyad pa ye shes kyi sgo kun nas rnam par dpyad pas yongs su 'grub pa 'byung ba'i snying po zhes bya ba'o/ /rigs kyi bu de la byang chub sems dpa' rnams kyi byang chub</text></item>
<item><p>206a4</p><section>phal chen</section><text>sems dpa'i skye ba dgu ba chos kyi dbyings sprul pas brgyan par byed pa'i snying po zhes bya ba gang zhe na/ rigs kyi bu 'di la byang chub sems dpa' sems kyi skad cig thams cad la rgyan sna tshogs dang / rgyan du mar ldan pa'i sangs rgyas kyi zhing byin gyis rlob</text></item>
<item><p>206a5</p><section>phal chen</section><text>ste/ sprul pa thams cad la mi 'jug pa'i pha rol tu phyin pa'i dam pa thob pa yin/ sangs rgyas kyi sprul pa thams cad la shin tu mkhas par gyur pa yin/ chos kyi sprul pa la 'jigs pa rnam par dag pa yin/ chos kyi dbyings dam pa chags pa med pa'i</text></item>
<item><p>206a6</p><section>phal chen</section><text>spyod yul dang ldan pa yin/ bsam pa ji lta ba bzhin du sems can gyi lus rnam par par bya ba'i byin gyi rlabs la mkhas pa yin/ sems can gdul ba la mkhas pa bsam gyis khyab pa dang ldan pa yin/ spyod pa sna tshogs kyi mngon par</text></item>
<item><p>206a7</p><section>phal chen</section><text>'tshang rgya ba yongs su ston pa yin/ thams cad mkhyen pa nyid kyi lam sgrib pa pa mngon par bsgrub pa la mkhas pa yin/ de'i rgyud kyi chos kyi 'khor lo bskor ba la mkhas pa yongs su ston pa yin/ sems can mtha' dang dbus med pa gdul ba'i</text></item>
<item><p>206b1</p><section>phal chen</section><text>thabs mngon par bsgrub pa la mkhas pa yin/ rnam par snang mdzad kyi ye shes dbyig tu bya ba'i mdzod dang ldan pas sems can gdul ba'i dus la bab na rtag tu sta gon du gnas pa yin te/ rigs kyi bu 'di ni byang chub sems dpa' rnams kyi byang chub sems</text></item>
<item><p>206b2</p><section>phal chen</section><text>dpa'i skye ba dgu pa chos kyi dbyings sprul pas brgyan pa byed pa'i snying po zhes bya'o/ /rigs kyi bu de la byang chub sems dpa' rnams kyi byang chub sems dpa'i skye ba bcu pa de bzhin gshegs pa'i sa yongs su gnon pa'i shugs drag po'i snying po zhes bya ba gang zhe na/ 'di</text></item>
<item><p>206b3</p><section>phal chen</section><text>la byang chub sems dpa' dus gsum gyi de bzhin gshegs pa thams cad dang / rang bzhin gcig pa'i yul la dbang bskur ba yin te/ 'jig rten gyi khams thams cad 'dab chags pa'i yul la rab tu 'jug pa yin/ sems can thams cad kyi sngon gyi</text></item>
<item><p>206b4</p><section>phal chen</section><text>mtha' dang phyi ma'i mtha'i shi 'pho dang / skye ba'i sems rgyud chags par 'byung ba yang rab tu shes so/ /byang chub sems dpa' thams cad kyi ye shes 'dab chags pa'i yul yang rab tu shes so/ /'das pa dang ma byon pa dang de ltar byung ba'i sangs rgyas</text></item>
<item><p>206b5</p><section>phal chen</section><text>thams cad kyi mngon par rdzogs par 'tshang rgya ba 'dab chags pa yang rab tu shes so/ /chos thams cad kyi rgyud 'dab chags pa la mkhas par bya ba yang rab tu shes so/ /bskal pa 'jig pa dang 'du ba thams cad kyi sngon gyi mtha' dang phyi ma'i</text></item>
<item><p>206b6</p><section>phal chen</section><text>mtha' dang da ltar byung ba rnams kyang dang bcas/ sa tshigs dang bcas par 'dab chags par rab tu shes so/ /sems can tshul ji lta bur yongs su smyin par byas pa dang / dus la gang du bab pa rnams la mngon par rdzogs par 'tshang rgya ba'i</text></item>
<item><p>206b7</p><section>phal chen</section><text>rgyan dang / rnam par 'tshang rgya bas gdul bar bya ba yongs su bstan pa'i byin gyi rlabs kyi ye shes kyang mngon par sgrub bo/ /sangs rgyas byung ba thams cad mngon par 'tshang rgya ba'i drung du nye bar 'gro zhing chos kyi 'khor lo bskor ba la mkhas</text></item>
<item><p>207a1</p><section>phal chen</section><text>pa'i tshul 'dab chags pa yang / sems can gyi khams mtha' dang dbus med pa gdul ba'i thabs mngon par bsgrub pa la mkhas pas yongs su ston te/ rigs kyi bu 'di ni byang chub sems dpa' rnams kyi byang chub sems dpa'i skye ba bcu</text></item>
<item><p>207a2</p><section>phal chen</section><text>ba de bzhin gshegs pa'i sa yongs su gnon pa'i shugs drag po'i snying po zhes bya ba'o/ /rigs kyi bu de dag ni byang chub sems dpa' rnams kyi byang chub sems dpa'i skye ba bcu rnams te/ de dag gis byang chub sems dpa' rnams skye bar 'gyur ba'o/ /</text></item>
<item><p>207a3</p><section>phal chen</section><text>'byung bar 'gyur ba'o/ /yang dag par sgrub par byed pa'o/ /yang dag par 'phel bar byed pa'o/ /rab tu rdzogs par byed pa'o/ /yongs su grub par byed pa'o/ /zhing ma lus pa thams cad khong du chud par bya ba'i phyir rgyan gcig gi lhab lhub la rgyan dang / lhab lhub kyi rgyud rnam pa sna</text></item>
<item><p>207a4</p><section>phal chen</section><text>tshogs kyi byin gyis rlob pa'o/ /sems can gyi khams gdul ba rgyun mi gcad pa'i phyir phyi ma'i mtha'i bskal pa'i mur thug par byin gyi rlabs kyis rgyun 'chad pa par byed pa'o/ /chos rgya mtsho thams cad kyi pa sna tshogs dang / shin</text></item>
<item><p>207a5</p><section>phal chen</section><text>tu bstan pa gcig nas gcig tu brgyud pa sna tshogs du ma rnam pa tha dad pa dang / chos mtha' yas pa gcig nas gcig tu brgyud pa'i rgyun mngon par 'tshang rgya bar byed pa'o/ /sangs rgyas kyi khyu mchog gi mthu phyung ba bsam gyis mi khyab pa chos kyi dbyings kyis</text></item>
<item><p>207a6</p><section>phal chen</section><text>klas pa/ nam mkha'i dbyings kyi mthas gtugs pa yongs su ston pa'o/ /sems can tshad med pa spyod pa rgya mtsho sna tshogs dang ldan pa yongs su smyin par bya ba dang / gdul bas yongs su 'dul ba rnams la chos kyi 'khor lo bskor ba yongs</text></item>
<item><p>207a7</p><section>phal chen</section><text>su bstan pa'o/ /sems can gyi khams thams cad sangs rgyas 'byung ba dang mi 'bral bar byin gyis rlob pa'o/ /chos thams cad kyi sprin dbyangs kyi yan lag rgya mtsho brjod du med pas rnam par dag pa pa thams cad las rab tu 'byung</text></item>
<item><p>207b1</p><section>phal chen</section><text>ba rnam par par byed pa'o/ /tshad med par rnam par spyod pa la bsgribs pa med par rtogs pas khong du chud pa rnams chos yid du 'ong ba'i rgyan thams cad dang ldan pa'i byang chub sems dpa'i dkyil 'khor bsam pa dang / mos pa gang dang ldan pa'i</text></item>
<item><p>207b2</p><section>phal chen</section><text>tshul bzhin du sems can rnams la yongs su ston pa'o/ /sangs rgyas kyis tshad med pa'i rjes su song ba rnams 'jig rten thams cad yongs su bsgrub pa'i don du chos kyi mdzod mtha' dang dbus med pa rab tu ston pa'o/ /de nas lum bi ni'i nags tshal gyi lha</text></item>
<item><p>207b3</p><section>phal chen</section><text>mo gzi brjid kyi dkyil 'khor bzang pos dga' ba'i dpal gyis/ de'i tshe byang chub sems dpa'i chos kyi don 'di nyid gsal bar brjod pa'i phyir sangs rgyas kyi byin gyi rlabs kyis phyogs bcur rnam par bltas te/ tshong dpon gyi bu nor la</text></item>
<item><p>207b4</p><section>phal chen</section><text>tshigs su bcad de smras pa/ lhag pa'i bsam pa dri med rnyog pa med pa yis/ /gang rnams rgyal ba blta bas nam yang mi ngoms shing / /rgyal ba kun gyi phyi ma'i mtha' yi rgyan sprin la/ /smon pa'i mkhas pa de dag skye ba'i thog ma gnas/ /dus</text></item>
<item><p>207b5</p><section>phal chen</section><text>gsum byung ba'i 'jig rten ma lus kun bkang ste/ /zhing dang sems can de bzhin chos dang sangs rgyas rnams/ /sems can dgrol phyir smon lam 'debs pas brgyan pa'i sems/ /de ni bsam gyis khyab rnams kyi skye ba gnyis/ /gang rnams</text></item>
<item><p>207b6</p><section>phal chen</section><text>chos kyi sprin 'thung nam yang mi ngoms shing / /nges par rtogs pa'i yid kyis dus gsum chags med lus/ /mkha' dbyings dri med mnyam med sems kyi lus ldan pa/ /mtshungs pa med pa de ni de dag skye ba gsum/ /lhag pa'i bsam pa ri rab rdo rje mtshungs</text></item>
<item><p>207b7</p><section>phal chen</section><text>bstan pas/ /thams cad mkhyen tshul rgya mtshor rnam par 'jug byed cing / /gang rnams snying rje chen po'i gang chen mtshor 'jug pa/ /de ni skyes bu khyu mchog rnams kyi skye ba bzhi/ /gang rnams byams pas phyogs bcu rgyas par yongs bkang zhing / /</text></item>
<item><p>208a1</p><section>phal chen</section><text>pha rol phyin pa dri med rgya mtsho mngon bsgrubs te/ /chos kyi 'od 'gyed 'gro ba yongs su smyin byed pa/ /de ni skyes bu chen po de dag skye ba lnga/ /chos kyi rang bzhin rab tu rtogs pas chags med sems/ /dus gsum dpe zla med pa'i</text></item>
<item><p>208a2</p><section>phal chen</section><text>sangs rgyas rigs byung zhing / /gang rnams chos dbyings rgya mtsho'i tshul la 'jug byed pa/ /'di ni mkhas pa de dag skye ba yangs pa drug /gang rnams chos lus yongs dag chags pa med pa'i sems/ /zhing rnams ma lus rang gi lus kyis dgang</text></item>
<item><p>208a3</p><section>phal chen</section><text>byas shing / /sangs rgyas stobs rnams ma lus khong du chud rtogs pa/ /de ni mkhas pa rnams kyi skye ba bsam yas bdun/ /gang rnams ye shes rgya mtsho'i tshul la dbang ldan zhing / /thams cad mkhyen pa'i sgo tshul rnam par dpyod byed la/ /ting</text></item>
<item><p>208a4</p><section>phal chen</section><text>'dzin kun tshul gang chen mtsho la yongs 'jug pa/ /de ni de bzhin nyid rten rnams kyi skye ba brgyad/ /gang rnams zhing kun 'byam klas yongs su sbyor byed cing / /sems can thams cad yongs su smyin byed 'dul la rab brtson la/ /sangs rgyas</text></item>
<item><p>208a5</p><section>phal chen</section><text>rnam par 'phrul pa'i rgyan rnams rnam ston pa/ /de ni grags pa chen po rnams kyi skye ba dgu/ /gang rnams rgyal ba'i stobs rnams ji bzhin rab zhugs te/ /thams cad mkhyen pa'i shugs drag yangs pa rnam spel cing / gang rnams chos dbyings</text></item>
<item><p>208a6</p><section>phal chen</section><text>gzhi tshul tha dad chags med pa/ /de ni rgyal sras rnams kyi skye ba bcu yin no/ /rigs kyi bu skye ba bcu po de dag gis byang chub sems dpa' rnams de bzhin gshegs pa'i rigs su skye'o/ /de ltar na 'jig rten thams cad la snang bar byed pa yin no/ /</text></item>
<item><p>208a7</p><section>phal chen</section><text>rigs kyi bu kho mo ni byang chub sems dpa'i rnam par thar ba bskal pa tshad med par pa thams cad du byang chub sems dpa'i skye bas rnam par 'phrul pa yongs su ston pa thob pa'o/ /smras pa/ 'phags ma byang chub sems dpa'i rnam par thar ba bskal</text></item>
<item><p>208b1</p><section>phal chen</section><text>pa tshad med par pa thams cad du byang chub sems dpa'i skye bas rnam par 'phrul pa yongs su bstan pa 'di'i yul ji lta bu zhig mchis/ smras pa/ rigs kyi bu kho mo ni byang chub sems dpa' thams cad kyi skye ba yongs su lta zhing / nye bar 'gro ba'i smon</text></item>
<item><p>208b2</p><section>phal chen</section><text>lam yongs su grub pa ste/ rigs kyi bu de ltar kho mo ni bcom ldan 'das rnam par snang mdzad kyi skye ba rgya mtsho shin tu yangs pa la 'jug cing khong du chud pa ste/ 'di ltar stong gsum gyi stong chen po'i 'jig rten gyi khams 'di'i byang chub sems dpa'i skye ba</text></item>
<item><p>208b3</p><section>phal chen</section><text>khong du chud par byed cing / gling bzhi pa skul ba dang ldan pa'i 'dzam bu'i gling de'i lum bi ni'i nags tshal du byang chub sems dpa' 'byung ba yongs su blta ba'i don du sngon gyi smon lam gyis skyes te/ da ltar kho mo 'di na byang chub sems dpa' 'byung ba'i rjes</text></item>
<item><p>208b4</p><section>phal chen</section><text>su dran pa sgom zhing rnam par spyod do/ /de ltar kho mo 'di na gnas gnas te/ de phan chad lo brgya na bcom ldan 'das dga' ldan gyi pho brang nas 'pho bar 'gyur ro zhes bya ba'i tshe/ lum bi ni'i nags tshal 'dir sngon gyi ltas bcu byung bar gyur te/ bcu</text></item>
<item><p>208b5</p><section>phal chen</section><text>gang zhe na/ 'di ltar lum bi ni'i nags tshal 'di thams cad mthon dman med la/ ngam grog dang / g.yang sa med cing mnyam par gnas par gyur ba 'di ni sngon gyi ltas dang po byung ba'o/ /yang lum bi ni'i nags tshal 'di thams cad gseg</text></item>
<item><p>208b6</p><section>phal chen</section><text>ma dang / gyo mo med la sdom dum dang tsher ma dang bral te/ sa'i gzhi rdo rje las grub par gyur nas/ rin po che mang pos yongs su gang bar gnas par gyur pa 'di ni sngon gyi ltas gnyis pa byung ba'o/ /yang lum bi ni'i nags tshal 'di thams</text></item>
<item><p>208b7</p><section>phal chen</section><text>cad rin po che thams cad kyi shing dang sA la dang / ta la'i phreng bas rnam par 'khrigs pas yongs su brgyan par kun nas gnas par gyur pa 'di ni sngon gyi ltas gsum pa byung ba'o/ /yang lum bi ni'i nags tshal 'di thams cad lha rdzas las kyang</text></item>
<item><p>209a1</p><section>phal chen</section><text>'das pa'i spos kyi myu gu kun nas 'thon pa dang / phye ma thams cad kyi mdzod kun nas 'thon pa dang / rgyal mtshan thams cad kyi sprin dang na bun yongs su byung ba dang / spos kyi rin po che'i gzugs kyi shing drung kun 'khor te/ rgyan yongs</text></item>
<item><p>209a2</p><section>phal chen</section><text>su sbyangs par kun nas gnas par gyur pa 'di ni sngon gyi ltas bzhi pa byung ba'o/ /yang lum bi ni'i nags tshal 'di thams cad lha rdzas kyi me tog dang / phreng ba dang / lhab lhub sna tshogs kyis mdzod rnam pa thams cad du yongs su rgyas pa dang ldan par kun nas</text></item>
<item><p>209a3</p><section>phal chen</section><text>gnas par gyur pa 'di ni sngon gyi ltas lnga pa byung ba'o/ /yang lum bi ni'i nags tshal 'di thams cad kyi shing thams cad la nor bu rin po che dam pa'i mdzod mngon par grub par gyur ba 'di ni sngon gyi las drug pa byung ba'o/ /yang lum pi ni'i nags tshal 'di</text></item>
<item><p>209a4</p><section>phal chen</section><text>thams cad kyi pad+mo'i tshal thams cad du cha las skyes pa'i me tog thams cad kyang kha 'bus te/ sa'i gzhi las 'thon nas/ chu las mngon par 'phags par gnas pa 'di ni sngon gyi ltas bdun pa byung ba'o/ /yang 'jig rten gyi khams 'di'i</text></item>
<item><p>209a5</p><section>phal chen</section><text>'dod pa la spyod pa dang / gzugs la spyod pa'i lha'i bu rnams dang / klu dang / gnod sbyin dang / dri za dang / lha ma yin dang / nam mkha'i lding dang / mi'am ci dang / lto 'phye chen po dang / 'jig rten gyi dbang po</text></item>
<item><p>209a6</p><section>phal chen</section><text>dang / 'gro ba'i dbang po ji snyed cig yod pa de dag thams cad kyang lum bi ni'i nags tshal 'di na thal mo sbyar cing 'khod par gyur te/ 'di ni sngon gyi ltas brgyad pa byung ba'o/ /yang 'dzam bu'i gling gi 'jig rten gyi khams 'di'i lha'i bu mo'am/ klu'i</text></item>
<item><p>209a7</p><section>phal chen</section><text>bu mo'am/ gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po'i bu mo ji snyed cig yod pa de dag thams cad kyang rab tu dga' ba'i yid kyis mchod pa'i rnam pa thams cad lag na thogs shing blag</text></item>
<item><p>209b1</p><section>phal chen</section><text>sha'i yal ga la mngon tu bltas te/ 'dud cing phyag 'tshal bar 'khod par gyur ba 'di ni sngon gyi ltas dgu pa byung ba'o/ /yang phyogs bcu'i de bzhin gshegs pa thams cad kyi sku lte ba'i dkyil 'khor dag nas byang chub sems dpa'i skye bas rnam par</text></item>
<item><p>209b2</p><section>phal chen</section><text>'phrul pa'i sgron ma zhes bya ba'i 'od zer mang po 'thon te/ lum bi ni'i nags tshal 'di thams cad snang bar byas nas gnas par gyur te/ 'od zer gyi sgo'i dkyil 'khor de dag thams cad la'ang de bzhin gshegs pa de dag thams cad kyi skye bas rnam</text></item>
<item><p>209b3</p><section>phal chen</section><text>par 'phrul pa gzugs brnyan du gyur par snang ba dang / thog ma bltam pa'i rnam par 'phrul ba dang bcas par byang chub sems dpa'i yon tan thams cad kyang sangs rgyas kyi gsung gi dbyangs dang ldan par 'od zer gyi sgo'i dkyil 'khor de dag las</text></item>
<item><p>209b4</p><section>phal chen</section><text>sgrar 'thon cing grags par gyur pa 'di ni sngon gyi ltas bcu pa byung ba'o/ /byang chub sems dpa'i skye ba'i dus la bab pa'i tshe/ sngon gyi ltas bcu po de dag byung bar gyur te/ de byung bas 'jig rten gyi dbang po thams cad kyis kyang byang chub sems dpa'</text></item>
<item><p>209b5</p><section>phal chen</section><text>'byung bar 'gyur ro zhes bya bar shes so/ /rigs kyi bu de ltar kho mo sngon gyi ltas bcu po de dag mthong bas kyang dga' ba'i shugs bsam gyis mi khyab pa rab tu thob bo/ /rigs kyi bu gzhan yang lha mo sgyu ma grong khyer chen po ser skya'i gnas nas byung ba'i tshe/</text></item>
<item><p>209b6</p><section>phal chen</section><text>lum bi ni'i nags tshal 'dir sngon gyi ltas snang ba chen po bcu byung bar gyur te/ de dag byung bas sems can tshad med pa rnams thams cad mkhyen pa'i chos kyi snang bas dga' ba'i shugs rnam par 'phel bar gyur to/ /bcu gang zhe na/ 'di lta ste/ sa'i steng na</text></item>
<item><p>209b7</p><section>phal chen</section><text>gnas pa'i rin po che'i khang ba brtsegs pa thams cad du snang ba rab tu byung ngo / /rin po che'i pad+mo kha ma bye ba kha 'bye bar gyur pa'i 'dab ma thams cad las snang ba rab tu byung ste/ bltam pa legs par bltam mo zhes bya ba'i sgra snyan pa yang de dag las byung bar</text></item>
<item><p>210a1</p><section>phal chen</section><text>gyur to/ /phyogs bcu'i byang chub sems dpa' rnams kyis thog ma sems bskyed pa'i snang ba ji snyed cig yod pa de dag kyang / lum pi ni'i nags tshal 'dir snang bar byas te mngon par shar to/ /phyogs bcu'i byang chub sems dpa' rnams</text></item>
<item><p>210a2</p><section>phal chen</section><text>byang chub sems dpa'i sa thams cad yongs su gnon pa'i snang ba rnam par 'phrul pa ji snyed cig yod pa de dag kyang lum bi ni'i nags tshal 'dir byung ngo / /phyogs bcu'i byang chub sems dpa' rnams pha rol tu phyin pa thams cad yongs su sgrub cing / ye shes khong</text></item>
<item><p>210a3</p><section>phal chen</section><text>du chud pa'i snang ba 'od ji snyed cig yod pa de dag kyang lum bi ni'i nags tshal 'dir byung bar gyur to/ /phyogs bcu'i byang chub sems dpa' rnams smon lam thams cad la dbang bsgyur ba'i ye shes snang ba'i 'od ji snyed cig yod pa de dag kyang lum bi ni'i nags</text></item>
<item><p>210a4</p><section>phal chen</section><text>tshal 'dir byung bar gyur to/ /phyogs bcu'i byang chub sems dpa' rnams smon lam rgya chen po mngon par sgrub pa'i ye shes snang ba'i 'od ji snyed cig yod pa de dag kyang lum bi ni'i nags tshal 'dir byung bar gyur to/ /phyogs bcu'i byang chub sems dpa' rnams</text></item>
<item><p>210a5</p><section>phal chen</section><text>sems can yongs su smyin par bya ba dang / gdul bar byed pa'i ye shes snang ba'i 'od ji snyed cig yod pa de dag kyang lum bi ni'i nags tshal 'dir byung bar gyur to/ /phyogs bcu'i byang chub sems dpa' thams cad kyis chos kyi dbyings kyi tshul gyi ye shes</text></item>
<item><p>210a6</p><section>phal chen</section><text>khong du chud pa'i snang ba ji snyed cig yod pa de dag kyang lum bi ni'i nags tshal 'dir byung bar gyur to/ /phyogs bcu'i byang chub sems dpa' thams cad sangs rgyas thams cad kyi rnam par 'phrul pa dang / skye ba dang mngon par 'byung ba dang / byang chub tu rnam</text></item>
<item><p>210a7</p><section>phal chen</section><text>bar 'tshang rgya ba dang / ye shes thugs su chud par mdzad pa'i snang ba'i 'od ji snyed cig yod pa de dag kyang lum bi ni'i nags tshal 'dir byung bar gyur to/ /sngon gyi ltas snang ba chen po bcu po de dag rab tu byung bar gyur te/ de dag gis sems can mtha'</text></item>
<item><p>210b1</p><section>phal chen</section><text>dang dbus pa'i sems dang / bsam pa'i mun pa thibs po thams cad kyang rab tu snang bar byas so/ /rigs kyi bu de la lha mo sgyu ma shing blag sha'i nags su phyin pa'i tshe/ 'jig rten gyi dbang po 'dus pa thams cad dang / 'dod pa'i khams kyi lha'i bu lha'i bu'i</text></item>
<item><p>210b2</p><section>phal chen</section><text>tshogs dang / lha'i bu mo 'khor dang bcas te 'dus pa thams cad dang / gzugs la spyod pa'i lha'i bu dri nga ba med pa thams cad dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po 'khor dang bcas te/</text></item>
<item><p>210b3</p><section>phal chen</section><text>tshogs pa byang chub sems dpa' la mchod par brtson pa thams cad kyi lus dang / mchod pa'i tshogs thams cad kyang lha mo sgyu ma'i gzi brjid dang dpal dang kha dog dang gzugs kyis rab tu snang bar byas so/ /stong gsum gyi stong chen po'i 'jig rten gyi khams</text></item>
<item><p>210b4</p><section>phal chen</section><text>'di na 'od gang ji snyed cig yod pa de dag thams cad kyang zil gyis mnan to/ /lha mo sgyu ma'i ba spu'i sgo thams cad nas byung ba'i 'od dang snang ba dag ni 'od gzhan gyis nyams par gyur ba med/ bsgribs par gyur pa med/ chod par gyur</text></item>
<item><p>210b5</p><section>phal chen</section><text>pa / thogs par gyur pa de/ des phyogs thams cad rgyas par bkang nas sems can dmyal ba'i sdug bsngal thams cad dang / byol song gi skye gnas kyi sdug bsngal thams cad dang / gshin rje'i 'jig rten gyi sdug bsngal thams cad dang / srid pa'i</text></item>
<item><p>210b6</p><section>phal chen</section><text>lam gyi rgyud du gtogs pa'i sems can thams cad kyi sdug bsngal thams cad dang / nyon mongs pa thams cad rab tu zhi bar byas te/ lhag ge lham me lhang nger gnas par gyur to/ /rigs kyi bu 'di ni byang chub sems dpa' skye ba'i rnam par 'phrul pa/</text></item>
<item><p>210b7</p><section>phal chen</section><text>lum bi ni'i nags tshal du byung ba dang po'o/ /rigs kyi bu gzhan yang gang gi tshe lha mo sgyu ma'i lus su stong gsum gyi stong chen po'i 'jig rten gyi khams 'di chud cing gzugs brnyan 'byung ba snang bar gyur pa des stong gsum gyi stong chen po'i 'jig rten gyi</text></item>
<item><p>211a1</p><section>phal chen</section><text>khams kyi gling bzhi pa'i 'jig rten gyi khams bye ba phrag brgya'i 'dzam bu'i gling thams cad kyi rgyal po'i gnas ming sna tshogs dang ldan pa sha stag dang / nags tshal gyi ming sna tshogs dang ldan pa sha stag dang / shing drung rnam pa tha dad pa sha stag</text></item>
<item><p>211a2</p><section>phal chen</section><text>tu'ang lha mo sgyu ma phyin cing / 'jig rten gyi dbang po thams cad kyis yongs su bskor te/ byang chub sems dpa'i skye ba la sta gon du sdod cing / byang chub sems dpa' yum gyi ye shes kyi rnam par 'phrul ba bsam gyis mi khyab pas rnam pa 'di bzhin du snang</text></item>
<item><p>211a3</p><section>phal chen</section><text>bar gyur te/ rigs kyi bu 'di ni byang chub sems dpa' skye ba'i rnam par 'phrul pa lum bi ni'i nags tshal du byung ba gnyis pa'o/ /rigs kyi bu gzhan yang lha mo sgyu ma'i ba spu'i bu ga thams cad kyi ba spu'i sgo re re la yang sngon gyi byang chub sems dpa'i spyod</text></item>
<item><p>211a4</p><section>phal chen</section><text>pa mnga' ba'i tshe/ bcom ldan 'das kyis de bzhin gshegs pa ji snyed cig bsnyen bkur te/ rim gror mdzad pa dang / bsti stang dang bkur stir mdzad de mchod pa de dag thams cad kyang yongs su snang bar gyur to/ /de bzhin gshegs pa de dag gis chos</text></item>
<item><p>211a5</p><section>phal chen</section><text>ji snyed cig bstan pa de dag thams cad kyang ba spu'i bu ga de dag nas sangs rgyas kyi gsung gi yan lag dang ldan par ma lus par grags par gyur te/ dper na/ chu'i phor bu chung ngu 'am/ bser gyi rdul phra mo'am/ me long gi dkyil 'khor shin</text></item>
<item><p>211a6</p><section>phal chen</section><text>tu gsal ba'am/ chu shin tu dang ba la nam mkha'i dkyil 'khor gnyi zla dang / gza' skar gyi tshogs kyis rab tu brgyan pa dang / sprin gyi tshogs 'brug sgra zab mo 'byin pa can yang gzugs brnyan du gyur par snang ngo / /rigs kyi bu de bzhin du lha mo sgyu</text></item>
<item><p>211a7</p><section>phal chen</section><text>ma'i ba spu'i sgo'i dkyil 'khor thams cad la'ang / sngon gyi de bzhin gshegs pa'i rnam par 'phrul pa rnams kyang yongs su snang / chos bstan pa'i sgra thams cad kyang grags par gyur te/ rigs kyi bu 'di ni byang chub sems dpa' skye ba'i rnam par</text></item>
<item><p>211b1</p><section>phal chen</section><text>'phrul pa lum bi ni'i nags tshal du byung ba gsum pa'o/ /rigs kyi bu gzhan yang lha mo sgyu ma'i lus thams cad dang / ba spu'i sgo'i dkyil 'khor thams cad las ba spu'i sgo re re nas kyang zhing ji snyed cig dang / 'jig rten gyi khams rgya mtsho ji snyed cig dang /</text></item>
<item><p>211b2</p><section>phal chen</section><text>'jig rten gyi khams 'byam klas pa ji snyed cig dang / 'jig rten gyi khams kyi rgyud ji snyed cig dang / 'jig rten khams kyi ming du bya ba ji snyed cig tu bcom ldan 'das kyis sngon byang chub sems dpa'i spyod pa mdzad de/ zhing gi gzhi ji lta bu zhig dang ldan par</text></item>
<item><p>211b3</p><section>phal chen</section><text>gyur pa dang / dbyibs ni ci 'dra ba dang / rgyan ni ji lta bu zhig dang ldan par gyur pa dang / lhun ni ji lta bu zhig dang ldan par gyur pa dang / ri'i rgyan ni ji lta bu dag cig yod par gyur pa dang / grong dang / grong khyer dang / yul dang / ljongs dang / grong rdal gyi rgyan</text></item>
<item><p>211b4</p><section>phal chen</section><text>ni ji lta bu dag cig gnas gnas pa dang / bza' shing gi ra ba dang / mtsho dang / lu ma dang / rgya mtsho'i rgyan ni ji lta bu zhig dang ldan par gyur pa dang / nam mkha' dang sprin gyi rgyan ni ji lta bu zhig dang ldan par gyur pa dang / sems can gyi gnas ni ji lta bu zhig yod par gyur pa</text></item>
<item><p>211b5</p><section>phal chen</section><text>dang / theg pa bstan pa ni gang dang yang ldan par gyur pa dang / bskal pa'i dang grangs ji snyed cig ces bya bar gyur pa dang / sangs rgyas skye ba ni ji snyed cig byung bar gyur pa dang / rnam par dag pa ni gang du 'du bar gyur pa dang / sems can gyi tshe'i tshad ni ji tsam</text></item>
<item><p>211b6</p><section>phal chen</section><text>zhig dang ldan par gyur pa dang / 'jig rten gyi skye gnas ni gang du skyes par gyur pa dang / sems can ji lta bu zhig dang 'grogs pa dang / dge ba'i bshes gnyen ni ji lta bu zhig la brten brten pa dang / dge ba'i chos ni ji lta bu zhig la brtson par spyod</text></item>
<item><p>211b7</p><section>phal chen</section><text>spyod pa dang / chos kyi nan tan ni ji lta bu zhig la brtson par byas te/ byang chub sems dpa'i spyod pa spyod spyod pa'i sangs rgyas kyi zhing de dag thams cad kyang yongs su snang bar gyur/ bcom ldan 'das kyis phyir ldog pa'i gnas brnyes nas/ sdon sku ni ji snyed</text></item>
<item><p>212a1</p><section>phal chen</section><text>cig /rnam par spyod pa ji lta bu zhig /cha byad ni ji lta bu zhig /longs su spyod pa ni ci dang ldan/ bde ba dang sdug bsngal ni ji lta bu zhig sku nyams su bzhes/ sku tshe'i rgyud ni ji lta bu zhig dang ldan par gyur te/ sngon byang chub sems dpa'i spyod pa</text></item>
<item><p>212a2</p><section>phal chen</section><text>spyad par gyur pa de dag thams cad kyang ba spu'i sgo thams cad nas yongs su snang bar gyur to/ /sangs rgyas kyi zhing de dag thams cad kyi skye gnas de dang / de dag tu lha mo sgyu ma byang chub sems dpa'i yum du gyur pa dang / byang chub sems dpa'i sku de dag</text></item>
<item><p>212a3</p><section>phal chen</section><text>thams cad kyang / lha mo sgyu ma'i ba spu'i sgo thams cad du rnam par 'phrul pa'i gzugs brnyan byung bar gyur te/ rigs kyi bu 'di ni byang chub sems dpa' skye ba'i rnam par 'phrul pa/ lum bi ni'i nags tshal du byung ba bzhi pa'o/ /rigs kyi bu gzhan</text></item>
<item><p>212a4</p><section>phal chen</section><text>yang bcom ldan 'das kyi sngon sku ni ji snyed cig gis byang chub sems dpa'i spyod pa spyad pa dang / kha dog ni ji lta bu zhig dbyibs ni ci 'dra ba zhig /cha byad ni ji lta bu zhig /da rod ni ji lta bu zhig /longs spyod ni ci dang ldan/ bde ba dang sdug bsngal ni</text></item>
<item><p>212a5</p><section>phal chen</section><text>ji lta bu zhig sku nyams su bzhes/ sku tshe'i rgyud ni ji lta bu zhig dang ldan par gyur pa de dag thams cad kyang lha mo sgyu ma'i lus kyi ba spu'i sgo thams cad las gzugs brnyan du snang bar gyur te/ rigs kyi bu 'di ni byang chub sems dpa' skye ba'i rnam</text></item>
<item><p>212a6</p><section>phal chen</section><text>par 'phrul pa lum bi ni'i nags tshal du byung ba lnga pa'o/ /rigs kyi bu gzhan yang bcom ldan 'das sngon byang chub sems dpa'i spyod pa mdzad pa'i tshe/ gtang bar dka' ba yongs su btang ste/ zhabs dang phyag yongs su btang ba'am/</text></item>
<item><p>212a7</p><section>phal chen</section><text>snyan dang shangs yongs su btang ba'am/ ljags dang tshems yongs su btang ba'am/ spyan dang dbu yongs su btang ba'am/ sha dang khrag yongs su btang ba'am/ rus pa dang rkang yongs su btang ba'am/ mkhal ma dang thugs yongs su</text></item>
<item><p>212b1</p><section>phal chen</section><text>btang ba'am/ pags pa dang phri yongs su btang ba'am/ phyi nang gi dngos po yongs su btang ba'am/ sras po dang sras mo dang btsun mo yongs su btang ba'am/ sku yongs su btang ba'am/ longs spyod rin po che yongs su btang ba'am/ grong dang grong khyer</text></item>
<item><p>212b2</p><section>phal chen</section><text>dang ljongs dang / yul dang khams dang / rgyal po'i gnas yongs su btang ba'am/ nor dang 'bru dang mdzod dang bang ba yongs su btang ba'am/ nor bu dang / mu tig dang / baiDUr+ya dang / dung dang / man shel dang / byi ru dang / gser dang / dngul yongs su</text></item>
<item><p>212b3</p><section>phal chen</section><text>btang ba'am/ rin po che'i rgyan sna tshogs yongs su btang ba'am/ mal cha yongs su btang ba'am/ khang pa dang gzhal med khang yongs su btang ba'am/ yo byad yongs su btang ba'am/ de ltar gtong ba'i byang chub sems dpa'i sku gzugs</text></item>
<item><p>212b4</p><section>phal chen</section><text>dang / rnam pa ji lta bur yongs su btang bar gyur pa dang / len pa de dag kyang rnam pa ji ltu bus len par gyur pa dang / sbyin pa'i dngos po rnam pa ji lta bu dag yongs su btang bar gyur pa dang / yul gyi phyogs gang dag tu yongs su btang bar gyur</text></item>
<item><p>212b5</p><section>phal chen</section><text>pa dang / de'i tshe byang chub sems dpa'i 'khor du gyur pa de dag thams cad kyang / lha mo sgyu ma'i ba spu'i sgo thams cad las gzugs brnyan du snang bar gyur to/ /slongs mo ba'i sgra de dag kyang grag par gyur te/ rigs kyi bu 'di ni byang chub sems</text></item>
<item><p>212b6</p><section>phal chen</section><text>dpa' skye ba'i rnam par 'phrul pa lum bi ni'i nags tshal du byung ba drug pa'o/ /rigs kyi bu gzhan yang sngon gyi mtha'i rgyud du byung ba'i de bzhin gshegs pa rnams yum gyi sku nas bltams par gyur pa'i tshe/ sangs rgyas kyi zhing gi rgyan dang /</text></item>
<item><p>212b7</p><section>phal chen</section><text>lhab lhub ji snyed cig byung bar gyur pa dang / sems can gyi rgyan rnam par phye ba dang / bza' shing gi rgyan rnam par phye ba dang / me tog dang bdug pa dang / spos dang phreng ba dang byug pa dang phye ma dang / na bza' dang gdugs dang rgyal mtshan dang /</text></item>
<item><p>213a1</p><section>phal chen</section><text>ba dan gyi rgyan rnam par phye ba dang / rin po che'i rgyal po thams cad rnam par 'phrul pa'i rgyan rnam par phye ba dang / rol mo dang glu dang / bstod pa dang / sil snyan gyi sgra ji snyed cig byung bar gyur pa de dag thams cad kyang / lha mo sgyu ma lum bi</text></item>
<item><p>213a2</p><section>phal chen</section><text>ni'i nags tshal du phyin pa'i tshe/ lum bi ni'i nags tshal 'dir yongs su byung bar gyur to/ /mngon par skyes so/ /'gro bas rnam par su yod par byung bar gyur te/ rigs kyi bu 'di ni byang chub sems dpa' skye ba'i rnam par</text></item>
<item><p>213a3</p><section>phal chen</section><text>'phrul pa lum bi ni'i nags tshal du byung ba bdun pa'o/ /rigs kyi bu gzhan yang byang chub sems dpa'i longs spyod lha'i dbang po thams cad kyi gnas kyi rgyan gyi longs spyod las yongs su 'das pa dang / klu dang gnod sbyin dang / dri za dang lha ma yin dang /</text></item>
<item><p>213a4</p><section>phal chen</section><text>nam mkha' lding dang / mi'am ci dang lto 'phye chen po dang / mi'i dbang po thams cad kyi gnas kyi rgyan gyi longs spyod las 'das pa 'di lte ste/ rin po che'i rgyal po thams cad kyi khang pa brtsegs pa'i longs spyod dam/ rin po che'i rgyal po'i</text></item>
<item><p>213a5</p><section>phal chen</section><text>gzhal med khang gi longs spyod dam/ rin po che'i rgyal po'i dra ba'i longs spyod dam/ rin po che'i rgyal po'i 'bru'i longs spyod dam/ rin po che'i rgyal po'i gzugs kyi longs spyod dam/ rin po che'i rgyan thams cad kyi longs spyod dam/ spos kyi rgyal po thams cad kyi longs spyod dam/</text></item>
<item><p>213a6</p><section>phal chen</section><text>pa thams cad bzang zhing 'thun pa'i longs spyod kyang rung ste/ de dag thams cad lha mo sgyu ma'i rum nas ma 'dres par 'thon te/ lum bi ni'i nags tshal 'di yongs su brgyan cing kun nas gnas par gyur te/ rigs kyi bu 'di ni byang chub</text></item>
<item><p>213a7</p><section>phal chen</section><text>sems dpa' skye ba rnam par 'phrul pa lum bi ni'i nags tshal du byung ba brgyad pa'o/ /rigs kyi bu gzhan yang lha mo sgyu ma'i lus las byang chub sems dpa' sangs rgyas kyi zhing brjod du med pa bye ba khrag khrig brgya phrag stong gi rdul shin tu phra ba snyed</text></item>
<item><p>213b1</p><section>phal chen</section><text>bcom ldan 'das rnam par snang mdzad dang / sku gzugs dang sku mdog dang / dbyibs 'dra ba mtshan dang dpe byad bzang po'i rgyan gyis 'dra bar brgyan pa dang / 'od 'dra ba dang / 'od zer 'dra ba rab tu 'gyed pa/ tshul dang 'gros stabs 'dra ba/ rtsal dang mthu</text></item>
<item><p>213b2</p><section>phal chen</section><text>'dra ba/ rnam par snang ba'i rnam par 'phrul ba 'thun pa/ 'khor 'dra ba/ rgyan mtshungs pa mang po yang bcom ldan 'das rnam par snang mdzad kyi legs pa rgya mtsho yongs su brjod cing 'thun par gyur te/ rigs kyi bu 'di ni byang chub sems dpa' skye ba'i rnam par</text></item>
<item><p>213b3</p><section>phal chen</section><text>'phrul pa lum bi ni'i nags tshal du byung ba dgu ba'o/ /rigs kyi bu gzhan yang byang chub sems dpa' bltam par gyur pa'i dus la bab pa dang / lha mo sgyu ma'i mdun du 'og gi rdo rje'i gzhi las sa chen po mngon par brtol te/ rin po che'i rgyal po</text></item>
<item><p>213b4</p><section>phal chen</section><text>pad+mo chen po rin po che thams cad kyi rgyan gyi dam pa zhes byang chub rin po che'i rgyal po gzhan gyis mi thub pa'i rdo rje chen po las grub pa/ rin po che'i rgyal po 'gro ba rgya mtsho'i nang rim dang ldan pa/ ze ba'i rtse mo rin po che'i rgyal po thams cad kyis brgyan</text></item>
<item><p>213b5</p><section>phal chen</section><text>pa/ 'dab ma'i phreng ba sangs rgyas kyi zhing bcu'i rdul shin tu phra ba snyed kyis brgyan cing shin tu rnam par phye ba/ lo ma'i dkyil 'khor rin po che'i rgyal po sna tshogs kyis byas pa/ snying po mdzes pa rin po che yid bzhin gyis rnam par dag pa dang</text></item>
<item><p>213b6</p><section>phal chen</section><text>ldan pa/ ze ba'i phreng ba rnam par phye ba dang / rin po che thams cad kyi kha dog tshad med pa dang ldan pa/ rin po che'i rgyal po grangs med pa'i dra ba'i rgyan dang ldan pas yongs su yog pa/ rin po che'i rgyal po rdo rje mthu bo ches mi shigs pas lhun</text></item>
<item><p>213b7</p><section>phal chen</section><text>kun nas bkab pa/ lha'i ris thams cad kyis kun nas bskor ba/ klu'i dbang po thams cad kyis spos chu'i sprin gyi char mngon par dbab pa/ gnod sbyin gyi dbang po thams cad kyis kun nas bskor cing lha rdzas kyi me tog snyim pa nas gtor ba/</text></item>
<item><p>214a1</p><section>phal chen</section><text>dri za'i dbang po thams cad kyis sngon gyi sangs rgyas la rim gror byas pa'i glu'i dbyangs snyan cing yid du 'ong ba'i nga ro dang sbyar te bstod pa'i sprin gyis mngon par bstod pa/ lha ma yin gyi dbang po thams cad kyis nga rgyal dang rlom pa dang /</text></item>
<item><p>214a2</p><section>phal chen</section><text>dregs pa thams cad btang zhing shin tu btud de phyag bya ba/ nam mkha' lding gi dbang po thams cad kyis rin po che'i snam bu kun tu spyangs te/ nam mkha' kun nas brgyan par bya ba/ mi 'am ci'i dbang po thams cad kyis byang chub sems dpa'i yon tan</text></item>
<item><p>214a3</p><section>phal chen</section><text>yongs su brjod cing rol mo dang glu'i dbyangs la brtson pa dang / nyams rab tu bde bas kun nas blta ba/ lto 'phye chen po'i dbang po thams cad kyis shin tu dga' ba dang / mos pa skyes pas yongs su blta zhing sgra snyan pa phyung ste/ rgyan gyi sprin</text></item>
<item><p>214a4</p><section>phal chen</section><text>thams cad kyi char mngon par dbab pa byung bar gyur te/ rigs kyi bu 'di ni byang chub sems dpa' skye ba'i rnam par 'phrul pa lum bi ni'i nags tshal du byung ba bcu pa'o/ /rigs kyi bu byang chub sems dpa' skye ba'i rnam par 'phrul pa bcu po de dag</text></item>
<item><p>214a5</p><section>phal chen</section><text>lum bi ni'i nags tshal du byung bar gyur nas/ de'i rjes la byang chub sems dpa' 'od tshad med bsam gyis mi khyab pa mnga' ba/ blta na gtang bra ba zhig lha mo sgyu ma'i rum nas bltam ste/ nam mkha'i dbyings rum nas nyi ma'i dkyil 'khor</text></item>
<item><p>214a6</p><section>phal chen</section><text>shar ba lta/ sprin gyi tshogs rum nas glog gi phreng ba 'gyu ba lta/ ri chen po'i spo rum nas nyi ma shar ka'i sprin ko lta/ mun pa stug rum nas sgron ma chen po byung ba lta ste/ mngon par bltam par gyur to/ /de ltar byang chub</text></item>
<item><p>214a7</p><section>phal chen</section><text>sems dpa' lha mo sgyu ma'i lus las gzugs brnyan ltar bstan pa'i chos nyid dang / rmi lam ltar bstan pa'i chos nyid dang / sgyu ma'i rnam pa'i gzugs rnam par pa ltar bstan pa'i chos nyid dang / 'gro ba dang 'ong ba pa'i chos</text></item>
<item><p>214b1</p><section>phal chen</section><text>nyid dang / skye ba med pa dang / 'gag pa med pa'i 'od rnam par pa yongs su bstan pa'i chos nyid kyis mngon par 'byung ba yongs su bstan to/ /rigs kyi bu de ltar kho mo ni lum bu ni'i nags tshal 'di na gnas shing / bcom ldan</text></item>
<item><p>214b2</p><section>phal chen</section><text>'das rnam par snang mdzad kyi sku tshe'i rnam par 'phrul pa rgya mtsho la lta zhing khong du chud par byed de/ rigs kyi bu kho mo gling bzhi pa skal ba dang ldan pa 'di la bcom ldan 'das rnam par snang mdzad kyi sku tshe'i rnam par 'phrul pa la lta zhing khong du</text></item>
<item><p>214b3</p><section>phal chen</section><text>chud par bya bar gnas pa de bzhin du stong gsum gyi stong chen po'i 'jig rten gyi khams thams cad kyi gling bzhi pa thams cad kyi 'dzam bu'i gling bye ba phrag brgya thams cad na'ang / bcom ldan 'das rnam par snang mdzad sku tshe'i rnam par</text></item>
<item><p>214b4</p><section>phal chen</section><text>'phrul pa bye ba phrag brgya la lta zhing khong du chud par byed do/ /stong gsum gyi stong chen po'i 'jig rten gyi khams thams cad du 'dus pa'i rdul shin tu phra ba'i khongs su chud pa'i sangs rgyas kyi zhing thams cad rdul shin tu phra ba la 'jug</text></item>
<item><p>214b5</p><section>phal chen</section><text>pa'i ye shes kyis khong du chud pa dag tu yang sems kyi skad cig re re la sems kyis khong du chud par bya ba re res bcom ldan 'das rnam par snang mdzad kyi sku tshe'i rnam par 'phrul pa sangs rgyas kyi zhing gi rdul shin tu phra ba snyed la ltazhing khong</text></item>
<item><p>214b6</p><section>phal chen</section><text>du chud par byed do/ /de'i 'og ma'i sems kyis sangs rgyas kyi zhing gi rdul shin tu phra ba rnams khongs su chud pa'i sangs rgyas kyi zhing de dag las sangs rgyas kyi zhing re rer yang de dang mnyam pa'i byang chub sems dpa'i skye ba'i rnam par</text></item>
<item><p>214b7</p><section>phal chen</section><text>'phrul pa la lta zhing khong du chud par byed de/ tshul de lta bus sangs rgyas kyi zhing thams cad kyi rdul shin tu phra ba'i khongs su chud pa'i sangs rgyas kyi zhing re re dag tu yang byang chub sems dpa' skye ba'i rnam par 'phrul pa thams cad la lta zhing /</text></item>
<item><p>215a1</p><section>phal chen</section><text>khong du chud par byed kyang / rdul shin tu phra ba thams cad kyi rdul re re la zhing gcig nas gcig tu brgyud pa'i mtha' rnyed par ma rung ngo / /zhing thams cad kyi zhing re rer byang chub sems dpa' skye ba gcig nas gcig tu brgyud pa</text></item>
<item><p>215a2</p><section>phal chen</section><text>yang mu rnyed par ma rung ngo / /ji ltar kho mo 'jig rten gyi khams 'di'i byang chub sems dpa' skye ba rnam par 'phrul pa thams cad la lta zhing khong du chud par byed pa/ de bzhin du phyogs bcu'i 'jig rten gyi khams mtha' dang dbus med pa dang /</text></item>
<item><p>215a3</p><section>phal chen</section><text>rdul shin tu phra ba thams cad la'ang sems kyi skad cig re re'i sems kyi khong du chud par bya ba re re la/ byin gyi rlabs rgyun mi chad pa'i tshul gyis byang chub sems dpa' skye ba'i rnam par 'phrul ba thams cad la lta zhing khong du chud par byed do/ /</text></item>
<item><p>215a4</p><section>phal chen</section><text>de skad ces smras pa dang / tshong dpon gyi bu nor lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal la 'di skad ces smras so/ /'phags ma khyod kyis byang chub sems dpa'i rnam par thar ba</text></item>
<item><p>215a5</p><section>phal chen</section><text>bskal pa tshad par dmigs pa thams cad du byang chub sems dpa'i skye ba rnam par 'phrul pa yongs su ston pa 'di rnyed nas yun ji srid cig lags/ smras pa/ rigs kyi bu sngon 'das pa'i dus bskal pa sangs rgyas kyi zhing bye ba'i rdul</text></item>
<item><p>215a6</p><section>phal chen</section><text>shin tu phra ba snyed 'das pa'i pha rol de'i yang pha snga zhig tu 'jig rten gyi khams kun nas rin po che zhes bya bar bskal pa mnyam par gzhag pa zhes bya ba sangs rgyas bye ba khrag khrig phrag brgyad cu byung ba la de bzhin gshegs pa dgra bcom pa yang</text></item>
<item><p>215a7</p><section>phal chen</section><text>dag par rdzogs pa'i sangs rgyas dbang phyug gi yon tan gzhan gyis mi thub pa'i rgyal mtshan zhes bya ba mkhyen pa dang zhabs su ldan pa bde bar gshegs pa 'jig rten mkhyen pa bla na med pa skyes bu 'dul ba'i kha lo bsgyur ba lha dang mi rnams kyi ston pa</text></item>
<item><p>215b1</p><section>phal chen</section><text>sangs rgyas bcom ldan 'das 'jig rten du byung ngo / /rigs kyi bu 'jig rten gyi khams kun nas rin po che zhes bya ba der gling bzhi ba dbu ma rgyan sna tshogs kyi 'od ces bya ba byung ste/ gling bzhi pa de'i 'dzam bu'i gling gi dbus su rgyal po'i gnas ri rab rnam</text></item>
<item><p>215b2</p><section>phal chen</section><text>par dag pa'i rgyan gyi rgyal mtshan zhes bya ba byung ste/ rgyal po'i gnas der rgyal po rin po che 'od 'phro ba'i mig gi 'od ces bya ba byung ngo / /rgyal po rin po che'i 'od 'phro ba'i mig gi 'od de la btsun mo rab tu dga' ba'i 'od la dbang bsgyur ba zhes bya</text></item>
<item><p>215b3</p><section>phal chen</section><text>ba mnga'o/ /rigs kyi bu dper na/ gling bzhi pa skal ba dang ldan pa 'di'i 'dzam bu'i gling du lha mo sgyu ma bcom ldan 'das rnam par snang mdzad kyi yum du gyur pa de bzhin du de'i tshe/ de'i dus na gling bzhi pa rgyan sna tshogs kyi 'od kyi 'dzam bu'i gling</text></item>
<item><p>215b4</p><section>phal chen</section><text>du'ang rab tu dga' ba'i 'od la dbang bsgyur ba zhes bya ba yang bcom ldan 'das de bzhin gshegs pa dbang phyug gi yon tan gzhan gyis mi thub pa'i rgyal mtshan gyi yum du gyur te/ sangs rgyas bye ba khrag khrig phrag brgyad cu bskal pa'i dang po la</text></item>
<item><p>215b5</p><section>phal chen</section><text>byung ste/ thog mar byung ba'i bcom ldan 'das de bzhin gshegs pa dbang phyug gi yon tan gzhan gyis mi thub pa'i rgyal mtshan gyi yum du gyur to/ /rigs kyi bu lha mo rab tu dga' ba'i 'od la dbang bsgyur ba de byang chub sems dpa' skye ba'i dus</text></item>
<item><p>215b6</p><section>phal chen</section><text>la bab pa dang / bud med khrag khrig brgya stong phrag nyi shu dang lhan cig tu bza' shing gi ra ba chen po 'od kyi dkyil 'khor gser gyi me tog ces bya ba der phyin te/ dbang phyug gi yon tan gzhan gyis mi thub pa'i rgyal mtshan gzhon nu de yang byang chub</text></item>
<item><p>215b7</p><section>phal chen</section><text>sems dpa' skye ba'i rnam par 'phrul pa bsam gyis mi khyab pas de ltar bltam mo/ de'i tshe bza' shing gi ra ba chen po'i 'od kyi dkyil 'khor gser gyi me tog ces bya ba de'i dbus su pho brang brtsegs pa rin po che sna tshogs bzang po las</text></item>
<item><p>216a1</p><section>phal chen</section><text>brtsegs pa zhes bya ba byung ste/ pho brang brtsegs pa de'i nang du shing 'dod pa thams cad 'byin pa'i yal ga la 'ju ste/ lha mo rab tu dga' ba'i 'od la dbang bsgyur ba las bcom ldan 'das de bzhin gshegs pa dbang phyug gi yon</text></item>
<item><p>216a2</p><section>phal chen</section><text>tan gzhan gyis mi thub pa'i rgyal mtshan bltam mo/ /de'i tshe bcom ldan 'das de bltam khar/ ma ma dri ma med pa skyed pa'i 'od ces bya ba sta gon du gnas gnas te/ byang chub sems dpa' de bltam par gyur ma thag tu 'jig rten gyi dbang po</text></item>
<item><p>216a3</p><section>phal chen</section><text>rnams kyis spos dri shin tu zhim pa'i spos chu'i bum pa/ me tog dri zhim zhing yid du 'ong ba sna tshogs mngon par 'thor bas sku bsil te/ de la tshul dang mthun pa'i mchod pa bsam gyis mi khyab la grangs med pa mchog tu bya bas mchod nas ma ma dri ma med</text></item>
<item><p>216a4</p><section>phal chen</section><text>pa skyed pa'i 'od kyi pang du bzhag go /ma ma des byang chub sems dpa' pang du blangs ma thag tu/ de'i mod la ma ma de dga' ba dang mos pa'i shugs chen po thob par gyur nas/ byang chub sems dpa'i ting nge 'dzin yul kun tu lta ba zhes</text></item>
<item><p>216a5</p><section>phal chen</section><text>bya ba thob par gyur to/ /de thob par gyur ma thag tu des phyogs bcu'i 'jig rten gyi khams na bzhugs pa'i de bzhin gshegs pa tshad med pa de dag thams cad kyang mthong bar gyur to/ /byang chub sems dpa'i rnam par thar pa bskal pa tshad med</text></item>
<item><p>216a6</p><section>phal chen</section><text>par pa thams cad du byang chub sems dpa'i skye bas rnam par 'phrul pa yongs su ston pa 'di la'ang shin tu phra ba'i tshul gyis zhugs par gyur te/ de ni dper na/ ma'i mngal du zhugs ma thag pa'i rnam par shes pa lta bu'o/ /rnam</text></item>
<item><p>216a7</p><section>phal chen</section><text>par thar pa de thob par gyur pas kyang / des de bzhin gshegs pa thams cad skye ba'i rnam par 'phrul pa/ yang dag par blta ba'i smon lam chen po yang mngon par bsgrubs so/ /rigs kyi bu de la ji snyam du sems/ de'i tshe de'i dus na</text></item>
<item><p>216b1</p><section>phal chen</section><text>byang chub sems dpa'i ma ma dri ma med pas bskyed pa'i 'od ces bya ba byung bar gyur pa de gzhan zhig yin pa tsam du sems na ni khyod kyis de ltar mi blta ste/ kho mo ni de'i tshe de'i dus na byang chub sems dpa'i ma ma dri ma med pa skyed pa'i 'od ces bya bar gyur to/ /</text></item>
<item><p>216b2</p><section>phal chen</section><text>rigs kyi bu de la ji snyam du sems/ de'i tshe de'i dus na bud khrag khrig brgya stong phrag nyi shu byung bar gyur pa de dag gzhan dag cig yin pa tsam du sems na yang de ltar mi blta ste/ lha mo khrag khrig brgya stong phrag nyi shu po lum bi ni'i nags tshal na gnas</text></item>
<item><p>216b3</p><section>phal chen</section><text>pa kho mo'i 'khor du gyur pa 'di dag yin no/ /rigs kyi bu de la ji snyam du sems/ de'i tshe de'i dus na dbang phyug gi yon tan gzhan gyis mi thub pa'i rgyal mtshan gzhon nu'i yum rab tu dga' ba'i 'od la dbang bsgyur ba zhes bya ba byung ba de gzhan zhig</text></item>
<item><p>216b4</p><section>phal chen</section><text>yin pa tsam du sems na'ang de ltar mi blta ste/ lha mo sgyu ma 'di ni de'i tshe de'i dus na rab tu dga' ba'i 'od la dbang bsgyur ba zhes bya ba'i lha mor gyur to/ /rigs kyi bu de la ji snyam du sems/ de'i tshe de'i dus na rgyal po rin po che'i 'od 'phro ba'i</text></item>
<item><p>216b5</p><section>phal chen</section><text>gi 'od ces bya ba byung ba de gzhan zhig yin pa tsam du sems na yang de ltar mi blta ste/ rgyal po zas gtsang ma 'di ni de'i tshe de'i dus na rgyal po rin po che 'od 'phro ba'i gi 'od ces bya bar gyur to/ /rigs kyi bu de ltar kho mo ni de phyin cad du bcom ldan 'das</text></item>
<item><p>216b6</p><section>phal chen</section><text>rnam par snang mdzad kyi byang chub sems dpa' skye ba'i rnam par 'phrul pa rgya mtsho la lta zhing khong du chud par byed pa dang / sems can rnam par 'dul ba'i khyu mchog gi mthus rnam par 'phrul pa rgya mtsho la lta zhing khong du chud par byed pa dang / skad</text></item>
<item><p>216b7</p><section>phal chen</section><text>cig thams cad du bral bar ma gyur to/ /rigs kyi bu kho mo ni mi mjed kyi 'jig rten gyi khams 'di na bcom ldan 'das rnam par snang mdzad kyi smon lam rgya mtsho 'byam klas pa las byung ba'i de bzhin gshegs pa rnams kyi sangs rgyas kyi zhing rgya mtsho rdul shin tu phra ba</text></item>
<item><p>217a1</p><section>phal chen</section><text>thams cad na yod pa la sems kyi skad cig thams cad du rdul shin tu phra ba thams cad las yongs su 'dal ba'i ye shes kyi mig gis lta zhing khong du chud par byed de/ sangs rgyas kyi zhing de dag tu de bzhin gshegs pa byung ba</text></item>
<item><p>217a2</p><section>phal chen</section><text>rgya mtsho dag kyang lta zhing khong du chud par byed la de bzhin gshegs pa de dag gi byang chub sems dpa' skye ba'i rnam par 'phrul pa rgya mtsho chen po dag la yang lta zhing khong du chud par byed pa de bzhin du phyogs bcu'i de bzhin gshegs pa thams cad</text></item>
<item><p>217a3</p><section>phal chen</section><text>kyi byang chub sems dpa'i skye ba'i rnam par 'phrul pa rgya mtsho dang sems can rnam par gdul ba'i khyu mchog gi mthu phyung bas/ rnam par 'phrul pa rgya mtsho thams cad la'ang / sems kyi skad cig thams cad du lta zhing khong du chud par byed do/ /ji</text></item>
<item><p>217a4</p><section>phal chen</section><text>ltar stong gsum gyi stong chen po'i 'jig rten gyi khams 'dir rdul shin tu phra ba 'byam klas pa thams cad gcig nas gcig tu brgyud pa la 'jug pas byang chub sems dpa' skye ba ma nor bar mngon du gyur te/ sangs rgyas kyi yon tan la zhugs</text></item>
<item><p>217a5</p><section>phal chen</section><text>par gyur pa de bzhin du phyogs bcu'i 'jig rten gyi khams sangs rgyas kyi zhing brjod du med pa bye ba khrag khrig brgya stong phrag bcu'i rdul shin tu phra ba snyed kyi rdul shin tu phra ba 'byam klas pa thams cad kyi khongs su chud pa'i zhing rgya mtsho thams cad</text></item>
<item><p>217a6</p><section>phal chen</section><text>la'ang 'jug ste/ de dag tu'ang sangs rgyas rgya mtsho shin tu yangs pa la 'jug go /sangs rgyas bcom ldan 'das de dag byang chub sems dpar gyur ba'i byang chub sems dpa' 'byung ba'i rnam par 'phrul pa rnams kyang mngon du gyur par</text></item>
<item><p>217a7</p><section>phal chen</section><text>lta'o/ /de bzhin gshegs par gyur nas kyang mchod pa byed do/ /de bzhin gshegs pa de dag las kyang chos bstan pa nyan to/ /chos la yang gnyer ba'i chos kyi nan tan du byed do/ /de nas lum bi ni'i nags tshal gyi lha mo gzi brjid</text></item>
<item><p>217b1</p><section>phal chen</section><text>kyi dkyil 'khor bzang pos dga' ba'i dpal gyis de'i tshe/ byang chub sems dpa'i rnam par thar pa bskal pa tshad med par pa thams cad du byang chub sems dpa'i skye bas rnam par 'phrul pa yongs su ston pa 'di gsal bar bstan pa'i</text></item>
<item><p>217b2</p><section>phal chen</section><text>phyir sangs rgyas kyi byin gyi rlabs kyis phyogs bcu'i rnam par bltas te/ tshigs su bcad pa 'di dag smras so/ /rim gro bskyed cing nga la gang 'dri ba/ /de dag bdag las rgyal ba'i sras nyon cig /rgyal ba'i spyod yul blta dka' zhi ba ste/ /</text></item>
<item><p>217b3</p><section>phal chen</section><text>rgyu dang rkyen gyi tshul gyis rnam par bstan/ /zhing rnams bye ba'i rdul phran rab snyed kyi/ /sngon gyi bskal pa bsam gyis khyab dran/ /bskal pa'i ming ni snga phyi mnyam zhes bya/ /de la rgyal ba bye ba brgyad cu byung / /bskal ba'i dang por de bzhin</text></item>
<item><p>217b4</p><section>phal chen</section><text>gshegs byung ba/ /dbang phyug yon tan mi thub rgyal mtshan no/ /nags tshal dam pa gser mdog me tog tu/ /mgon po de 'khrungs dag gis mthong bar gyur/ /du dri skyed pa'i 'od ces bya/ /de yi ma ma mkhas par bdag gyur te/ /</text></item>
<item><p>217b5</p><section>phal chen</section><text>bltam ma thag tu gser mdog dam pa'i 'od/ /'jig rten dbang pos bdag gi pang du bzhag /gang zag dam pa pang du bzhag tshe yang / /de yi spyi gtsug blta bar mi nus te/ /bsam yas de la g.yas dang g.yon du yang / /bltas shing</text></item>
<item><p>217b6</p><section>phal chen</section><text>mtha' rnyed mthong bar ma gyur to/ /mtshan rab bzang pos de ni yongs su brgyan/ /dri med de sku blta na rab sdug ste/ /rin chen gzugs 'dra bdag gis mthong gyur nas/ /dga' ba'i shugs drag mtshungs rnam par 'phel/ /de yi</text></item>
<item><p>217b7</p><section>phal chen</section><text>yon tan dpag yas sems sems nas/ /kho mo'i bsod nams rgya mtsho dpag med 'phel/ /de yi rnam 'phrul rgya mtsho mthong gyur nas/ /rgya chen byang chub sems kyang skyes par gyur/ /rgyal ba'i legs pa rgya mtsho dga' smon nas/ /</text></item>
<item><p>218a1</p><section>phal chen</section><text>smon lam rgya mtsho bdag gis rab tu bskyed/ /'byam klas zhing rnams thams cad rnam par sbyangs/ /ngan song lam rnams kun kyang rnam par bzlog /zhing rnams 'byam klas kun gyi bde gshegs rnams/ /ma byon</text></item>
<item><p>218a2</p><section>phal chen</section><text>bsam gyis mi khyab mchod pa dang / /sems can sdug bsngal rnam par dgrol ba'i phyir/ /smon lam rgya mtsho kho mos btab par gyur/ /mgon po de las bdag gis chos thos nas/ /rnam thar dam pa'i dkyil 'khor 'di yang thob/ /bskal pa</text></item>
<item><p>218a3</p><section>phal chen</section><text>zhing rnams bye ba'i rdul snyed du/ /spyad pa spyad de de yang rnam par sbyangs/ /de la mgon po ji snyed byung gyur pa/ /de dag ma lus bdag gis kun kyang mchod/ /rnam thar rgya mtsho 'di ni sbyong byed cing / /de dag bstan pa kho mos yongs su bzung / /zhing</text></item>
<item><p>218a4</p><section>phal chen</section><text>rnams bye ba'i rdul phran rab snyed kyi/ /stobs bcu mnga' ba ji snyed 'das byung ba/ /de dag chos kyi 'khor lo kho mos bzung / /rnam thar dkyil 'khor 'di yang rab tu bsgoms/ /sangs rgyas zhing gi rdul phran ji snyed pa/ /rdul rtse 'byam klas kun</text></item>
<item><p>218a5</p><section>phal chen</section><text>la rnam par mthong / /rdul phran re re la yang rgya mtsho'i zhing / /sngon chad rgyal bas sbyangs pa rab tu mthong / /zhing rnams 'byam klas de dag kun tu yang / /mgon po thugs rgyud gcig la bsam yas pa'i/ /rnam 'phrul yangs pa yongs su ston</text></item>
<item><p>218a6</p><section>phal chen</section><text>mdzad cing / /nags tshal mchog tu 'khrungs gyur bdag gis mthong / /rgyal ba la la zhing rnams la la na/ /byang chub dam par 'tshang rgya thugs dgongs shing / /dga' ldan 'jig rten nyid na bzhugs pa yang / /zhing rnams bye ba bsam</text></item>
<item><p>218a7</p><section>phal chen</section><text>gyis mi khyab pa/ /zhing rnams rgya mtsho'i dbyings su rnam 'phrul pa/ /shin tu yangs pa skye ba'ang bdag gis mthong / /na chung dam pa'i tshogs kyi dbus bzhugs shing / /mgon po chos rnams ston pa'angade bzhin mthong / /zhing rnams bye ba'i</text></item>
<item><p>218b1</p><section>phal chen</section><text>rdul phran rab snyed kyi/ /dpa' bo sems kyi skad cig re re la/ /mngon par 'byung zhing shing rgyal drung gshegs dang / /sangs rgyas spyod yul yangs pa ston pa mthong / /zhing gcig rdul la bsam gyis mi khyab par/ /yul rnams gzhan dang gzhan</text></item>
<item><p>218b2</p><section>phal chen</section><text>dag ston mdzad pas/ /'gro rgyud sems can sdug bsngal sgrol mdzad cing / /mi gtso rnam par 'tshang rgya bdag gis mthong / /rdul phran re re'i rtse la mi zad pa'i/ /rang 'byung 'khor lo rab tu bskor mdzad cing / /dbyangs rnams rgya mtsho mi zad</text></item>
<item><p>218b3</p><section>phal chen</section><text>sgrog mdzad pa/ /chos sprin rgya chen char 'bebs mdzad pa mthong / /'gro ba kun la rnam pa du mar yang / /skad cig re rer mya ngan 'das ston pa/ /zhing rnams bye ba'i rdul phran rab snyed kyi/ /sangs rgyas zhing gcig rdul las bdag gis</text></item>
<item><p>218b4</p><section>phal chen</section><text>mthong / /rdul gcig bltas kyang zhing rnams rgya mtsho dang / /rgyal ba 'byung ba ji snyed kun kyang mthong / /tshe rabs kun tu lus mang khrag khrig gis/ /de dag mchod pa'i don du nye bar phyin/ /zhing tshul rgya mtsho bsam gyis mi khyab pa'i/ /</text></item>
<item><p>218b5</p><section>phal chen</section><text>'gro rgyud mi zad ji snyed yod pa yi/ /'gro ba kun la mngon du kho mo ni/ /chos sprin yangs pa'i char yang rab tu 'bebs/ /rgyal sras kho mos bsam gyis mi khyab pa'i/ /rnam thar dkyil 'khor dam pa 'di shes kyi/ /bskal pa bye ba khrag</text></item>
<item><p>218b6</p><section>phal chen</section><text>khrig bsam yas su/ /thams cad bstan pa kho mos nus re skan/ /rigs kyi bu kho mos byang chub sems dpa'i rnam par thar pa bskal pa tshad med par pa thams cad du byang chub sems dpa'i skye bas rnam par 'phrul ba yongs su ston</text></item>
<item><p>218b7</p><section>phal chen</section><text>pa 'di shes par zad na/ kho mos byang chub sems dpa' sems kyi skad cig re re la bskal pa thams cad du zhugs pa'i mngal nas yongs su byung ba'i sems dang ldan pa/ chos kyi tshul thams cad nges par rtogs pa'i skye ba rab tu ston pa/ de bzhin</text></item>
<item><p>219a1</p><section>phal chen</section><text>gshegs pa thams cad mchod pa'i smon lam gyis bsam pa yongs su bskyed pa sangs rgyas kyi chos thams cad mngon par rdzogs par 'tshang rgya bar bya ba la rab tu gzhol ba/ sems can thams cad kyi rigs dang rgyud kyi lam yongs</text></item>
<item><p>219a2</p><section>phal chen</section><text>su bstan pa la gzugs brnyan lta bur gyur pa/ de bzhin gshegs pa thams cad kyi zhabs kyi drung du pad+mo'i nang nas skye ba 'gro ba thams cad yongs su smyin par bya ba'i dus la mkhas pa/ sems can thams cad gdul ba la mngon par mos shing</text></item>
<item><p>219a3</p><section>phal chen</section><text>tsher skye bas rnam par 'phrul pa yongs su ston pa/ zhing 'byam klas pa thams cad du rnam par 'phrul pa'i sprin yongs su ston pa/ 'gro ba thams cad kyi lam gyi rgyud du skye ba dang / rigs su gzugs brnyan byung bar gyur pa de dag gi spyod pa shes</text></item>
<item><p>219a4</p><section>phal chen</section><text>pa'am/ yon tan brjod par nus re skan/ /song rigs kyi bu grong khyer chen po ser skya'i gnas 'di na shAkya'i bu mo go ba zhes bya ba 'dug gis de'i gan du song la/ ji ltar byang chub sems dpas sems can yongs su smyin par bya ba'i phyir/</text></item>
<item><p>219a5</p><section>phal chen</section><text>'khor ba na 'khor bar bya ba dris shig /de nas tshong dpon gyi bu nor lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal gyi rkang ba gnyis la spyi bos phyag 'tshal te/ lum bi ni'i nags tshal</text></item>
<item><p>219a6</p><section>phal chen</section><text>gyi lha mo gzi brjid kyi dkyil 'khor bzang pos dga' ba'i dpal la lan brgya stong du mar g.yas phyogs su bskor ba byas nas yang dang yang bltas te/ /lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal gyi drung nas song ngo // //</text></item>
<item><p>219a7</p><section>phal chen</section><text>sangs rgyas rmad gcad ces bya ba shin tu rgyas pa chen po'i mdo/ /bam po bcu bzhi ba/ /de nas tshong dpon gyi bu nor lum bi ni'i nags tshal gyi lha mo gzi brjid kyi dkyil 'khor bzang pos dga' ba'i dpal gyi drung nas song ste/ grong khyer chen po ser skya'i gnas</text></item>
<item><p>219b1</p><section>phal chen</section><text>gang na ba der phyin nas/ byang chub sems dpa'i rnam par thar pa bskal pa tshad med par pa thams cad du byang chub sems dpa'i skye bas rnam par 'phrul pa yongs su ston pa de nyid bsgom pa dang / khong du chud par bya ba dang / rgya cher bya ba dang /</text></item>
<item><p>219b2</p><section>phal chen</section><text>nan tan du bya ba dang / shin tu sbyang ba dang / yongs su bsam pa dang / rnam par dbye ba byed cing / byang chub sems dpa' yang dag par 'gro ba'i khang ba chos kyi dbyings rab tu snang ba'i 'od gang na ba der song ngo / /der 'gro ba'i tshe byang chub sems</text></item>
<item><p>219b3</p><section>phal chen</section><text>dpa' yongs su bgro ba'i khang pa'i lha mo mya ngan pa'i dpal zhes bya ba de la khyim gyi lha mo stong phrag bcu dang bcas bsu nas/ tshong dpon gyi bu nor la 'di skad ces smras so/ /skyes bu chen po shes rab dang / ye shes chen pos rnam</text></item>
<item><p>219b4</p><section>phal chen</section><text>par gnon pa byang chub sems dpa'i rnam par thar ba bsam gyis khyab pa sgom pa la lhag par pa'i smon lam gyi sems dang ldan pa/ chos yangs pa'i gzhal med khang gi spyod yul la spyod pa/ chos kyi grong khyer du mngon par gzhol ba/</text></item>
<item><p>219b5</p><section>phal chen</section><text>byang chub sems dpa'i thabs kyi tshul mtha' yas pas sems can 'dul ba la 'jug pa rgyun mi gcod pa/ de bzhin gshegs pa'i yon tan rgya mtsho snang ba rab tu thob pa/ 'gro ba thams cad rnam par gdul pa la rab tu snang ba'i spobs pa dang /</text></item>
<item><p>219b6</p><section>phal chen</section><text>ye shes mngon du gyur ba sems can thams cad kyi spyod pa shes pa'i lus kyis 'gro zhing rjes su 'brang bar bya ba'i spyod pa la mngon du gyur pa'i sems dang ldan pa/ 'gro ba thams cad kyi sems kyi dga' ba rgya mtsho'i shugs rnam par 'phel bar bya ba'i smon</text></item>
<item><p>219b7</p><section>phal chen</section><text>lam dang ldan pa/ de bzhin gshegs pa thams cad kyi chos khong du chud par bya ba'i lam du zhugs pa/ khyod byon pa legs so/ /mig phyir glan pa pas spyod pa dang / spyod lam zab cing rnam par dag pa'i spyod yul can khyod la bltas na/</text></item>
<item><p>220a1</p><section>phal chen</section><text>khyod ni ring po thogs par de bzhin gshegs pa'i sku dang / gsung dang / thugs kyi rgyan rnam par dag pa bla na pa rab tu thob ste/ mtshan dang dpe byad bzang pos rab tu brgyan pa'i lus dang stobs bcu'i ye shes snang bas</text></item>
<item><p>220a2</p><section>phal chen</section><text>brgyan pa'i sems kyis 'jig rten du rnam par spyod par 'gyur ro/ /khyod kyi brtson 'grus dang rnam par gnon pa la bltas na/ khyod ni ring po mi thogs par dus gsum gyi de bzhin gshegs pa mngon du gyur bar mthong ba dang ldan zhing / de bzhin</text></item>
<item><p>220a3</p><section>phal chen</section><text>gshegs pa thams cad kyi chos kyi sprin yongs su 'dzin pa dang / byang chub sems dpa'i bsam gtan dang / rnam par thar ba dang / ting nge 'dzin dang / snyoms par 'jug pa'i chos zhi ba dang ldan pa'i gzhal med khang gi dga' ba myong ba dang / sangs</text></item>
<item><p>220a4</p><section>phal chen</section><text>rgyas kyi rnam par thar pa zab mor chud par 'gyur ro/ /de yang de ltar khyod dge ba'i bshes gnyen gyi drung du 'gro ba dang / blta ba dang bsnyen bkur ba dang / gdams ngag ma nor bar blang ba dang / de'i yon tan la nan tan du bya ba'i tshul la brtson</text></item>
<item><p>220a5</p><section>phal chen</section><text>par byed pas yongs su mi skyo/ phyir mi ldog /sgyid lug par mi 'gyur te/ khyod la bgegs sam/ bar du gcod pa'am/ sgrib pa gang gis kyang tshugs te/ bdud dam bdud kyi ris su gtogs pa'i lha rnams kyang mdun na gnas pa med pas</text></item>
<item><p>220a6</p><section>phal chen</section><text>de'i phyir khyod ni ring por mi thogs par sems can thams cad dga' bar byed par 'gyur ro/ /de skad ces smras pa dang / tshong dpon gyi bu nor byang chub sems dpa' yongs su 'gro ba'i khang pa'i lha mo mya ngan med pa'i dpal la 'di skad</text></item>
<item><p>220a7</p><section>phal chen</section><text>ces smras so/ /lha mo khyod kyis ji skad du smras pa de ltar 'gyur ro/ /lha mo kho bo ni sems can thams cad kyi nyon mongs pa'i gdung ba rnam par zhi bas dga' bar 'gyur te/ sems can thams cad kyi las nyam nga ba'i rnam par smyin pa'i phyir</text></item>
<item><p>220b1</p><section>phal chen</section><text>ldog pa dang / sems can thams cad kyi bde ba 'grub pa dang / sems can thams cad kha na ma tho ba med pa'i las la nan tan tu byed pas dga' ba dam pa nyams su tshor bar 'gyur ro/ /nam sems can de dag las dang nyon mongs pa rnam pa sna tshogs</text></item>
<item><p>220b2</p><section>phal chen</section><text>bde ba'i sbyor bas sems rnam par 'khrugs shing ngan song du ltung bar 'gyur ba'am/ bde ba'i rgyud na gnas kyang lus dang sems kyi sdug bsngal dang yid bde ba sna tshogs nyams su myong bar gyur cing / mi dga' bar gnas pa de'i tshe/ byang chub sems</text></item>
<item><p>220b3</p><section>phal chen</section><text>dpa' rnams kyang shin tu yid mi bde bar 'gyur ro/ /lha mo 'di lta ste/ dper na/ mi shin tu ngang gis byams pa zhig la bu gcig pa sdug cing yid du 'ong ba zhig bdog par gyur la/ de'i yan lag dang nying lag bcad pa zhig mthong na shin tu ngang gis</text></item>
<item><p>220b4</p><section>phal chen</section><text>byams pa'i phyir rab tu yid mi bde zhing dga' bar 'gyur ro/ /lha mo de bzhin du byang chub sems dpa' byang chub sems dpa'i spyad pa spyod pa'i tshe 'ang sems can rnams las dang nyon mongs pa'i dbang gis ngan song gsum gyi rgyud du lhung ba zhig</text></item>
<item><p>220b5</p><section>phal chen</section><text>mthong na rab tu mi dga' la shin tu nyams mi bde bar 'gyur ro/ /gang gi tshe sems can rnams lus dang ngag dang yid kyis legs par spyad pa yang dag par len pa'i rgyus lus zhig nas bde ba'i rgyud mtho ris kyi 'jig rten du skye bar gyur tam/</text></item>
<item><p>220b6</p><section>phal chen</section><text>lha dang mi'i lam gyi rgyud du lus dang sems kyi bde ba nyams su myong ba zhig tu gyur na/ de'i tshe byang chub sems dpa' shin tu bde ba dang ldan zhing / nyams bde ba dang yid dga' ba dang / rab tu spro ba dang / dga' ba'i yid nyams su bde ba dang ldan</text></item>
<item><p>220b7</p><section>phal chen</section><text>par 'gyur ro/ /lha mo byang chub sems dpa' rnams ni bdag gi don gyi phyir thams cad mkhyen pa nyid du smon cing don du gnyer ba ma yin te/ 'khor ba'i dga' ba dang / bde ba sna tshogs nyams su myong bar bya ba'i phyir ma yin/ 'dod pa'i</text></item>
<item><p>221a1</p><section>phal chen</section><text>khams su gtogs pa'i dga' ba rnam pa tha dad par sna tshogs don du gnyer bas ma yin/ 'du shes dang sems dang lta ba phyin ci log tu gyur ba'i dbang gis ma yin/ kun tu sbyor ba dang / 'ching ba dang / bag la nyal ba</text></item>
<item><p>221a2</p><section>phal chen</section><text>dang / kun nas 'khor ba'i dbang du gyur pas ma yin/ sred pa dang lta ba'i dbang du gyur pas ma yin/ sems can sna tshogs dang 'du zhing 'dzi ba'i dga' ba'i 'du shes kyis sems rnam par 'phel bas ma yin/ bsam gtan gyi dga' ba dang</text></item>
<item><p>221a3</p><section>phal chen</section><text>bde ba myong ba yongs su chags pas ma yin/ sgrib pa sna tshogs kyis bsgribs shing 'khor ba'i rgyud na 'gro ldog pa ma yin gyi/ lha mo byang chub sems dpa' rnams ni sems can 'khor ba'i rgya mtsho na 'khod cing / sdug bsngal dpag tu</text></item>
<item><p>221a4</p><section>phal chen</section><text>pas shin tu mnar ba rnams la snying rje chen po bskyed cing / 'gro ba thams cad yongs su bsdu ba'i smon lam chen po mngon par bsgrubs te/ de dag snying rje chen pos smon lam mngon par bsgrubs pa'i shugs kyis sems can yongs su</text></item>
<item><p>221a5</p><section>phal chen</section><text>smyin par bya ba dang / gdul ba la brtson zhing 'khor ba na byang chub sems dpa'i spyad pa spyod par snang ngo / /de dag ni sems can thams cad kyi sgrib pa thams cad rnam par bzlog pa'i don du thams cad mkhyen pa'i ye shes sgrib pa med pa yongs</text></item>
<item><p>221a6</p><section>phal chen</section><text>su tshol zhing de bzhin gshegs pa thams cad mchod pa dang / bsnyen bkur ba'i smon lam mngon par sgrub bo/ /de dag de bzhin gshegs pa mchod cing rim gror bya ba'i smon lam gyi dbang gis byang chub sems dpa'i spyod pas yongs su skyo ba</text></item>
<item><p>221a7</p><section>phal chen</section><text>de/ de dag byang chub sems dpa'i spyad pa la spyod pa'i tshe/ kun nas nyon mongs pa'i zhing mthong na/ sangs rgyas kyi zhing thams cad yongs su dag par bya ba'i smon lam mngon par sgrub bo/ /kun nas nyon mongs pa'i zhing yongs su sbyong</text></item>
<item><p>221b1</p><section>phal chen</section><text>zhing sems can thams cad kyi skye mched sna tshogs mthong bar gyur pa'i tshe/ chos kyi sku tha dad pa med cing bla na pa yongs su dag par bya ba'i phyir smon lam mngon par sgrub bo/ /sems can rnams kyi lus dang ngag dang sems kun nas nyon mongs pa</text></item>
<item><p>221b2</p><section>phal chen</section><text>dang ldan par mthong na/ sems can thams cad kyi lus dang / ngag dang / sems kyi rgyan yongs su dag par bya ba'i phyir smon lam mngon par sgrub bo/ /sems can skye mched ma tshang ba dang / sems yongs su ma dag pa mthong na/ sems</text></item>
<item><p>221b3</p><section>phal chen</section><text>can thams cad kyi sems dang / spyod pa yongs su sbyong zhing byang chub sems dpa'i spyad pa la spyod pas yongs su skyo ba med do/ /lha mo de ltar byang chub sems dpa' rnams ni yongs su skyo ba med pa'i sems kyis byang chub sems dpa'i spyod</text></item>
<item><p>221b4</p><section>phal chen</section><text>pa mtha' dang dbus med pa la spyod de/ de ltar spyod pa ni lha dang mi'i phun sum tshogs pa yongs su bskyed pas lha dang bcas pa'i 'jig rten gyi rgyan du gyur pa yin/ byang chub tu sems bskyed pa la rab tu 'god pa'i phyir pha dang mar gyur pa yin/</text></item>
<item><p>221b5</p><section>phal chen</section><text>byang chub sems dpa'i lam du 'dzud pas ma ma lta bur gyur pa yin/ ngan song gi g.yang sa'i 'jigs pa las bsrung ba'i phyir lhan cig skyes pa'i lha rtag tu phyi bzhin 'brang ba lta bur gyur pa yin/ 'khor ba'i rgya mtsho las sgrol ba'i phyir mnyan pa chen po</text></item>
<item><p>221b6</p><section>phal chen</section><text>lta bur gyur pa yin/ bdud dang nyon mongs pa'i 'jigs pa thams cad rnam par bzlog pa'i phyir skyabs su gyur pa yin/ shin tu bsil ba'i rang bzhin nye bar stobs pas gnas su gyur pa yin/ sangs rgyas rgya mtsho thams cad du 'jug par byed pas</text></item>
<item><p>221b7</p><section>phal chen</section><text>mu stegs su gyur pa yin/ chos rin po che'i gling du skyel bas mgon byed par gyur pa yin/ sangs rgyas kyi yon tan thams cad kyi me tog gis sems yongs su rgyas par byed pas me tog tu gyur pa yin/ bsod nams dang ye shes kyi 'od yangs</text></item>
<item><p>222a1</p><section>phal chen</section><text>pa rab tu 'gyed pas rgyan du gyur pa yin/ kun nas mdzes pas dga' ba dang bde ba dam pa byed pa yin/ kha na ma tho ba med pa'i las la nan tan tu byed pas phrad na legs pa yin/ yan lag dam pa rnam pa thams cad du yongs</text></item>
<item><p>222a2</p><section>phal chen</section><text>su tshang ba'i lus dang ldan pas kun tu bzang ba yin/ blta na mthun pa pas gtang mi bra ba'i gzugs dang ldan pa yin/ ye shes kyi 'od zer rab tu 'gyed pa'i phyir 'od byed pa yin/ chos kyi sgron ma 'dzin pa'i phyir snang ba byed pa yin/ byang</text></item>
<item><p>222a3</p><section>phal chen</section><text>chub kyi bsam pa yongs su dag par byed pa'i phyir gsal bar byed pa yin/ bdud kyi las rnam par bzlog pa'i phyir dmag dpon du gyur ba yin/ shes rab kyi 'od gzer gyi dra ba rab tu snang ba 'gyed pa'i phyir nyi mar gyur pa yin/ chos kyi nam</text></item>
<item><p>222a4</p><section>phal chen</section><text>mkha' la blo'i zla ba 'char bar byed pas zla bar gyur pa yin/ 'gro ba thams cad du chos kyi sprin chen po'i char 'babs pas sprin du gyur pa yin te/ lha mo de ltar nan tan du byed pa'i byang chub sems dpa' rnams ni sems can thams cad</text></item>
<item><p>222a5</p><section>phal chen</section><text>kyi yid du 'ong ba yin no/ /de nas byang chub sems dpa' yongs su bgro ba'i khang pa'i lha mo mya ngan med pa'i dpal khyim gyi lha mo stong phrag bcu dang bcas pas/ tshong dpon gyi bu nor la lha rdzas las kyang 'das pa'i me tog dang /</text></item>
<item><p>222a6</p><section>phal chen</section><text>phreng ba dang / bdug spos dang / phye ma dang / byug pa dang / rin po che'i rgyan gyi char yid kyi rang bzhin mngon par phab ste/ kun nas bskor cing rjes su 'brangs nas/ byang chub sems dpa'i khang par 'gro ba'i tshe tshigs su bcad pa 'di dag</text></item>
<item><p>222a7</p><section>phal chen</section><text>gis mngon par bstod do/ /byang chub rdzogs par thugs bskyed cing / /sems can kun la thugs brtse bas/ /rgyal ba ye shes nyi ma rnams/ /bar 'ga' zhig na 'jig rten 'byung / /bskal pa bye ba mang pos kyang / /khyod kyi zhal</text></item>
<item><p>222b1</p><section>phal chen</section><text>mthong shin tu dka'/ /'jig rten ma rig mdongs pa la/ /khyod kyi ye shes gnyi chen yin/ /shes rab rib bsgribs pa yi/ /'jig rten phyin ci log gzigs nas/ /thugs rje chen po rab bskyed de/ /khyod ni rang byung nyid du zhugs/ /khyod kyi dgongs</text></item>
<item><p>222b2</p><section>phal chen</section><text>pa rnam dag pas/ /sangs rgyas byang chub don du brtson/ /dge bshes bsnyen bkur bsten mdzad cing / /lus srog phangs par mdzad mi mnga'/ /khyod ni 'jig rten rten mi mnga'/ /'du 'dzi mi mnga' gnas mi mnga'/ /'dres pa ma</text></item>
<item><p>222b3</p><section>phal chen</section><text>mchis mi rten pas/ /dgongs pa thogs med nam mkha' bzhin/ /byang chub sems dpa' spyod mdzad cing / /bsod nams dkyil 'khor 'od bzang bas/ /ye shes sgron ma rab 'gyed pa/ /'jig rten tshad med kun tu 'char/ /</text></item>
<item><p>222b4</p><section>phal chen</section><text>'jig rten nas kyang 'phags mi mdzad/ /'jig rten chos kyis yong 'go/ /chags pa med par 'jig rten spyod/ /mkha' la ser bu ji bzhin no/ /bskal pa'i me 'bar me bzhin du/ /rtag tu 'bar bas rab tu brtson/ /me lta bu yi</text></item>
<item><p>222b5</p><section>phal chen</section><text>brtson 'grus kyis/ /byang chub spyad pa spyod par mdzad/ /seng ge bzhin du shin tu dpa'/ /brtson 'grus rnam par gnon pa brtan/ /ye shes rnam par gnon dang ldan/ /gzhan gyis thub pa med par spyod/ /chos dbyings rgya mtsho 'di</text></item>
<item><p>222b6</p><section>phal chen</section><text>dag na/ /rgya mtsho'i tshul rnams ji snyed pa/ /der yang dge bshes bsnyen bkur bas/ /dpa' bo khyod ni 'jug par 'gyur/ /de nas byang chub sems dpa' yongs su bgro ba'i khang pa'i lha mo mya ngan med pa'i dpal gyis/ tshong</text></item>
<item><p>222b7</p><section>phal chen</section><text>dpon gyi bu nor la tshigs su bcad pa de dag gis mngon par bstod de/ de 'gro ba'i phyi bzhin chos 'dod pa'i don du 'brang bar gyur to/ /de nas tshong dpon gyi bu nor byang chub sems dpa' yang dag par bgro ba'i khang pa chos</text></item>
<item><p>223a1</p><section>phal chen</section><text>kyi dbyings rab tu snang ba'i 'od du phyin te/ nang du song nas shAkya'i bu mo go ba mthong bar 'dod de kun tu bltas na shAkya'i bu mo go pa byang chub sems dpa' yang dag par bgro ba'i khang pa chos kyi dbyings rab tu snang ba'i 'od kyi</text></item>
<item><p>223a2</p><section>phal chen</section><text>dbus na/ stan rin po che byang chub sems dpa' thams cad kyi gnas snang bar byed pa'i gzugs brnyan gyi pad+mo'i snying po can zhig la bud med rgyal po'i rigs su byung ba/ sngon byang chub sems dpa'i spyod pa la dge ba'i rtsa ba'i skal ba mnyam pa/</text></item>
<item><p>223a3</p><section>phal chen</section><text>sngon sbyin pa'i yongs su bsdu bas shin tu bsdus pa/ tshig snyan cing 'jam par smra ba'i ngang tshul dang ldan pa/ thams cad mkhyen pa nyid du/ don mngon du bya bas shin tu bsdus pa/ sangs rgyas dang byang chub sems dpa'i yang dag par</text></item>
<item><p>223a4</p><section>phal chen</section><text>bsgrub pa la don mthun pas shin tu bzung ba/ snying rje chen po sngon du 'gro bas bu dang bu mo yongs su gzung ba'i tshul bcangs pa/ byams pa chen po dang ldan pa'i rang gi khyim thab kyi rjes su 'brang ba yongs su dag par byas pa/ sngon byang</text></item>
<item><p>223a5</p><section>phal chen</section><text>chub sems dpa'i thabs mkhas pa/ bsam gyis khyab pas yongs su smyin par byas pa/ stong phrag brgyad cu rtsa bzhi'i 'khor gyis kun nas bskor cing 'dug pa mthong ngo / /bud med stong phrag brgyad cu rtsa bzhi po de dag kyang bla na med pa</text></item>
<item><p>223a6</p><section>phal chen</section><text>yang dag par rdzogs pa'i byang chub las phyir ldog pa byang chub sems dpa'i pha rol tu phyin pa'i tshul la zhugs pa/ byang chub sems dpa'i bslab pa la gzhan gyi dring mi 'jog pa/ chags pa thams cad dang bral ba'i sems dang ldan pa/ 'khor</text></item>
<item><p>223a7</p><section>phal chen</section><text>ba'i dga' ba thams cad kyis skyo ba'i yid dang ldan pa/ chos kyi dbyings kyi tshul chags pa med pas yongs su dag pa thams cad mkhyen pa nyid mngon du bya ba'i sems kyi shugs dang ldan pa/ sgrib pa dang bar du gcod pa'i dra ba dang bral ba/ chags</text></item>
<item><p>223b1</p><section>phal chen</section><text>pa'i lam thams cad las shin tu 'das pa/ chos kyi sku la legs par sprul pas rnam par spyod pa/ 'jig rten thams cad yongs su smyin par bya ba dang / gdul ba la mngon par phyogs pa/ bsod nams rgya mtsho dri ma med pas yongs su byung ba'i</text></item>
<item><p>223b2</p><section>phal chen</section><text>sems dang ldan pa/ byang chub sems dpa' kun tu bzang po'i spyod pa dang / smon lam gyis shin tu byung ba/ byang chub sems dpa'i stobs kyi shugs yangs pas ye shes kyi nyi ma'i dkyil 'khor gyis sems rab tu snang ba yang dag par bskyed pa sha</text></item>
<item><p>223b3</p><section>phal chen</section><text>stag go /de nas tshong dpon gyi bu nor shAkya'i bu mo go pa gang na ba der phyin nas/ shAkya'i bu mo go pa'i rkang pa gnyis la spyi bos phyag 'tshal te/ langs nas mdun du 'dug ste thal mo sbyar nas 'di skad ces smras so/ /'phags ma</text></item>
<item><p>223b4</p><section>phal chen</section><text>bdag gis bla na med pa yang dag par rdzogs pa'i byang chub tu sems bskyed na ji ltar na byang chub sems dpa' rnams 'khor ba na yongs su 'khor yang 'khor ba'i skyon gyis mi gos pa dang / chos thams cad mnyam pa nyid kyi rang bzhin yang khong du chud la nyan</text></item>
<item><p>223b5</p><section>phal chen</section><text>thos dang / rang sangs rgyas kyi sa la yang mi gnas pa dang / sangs rgyas kyi chos snang ba yang rab tu thob la byang chub sems dpa'i spyod pa yang rgyun mi gcod pa dang / byang chub sems dpa'i sa la yang rab tu gnas la de bzhin gshegs pa'i</text></item>
<item><p>223b6</p><section>phal chen</section><text>yul yang yongs su ston pa dang / 'jig rten gyi lam gyi rgyud thams cad las kyang yongs su 'das la/ 'jig rten gyi lam gyi rgyud thams cad du yang nye bar spyod pa dang / chos kyi lus yongs su grub pa dang ldan yang / gzugs kyi</text></item>
<item><p>223b7</p><section>phal chen</section><text>lus kha dog mtha' yas pa'ang mngon par sgrub pa dang / mtshan ma med pa'i chos kyi sku la yang rab tu gzhol la 'gro ba thams cad kyi kha dog dang dbyibs kyi lus kyang yongs su ston pa dang / chos thams cad brjod du ma mchis par</text></item>
<item><p>224a1</p><section>phal chen</section><text>yang rab tu rtogs la/ ngag gi lam dang nges pa'i tshig thams cad brjod pas kyang / sems can rnams la chos ston pa dang / sems can thams cad sems can med par yang rab tu shes la/</text></item>
<item><p>224a2</p><section>phal chen</section><text>sems can gyi khams gdul ba'i tshul las kyang ldog pa dang / chos thams cad ma skyes pa dang / ma 'gags par yang khong du chud la de bzhin gshegs pa thams cad la mchod cing rim gror bya ba'i sbyor ba las kyang phyir</text></item>
<item><p>224a3</p><section>phal chen</section><text>ldog pa dang / chos thams cad la las dang rnam par smyin pa ma mchis par yang rtogs la/ dge ba'i las mngon par 'du bya ba'i sbyor ba las kyang / phyir mi ldog pa ma 'tshal to/ /de skad ces smras pa dang / shAkya'i bu mo go pas</text></item>
<item><p>224a4</p><section>phal chen</section><text>tshong dpon gyi bu nor la 'di skad ces smras so/ /rigs kyi bu de ltar khyod byang chub sems dpa'i spyod pa'i chos nyid rnam pa de lta bus dri bar sems pa legs so legs so/ /dri ba brjod pa de dag kyang kun tu bzang po'i</text></item>
<item><p>224a5</p><section>phal chen</section><text>smon lam dang spyod pa la mngon du gyur pa'i tshig go /rigs kyi bu de bas na legs par nyon la shin tu yid la zung shig dang / sangs rgyas kyi byin gyi rlabs kyis bstan par bya'o/ rigs kyi bu/ chos bcu dang ldan pa'i byang chub sems dpa'</text></item>
<item><p>224a6</p><section>phal chen</section><text>rnams ni byang chub sems dpa'i spyod pa rnam pa 'di lta bu mig 'phrul gyi gzhi'i dpe dang 'dra ba/ ye shes kyi 'od kun tu 'byung ba yongs su rdzogs par byed do/ /bcu gang zhe na 'di lta ste/ dge ba'i bshes gnyen rlabs po che la brten pa dang /</text></item>
<item><p>224a7</p><section>phal chen</section><text>mos pa rgya chen po rab tu thob pa dang / dge ba'i bsam pa rlabs po che rnam par dag pa dang / bsod nams dang ye shes rgya mtsho yangs pas rab tu brtan pa'i sems dang / sangs rgyas skye ba 'byung ba'i chos bstan pa chen po thos pa rab tu</text></item>
<item><p>224b1</p><section>phal chen</section><text>thob pa dang / dus gsum gyi de bzhin gshegs pa la mos pa'i sems kyis gnas pa dang / byang chub sems dpa'i spyod pa'i dkyil 'khor thams cad mnyam pa nyid du khong du chud pa dang / de bzhin gshegs pa thams cad kyi byin gyi brlabs rab tu</text></item>
<item><p>224b2</p><section>phal chen</section><text>thob pa dang / rang bzhin gyis snying rje chen po'i lhag pa'i bsam pa rnam par dag pa dang / 'khor ba'i 'khor lo thams cad rab tu gcad rab tu gcad pa'i sems kyi stobs shugs drag po dang ldan pa rab tu thob pa ste/ rigs kyi bu chos bcu po de dag dang ldan pa'i byang chub</text></item>
<item><p>224b3</p><section>phal chen</section><text>sems dpa' rnams byang chub sems dpa'i spyod pa rnam pa 'di lta bu mig 'phrul gyi gzhi'i dpe dang 'dra ba 'od kun tu 'byung ba yongs su rdzogs par byed do/ /rigs kyi bu de la brtson 'grus phyir ldog pa dang ldan pa'i byang chub sems dpa' rnams ni chos de dag thob</text></item>
<item><p>224b4</p><section>phal chen</section><text>par gyur nas kyang mi zad pa'i tshul du mngon par sgrub cing / bsgom pa dang shin tu rgya che bar bya ba'i phyir dge ba'i bshes gnyen bsnyen bkur cing rnam pa bcus mngon par dga' bar byed do/ /bcu gang zhe na 'di lta ste/ lus dang srog la phongs par</text></item>
<item><p>224b5</p><section>phal chen</section><text>mi rtsi ba dang / 'khor ba'i yo byad don du mi gnyer ba dang / chos thams cad kyi rang bzhin mnyam pa nyid du khong du chud pa dang / thams cad mkhyen pa'i smon lam las phyir mi ldog pa dang / chos kyi dbyings kyi tshul thams cad la rnam par lta ba dang /</text></item>
<item><p>224b6</p><section>phal chen</section><text>srid pa'i rgya mtsho thams cad las gyen du 'phags pa'i yid dang / gnas med pa'i chos kyi nam mkha' la mi gnas mi rten pa dang / byang chub sems dpa' thams cad kyi smon lam la bsgribs pa med pa dang / zhing rgya mtsho thams cad du rab tu 'dul ba</text></item>
<item><p>224b7</p><section>phal chen</section><text>dang / byang chub sems dpa'i ye shes kyi dkyil 'khor bsgribs pa med pa shin tu sbyangs ba ste/ rigs kyi bu chos bcu po de dag dang ldan pa'i byang chub sems dpa' rnams dge ba'i bshes gnyen bsnyen bkur cing mngon par dga' bar byed do/ /de nas shAkya'i bu mo</text></item>
<item><p>225a1</p><section>phal chen</section><text>go pas don de nyid yongs su bstan par bya ba'i phyir/ sangs rgyas kyi byin gyis phyogs bcur bltas te/ de'i tshe tshigs su bcad pa 'di dag smras so/ /rlabs chen dri med blo ldan gzhan gyi don zhugs shing / dge bshes dam pa</text></item>
<item><p>225a2</p><section>phal chen</section><text>bsnyen brtson g.yo dang sgyu med pa/ /ston pa'i 'du shes thob cing skyo med brtson 'grus can/ /de dag spyod pa 'jig rten mig 'phrul 'dra 'di yin/ /gang rnams mos pa rlabs chen mkha' dang 'dra ldan zhing / /de'i khongs su dus gsum 'jig</text></item>
<item><p>225a3</p><section>phal chen</section><text>rten chud pa dang / /zhing dang sems can chos dang sangs rgyas de bzhin pa/ /ye shes 'od byed spyod pa de dag 'di yin no/ /gang rnams bsam pa mkha' 'dra mtha' dang dbus med la/ /kun nas nyon mongs dri mas ma gos rab dag cing / /de</text></item>
<item><p>225a4</p><section>phal chen</section><text>bzhin gshegs pa kun gyi yon tan 'byung gyur pa/ /de dag spyod pa mig 'phrul gzhi yi rnam pa 'dra/ /kun mkhyen ye shes rnam yangs tshad med bsam yas dag /yon tan rgya mtshos yid gsal ldan pa nyer brtan pa/ /de dag bsod nams</text></item>
<item><p>225a5</p><section>phal chen</section><text>rgya mtsho'i lus dang snying po ste/ /'jig rten spyod kyang 'jig rten dri mas gos mi 'gyur/ /rgyal ba'i gsung gi yan lag sgra skad tshul kun gyis/ /chos kyi 'brug sgra nyan kyang gang rnams mi ngoms shing / /chos tshul rjes su snyegs pa'i shes rab</text></item>
<item><p>225a6</p><section>phal chen</section><text>'od kyi sgron/ /de dag 'gro bar 'od gsal byed pa'i spyod 'di yin/ /gang rnams phyogs bcu'i de bzhin gshegs pa tshad med pa/ /gzhan dang gzhan dag sems kyi skad cig kun sems shing / /bde gshegs rgya mtsho thams cad lta zhing shes</text></item>
<item><p>225a7</p><section>phal chen</section><text>byed pa/ /sangs rgyas sems ldan de dag spyod yul 'di yin no/ /rgyal ba rnams kyi rnam par yangs pa'i 'khor mthong zhing / /de dag ting nge 'dzin tshul rgya mtsho mang po dang / /smon lam rgya mtsho mtha' dang dbus med tshul 'jug pa/ /mig</text></item>
<item><p>225b1</p><section>phal chen</section><text>'phrul lta bu de dag spyod pa 'di yin no/ /phyogs bcu'i rgyal ba ma lus kun gyis byin brlabs te/ /phyi mtha'i bskal bar spyod byed kun tu bzang po rnams/ /zhing rnams 'byam klas kun tu gzugs brnyan byung gyur ba/ /chos 'od byed pa de dag spyod pa 'di yin</text></item>
<item><p>225b2</p><section>phal chen</section><text>no/ /gang rnams ye shes nyi ma'i snying rje'i dkyil 'khor can/ /'gro ba nyam nyes mthong zhing chos kyi 'od snang bas/ /'gro ba'i mun pa bstsal cing bstan pa 'char 'byung ba/ /nyi ma lta bur de dag spyod pa 'di yin no/ /skye dgu srid pa'i rgyud na 'gro ldog mthong</text></item>
<item><p>225b3</p><section>phal chen</section><text>gyur nas/ /yid gsal 'khor ba'i rgyud rnams phyir zlog rab gnas shing / /chos kyi 'khor lo kun nas yongs su sgrub byed pa/ /spyod pa kun bzang dam pa'i blo can rab tu spyod/ /tshul 'dir bslabs pa de dag mtha' dang dbus pa'i/ /lus</text></item>
<item><p>225b4</p><section>phal chen</section><text>rnams bsam pa ji bzhin 'gro bar nyer bstan te/ /gzugs brnyan mig yor 'dra ba'i rang lus tshad med pas/ /srid pa'i rgya mtsho dag na 'gro mang yongs sbyin byed/ /byams tshul shin tu yangs pas 'gro mang rgyas bkang ste/ /mos pa sna</text></item>
<item><p>225b5</p><section>phal chen</section><text>tshogs 'gro la rnam par spyod bstan nas/ /'gro bar bsam pa ji bzhin chos kyi char 'bebs shing / /brtan pa byang chub don du sems can khrag khrig 'dul/ /de nas shAkya'i bu mo go bas tshigs su bcad pa de dag smras nas/ tshong dpon gyi bu nor</text></item>
<item><p>225b6</p><section>phal chen</section><text>la 'di skad ces smras so/ /rigs kyi bu kho mos ni byang chub sems dpa'i rnam par thar pa byang chub sems dpa'i ting nge 'dzin rgya mtsho'i tshul thams cad la rnam par blta ba'i yul thob pa'o/ /nor smras pa/ 'phags</text></item>
<item><p>225b7</p><section>phal chen</section><text>ma byang chub sems dpa'i rnam par thar pa byang chub sems dpa'i ting nge 'dzin rgya mtsho'i tshul la rnam par lta ba'i yul de'i yul ji lta bu zhig mchis/ smras pa/ rigs kyi bu kho mo byang chub sems dpa'i rnam par thar ba 'di la snyoms par</text></item>
<item><p>226a1</p><section>phal chen</section><text>zhugs na/ 'jig rten gyi khams 'di'i bskal pa sangs rgyas kyi zhing brjod du med pa'i rdul shin tu phra ba snyed mthong zhing khong du chud do/ /bskal pa de dag gi sems can lam gyi rgyud thams cad du gtogs pa ji</text></item>
<item><p>226a2</p><section>phal chen</section><text>snyed cig yod pa de dag kyang rab tu shes so/ /sems can de dag gi shi 'pho dang skye ba'i sgo ji snyed cig yod pa de dag kyang rab tu shes so/ /mngon par 'grub pa'i sgo ji snyed cig yod pa dang / las mngon par 'du byed pa yongs su sgrub pa ji</text></item>
<item><p>226a3</p><section>phal chen</section><text>snyed cig yod pa dang / las rnam par smyin pa sna tshogs ji snyed cig yod pa de dag kyang rab tu shes so/ /de dag gi las yongs su blangs pa dge ba yang rab tu shes so/ /mi dge ba dang 'byung ba dang mi 'byung ba dang / nges pa dang ma nges pa dang /</text></item>
<item><p>226a4</p><section>phal chen</section><text>log par nges pa dang / bag la nyal ba dang bcas pa dang / bag la nyal ba med pa dang / dge ba'i rtsa ba phun sum tshogs pa dang / dge ba'i rtsa ba rgud par gyur ba dang / dge ba'i rtsa ba yongs su zin pa dang / mi dge ba'i rtsa ba yongs su zin pa dang /</text></item>
<item><p>226a5</p><section>phal chen</section><text>dge ba dang mi dge ba yongs su zin pa dang / de dag gi dge ba'i chos yongs su 'das pa dang / sdig to'i chos yongs su 'dus pa'i las yongs su blangs pa yang rab tu shes so/ /bskal pa sangs rgyas kyi zhing brjod du med pa'i rdul shin tu phra ba</text></item>
<item><p>226a6</p><section>phal chen</section><text>snyed po de dag la sangs rgyas bcom ldan 'das ji snyed cig byung ba de dag gi mtshan rgya mtsho yang shes shing khong du chud do/ /sangs rgyas bcom ldan 'das de dag gi thugs dang po bskyed pa rgya mtsho yang rab tu shes so/ /thams cad mkhyen pa nyid du</text></item>
<item><p>226a7</p><section>phal chen</section><text>zhugs pa'i tshul rgya mtsho yang rab tu shes so/ /smon lam rgya mtsho thams cad mngon par bsgrubs pa yang rab tu shes so/ /sngon gyi sangs rgyas byung ba rnams kyi drung du gshegs pa rgya mtsho yang rab tu shes so/ /sngon gyi sangs rgyas la mchod cing rim</text></item>
<item><p>226b1</p><section>phal chen</section><text>gror mdzad pa'i sbyor ba rgya mtsho yang rab tu shes so/ /sngon byang chub sems dpa'i spyod pa yongs su rdzogs par mdzad pa rgya mtsho yang rab tu shes so/ /'byung ba'i rgyan rgya mtsho yang rab tu shes so/ /sangs rgyas bcom ldan 'das de dag gis</text></item>
<item><p>226b2</p><section>phal chen</section><text>sems can yongs su smyin par mdzad pa dang / btul ba rgya mtsho yang rab tu shes so/ /mngon par 'tshang rgya bar mdzad pa rgya mtsho yang rab tu shes so/ /chos kyi 'khor lo bskor ba'i khyu mchog gi mthu dang rnam par 'phrul pa yang rab tu shes so/ /</text></item>
<item><p>226b3</p><section>phal chen</section><text>sangs rgyas kyi rnam par 'phrul pa rgya mtsho thams cad kyang rab tu shes so/ /sangs rgyas bcom ldan 'das de dag gi 'khor gyi dkyil 'khor rnam par phye ba dag kyang rab tu shes so/ /'khor gyi dkyil 'khor de dag na nyan thos ji snyed cig 'khod pa</text></item>
<item><p>226b4</p><section>phal chen</section><text>de dag gi 'byung ba'i tshul yang rab tu shes so/ /sngon gyi dge ba'i rtsa ba yang rab tu shes so/ /lam bsgoms pa sna tshogs kyang rab tu shes so/ /ye shes thob par bya ba phun sum tshogs shing rnam par dag pa'i bye brag kyang rab tu shes so/ /de bzhin</text></item>
<item><p>226b5</p><section>phal chen</section><text>gshegs pa de dag gis sems can ji snyed cig rang sangs rgyas kyi byang chub la bkod pa de dag kyang rab tu shes so/ /rang sangs rgyas de dag gi sngon gyi dge ba'i rtsa ba ji snyed cig yod pa de dag kyang rab tu shes so/ /rang sangs rgyas de dag gis rang sangs rgyas kyi byang chub</text></item>
<item><p>226b6</p><section>phal chen</section><text>khong du chud pa ji snyed cig yod pa de dag kyang rab tu shes so/ /rang sangs rgyas de dag gi zhi ba'i rnam par spyod pa la rnam par rtse ba'i rnam par thar pa'i sgo ji snyed cig yod pa de dag kyang rab tu shes so/ /rang sangs rgyas de dag gi rdzu 'phrul gyi rnam</text></item>
<item><p>226b7</p><section>phal chen</section><text>par 'phrul pa ji snyed cig yod pa de dag kyang rab tu shes so/ /rang sangs rgyas de dag gis sems can ji snyed cig yongs su smyin par byas pa de dag kyang rab tu shes so/ /rang sangs rgyas de dag gi chos bstan pa ji snyed cig brjod pa de dag kyang</text></item>
<item><p>227a1</p><section>phal chen</section><text>rab tu shes so/ /rang sangs rgyas de dag gi ting nge 'dzin mtha' yas pa la rnam par spyod cing rnam par thar pa'i sgo rnam pa sna tshogs kyis rnam par brtse ba ji snyed cig yod pa de dag kyang rab tu shes so/ /sangs rgyas bcom ldan</text></item>
<item><p>227a2</p><section>phal chen</section><text>'das de dag gi yongs su mya ngan las 'da' ba ji snyed pa de dag kyang rab tu shes so/ /sangs rgyas bcom ldan 'das de dag gis byang chub sems dpa'i 'khor gyi dkyil 'khor rgya mtsho ji snyed pa de dag kyang rab tu shes so/ /byang chub sems dpa' de</text></item>
<item><p>227a3</p><section>phal chen</section><text>dag gis thog ma dge ba'i rtsa ba bskyed pa dag kyang rab tu shes so/ /thog ma sems bskyed pa'i smon lam dag kyang rab tu shes so/ /smon lam rnam pa tha dad pa dag kyang rab tu shes so/ /byang chub sems dpa'i spyod pas 'byung ba'i rgyan thams cad</text></item>
<item><p>227a4</p><section>phal chen</section><text>mngon par bsgrub pa rnam pa tha dad pa rab tu shes so/ /pha rol tu phyin pa'i lam gyi yan lag gi tshogs rnam par dag par bya ba rnam pa tha dad pa yang rab tu shes so/ /byang chub sems dpa'i lam la nan tan du bya ba'i rgyan rnam pa tha dad pa yang</text></item>
<item><p>227a5</p><section>phal chen</section><text>rab tu shes so/ /byang chub sems dpa'i sa yongs su gnon pa'i tshogs rnam pa tha dad pa yang rab tu shes so/ /byang chub sems dpa'i sa yongs su gnon pa'i shugs drag po rnam pa tha dad pa yang rab tu shes so/ /byang chub sems dpa'i sa</text></item>
<item><p>227a6</p><section>phal chen</section><text>la bzem pa'i mthu dang ldan pa'i ting nge 'dzin gyi dkyil 'khor rnam pa tha dad pa yang rab tu shes so/ /byang chub sems dpa'i sa yongs su gnod pas rnam par rtse ba dag kyang rab tu shes so/ /byang chub sems dpa'i sa yongs su gnon</text></item>
<item><p>227a7</p><section>phal chen</section><text>pa'i rnam par spyod pa dag kyang rab tu shes so/ /byang chub sems dpa'i sa la rab tu gnas pa dag kyang rab tu shes so/ /byang chub sems dpa'i sa bsgom pa'i rgyud kyang rab tu shes so/ /byang chub sems dpa'i sa yongs su</text></item>
<item><p>227b1</p><section>phal chen</section><text>sbyang ba'i tshul dag kyang rab tu shes so/ /byang chub sems dpa'i sa la yang dag par gnas par bya ba dag kyang rab tu shes so/ /byang chub sems dpa'i sa'i mtshan ma dag kyang rab tu shes so/ /byang chub sems dpa'i sa'i dbang dag kyang rab tu</text></item>
<item><p>227b2</p><section>phal chen</section><text>shes so/ /byang chub sems dpa'i sa nas sar 'phar ba'i ye shes dag kyang rab tu shes so/ /byang chub sems dpa'i sa yongs su bsdu ba'i ye shes dag kyang rab tu shes so/ /byang chub sems dpa'i sa yongs su smyin par bya ba'i ye shes kyang rab tu shes</text></item>
<item><p>227b3</p><section>phal chen</section><text>so/ /byang chub sems dpa'i rnam par dgod pa la yang dag par gnas par bya ba yang rab tu shes so/ /byang chub sems dpa'i spyod pa'i dkyil 'khor gyi rgya yang rab tu shes so/ /byang chub sems dpa'i spyod pa'i rnam par brtse ba dag kyang rab tu shes so/ /</text></item>
<item><p>227b4</p><section>phal chen</section><text>byang chub sems dpa'i ting nge 'dzin rgya mtsho dag kyang rab tu shes so/ /byang chub sems dpa'i rnam par thar pa'i tshul rgya mtsho dag kyang rab tu shes so/ /byang chub sems dpa' de dag sems kyi skad cig re re la ting nge 'dzin rgya mtsho sna tshogs thob par</text></item>
<item><p>227b5</p><section>phal chen</section><text>byed pa dag kyang rab tu shes so/ /thams cad mkhyen pa nyid kyi snang ba'i tshul thob par byed pa dag kyang rab tu shes so/ /thams cad mkhyen pa nyid kyi glog gi snang ba'i sprin dag kyang rab tu shes so/ /byang chub sems dpa'i bzod pa thob pa'i tshul dag</text></item>
<item><p>227b6</p><section>phal chen</section><text>kyang rab tu shes so/ /thams cad mkhyen pa nyid du 'jug pa'i ye shes kyi rnam par gnon pa dag kyang rab tu shes so/ /byang chub sems dpa' rnams zhing rgya mtshor rjes su bgrod par byed pa dag kyang rab tu shes so/ /chos rgya mtsho'i</text></item>
<item><p>227b7</p><section>phal chen</section><text>tshul la 'jug pa dag kyang rab tu shes so/ /sems can rgya mtsho'i mtshan nyid tha dad pa dag kyang rab tu shes so/ /byang chub sems dpa'i dam par spyod pa'i tshul thams cad kyi rnam par 'phrul pa dag kyang rab tu shes so/ /</text></item>
<item><p>228a1</p><section>phal chen</section><text>smon lam gyi tshul sna tshogs rgya mtsho dag kyang rab tu shes so/ /rdzu 'phrul gyi rnam par 'phrul pa sna tshogs rgya mtsho rnam pa tha dad pa dag kyang rab tu shes so/ /rigs kyi bu kho mo ji ltar mi mjed kyi</text></item>
<item><p>228a2</p><section>phal chen</section><text>'jig rten gyi khams 'di'i 'das pa dang / da ltar byung ba'i bskal pa sna tshogs rgya mtsho la zhugs te/ khong du chud pa de bzhin du phyi ma'i mtha' gcig nas gcig tu brgyud de/ rgyun mi 'chad pa'i ma 'ongs pa'i bskal pa rgya mtsho dag kyang rab</text></item>
<item><p>228a3</p><section>phal chen</section><text>tu shes so/ /mi mjed kyi 'jig rten gyi khams kyi bskal pa rgya mtsho ji ltar shes pa de bzhin du mi mjed kyi 'jig rten gyi khams su gtogs pa'i 'jig rten gyi khams gcig nas gcig tu brgyud pa thams cad kyi bskal pa rgya mtsho dag kyang rab</text></item>
<item><p>228a4</p><section>phal chen</section><text>tu shes so/ /mi mjed kyi 'jig rten gyi khams su gtogs pa'i 'jig rten gyi khams gcig nas gcig tu brgyud pa thams cad kyi bskal pa rgya mtsho ji ltar shes pa de bzhin du mi mjed kyi 'jig rten gyi khams kyi rdul shin tu phra ba'i khongs su chud</text></item>
<item><p>228a5</p><section>phal chen</section><text>pa'i 'jig rten gyi khams gcig nas gcig tu brgyud pa thams cad kyi bskal ba rgya mtsho dag kyang rab tu shes so/ /mi mjed kyi 'jig rten gyi khams kyi rdul shin tu phra ba'i khongs su chud pa'i 'jig rten gyi khams gcig nas gcig tu brgyud pa thams</text></item>
<item><p>228a6</p><section>phal chen</section><text>cad kyi bskal pa rgya mtsho rnams ji ltar shes pa de bzhin du mi mjed kyi 'jig rten gyi khams phyogs bcur 'dab chags su gnas pa'i 'jig rten gyi khams thams cad kyi bskal pa rgya mtsho dag kyang rab tu shes so/ /mi mjed kyi 'jig rten gyi</text></item>
<item><p>228a7</p><section>phal chen</section><text>khams phyogs bcur 'dab chags su gnas pa'i 'jig rten gyi khams thams cad kyi bskal pa rgya mtsho rnams ji ltar shes pa de bzhin du mi mjed kyi 'jig rten gyi khams phyogs bcur 'dab chags su gnas pa gcig nas gcig tu brgyud pa</text></item>
<item><p>228b1</p><section>phal chen</section><text>dag na gnas pa'i 'jig rten gyi khams thams cad kyi bskal brgya mtsho dag kyang rab tu shes so/ /mi mjed kyi 'jig rten gyi khams phyogs bcur 'dab chags su gnas 'jig rten gyi khams thams cad kyi bskal pa rgya</text></item>
<item><p>228b2</p><section>phal chen</section><text>mtsho rnams ji ltar shes pa de bzhin du phyogs bcu kun tu 'od rnam par snang ba'i 'jig rten gyi khams kyi rgyud du gtogs pa'i 'jig rten gyi khams thams cad kyi bskal pa rgya mtsho dag kyang rab tu shes so/ /phyogs kun tu 'od rnam par snang ba'i 'jig rten gyi</text></item>
<item><p>228b3</p><section>phal chen</section><text>khams kyi rgyud du gtogs pa'i 'jig rten gyi khams thams cad kyi bskal pa rgya mtsho ji ltar shes pa de bzhin du phyogs kun tu 'od rnam par snang pa'i 'jig rten gyi khams kyi rgyud phyogs bcur 'dab chags su gcig nas gcig tu brgyud pa dag la</text></item>
<item><p>228b4</p><section>phal chen</section><text>gnas pa'i 'jig rten gyi khams kyi rgyud gcig nas gcig tu brgyud pa rnams kyi bskal pa rgya mtsho dag kyang rab tu shes so/ /phyogs kun tu 'od rnam par snang ba'i 'jig rten gyi khams kyi rgyud phyogs bcur 'dab chags su gcig nas gcig tu brgyud</text></item>
<item><p>228b5</p><section>phal chen</section><text>pa dag la gnas pa'i 'jig rten gyi khams thams cad kyi bskal ba rgya mtsho rnams rab tu shes pa de bzhin du gzhi dang snying po me tog gi rgyan gyis brgyan pa'i 'jig rten gyi khams rgya mtsho 'dir gtogs pa'i 'jig rten gyi khams 'byam klas pa</text></item>
<item><p>228b6</p><section>phal chen</section><text>rnams kyi bskal pa rgya mtsho dag kyang rab tu shes so/ /de bzhin du 'jig rten gyi khams tshul du bya ba rnams dang / de bzhin du 'jig rten gyi khams kyi 'khor lo rnams dang / 'jig rten gyi khams kyi dkyil 'khor rnams</text></item>
<item><p>228b7</p><section>phal chen</section><text>dang / 'jig rten gyi khams kyi bye brag rnams dang / 'jig rten gyi khams kyi chu klung rnams dang / 'jig rten gyi khams kyi glong rnams dang / 'jig rten gyi khams yongs su 'khyil pa dang / 'jig rten gyi khams ri rab dang / 'jig</text></item>
<item><p>229a1</p><section>phal chen</section><text>rten gyi khams yongs su 'byung ba dang / 'jig rten gyi khams pad+mo dang / 'jig rten gyi khams sdong po dang / 'jig rten gyi khams rta bgab dang / 'jig rten gyi du bya ba rnams kyi bskal pa rgya mtsho dag kyang rab tu shes</text></item>
<item><p>229a2</p><section>phal chen</section><text>so/ /'jig rten gyi khams rgya mtsho gzhi dang snying po me tog gi rgyan gyis brgyan pa/ 'di ji ltar shes par gyur pa de bzhin du/ phyogs bcu mtha' yas mu med pa'i 'jig rten gyi khams rgya mtsho chos kyi dbyings kyis klas pa/ nam mkha'i</text></item>
<item><p>229a3</p><section>phal chen</section><text>mthas gtugs pa dag gi bcom ldan 'das rnam par snang mdzad kyi sngon gyi smon lam rgya mtsho dag kyang rab tu shes so/ /rjes su dran no/ /sngon gyi sbyor ba rgya mtsho dag la'ang shes shing / khong du chud do/ /sngon yongs su bsgrubs pa'i tshul rgya</text></item>
<item><p>229a4</p><section>phal chen</section><text>mtsho dag la'ang shes shing khong du chud do/ /bskal pa mtha' dang dbus med par byang chub sems dpa' spyod pa la yang dag par bzhugs pa mdzad pa dag kyang shes shing khong du chud do/ /zhing yongs su dag par mdzad pa'i tshul dag kyang shes shing khong</text></item>
<item><p>229a5</p><section>phal chen</section><text>du chud do/ /sems can yongs su smyin par mdzad pa'i thabs kyi tshul dag kyang shes shing khong du chud do/ /sngon gyi de bzhin gshegs pa rnams la bsnyen bkur mdzad cing gshegs pa'i rnam par 'phrul ba dag kyang shes shing khong du chud do/ /sngon gyi</text></item>
<item><p>229a6</p><section>phal chen</section><text>de bzhin gshegs pa la mchod cing rim gror mdzad pa'i sbyor ba'i tshul dag kyang shes shing khong du chud do/ /sngon gyi de bzhin gshegs pa dag gis chos bstan pa yongs su bzung ba'i tshul dag kyang shes shing khong du chud do/ /sngon byang chub sems dpa'</text></item>
<item><p>229a7</p><section>phal chen</section><text>ting nge 'dzin rab tu brnyes pa'i tshul dag kyang shes shing khong du chud do/ /yo byad la dbang bsgyur ba rab tu brnyes pa'i tshul dag kyang shes shing khong du chud do/ /sngon gyi de bzhin gshegs pa'i yon tan rgya mtsho la nan tan tu mdzad pa'i tshul dag kyang</text></item>
<item><p>229b1</p><section>phal chen</section><text>shes shing khong du chud do/ /sbyin pa'i pha rol tu phyin pa'i tshul rgya mtsho dag kyang shes shing khong du chud do/ /byang chub sems dpa'i tshul khrims dang brtul zhugs kyi dkyil 'khor yongs su dag pa mngon par bsgrub pa mdzad pa'i tshul dag kyang shes shing khong</text></item>
<item><p>229b2</p><section>phal chen</section><text>du chud do/ /byang chub sems dpa'i bzod pa brnyes pa'i tshul dag kyang shes shing khong du chud do/ /byang chub sems dpa'i brtson 'grus kyi shugs drag po rgya mtsho dag kyang shes shing khong du chud do/ /bsam gtan gyi yan lag thams cad yongs</text></item>
<item><p>229b3</p><section>phal chen</section><text>su rdzogs par mdzad pa'i tshul rgya mtsho dag kyang shes shing khong du chud do/ /shes rab kyi dkyil 'khor yongs su dag par mdzad pa'i tshul rgya mtsho dag kyang shes shing khong du chud do/ /'jig rten gyi khams kyi skye gnas thams cad du sku'i</text></item>
<item><p>229b4</p><section>phal chen</section><text>gzugs brnyan yongs su bstan pa mdzad pa'i thabs kyi tshul dag kyang shes shing khong du chud do/ /kun tu bzang po'i spyod pa dang smon lam gyi dkyil 'khor yongs sa dag par mdzad pa'i tshul dag kyang shes shing khong du chud do/ /zhing rgya mtsho</text></item>
<item><p>229b5</p><section>phal chen</section><text>thams cad yongs su rgyas par mdzad pa dag kyang shes shing khong du chud do/ /sangs rgyas kyi zhing thams cad yongs su dag par mdzad pa'i tshul rgya mtsho dag kyang / shes shing khong du chud do/ /de bzhin gshegs pa</text></item>
<item><p>229b6</p><section>phal chen</section><text>thams cad las ye shes snang bar gyur pa/ rgya mtsho dag kyang shes shing khong du chud do/ /sangs rgyas thams cad kyi byang chub yongs su gnas pa mdzad pa'i rnam par 'phrul pa rgya mtsho dag kyang shes shing khong du chud do/ /de bzhin</text></item>
<item><p>229b7</p><section>phal chen</section><text>gshegs pa'i ye shes snang ba rab tu brnyes pa'i tshul dag kyang shes shing khong du chud do/ /thams cad mkhyen pa nyid du zhugs te thugs su chud pa'i tshul rgya mtsho dag kyang shes shing khong du chud do/ /mngon par rdzogs par 'tshang rgya ba'i rnam par 'phrul</text></item>
<item><p>230a1</p><section>phal chen</section><text>pa rgya mtsho dag kyang shes shing khong du chud do/ /chos kyi 'khor lo bskor ba'i khyu mchog gi mthu dang rnam par rol ba'i tshul rgya mtsho dag kyang shes shing khong du chud do/ /'khor gyi dkyil 'khor rgya mtsho dag kyang shes shing khong du chud</text></item>
<item><p>230a2</p><section>phal chen</section><text>do/ /'khor gyi dkyil 'khor de dag gi byang chub sems dpa' thams cad kyi sngon gyi dge ba'i rtsa ba rgya mtsho dag kyang shes shing khong du chud do/ /thog ma'i smon lam gyi tshul rgya mtsho dag kyang shes shing khong du chud do/ /sems can yongs su smyin par byed pa</text></item>
<item><p>230a3</p><section>phal chen</section><text>dang / gdul ba'i thabs kyi tshul rgya mtsho dag kyang shes shing khong du chud do/ /bcom ldan 'das kyis sngon byang chub sems dpa'i spyod pa mdzad pa'i tshe/ sems can rgya mtsho yongs su smyin par mdzad pa de dag kyang shes shing khong du chud do/ /sems</text></item>
<item><p>230a4</p><section>phal chen</section><text>can de dag gi sems kyi skad cig re re'i dge ba'i rtsa ba rnam par 'phel ba'i thabs kyi tshul rgya mtsho dag kyang shes shing khong du chud do/ /ting nge 'dzin rab tu thob pa'i tshul rgya mtsho dag kyang shes shing khong du chud do/ /gzungs kyi sgo rab tu thob pa'i</text></item>
<item><p>230a5</p><section>phal chen</section><text>tshul rgya mtsho dag kyang shes shing khong du chud do/ /spobs pa'i ye shes kyi dkyil 'khor rnam par dag pa'i tshul rgya mtsho dag kyang shes shing khong du chud do/ /byang chub sems dpa'i sa thams cad yongs su gnon pa'i rnam par 'phrul</text></item>
<item><p>230a6</p><section>phal chen</section><text>ba'i tshul rgya mtsho dag kyang shes shing khong du chud do/ /spyod pa'i dra ba mngon par bsgrub pa'i tshul rgya mtsho dag kyang shes shing khong du chud do/ /mthar gyis yongs su bsgrub pa'i phyogs pa la 'jug pa'i ye shes kyi tshul rgya mtsho dag kyang shes</text></item>
<item><p>230a7</p><section>phal chen</section><text>shing khong du chud do/ /de dag gi dbang po dang stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa'i rnam par 'phrul pa rgya mtsho dag kyang shes shing khong du chud do/ /</text></item>
<item><p>230b1</p><section>phal chen</section><text>ji ltar bcom ldan 'das rnam par snang mdzad kyi sangs rgyas dang / byang chub sems dpa'i spyod pa rgya mtsho chos kyi dbyings thams cad du byung ba shes shing khong du chud de/ mngon par bsgrubs pa de bzhin du/ de bzhin gshegs pa thams</text></item>
<item><p>230b2</p><section>phal chen</section><text>cad kyi sangs rgyas dang / byang chub sems dpa'i spyod pa rgya mtsho dang / ye shes kyi sgyu ma'i dra ba mtha' yas pa la 'jug pa/ chos kyi dbyings mtha' yas pa rgyas par 'gengs pa/ sgo mtha' yas pa nas shin tu bstan par bya ba/ phyi</text></item>
<item><p>230b3</p><section>phal chen</section><text>ma'i mtha'i bskal par gnas pa la 'jig pas bstan par bya ba/ phyogs bcu'i 'jig rten gyi khams rgya mtsho chos kyi dbyings kyi klas pa/ nam mkha'i mthas gtugs par byung ba thams cad kyang ma 'dres par shes shing /</text></item>
<item><p>230b4</p><section>phal chen</section><text>khong du chud de mngon par sgrub bo/ /de ci'i phyir zhe na/ rigs kyi bu byang chub sems dpa'i rnam par thar pa/ byang chub sems dpa'i ting nge 'dzin gyi tshul rgya mtsho thams cad la rnam par blta ba'i yul gyi yul ni de lta bu ste/</text></item>
<item><p>230b5</p><section>phal chen</section><text>de'i phyir de la snyoms par zhugs na sems can thams cad kyi sems dang / spyod pa'i tshul rab tu shes so/ /sems can thams cad kyi dge ba'i tshogs kyang rab tu shes so/ /sems can thams cad kyi kun nas nyon mongs pa</text></item>
<item><p>230b6</p><section>phal chen</section><text>dang / rnam par byang ba'i ye shes kyi tshul rnams kyang rab tu shes so/ /sems can thams cad kyi las sna tshogs kyang rab tu shes so/ /nyan thos thams cad kyi ting nge 'dzin gyi sgo rnams kyang rab tu shes so/ /nyan thos thams cad</text></item>
<item><p>230b7</p><section>phal chen</section><text>kyi ting nge 'dzin gyi sa yang rab tu shes so/ /rang sangs rgyas thams cad kyi rnam par thar pa zhi bas rnam par 'phrul pa yang shes shing khong du chud do/ /byang chub sems dpa' thams cad kyi ting nge 'dzin rgya mtsho'i tshul dag kyang rab</text></item>
<item><p>231a1</p><section>phal chen</section><text>tu shes so/ /byang chub sems dpa' thams cad kyi rnam par thar pa'i tshul rgya mtsho la 'jug pa yang rab tu shes so/ /de bzhin gshegs pa thams cad kyi rnam par thar pa'i tshul rgya mtsho la 'jug pa yang</text></item>
<item><p>231a2</p><section>phal chen</section><text>rab tu shes so/ /de nas tshong dpon gyi bu nor shAkya'i bu mo go pa la 'di skad ces smras so/ /'phags ma khyod kyis byang chub sems dpa'i rnam par thar pa byang chub sems dpa'i ting nge 'dzin gyi tshul rgya mtsho thams</text></item>
<item><p>231a3</p><section>phal chen</section><text>cad la rnam par lta ba'i yul 'di brnyes nas ji srid cig lags/ smras pa/ rigs kyi bu/ sngon 'das pa'i dus sangs rgyas kyi zhing brgya'i rdul shin tu phra ba snyed kyi bskal pa 'das pa'i pha rol cig tu 'jig rten gyi khams</text></item>
<item><p>231a4</p><section>phal chen</section><text>mi 'jigs pa byed pa zhes bya ba byung ste/ 'jig rten gyi khams/ de'i bskal pa 'gro ba'i mchog ces bya bar gyur to/ /'jig rten gyi khams de'i dbus su/ gling bzhi pa bde ba yod pa zhes bya ba byung ste/</text></item>
<item><p>231a5</p><section>phal chen</section><text>gling bzhi pa de'i 'dzam bu'i gling gi dbus su/ rgyal po'i gnas sdong po ri bo'i dpal zhes bya ba/ grong rdal stong phrag brgyad cu rtsa bzhi'i phul du bya ba byung ba ste/ rgyal po'i gnas sdong po ri bo'i dpal de dang /</text></item>
<item><p>231a6</p><section>phal chen</section><text>grong rdal stong phrag brgyad cu rtsa bzhi po de dag kyang so so nas sa'i gzhi baiDUr+ya sngon po las grub pa la gnas pa/ rin po che bdun las byas pa'i ra bas kun nas bskor ba/ 'obs spos chus yongs su gang ba gzhi gser gyi bye ma bdal</text></item>
<item><p>231a7</p><section>phal chen</section><text>ba/ ut+pal dang / pad+mo dang / ku mu ta dang / me tog pun+da ri ka shing rta'i 'khor lo tsam kha dog dang 'od kyi dra ba sna tshogs shing dri shin tu zhim pas kun nas khyab pa bdun gyis yongs su bskor ba/ rin po che las byas pa'i stegs</text></item>
<item><p>231b1</p><section>phal chen</section><text>bu'i khri 'phang bdun las ta la'i phreng ba rim pa bdun gyis kun nas dgrigs pa/ rin po che sna bdun gyi shing gi nags tshal gyi phreng ba dgrigs pas kun nas bskor ba ste/ steng nas gser gyi dra ba bres pa rin po che sna tshogs kyis rnam</text></item>
<item><p>231b2</p><section>phal chen</section><text>par phye ba'i mig ris mdzes par rnam par bres pas sa'i gzhi shin tu spa bar gyur ba/ dngos grub can gyi tshogs rnam par rgyu ba/ bya btsun pa'i khyus sgra skad yid du 'ong ba'i dbyangs snyan pa phyung ba/ bza' shing</text></item>
<item><p>231b3</p><section>phal chen</section><text>gi ra ba bye ba brgya phrag stong gis mdzes par byas pa shin tu skyid cing phun sum tshogs par gnas pa skyes pa dang / bud brgya stong rab tu dga' bas gang ba/ ser bu bde zhing yid du 'ong bas bskyed de/ me tog gi char mang po</text></item>
<item><p>231b4</p><section>phal chen</section><text>rgyun mi 'chad par rab tu 'grul ba/ sa'i bdag po dam pa brgya phrag stong gi gnas su gyur pa dag ste/ grong rdal chen po de dag gi rin po che'i shing thams cad dang / gser gyi dra ba'i rgyan la pa rlung gis bskyod</text></item>
<item><p>231b5</p><section>phal chen</section><text>de/ rol mo mang po'i sgra dang mnyam pa'i sgra skad byung ba dag las yid du 'ong ba'i tshig 'di skad dag 'byung ngo / /gsol cig mnobs shig chos la spyod cig /byang chub tu sems skyed cig /phyir ldog pa'i sa la mnga'</text></item>
<item><p>231b6</p><section>phal chen</section><text>thob par mdzod cig /khyed rnams bde bar gyur cig ces zer ro/ /rgyal po'i gnas sdong po ri bo'i dpal der khams kyi rgyal po nor gyi bdag po zhes bya ba byung ste/ de la btsun mo'i 'khor bud med stong phrag brgyad cu rtsa bzhi yod</text></item>
<item><p>231b7</p><section>phal chen</section><text>do/ /blon po brgya phrag lnga yod par gyur te/ rgyal po nor gyi bdag po de la bu lnga brgya yod pa de thams cad kyang / dpa' bo rtul phod pa yan lag dam pa'i gzugs dang ldan pa/ gzhan gyi sde rab tu 'joms pa shin tu mdzes pa/</text></item>
<item><p>232a1</p><section>phal chen</section><text>blta na sdug pa/ kha dog bzang po'i mchog shin tu rgyas pa dang ldan pa sha stag go /rgyal po nor gyi bdag po de'i btsun mo dam pa ni pad+mo'i dpal dam pa 'byung ba zhes bya ba ste/ bud med stong phrag brgyad cu rtsa bzhi po</text></item>
<item><p>232a2</p><section>phal chen</section><text>de dag gi nang nas gtso mor bya ba'o/ /de'i bu gzi brjid kyi dbang po zhes bya ba gzugs bzang ba shin tu mdzes pa blta na sdug pa/ mi chen po'i mtshan sum cu rtsa gnyis kyis rab tu brgyan pa'i lus dang ldan pa zhig yod par gyur te/ de la mi</text></item>
<item><p>232a3</p><section>phal chen</section><text>chen po'i mtshan sum cu rtsa gnyis po 'di dag yod par gyur to/ /de'ang 'di ltar rgyal bu gzhon nu gzi brjid kyi bdag po de rkang pa'i mthil shin tu gnas pa dang ldan te/ sa chen po la rkang pa'i mthil 'dor na mnyam par 'dor la/</text></item>
<item><p>232a4</p><section>phal chen</section><text>'deg na mnyam par 'deg ste/ gzhog na rkang pa'i mthil kun gyis sa chen po la mnyam par reg go /de'i rkang pa'i mthil gnyis la 'khor lo rtsibs stong dang ldan pa/ lte ba dang bcas pa mu khyud dang bcas pa/ rnam pa thams</text></item>
<item><p>232a5</p><section>phal chen</section><text>cad du shin tu tshang ba shin tu mdzes pa blta na sdug pa dag kyang byung bar gyur to/ /de'i rkang pa'i bo la gnyis kyang shin tu rgyas par gyur to/ /rkang pa'i steng gi mdog shin tu gsal la/ shin tu mdzes te/ me tog dam pa</text></item>
<item><p>232a6</p><section>phal chen</section><text>bas kyang lhag par mdog bzang zhing gsal bar gyur te/ de'i rkang lag gi sor mo dra bar 'brel par gyur te/ shin tu mdzes pa rnam par phye ba/ bu ga med pas zag pa med pa ni dper na ngang pa'i rgyal po gnas srung lta bur gyur to/ /de'i rkang</text></item>
<item><p>232a7</p><section>phal chen</section><text>pa'i rting pa yangs pa shin tu dag la shin tu gsal ba rin po che thams cad kyi 'od rab tu 'gyed par grub pa dang ldan par gyur to/ /de'i sor mo rnams kyang ring zhing zlum la tshigs bar mnyam zhing yangs pa dang ldan par gyur te/ de dag mnyam par</text></item>
<item><p>232b1</p><section>phal chen</section><text>sa la 'jog go /mnyam par sa las 'deg go /de'i rkang pa dang lag pa'i mthil yang ka tsa lin+di bas kyang lhag par reg na bde bar gyur te/ des skyes pa 'am bud med dam/ khye'u dang bu mo gang la reg kyang rung ste/ de dag thams cad kyang</text></item>
<item><p>232b2</p><section>phal chen</section><text>bde ba dang / yid dga' ba'i dam pas tshim zhing yid shin tu bde bar 'gyur ro/ /de'i byin ba a ne ya'i byin pa ltar 'dug par gyur te/ rim gyis gzhol ba dang / shin tu mdzes pa dang / legs par grub par gyur pas/</text></item>
<item><p>232b3</p><section>phal chen</section><text>kyi rgyal po e ne ya ltar de la sus kyang bsnyegs pa 'am/ slebs par mi nus te/ 'gro bas ngal zhing dub par mi 'gyur ro/ /rgyal bu gzhon nu gzi bajid kyi dbang po de bdun shin tu mtho ba dang ldan par gyur te/ de'i rkang pa</text></item>
<item><p>232b4</p><section>phal chen</section><text>gnyis la shin tu mtho ba zlum la shin tu legs pa dang / shin tu rgyas pa dang / tshigs mi snang ba dang / shin tu yid du 'ong ba dang / blta na sdug pa gnyis grub par gyur to/ /lag pa la gnyis/ thal gong gi lhun la gnyis/ ltag pa la gcig ste/</text></item>
<item><p>232b5</p><section>phal chen</section><text>de ltar bdun no/ /de'i mtshan gsang ba'i sbubs na 'dug par grub par gyur te/ de'i gsang ba'i gnas sbubs na 'dug pa shin tu mi mngon la nang du nub cing kun nas yog par 'dug pa ste/ dper na glang po cang shes sam/ rta cang shes ltar 'dug</text></item>
<item><p>232b6</p><section>phal chen</section><text>pas de gos ma gyon par 'dug kyang bud med dam/ skyes pa 'am/ khye'u 'am/ bu mo 'am/ rgan pa 'am/ dar la bab pa 'am/ bla ma 'am/ bla mar bya ba rnams kyis kyang mi mthong ste/ gzhan du na bdag longs par spyod pa 'am/ ched du bstan par byas te/</text></item>
<item><p>232b7</p><section>phal chen</section><text>'dod pas spyad pa ni ma gtogs so/ /rgyal bu gzhon nu gzi brjid kyi bdag po de ro stod seng ge ltar 'dug pa dang ldan par gyur te/ lus rim pas rgyas la ro stod shin tu yangs shing rdzogs pas kyi rgyal po bas kyang mdzes par dbyibs shin tu legs</text></item>
<item><p>233a1</p><section>phal chen</section><text>pa'i ro stod dang ldan par gyur to/ /de'i thal gong rgyas shing lus shin tu rgyas pa lus rnam par phye ba/ lus kyi cha thams cad rkyen du 'bab par mnyam pa/ lus la dma' ba med pa/ lus la mtho ba med pa/ lus la zhum pa med pa/ lus la</text></item>
<item><p>233a2</p><section>phal chen</section><text>dgu ba med pa/ lus rin po che'i gtan pa shin tu phyis pa bas kyang lhag par gsal bar gyur to/ /de'i dpung mgo shin tu zlum zhing sha rgyas la shin tu mdzes par gang ba dang ldan par gyur to/ /des mi chen po'i mtshan lag pa shin tu ring ba thob par gyur pa des lus</text></item>
<item><p>233a3</p><section>phal chen</section><text>ma btud de/ lus drang por 'dug kyang pus mo'i lha nga gnyis la nyug cing reg go /des mi chen po'i mtshan lus che zhing drang ba'ang thob par gyur te/ rnam pa thams cad du mchog tu gyur pa dang ldan la lus tshul dang 'dra bar mnyam pa dang / lus rab tu gnyen pa dang /</text></item>
<item><p>233a4</p><section>phal chen</section><text>lus shin tu lji ba dang / lus rab tu gsal ba dang / lus shin tu sim par byed pa dang ldan par gyur to/ /des mi chen po'i mtshan mgul dung lta bu yang thob par gyur te/ mi dma' ba'i mgul dang / de'i mgul gyi 'khor thams cad dang / bzhin gyi 'khor thams</text></item>
<item><p>233a5</p><section>phal chen</section><text>cad na rtsa ji snyed cig yod pa de dag thams cad kyang shin tu mnyam par gyur te/ kun kyang rab tu tshang bar gyur to/ /mi chen po'i mtshan seng ge'i 'gram pa lta bu yang thob par gyur te/ za 'gram shin tu 'khregs pa dang / bzhin gyi dkyil 'khor shin tu rgyas pa dang / bzhin gyi</text></item>
<item><p>233a6</p><section>phal chen</section><text>dkyil 'khor shin tu legs shing yongs su dag pa dang / kha'i sgo shin tu yangs pa dang ldan par gyur to/ /mi chen po'i mtshan so mnyam pa bzhi bcu dang yang ldan par gyur te/ so ma tshang ba med la zas shig zas yang lan gcig bldad pas chung ngu na 'bras chan gyi 'bru</text></item>
<item><p>233a7</p><section>phal chen</section><text>'ga' yang ma zhib par za ba med do/ /so thags bzang zhing mnyam par rab tu thob ste/ mtshams chu sgo med pa dang / shin tu mnyam pa dang / rkyen rkyen tu shin tu mdzes pa ste/ de kha zas shig za na yang 'go ba dang / 'chags pa dang / zhen pa dang /</text></item>
<item><p>233b1</p><section>phal chen</section><text>ljan ljin tu 'gyur ba'am/ thogs par 'gyur ba'am/ gseb 'gang bar 'gyur ba med do/ /mi chen po'i mtshan so mnyam pa rab tu thob par gyur te/ so mnyam zhing rda rdo med pa dang / so lhag med pa dang / so zhum pa med pa dang / so gyes pa med pa dang</text></item>
<item><p>233b2</p><section>phal chen</section><text>so thog drung mnyam pa dang / so rdo ba med par gyur to/ /gzhon nu de'i mche ba shin tu dkar bar gyur te/ mche ba shin tu gsal ba/ mche ba shin tu dag pa/ mche ba shin tu brtan par gyur to/ /mi chen po'i mtshan lce shin tu yangs pa yang</text></item>
<item><p>233b3</p><section>phal chen</section><text>rab tu thob par gyur te/ de'i lce ni shin tu yangs la srab cing mnyen te/ shin tu 'jam pa dang / las su rung ba dang / yid du 'ong ba dang bsgyur na bde ba dang / gdong gi dkyil 'khor kun tu 'gebs pa dang / bden zhing phan par 'gyur ba'i don dang /</text></item>
<item><p>233b4</p><section>phal chen</section><text>yi ge dang ngag dang nges pa'i tshig thogs pa med par brjod par gyur to/ /gzhon nu de tshangs pa'i dbyangs dang ldan par gyur te/ dbyangs yid du 'ong ba dang / rol mo'i sgra dang / glu'i nga ro dang / sil snyan kyi dbyangs dang / sgra skad dang brjod cing</text></item>
<item><p>233b5</p><section>phal chen</section><text>smra ba'i tshig gi las yid du 'ong ba brjod pas ngag gi las mngon par dga' ba skyed pa/ 'jig rten thams cad mngon par 'dun par 'gyur bar tshangs pa las kyang lhag pa'i dbyangs kyi ngag rjod de/ 'khor gyi dkyil 'khor las kyang</text></item>
<item><p>233b6</p><section>phal chen</section><text>gud du/ mi 'da' bar thams cad kyi yid dang / mthun par byed pa dang ldan par gyur to/ /gzhon nu de ni/ mig dkar nag 'byes par gyur te/ mig shin tu dang ba dang / mig yongs su dag pa dang /</text></item>
<item><p>233b7</p><section>phal chen</section><text>mig la 'od chags pa dang / mig rnam par gsal ba dang / mig mngon par mdzes pa dang / mig blta na sdug pa dang / mig yid du 'ong ba dang / mig 'dzum pa dang ldan par gyur to/ /gzhon nu de ni rdzi ma ba'i rdzi ma lta bu dang ldan par</text></item>
<item><p>234a1</p><section>phal chen</section><text>gyur te/ mig gi skye mched rin po che pad+ma rA ga ltar shin tu dag pa/ mig gi sprin mnyam pa/ mig gi sprin mtshungs pa/ mig gi sprin legs pa/ mig gi sprin yangs pa/ mig gi sprin shin tu brtan par gyur to/ /de'i</text></item>
<item><p>234a2</p><section>phal chen</section><text>smin mtshams su mdzod spu skyes par gyur te/ 'jam pa las su rung ba/ shin tu mnyen pa/ shing bal ltar reg na bde ba/ dang ba/ gsal ba 'od yod pa/ chab brom lta bu kha ba'i kha dog ltar 'dug pa/ 'od zer dkar po'i dkyil 'khor gyi 'od rab</text></item>
<item><p>234a3</p><section>phal chen</section><text>tu snang ba dang ldan par gyur to/ /de'i spyi bo la gtsug tor mngon par grub par gyur te/ shin tu legs pa/ kun nas zlum pa/ dbus su bab pa/ skra'i rgyan du gyur pa/ rin po che'i pad mo 'dab ma bye ba brgya phrag stong dang ldan pa ltar snang ba/ kun nas cha</text></item>
<item><p>234a4</p><section>phal chen</section><text>mnyam par gnas pa/ rin thang gdab tu tshad med pas gces pa'i gtsug tu gyur pa dang ldan par gyur to/ /gzhon nu de ni pags pa shin tu 'jam pa dang ldan par gyur te/ de'i lus la rdul lam/ dri ma'am/ rngul lam/ ser ga'am/ gnyer ma'am/</text></item>
<item><p>234a5</p><section>phal chen</section><text>lhod pa'am/ 'khums pa'am/ 'phyang ba'am/ slod bag tu gnas pa med par gyur to/ /gzhon nu de ni mdog gser gyi kha dog lta bu dang ldan par gyur te/ 'dzam bu chu klung gi gser gyi mdog lta bu dang ldan zhing 'od kun tu 'dom gang ba dang / gser</text></item>
<item><p>234a6</p><section>phal chen</section><text>ltar gcig tu 'bar ba'i 'od kyi dkyil 'khor gyis mdzes par brgyan pa dang / ba spu'i bu ga thams cad nas dri zhim po'i 'od zer 'byung bas lus kyi rgyan rab rib med cing 'od gsal ba dang ldan par gyur to/ /gzhon nu de ni ba spu re rer byung ba dang ldan par</text></item>
<item><p>234a7</p><section>phal chen</section><text>gyur te/ ba spu'i bu ga re re nas ba spu re re skyes par gyur pa/ baiDUR+Ya sngon po'i kha dog lta bu g.yas phyogs su 'khyil ba/ legs par skyes pa/ mthang la zha bar 'dug pa shin tu legs par gnas pa dang ldan par gyur to/ /gzhon nu de'i spu yan lag gyen du</text></item>
<item><p>234b1</p><section>phal chen</section><text>'khyil par gyur te/ phyir mi zlog pa'i spu dang / mi ldog pa'i spu dang / ma 'dres pa'i spu dang ldan par gyur to/ /gzhon nu de mi chen po'i mtshan skra mthon ting du 'dug pa thob par gyur te/ de'i skra nor bu rin po che rnam par snang ba'i mdog ltar mthon ting du 'dug pa/</text></item>
<item><p>234b2</p><section>phal chen</section><text>'jam pa snum pa/ legs par 'khyil pa/ g.yas phyogs su 'khyil ba/ drung shin tu ran pa/ zad zed med pa/ 'jam 'jam ltar 'dug pa/ mi 'dzing ba/ dbyibs mnyam zhing mthun par gnas pa dang ldan par gyur to/ /rgyal bu gzhon nu de shing n+ya gro d+ha</text></item>
<item><p>234b3</p><section>phal chen</section><text>ltar chu zheng gab pa'i mi chen po'i mtshan rab tu thob par gyur te/ kun nas gyen du ran pa dang / kun tu bzang ba dang / kun tu mdzes pa dang ldan par gyur te/ de ni mdun nas bltas na'ang ngoms mi shes shing blta na yid du 'ong ba rgyab dang g.yas g.yon dang / 'gro</text></item>
<item><p>234b4</p><section>phal chen</section><text>ba dang 'dug pa dang / 'greng ba dang nyal ba dang / smra ba dang / mi smra bar 'dug pa la bltas na/ yang ngoms mi shes shing yid du 'ong la blta na sdug par gyur to/ /rigs kyi bu rgyal po gzhon nu gzi brjid kyi bdag po de mi chen po'i mtshan sum cu rtsa gnyis po 'di</text></item>
<item><p>234b5</p><section>phal chen</section><text>dag gis yongs su brgyan pa'i lus dang ldan par gyur te/ sems can thams cad kyi blta na yid du mi 'ong ba'i bag med pa blta na bsam pa thams cad yongs su rdzogs par byed pa/ blta na sems can thams cad kyi dga' ba yongs su 'byung ba/ de lta bu</text></item>
<item><p>234b6</p><section>phal chen</section><text>zhig skyes par gyur to/ /rigs kyi bu de nas lan gcig cig rgyal po gzhon nu gzi brjid kyi bdag po de yab kyis gnang nas rgyal po'i gnas sdong po ri bo dpal gyi bza' shing gi ra ba spos kyi myu gu'i rtse mo las 'od kyi sprin 'byung ba zhes bya ba der sa bzang po</text></item>
<item><p>234b7</p><section>phal chen</section><text>lta ba'i phyir bu mo stong phrag nyi shu dang lhan cig tu bsod nams kyi gzi brjid dang dpal gyi bskal pa bzang po'i rnam par 'phrul pa'i rgyan gyis byung nas skyes pa dang / bud kyi tshogs kyis kun nas dga' bar bya zhing / 'dzam bu chu klung gi gser gyi shing rta</text></item>
<item><p>235a1</p><section>phal chen</section><text>rdo rje rin po che'i 'khor lo chen po bzhi dang ldan pa/ rdo rje mthu bo che'i srog shing gi rtsa ba can tsan dan dam pa las bsgrubs pa'i yul bzang po dang ldan pa/ rin po che'i rgyal po spos sna tshogs kyi shing thags rnam par bkye ba/ rin po che thams cad kyi me tog sna tshogs</text></item>
<item><p>235a2</p><section>phal chen</section><text>kyis rab tu mdzes par byas pa/ rin po che thams cad kyi dra bas kun nas yog pa'i rgyan dang ldan pa/ seng ge'i khri rin po che dam pa'i dra ba'i rgyan gyi snying po can dbus su bshams pa/ bu mo lnga brgyas rin po che'i srad bu'i lda ldi nas yongs su gzung ba/ nam mkha' la chags pa</text></item>
<item><p>235a3</p><section>phal chen</section><text>med pa'i rlung ltar mgyogs pa'i rta cang shes stong dang bcas pa la zhon nas gdugs chen po rim gyis gzhol zhing blta na sdug pa/ steng yongs rin po che'i rgyal po'i baiDUR+Ya dkar po las byas pa/ 'od dri ma pa tshad med pa 'byung ba/ rin po che bsam gyis mi khyab pa rmad du byung ba sna tshogs</text></item>
<item><p>235a4</p><section>phal chen</section><text>thams cad kyis spa bar spras te/ rnam pa thams cad du mdzes par brgyan pa/ yu ba rin po che'i rgyal po baiDUr+ya sngon po las bsgreng bas ni bskyabs/ srog chags brgya stong mang pos ni yongs su bskor/ rol mo brgya stong mang po lha rdzas kyi dbyangs yid du 'ong ba snyan pa dang ldan pa dag ni rab</text></item>
<item><p>235a5</p><section>phal chen</section><text>tu blangs/ me tog gi char chen po ni mngon par 'bab/ lha rdzas kyi spos dri zhim pa'i bdug spos kyi snod bye ba khrag khrig brgya stong gis ni rab tu bdug cing 'gro bar gyur to/ /de de ltar 'gro ba'i tshe lam yang rgyud brgyad dang ldan par gyur te/ mthon dman pa dang / gseg</text></item>
<item><p>235a6</p><section>phal chen</section><text>ma dang gyo mo pa dang / gser dngul dang rin po che'i rgyal po sna tshogs kyi khams kyis sa'i gzhi rab tu bsgrubs pa dang / gser gyi bye ma bkram pa dang / rin po che sna tshogs kyi me tog sil mas chal bar gang ba dang / g.yas g.yon nas rin po che'i shing gi phreng bas dgrigs</text></item>
<item><p>235a7</p><section>phal chen</section><text>pa dang / rin po che sna tshogs kyi kha ran bkye ba dang / steng nas rin po che'i dril bu'i dra ba bres pa dang / rin po che'i gnam yol sna tshogs kyis bkab pa dang / rin po che'i rgyal mtshan dang / ba dan dang / snam bu brgya stong rab tu brgyan pa du ma bsgreng zhing sbyangs</text></item>
<item><p>235b1</p><section>phal chen</section><text>pas mdzes par brgyan pa dang / g.yas g.yon nas rin po che'i stegs bu'i phreng ba rnam par bkod pas rnam par brgyan pa ste/ rin po che'i stegs bu la la la ni slongs mo ba'i tshogs la yongs su bstabs pa'i don du rin po che'i snod sna tshogs/ rin po che sna tshogs kyis yongs su bkang</text></item>
<item><p>235b2</p><section>phal chen</section><text>ba bkod/ stegs bu la la la ni rgyan 'dod pa'i slongs mo ba rnams brgyan pa'i don du rin po che thams cad kyi rgyan gyi rnam pa yongs su bkod/ stegs bu la la la ni sems can thams cad kyi bsam pa yongs su rdzogs par bya ba'i phyir yid bzhin gyi nor bu rin po che bkod/</text></item>
<item><p>235b3</p><section>phal chen</section><text>stegs bu la la la ni su ci 'dod pa de dag la de sbyin pa'i don du kha zas dang btung ba dang / bro ba sna tshogs kyis yongs su bkang ba'i snod mang po bkod/ stegs bu la la la ni rnam pa thams cad du mchog tu zhim pa'i ro dang / kha dog dang dri dang / bro dang / reg yid du 'ong ba dang ldan pa'i</text></item>
<item><p>235b4</p><section>phal chen</section><text>lha rdzas kyi kha zas kyi rnam pa bkod/ stegs bu la la la ni ro bro ba sna tshogs dang ldan pa'i lha rdzas kyi shing tog sna tshogs thams cad spungs/ stegs bu la la la ni gos 'dod pa rnams yid bzhin du spyod du gzud pa'i phyir lha rdzas kyi gos rin po che kha dog sna tshogs</text></item>
<item><p>235b5</p><section>phal chen</section><text>dang ldan pa mdog bzang po rnam pa sna tshogs dag dang ri mo sna tshogs shin tu spa bar rnam par phye ba shin tu btsun pa la 'os pa shin tu phra ba/ rab tu 'jam pa/ thags su ma btags pa/ bye ba brgya phrag stong snyed yongs su bkod par gyur to/ /stegs bu la la</text></item>
<item><p>235b6</p><section>phal chen</section><text>la ni byug pa 'dod pa'i sems can rnams bsam pa ji lta ba bzhin du yongs su spyod du gzung pa'i phyir/ /lha rdzas kyi spos kyi rnam pa kha dog dang / dri rnam pa sna tshogs thams cad dang ldan pa dag kyang bkod par gyur to/ /stegs su bu la la la ni sems can</text></item>
<item><p>235b7</p><section>phal chen</section><text>rnams bsam pa ji lta ba bzhin du yongs su spyod du gzud pa'i phyir yo byad thams cad kyi phung po dag kyang bkod par gyur to/ /stegs bu la la la ni na chung gzugs bzang ba rab tu mdzes pa shin tu sdug pa/ cha lugs sdug gu sna tshogs dang ldan</text></item>
<item><p>236a1</p><section>phal chen</section><text>pa yid du 'ong ba'i gos sna tshogs gyon pa/ rgyan thams cad kyis mdzes par brgyan pa/ byug pa sna tshogs kyis tshul sdug gur brgyan cing mdzes par byas pa'i lus dang ldan pa/ bud kyi bzo dang sgyu dang / shes nyen gyi tshul la mkhas pa dag kyang bkod</text></item>
<item><p>236a2</p><section>phal chen</section><text>par gyur to/ /de'i tshe rgyal po'i gnas sdong po ri bo'i dpal de nyid na sprul 'tshong ma'i dam pa rgyal po'i longs spyod du 'os pa/ blta na mdzes pa zhes bya ba zhig yod pa/ de'i bu mo dga' ba'i 'od kyi dpal shin tu sbyangs pa zhes bya ba gzugs bzang zhing shin tu mdzes</text></item>
<item><p>236a3</p><section>phal chen</section><text>pa/ blta na sdug pa ha cang yang mi ring ha cang yang mi thung / ha cang yang mi sbom/ ha cang yang mi phra/ ha cang yang mi dkar/ ha cang yang mi sngo ba/ skra mthon ting du 'dug pa/ dkar nag 'byes pa/ bzhin yid du 'ong ba/ tshangs pa'i dbyangs dang</text></item>
<item><p>236a4</p><section>phal chen</section><text>ldan pa/ 'jam zhing snyan par smra ba/ shes rab dang ldan pa/ shes nyen gyi tshul thams cad la mkhas pa gtsug lag thams cad la shes pa/ brtson pa/ le lo pa/ rim 'gro yod pa/ mos pa dang ldan pa/ byams pa'i sems 'dogs pa/</text></item>
<item><p>236a5</p><section>phal chen</section><text>khong khro ba mi mnga' ba/ blta na mi ngoms shing yid du 'ong ba/ 'dod chags dang zhe sdang dang / gti mug chung ba/ ngo tsha shes shing khrel yod pa/ drang zhing mnyen pa/ g.yo dang sgyu med pa zhig yod de/ de ma dang lhan cig tu bu mo du ma zhig gis yongs su bskor te/ rin</text></item>
<item><p>236a6</p><section>phal chen</section><text>po che'i shing rta la zhon nas rgyal po'i gnas sdong po ri bo'i dpal nas byung ste/ rgyal pos bka' stsal nas/ rgyal bu gzhon nu gzi brjid kyi bdag po'i mdun nas/ phar rgyal bu gzhon nu de glu len zhing 'dong 'dong ba las/ rgyal bu gzhon nu gzi brjid kyi bdag po mthong nas/</text></item>
<item><p>236a7</p><section>phal chen</section><text>'dod chags kyis sems shin tu mi bzang pa zhig g.yos te/ rgyal bu gzhon nu gzi brjid kyi bdag po shin tu yid du 'ong ches nas rjes su 'brang zhing sems la rang dbang med pas/ blta na sdug pa la 'di skad ces smras so/ /ma 'di ltar mkhyen par mdzod cig /gal te bdag rgyal bu gzhon</text></item>
<item><p>236b1</p><section>phal chen</section><text>nu gzi brjid kyi bdag po la ma btad na ni 'gum pa 'am/ srog la 'bab pa'i sdug bsngal gcig tu 'gyur ro/ des smras pa/ bu mo de lta bu'i sems ma skyed cig /gzhon nu 'di ni 'khor los sgyur ba'i mtshan dang ldan pa ste/ de'i yab nor gyi bdag po</text></item>
<item><p>236b2</p><section>phal chen</section><text>mi bzhugs par gyur na/ 'khor los sgyur ba'i rgyal srid la gnas par 'gyur ba'i gnas yod do/ /de 'khor los sgyur ba'i rgyal por 'gyur bas/ de'i bud med rin po che nam mkha' la 'gro ba 'byung bar 'gyur la/ bu mo bdag cag kyang / sbrul 'tshong</text></item>
<item><p>236b3</p><section>phal chen</section><text>ma dag cig ste/ 'jig rten thams cad dga' bar byed pa yin gyi/ yu bus sems can 'ga' zhig la nam 'tsho'i bar du bsnyen bkur byar rung ba'ang de/ yu bu ni rgyal po nor gyi bdag po'i bkas rgyal bu gzhon nu gzi brjid kyi bdag po'i rim</text></item>
<item><p>236b4</p><section>phal chen</section><text>'gror 'dong 'dong bar zad kyis de lta bu'i sems brtan par ma byed cig /gnas de ni thob par yang shin tu dka'o/ /de'i tshe de bzhin gshegs pa dgra bcom pa yang dag par rdzogs pa'i sangs rgyas sku nyi ma dam pa zhes bya ba mkhyen pa dang zhabs su ldan pa/</text></item>
<item><p>236b5</p><section>phal chen</section><text>bde bar gshegs pa 'jig rten mkhyen par bla na pa/ skyes bu 'dul ba'i kha lo sgyur ba lha dang / mi rnams kyi ston pa/ sangs rgyas bcom ldan 'das 'jig rten du byung ste/ de'i snying po byang chub chos kyi sprin shin tu sdug pa'i 'od ces bya ba yang bza' shing gi ra ba</text></item>
<item><p>236b6</p><section>phal chen</section><text>spos kyi myu gu'i rtse mo las 'od kyi sprin 'byung ba zhes bya ba de'i nang du byung ste/ der bcom ldan 'das de bzhin gshegs pa sku nyi ma dam pa thog mar mngon par rdzogs par sangs rgyas nas/ zhag bdun lon pa de bu mo de shing rta la zhon bzhin du yur zhing 'chog 'chog</text></item>
<item><p>236b7</p><section>phal chen</section><text>pa'i rmi lam du mthong nas sad par gyur pa dang / sngon gnyen bshes su gyur pa'i lha mo zhig gis bstan pa/ bu mo de bzhin gshegs pa'i sku nyi ma dam pa de ni snying bo byang chub chos kyi sprin shin tu sdug pa'i 'od ces bya ba na rnam par spyod cing thog ma mngon par rdzogs par sangs</text></item>
<item><p>237a1</p><section>phal chen</section><text>rgyas nas zhag bdun lon te/ byang chub sems dpa'i tshogs kyis yongs su bskor cing / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / tshangs pa dang / gya nom snang ba dang / 'og</text></item>
<item><p>237a2</p><section>phal chen</section><text>gyi lha'i tshogs kyis mdun du byas shing bzhugs te/ der sa'i lha mo thams cad kyang kun nas 'dus/ chu'i lha mo dang / lha mo dang / rlung gi lha mo dang / rgya mtsho'i lha mo dang / chu klung gi lha mo dang / ri'i lha mo dang / mtshan mo'i lha mo dang / skya rengs 'char ba'i lha mo</text></item>
<item><p>237a3</p><section>phal chen</section><text>dang / nags tshal gyi lha mo dang / shing gi lha mo dang / sman gyi lha mo dang / lo thog gi lha mo dang / grong khyer gyi lha mo dang / rkang gis 'gro ba'i lha mo dang / snying po byang chub kyi lha mo dang / lus kyi 'od gzer gyi lha mo dang / sems can gyi ris kyi lha mo dang / nam mkha'i lha mo</text></item>
<item><p>237a4</p><section>phal chen</section><text>dang / phyogs thams cad kyi lha mo dag kyang bcom ldan 'das sku nyi ma dam pa'i zhal blta ba'i phyir kun nas 'dus so zhes nas/ de ltar des de bzhin gshegs pa mthong ba dang / de bzhin gshegs pa'i yon tan thos pas bag tsha pa thob par gyur te/ skabs su bab nas</text></item>
<item><p>237a5</p><section>phal chen</section><text>rgyal bu gzhon nu gzi brjid kyi bdag po'i mdun du de'i tshe tshigs su bcad pa 'di dag smras so/ /gzugs kyi mchog gis 'jig rten khyad par 'phags/ /yon tan rnams kyis thams cad phyogs su grags/ /shes rab stobs kyis bdag dang 'dra ma mchis/ /</text></item>
<item><p>237a6</p><section>phal chen</section><text>sgyu rtsal dga' ba sgyu ma'i tshul kun 'tshal/ /srog chags mang po stong phrag du ma yis/ /'dod chags dbang gis bdag la rab bltas kyang / /gzhon nu bdag ni 'jig rten gang la yang / /glo ba chags par gyur pa gcig ma mchis/ /sems can gang la</text></item>
<item><p>237a7</p><section>phal chen</section><text>yang zhen par gyur pa 'am/ /gang la'ang khong khror bdag gi sems ma gyur/ /gang la'ang dgra bgyid de zhe sdang / /bdag ni sems can sman par dga' ba lags/ /sku gzhan sku mchog yon tan rab mnga' khyod/ /gang tshe bdag gis gsal</text></item>
<item><p>237b1</p><section>phal chen</section><text>bar mthong gyur pa/ /de tshe dbang po kun kyang nyams su bde/ /rgya che yangs par shin tu dga' bar gyur/ /khyod kyi dbu bzang lcang lor 'khril ba ni/ /rin chen rnam snang mdog tu mthon ting gsal/ /zhal gyi smin sdug 'phral ba shangs su mdzes/ /khyod kyi zhal sngar lus</text></item>
<item><p>237b2</p><section>phal chen</section><text>'di bdag 'bul lo/ /mtshan gyi rab 'chang gzi brjid che mnga' ba/ /sku gzugs gser gyi ri bo bzang po 'dra/ /khyod kyi spyan sngar bdag lta mi mdzes te/ /zil du rlag pas snag tsha'i gzugs kyang 'dra/ /spyan gsal ring la dkar nag 'byes pas mdzes/ /</text></item>
<item><p>237b3</p><section>phal chen</section><text>shin tu zhal rgyas seng ge'i za 'gram can/ /khyod kyi gsung ni thogs pa ma mchis na/ /gsung mchog mnga' bas bdag ni gzung du gsol/ /khyod kyi zhal na ljags yangs mnga' ba ni/ /mdog dmar yangs pa rin chen mchog gi 'od/ /tshangs dbyangs yan lag mchog gi</text></item>
<item><p>237b4</p><section>phal chen</section><text>gsung mnga' bas/ /gsung zhing 'gro ba rab tu dga' ba mdzad/ /khyod kyi zhal na thags bzang tshems mnga' ba/ /dung ltar dri med shin tu rnam par gsal/ /'dzum zhing bzhad pa rnam par ston mdzad kyang / /skyes bu dpal khyod 'gro ba dga' bar mdzad/ /khyod kyi sku la</text></item>
<item><p>237b5</p><section>phal chen</section><text>mtshan rab mdzes pa rnams/ /sum cu rtsa gnyis dag cing 'od kyang gsal/ /sku gzugs bzang po yongs su des brgyan pas/ /mi yi dbang po 'khor los sgyur ba byon/ /de nas rgyal bu gzi brjid kyi bdag pos/ bu mo dga' ba'i 'od kyi dpal shin tu sbyangs</text></item>
<item><p>237b6</p><section>phal chen</section><text>pa la 'di skad ces smras so/ /bu mo khyod su'i/ khyod la yongs su srung ba ni gang zhig yod/ bu mo nga la ni gzhan gyis yongs su gzung ba'i bud med bdag gir byar mi rung ngo zhes nas/ de'i tshe tshigs su bcad pa 'di dag kyang smras so/ /blta sdug gzugs kyi yon tan legs ldan</text></item>
<item><p>237b7</p><section>phal chen</section><text>pa/ /mtshan bzang bsod nams rnam par dag pa'i lus/ /khyod la dri ba'i don 'di nga la smros/ /lus mchog khyod ni su yis yongs su gzung / /khyod la pha dang ma ni yod dam / /khyim thab dam khyod ni su zhig dbang / /gzugs mdzes khyod la sems</text></item>
<item><p>238a1</p><section>phal chen</section><text>can gzhan nam gcig /bdag gi yin par 'du shes byed dam/ /khyod kyi yid ni gsod la dga' 'grang / /gzhan las ma byin phrogs par mi byed dam/ /'dod pas log par g.yem la dga' 'grang / /du brjod smrar yid ni mi</text></item>
<item><p>238a2</p><section>phal chen</section><text>mos sam/ /khyod kyi blo gros mdza' 'byed mi 'jug gam/ /tshig brlang gzhan la gnod par smra 'grang / /gzhan gyi nor la chags par sems dam/ /'gro ba rnams la gnod par sems 'grang / /blta ba'i 'brog dgon lam du ma zhugs 'grang / /las kyi</text></item>
<item><p>238a3</p><section>phal chen</section><text>rgyud la ye brdam sems dam/ /g.yo mdog sgyu yi dbang du mi 'gro'am/ /mi 'thad 'jig rten gnod par byed 'grang / /pha ma gnyen dang mdza' bshes bla ma la/ /sri zhu rim gror bya ba'i tshul 'chang ngam/ /phongs par gyur pa yongs su bsdu don du/ /khyed kyi</text></item>
<item><p>238a4</p><section>phal chen</section><text>yid la byin par sems yod dam/ /chos dang mthun par dus su 'doms byed cing / /lus dang sems yid yongs su dag byed la/ /yang dag las su rung ba skyed byed pa'i/ /dge bshes rnams la dga' bar sems yod dam/ sangs rgyas rnams la rim gror</text></item>
<item><p>238a5</p><section>phal chen</section><text>byed ldan nam/ /sangs rgyas sras la dga' mchog yod dam / gang las bde gshegs sras rnams skyer 'gyur ba'i/ /chos kyi dam pa de ni shes mi shes/ /chos yid mchog la gnas par khyod byed 'grang / /chos min spyad pa'i blo gros med 'grang ngo / /legs</text></item>
<item><p>238a6</p><section>phal chen</section><text>pa mtha' yas yon tan rgya mtsho la/ /gus pa'i sri zhu dga' sems mchog yod ma/ /skye bo mgon med phongs par gyur pa yi/ /'dren pa rnams la byams pa'i yid yod dam/ /ngan song 'gro ba'i lam la zhugs pa yi/ /shin tu nyam thag snying rje sems</text></item>
<item><p>238a7</p><section>phal chen</section><text>'grang ngo / /gzhan gyi phun sum tshogs pa mthong gyur na/ /khyod ni dga' ba mchog dang ldan 'gyur ram/ /skye bo nyon mongs rnams kyis 'khol gyur la/ /shes rab mthu bskyed btang snyoms byed mi byed/ /shes gnyid log skye bo mang mthong na/ /byang chub dam</text></item>
<item><p>238b1</p><section>phal chen</section><text>par smon lam 'debs byed 'grong / /bskal pa mtha' yas spyad pa spyod byed na/ /smon lam dam pas skyo bar mi 'gyur 'grang / /de nas bu mo dga' ba'i 'od kyi dpal shin tu sbyangs pa'i ma sprul 'tshong ma'i gtso mo blta na sdug pas rgyal bu gzhon nu gzi brjid kyi bdag</text></item>
<item><p>238b2</p><section>phal chen</section><text>po la 'di skad ces smras so/ /gzhon nu bdag gi bu mo 'di ni rdzus te byung ba/ pad mo'i nang nas skyes pa ste/ sngan chad khyim gyi nang nas phyi rol tu ma byung ngo zhes nas/ de'i tshe tshigs su bcad pa 'di dag ces smras so/ /bu mo 'di la khyod kyis gang smras pa/ /de ni</text></item>
<item><p>238b3</p><section>phal chen</section><text>bdag gis rim pas khyod la brjod/ /ji ltar bu mo 'di skyes bskyed bskyed pa/ /bdag gis khyod la gsol gyis gsan du gsol/ /gang tshe dgung sangs khyod ni bltam gyur pa/ /de tshe bdag gi bu mo 'di skyes te/ /rdzus te dri med pad ma'i sbubs nas byung / /</text></item>
<item><p>238b4</p><section>phal chen</section><text>yan lag kun tshang yangs 'di yang skyes/ /dus kyi nang na sos ka dus mchog la/ /sman dang lo tog myu gu 'thon pa'i tshe/ /sA la'i ra ba bza' shing rab mchog tu/ /bdag ni rtse dga' de khrod mchi mchi ste/ /sna tshogs yal ga'i lo ma rgyas gyur</text></item>
<item><p>238b5</p><section>phal chen</section><text>cing / /zhugs shing me tog sdug rgyas sprin gyi mdog /bya bran sna tshogs sgra snyan zhugs shing nang / /nags khrod mya ngam ma mchis dgar mchis mchis/ /rgyan dang ldan zhing shin tu yid 'ong la/ /rin chen rad pa sna tshogs 'tshal pa rnams/ /rol mo glu</text></item>
<item><p>238b6</p><section>phal chen</section><text>la shin tu bslabs pa yi/ /bu mo brgya phrag brgyad dang bdag kyang ldan/ /spos mchog ldan pa'i bun da ri ka dang / /rdzing 'gram me tog sil mas bltams pa yi/ /sa phyogs de na bud mang po dang / /bdag cag de na dga' bar mchis mchis na/ /</text></item>
<item><p>238b7</p><section>phal chen</section><text>chab dbus de nas rin chen pad mo'i mchog /'dab ma stong dang ldan pa byung bar gyur/ /lo ma rin chen yu ba baiDUR+Ya/ /snying po 'dzam bu chu klung gser las bgyis/ /spos mchog rin chen dam pa'i ze ba can/ /'od chen 'dzam bu'i rgyal</text></item>
<item><p>239a1</p><section>phal chen</section><text>mtshan kun tu 'phro/ /de tshe dgung la gdugs shig shar tam zhes/ /skye bo kun kyang yid gnyis 'tshal bar gyur/ /dgung sangs gyur nas pad mo chen po de/ /gdugs kyi 'od kyis rab tu rgyas bgyis nas/ /snang ba de dang sgra snyan rab kyang bkye/ /</text></item>
<item><p>239a2</p><section>phal chen</section><text>'di 'byung de ni sngon gyi ltas su byung / /bud rin chen 'di 'dra 'jig rten du/ /tshul khrims dam pa rnam par dag pas byung / /sug las bgyis pa chab 'tshal mi 'gyur bas/ /'di ni sngon cad legs par spyad pa'i 'bras/ /skra ni mthon ting</text></item>
<item><p>239a3</p><section>phal chen</section><text>mig yangs ud pa la/ /tshangs pa'i dbyangs ldan kha dog rnam dag ldan/ /phreng ba rgyan mchog cha lugs dbyibs su shis/ /dpal ltar dri pad mo'i mchog las skyes/ /lus ni rnam dag yan lag rgyan du mnyam/ /lus kyi dbyibs legs yan lag</text></item>
<item><p>239a4</p><section>phal chen</section><text>yongs su tshang / /gser gyi gzugs la nor bus phyis pa 'dra/ /phyogs kun 'od kyis rnam par gda' bar gsal/ /lus las tsan dan rgyal po'i spos kyi dri/ /phyogs su rgyas par 'di yi lus las 'byung / /sgra snyan lha rdzas yid du 'ong brjod tshe/ /kha nas</text></item>
<item><p>239a5</p><section>phal chen</section><text>ud pa la yi ngad kyang ldang / /'di ni gang tshe 'dzum zhing rgod pa'i tshe/ /rol mo'i sgra snyan de tshe 'byung bar 'gyur/ /bud med rin chen 'jig rten 'dir byung ste/ /tha mal kun gyi dbang du 'gyur ma lags/ /khyod ma gtogs par mi yi 'jig rten na/ /'di yi</text></item>
<item><p>239a6</p><section>phal chen</section><text>bdag po gzhan ni gcig ma mchis/ /mtshan rab brgyan pa'i sku gzugs mdzes mnga' ba/ /khyod kyi zhal sngar bu mo 'di bzhes gsol/ /'di ni ha cang mi ring mi thung ste/ /ha cang mi sbom ha cang phra ma lags/ /lto ni gzhu 'dra nu ma shas kyang rgyas/ /</text></item>
<item><p>239a7</p><section>phal chen</section><text>yan lag skyon bral 'di ni khyod la 'os/ /grangs dang yi ge shes bgyi tshul rnams dang / /lag brda'i tshul dang gtsug lag tshul la mkhas/ /'jig rten kun na bzo rnams ji snyed pa/ /ma lus de la 'di ni pha rol phyin/ /mda' gzhu'i tshul la 'ang rnam</text></item>
<item><p>239b1</p><section>phal chen</section><text>pa rgyus su mkhas/ /'phong gi cho ga rnam par nges par rtogs/ /dgra yid bzhong zhing dbab pa kun la yang / /'di ni mchog tu pha rol phyin par gyur/ /lus rnams kun la rin chen rnam dag pa'i/ /'od mchog 'khor gyis shin tu mdzes pa ste/ /sngon bgyis</text></item>
<item><p>239b2</p><section>phal chen</section><text>legs pas shin tu sdug par brgyan/ /'di ni khyod kyi phyag rjed khyod la 'os/ /mi yi 'jig rten gnas rnams ji snyed pa/ /de dag gso ba'i tshul gyi cho ga 'tshal/ /de dag ma lus thams cad zhir bgyi na'ang / /ma nor sman gyi cho gas gso la mkhas/ /'dzam</text></item>
<item><p>239b3</p><section>phal chen</section><text>bu'i rgyal mtshan skad rnams thams cad dang / /skye bo'i nges tshig ma lus bye brag dang / /'jig rten tha snyad brjod pa'i mtshams sbyar ba/ /sna tshogs kun la'ang 'di ni pha rol phyin/ /dbyangs kyi yan lag mngon par bsgrub pa'i tshul/ /de dag bye brag tshul la'ang rab tu</text></item>
<item><p>239b4</p><section>phal chen</section><text>zhugs/ /'jig rten glu gar rnam pa ji snyed pa/ /ma lus de rnams kun gyi tshul yang 'tshal/ /rol mo sil snyan dag gi thabs rnams dang / /bzhad gad rol mo'i tshul la rnam par mkhas/ /chags dang ma chags mi rnams mngon 'tshal kyang / /khong khro chags par</text></item>
<item><p>239b5</p><section>phal chen</section><text>'gyur ba ma mchis so/ 'jig rten bud med sgra rnams ji snyed pa/ /khyad par nang du de la ma lus 'tshal/ /bud skye bo'i skyon du bgyi ba rnams/ /grangs med de dag 'di la gcig ma mchis/ /thil gyis blta dang zur gyis blta ba dang / /yan lag stabs dang</text></item>
<item><p>239b6</p><section>phal chen</section><text>yan lag rnams bstan dang / /shes nyen kun la mkhas pa'i mthar phyin te/ /khyod kyi dgongs pa yongs su rdzogs par bgyid/ /'di ni phrag dog ser sna ma mchis te/ /'dod pa zhe dug mi ldang sdig mi bgyid/ /bzod cing drang la mnyen zhing des pa ste/ /</text></item>
<item><p>239b7</p><section>phal chen</section><text>mi khro mi brlang shin tu mkhas pa lags/ /ldang ba'i ngang tshul yid du 'ong ba'i ngag /rtag tu bla ma'i thugs dang sbyor ba ste/ /sku nyams gar bde lta zhing srid zhu che/ /khyod kyi spyod mthun rjes snyegs tshul dang mthun/ /rgas shing gtugs dang nad dang ldan pa dang / /</text></item>
<item><p>240a1</p><section>phal chen</section><text>phongs pa shin tu sdug bsngal gyur pa dang / /mig dang bral zhing mgon skyabs ma mchis la/ /'di ni snying brtse rtag tu bskyed pa lags/ /'di ni rtag tu gzhan don sems la brtson/ /bdag la sman pa sems par bgyid ma mchis/ /'jig rten</text></item>
<item><p>240a2</p><section>phal chen</section><text>kun la sman par dga' ba ste/ /rlabs chen sems kyi yon tan kun gyis brgyan/ /mchis sam nyal la ma mchi'am 'greng yang rung / /smra'am mi smra 'dzum zhing rgod kyang rung / /rtag tu bag mchis dran pa shes bzhin te/ /'di ni 'jig rten kun gyis rtag tu bsngags/ /</text></item>
<item><p>240a3</p><section>phal chen</section><text>bsod nams ldan pas kun tu rnam par snang / /'gro ba kun kyang rtag tu dga' ba ste/ /'di la lta bas 'jig rten ngoms 'gyur/ /'di ni gang la'ang chags par ma mchis lags/ /dge bshes rnams la sri zhu 'di che ste/ /de dag mthong bar rtag par rab tu dga'/ /rjes su ci 'byung</text></item>
<item><p>240a4</p><section>phal chen</section><text>lta zhing skyon med tshul/ /sems bdag brtan pa ri rab ri dang 'dra/ /'di ni bsod nams mchog gis rtag tu brgyan/ /mi mdza' dgrar len 'di la yod ma mchis/ /'di'i shes 'dra bud gcig ma mchis/ /rgyal sras khyod la 'di ni tshul dang 'thun// //sangs rgyas rmad ga</text></item>
<item><p>240a5</p><section>phal chen</section><text>cad ces bya ba shin tu rgyas pa chen po'i mdo/ /bam po bco lnga ba/ de nas rgyal bu gzi brjid kyi bdag po bza' shing gi ra ba spos kyi myu gu'i rtse mo las 'od kyi sprin 'byung bar phyin te/ /bu mo dga' ba'i 'od kyi dpal shin tu sbyangs pa'i ma sprul 'tshong ma'i gtso mo blta na sdug</text></item>
<item><p>240a6</p><section>phal chen</section><text>pa'i mdun du/ bu mo dga' ba'i 'od kyi dpal shin tu sbyangs pa la 'di skad ces smras so/ /bu mo nga ni bla na med pa yang dag par rdzogs pa'i byang chub tu zhugs pa yin te/ de bas na ngas thams cad mkhyen pa'i tshogs ni tshad pa zhig bstsags par bya dgos</text></item>
<item><p>240a7</p><section>phal chen</section><text>bskal pa mtha' dang dbus med pa zhig tu byang chub sems dpa'i sbyad pa spyod de/ pha rol tu phyin pa thams cad ni yongs su rdzogs par bya dgos/ phyi ma'i mtha'i bskal pa'i mur thug par ni de bzhin gshegs pa rnams mchod par bya dgos te/ sangs</text></item>
<item><p>240b1</p><section>phal chen</section><text>rgyas thams cad kyi bstan pa ni yongs su gzung bar bya/ sangs rgyas kyi zhig thams cad ni yongs su sbyang par bya/ de bzhin gshegs pa thams cad kyi rigs ni mi gcad par bya/ sems can gyi rgyud thams cad ni yongs su smyin par bya/ sems can thams cad kyi</text></item>
<item><p>240b2</p><section>phal chen</section><text>'khor ba'i sdug bsngal ni rnam par bzlog par bya/ mtha' las rgal bar bde ba la ni sems can rab tu dgod par bya/ sems can thams cad kyi ye shes kyi ni yongs su dag par bya/ byang chub sems dpa' thams cad kyis bsgrub pa la ni brtson par bya/</text></item>
<item><p>240b3</p><section>phal chen</section><text>byang chub sems dpa' thams cad kyi mnyam pa nyid la ni gnas par bya/ byang chub sems dpa' thams cad kyi sa ni yongs su bsgrub par bya/ sems can gyi khams thams cad ni yongs su sbyang bar bya/ sems can thams cad kyi phongs pa yongs su</text></item>
<item><p>240b4</p><section>phal chen</section><text>gtsang pa'i phyir bdag gi nor thams cad ni gtang bar bya/ phyi ma'i mtha'i mur thug pa'i bskal par sbyin pa'i pha rol tu phyin la spyod pa'i tshe/ kha zas dang / btung ba'i sbyin pas ni sems can yongs su tshim par bya/ yo byad kyi dngos po thams cad yongs su gtang bas ni</text></item>
<item><p>240b5</p><section>phal chen</section><text>slong ba'i tshogs thams cad yongs su tshim par bya dgos te/ de ltar nga bdog pa thams cad yongs su gtong pa la nan tan nyams su len pa'i tshe/ phyi nang gi dngos po gang ci rung ste/ yongs su mi gtang ba de lta bu med pas de ltar ngas bu dang bu mo</text></item>
<item><p>240b6</p><section>phal chen</section><text>dang / chung ma yang sbyin par bya dgos/ dang mgo dang rka lag dang / yan lag dang nying lag thams cad kyang yongs su gtang dgos na/ /de'i tshe khyod gzhan byin na/ nga'i sbyin pa'i bgegs su 'gyur ro/ /bu yid du 'ong ba yongs su gtang na</text></item>
<item><p>240b7</p><section>phal chen</section><text>yid mi dga' bar 'gyur ro/ /lus dang sems kyi sdug bsgal yang mang po zhig nyams su myong bar 'gyur ro/ /nga la bdog pa thams cad yongs su gtang bar byas na ser sna'i sems su 'gyur ro/ /nga'i yan lag dang nying lag gtubs shing slongs</text></item>
<item><p>241a1</p><section>phal chen</section><text>mo pa rnams la gtong ba'i tshe/ yid mi dga' bar yang 'gyur ro/ /nam zhig na ngas khyod bor te de bzhin gshegs pa'i bstan pa la rab tu 'byung bar 'gyur ba de lta bu'i dus kyang yod de/ de'i tshe'ang khyod yid mi dga' bar 'gyur ro/ /zhes</text></item>
<item><p>241a2</p><section>phal chen</section><text>nas rgyal bu gzi brjid kyi bdag bos de'i tshe/ bu mo dga' ba'i 'od kyi dpal shin tu sbyangs pa la tshigs su bcad de smras pa/ /ngas ni 'gro kun snying rje rab bskyed de/ /yun ring mchog nas byang chub rab zhugs pas/ /yang dag byang chub tshogs chen rgya</text></item>
<item><p>241a3</p><section>phal chen</section><text>mtsho rnams/ /tshad med thams cad yongs su rdzogs bya dgos/ /bskal pa rgya mtsho mtha' dang dbus par/ /mkha' ltar tshad smon lam rnam sbyangs shing / /de bzhin gshegs pa bzhugs pa'i sa yi rnams/ /bskal pa mtha'</text></item>
<item><p>241a4</p><section>phal chen</section><text>yas yongs su sbyangs yang dgos/ /rgyal ba dus gsum 'byung ba thams cad kyi/ /pha rol phyin pa'i lam la ngas bslabs te/ /ye shes bla na med pa'i tshul chen gyis/ /byang chub lam mchog rnam par sbyangs yang dgos/ /phyogs rnams kun gyi</text></item>
<item><p>241a5</p><section>phal chen</section><text>zhing rnams thams cad kyang / /kun nas nyon mongs rnam par sbyang bar bya/ /'jig rten kun gyi mi khom thams cad dang / /ngan song kun kyang rnam par bzlog dgos so/ /nyon mongs bsgribs shing gti mug mun 'thoms pa'i/ /sems can kun kyang</text></item>
<item><p>241a6</p><section>phal chen</section><text>ma lus rnam sbyang dgos/ /sna tshogs thabs kyis yongs su sbyang byas te/ /thams cad mkhyen la tshul la dgod kyang dgos/ /chags med sa rnams kun kyang ngas sbyangs te/ /bskal pa rgya mtshor rgyal ba mchod par bya/ /'gro ba ma lus</text></item>
<item><p>241a7</p><section>phal chen</section><text>kun la byams bskyed de/ /'jig rten dag tu ma lus sbyin gtang dgos/ /slong ba kun nas 'dus shing 'ongs mthong nas/ /thams cad gtang bar rtag tu brtson gyur na/ /de tshe khyod ni nga sems mi 'thun te/ /zhum zhing dma' la 'jungs par</text></item>
<item><p>241b1</p><section>phal chen</section><text>mi 'gyur ram/ /nga'i mgo 'dod 'ongs pa ngas mthong ste/ /byang chub sems dpa'i spyad pa spyod gyur na/ /de tshe khyod ni sdug bsngal ba gdungs gyur gyis/ /'di 'dra'i don thos rab tu bstan par gyis/ /nga'i rka lag gtubs pa mthong gyur na/ /khyod ni mi</text></item>
<item><p>241b2</p><section>phal chen</section><text>dga' de tshe slong ba la/ /bud ngang gis tshig drag mi bzod smra/ /don 'di thosashing sems la yongs su soms/ /'phags pa'i dngos dag de bzhin bu rnams dang / /khyod kyang slong ba'i tshogs la sbyin dgos kyis/ /don 'di thos te mi dga'</text></item>
<item><p>241b3</p><section>phal chen</section><text>na lta/ /khyod dga' thams cad de bzhin bya la rag/ de skad ces smras pa dang / bu mo dga' ba'i 'od kyi dpal shin tu sbyangs pas/ rgyal bu gzi brjid kyi bdag po la 'di skad ces smras so/ /gzhon nu ji skad gsungs pa de ltar bgyi'o/ /bdag ni</text></item>
<item><p>241b4</p><section>phal chen</section><text>khyod ci dgyes pa dang / /ci bzhed par longs spyod pa dang / gang du dgyes par mchi ba dang / thams cad du yang slad nam las par rjes su 'brang ba dang / rtag tu zham ring slebs pa dang / don thams cad la brtson pa dang / thugs dang 'thun par spyad pa</text></item>
<item><p>241b5</p><section>phal chen</section><text>dang / med par nyams su blang ba dang / /mi 'thun pa ma mchis bar nan tan tu bgyi ba'i tshul la spyad par bgyi'o/ /zhes nas bu mo dga' ba'i 'od kyi dpal shin tu sbyangs pas/ rgyal po'i sras gzi brjid kyi bdag po la tshigs su bcad de smras pa/</text></item>
<item><p>241b6</p><section>phal chen</section><text>bdag gi las 'di sems can dmyal ba yi/ /zhugs kyis yongs su gdungs zhu bar gyur kyang rung / /khyod spyod skal ba mnyam pa'i phyag rjed du/ /tshe rabs rgya mtshor bdag gi spro bar bgyi/ /tshe rabs mtha' yas skyes pa re re zhing / /bdag</text></item>
<item><p>241b7</p><section>phal chen</section><text>gi las ni shin tu gtubs gshags kyang / /brtan dam sems kyis rab tu spro bar bgyis/ /dad dge khyod kyis bdag gi khyim thab mdzod/ /khor yug ri yis bskal pa mtha' yas su/ bdag gi mgo ni yongs su btags gyur kyang / /</text></item>
<item><p>242a1</p><section>phal chen</section><text>sems la mi bde ma mchis dad par bgyid/ /khyod kyis rtag par bdag gi khyim thab mdzod/ /khyod kyis tshe rabs grangs med thams cad du/ /bdag la thugs brtan thugs kyis mnga' mdzad de/ /lan lag sha gtubs gzhan la</text></item>
<item><p>242a2</p><section>phal chen</section><text>stsal bar mdzod/ /khyod kyi chos la bdag kyang brtan gzhag gsol/ /bdag gi las ni slad na ma las par/ /skyes bu lha yi sras po khyod la dbul/ /bskal pa rgya mtshor spyod pa mdzad pa'i tshe/ /skye bo slong ba rnams la dgyes par gsol/ /</text></item>
<item><p>242a3</p><section>phal chen</section><text>sems can kun la thugs rje mtha' yas pa/ /bskyed de sems can rgya mcho bsdu slad du/ /byang chub dam pa mchog tu khyod bzhugs pas/ /de slad bdag kyang thugs rjes gzung ba mdzod/ /logs spyod don dang nor gyi don ma lags/ /'dod spyod dga' ba</text></item>
<item><p>242a4</p><section>phal chen</section><text>bskyed pa'i don slad du/ /sems can mchog khyod khyor 'tshal ma lags kyi/ /khyod dang sbyong pa 'thun par spyad slad du'o/ /spyan gsal mdzes shing byams pa'i thugs mnga' ba/ /khyod ni 'jig rten gzigs pa ci tshul lags/ /thugs rje</text></item>
<item><p>242a5</p><section>phal chen</section><text>che yi 'dod chags thugs mi mnga'/ de la thub dbang 'gyur ba gdon mi 'tshal/ /khyod kyi zhabs kyis bcags pa'i sa rnams kyang / /dri med rin chen 'od du gnas pa las/ /khams gsum kun tu 'khor los sgyur bar yang / /</text></item>
<item><p>242a6</p><section>phal chen</section><text>mtshan rab yongs kyis brgyan byon gdon mi 'tshal/ /bdag gis g.yar lam mthong ba dgung zhig la/ /chos bzang sprin 'od byang chub snying po yi/ /shing dbang drung na de bzhin gshegs pa bzhugs/ /sangs rgyas sras mang du mas mdun</text></item>
<item><p>242a7</p><section>phal chen</section><text>du bdar/ /rgyal pa'i dbang po sku mchog nyi ma de/ /'dzam bu chu klung rin chen 'tsher ba 'dra/ /g.yar lam mthong bar phyag gis bdag mgo byug /de nas sang nas glo ba rab tu dga'/ /dga' ba'i 'od ces bgyi ba rnam dag lus/ /</text></item>
<item><p>242b1</p><section>phal chen</section><text>sngan chad gnyen bshes gyur pa'i lha mo yis/ /bdag la bstan pa bde gshegs de nyid ni/ /snying po yang dag byang chub yongs la zhugs/ /sngon yang gzhon nu gzi brjid khyod blta zhes/ /bdag gi sems bskyed de ltar bsam par gyur/ /mdang</text></item>
<item><p>242b2</p><section>phal chen</section><text>sum dgung la lha mo dge ba yis/ /gzhon nu de ni mthong bar 'gyur zhes bstan/ /bdag gi bde gshegs g.yar lam pas mthong / /yongs su dag pa'i sems can khyod kyang mthong / /yid bzhin bsam grub khyod dang bdag bcas pas/ /</text></item>
<item><p>242b3</p><section>phal chen</section><text>de ring rgyal ba de la mchod par bgyi/ /de nas rgyal po'i bu gzi brjid kyi bdag pos/ de bzhin gshegs pa sku nyi ma dam pa'i mtshan thos te/ sangs rgyas blta ba'i skabs byung nas dga' ba dang mos pa'i shugs chen po skyes te/ bu mo dga' ba'i 'od</text></item>
<item><p>242b4</p><section>phal chen</section><text>kyi dpal shin tu sbyangs pa la nor bu rin po che lnga brgyas mngon bar gtor nas/ gtsug gi rin po che dpal gyi 'od 'bar ba zhes bya ba yang de la byin no/ /mdog ltar 'dug pa'i nor bu rin po che dam pas brgyan pa'i gos rin po ches kyang de</text></item>
<item><p>242b5</p><section>phal chen</section><text>bkab po/ /de de ltar rim gror byas kyang dga' bar gyur pa'am/ /nyams bde bar gyur pa lta bu'ang med la dga' ba dang mos par yang ma gyur gyi/ gzhan du na thal mo sbyar cing mi 'gebs par gzhon nu gzi brjid bdag gi gdong la blta zhing gnas</text></item>
<item><p>242b6</p><section>phal chen</section><text>bar gyur to/ /de nas sbrul 'tshong ma'i gtso mo blta na sdug pas/ rgyal ba gzhon nu gzi brjid kyi bdag po la tshigs su bcad de smras pa/ /bu mo 'di ni khyod gsal bgyi snyam nas/ /yun ring snga nas bdag gis bsam bsam ste/ /gzugs</text></item>
<item><p>242b7</p><section>phal chen</section><text>mdzes de yang de ring khyod la phul/ /bsod nams legs brgyan yon tan rab dang ldan/ /tshul khrims blo dang yon tan gzhan gyis kyang / /bu mo dam pa 'di dang 'dra ba ni/ /mi yi 'jig rten gang na'ang ma mchis te/ /'jig rten kun gyi bud</text></item>
<item><p>243a1</p><section>phal chen</section><text>med nang na mchog /pad mo'i sbubs nas skyes pas rigs smos su/ /skyon gyi dri mas ma gos 'thad ma lags/ /ma lus skyon gyis ma gos sems dang ldan/ /rtag par khyod kyi spyod tshul mthun par 'gyur/ /reg na bde la kun nas</text></item>
<item><p>243a2</p><section>phal chen</section><text>'phags pas na/ /'di yi lus ni shin tu 'jam pa ste/ /bro 'tshal nad pa gang la reg gyur kyang / /de'i mod la bro dang bral bar 'gyur/ /'di'i lus las spos kyi ngad 'byung ba/ /spos mchog gzhan rnams mngon par zil gyis gnon/ /de yi dri</text></item>
<item><p>243a3</p><section>phal chen</section><text>zhim ma tshor na rnam dag pa'i/ /tshul khrims gnas par mi rnams kun kyang 'gyur/ /'di yi lus ni gser gyi mdog 'dra ste/ /pad mo'i mchog ltar rnam par rab tu gsal/ /khros pas bltas na byams pa'i sems ldan par/ sems can ma lus</text></item>
<item><p>243a4</p><section>phal chen</section><text>kun kyang rab tu 'gyur/ /'di yi tshig snyan yid du 'ong ba ste/ /nyams su bde bas 'gro ba nyan par dga'/ /thos na de rgyus skyon gyi mun pa dang / /mi dge'i sug las bgyid par mos mi 'gyur/ /'di ni bsam dag yid la dri med de/ /'di la kun tu g.yo</text></item>
<item><p>243a5</p><section>phal chen</section><text>dang sgyu ma mchis/ /ji smra de dag yid la'ang de bzhin te/ /tshig dbyangs des ni 'gro ba tshim par bgyid/ /sgyu yis sems can 'drid par mi 'gyid de/ /nor gyi don du 'gro ba yongs mi slu/ /yid bsdams khrel gyis 'dzem dang ldan pa ste/ /rgan nam</text></item>
<item><p>243a6</p><section>phal chen</section><text>gzhon la'ang rtag tu srid zhus spyod/ /rigs rgyud gzugs kyis dregs pa ma mchis te/ /'di ni 'khor gyis dregs pa'ang yod ma mchis/ /nga rgyal rlom sems yongs dang bral ba ste/ /'gro ba rnams la rtag tu gus par 'dud/ /de nas rgyal po'i bu gzi</text></item>
<item><p>243a7</p><section>phal chen</section><text>brjid kyi bdag po bu mo dga' ba'i 'od kyi dpal shin tu sbyangs pa 'khor dang bcas pa dang / bu mo stong phrag nyi shu dang / 'khor thams cad dang bcas par bza' shing gi ra ba spos kyi myu gu'i rtse mo nas 'od kyi sprin 'byung ba de nas byung ste/ snying po byang chub chos kyis</text></item>
<item><p>243b1</p><section>phal chen</section><text>'phags pa'i 'od gang na ba dang / bcom ldan 'das de bzhin gshegs pa sku nyi ma dam pa gang na ba der bcom ldan 'das de bzhin gshegs pa sku nyi ma dam pa'i zhal blta ba dang / de la phyag 'tshal ba dang / mchod pa dang bsten bkur bya ba'i phyir dong ste/ /de rta</text></item>
<item><p>243b2</p><section>phal chen</section><text>babs sa'i bar du bzhon pas song nas babs te rkang pas/ bcom ldan 'das de bzhin gshegs pa sku nyi ma dam pa'i drung du song ngo / /de nas rgyal po'i bu gzhon nu gzi brjid kyi bdag pos rgyang ring zhig nas/ bcom ldan 'das de bzhin gshegs pa dgra</text></item>
<item><p>243b3</p><section>phal chen</section><text>bcom pa yang dag par rdzogs pa'i sangs rgyas rab tu bzang ba blta na sdug pa dbang po zhi ba thugs zhi ba/ dbang po bsdams pa/ glang po ltar shin tu dul ba/ mtsho ltar dang zhing rnyog pa med la rnam par gsal ba mthong ngo / /de ltar mthong nas de'i sems mngon</text></item>
<item><p>243b4</p><section>phal chen</section><text>bar mos par gyur te/ de ltar sems mngon par mos par gyur nas sangs rgyas mthong ba'i dga' ba dang / mos pa'i shugs chen po rnam par spel de dga' ba dang mos pa dang / spro pa chen pos yongs su rgyas pa'i sems kyis bcom ldan 'das de la lan brgya stong du mar g.yas phyogs su bskor ba byas nas</text></item>
<item><p>243b5</p><section>phal chen</section><text>bu mo dga' ba'i 'od kyi dpal shin tu sbyangs pa la pa 'khor thams cad dang bcas pas/ bcom ldan 'das de'i zhabs la spyi bos phyag 'tshal te/ rin po che dam pa'i pad mo stong phrag lnga brgyas bcom ldan 'das de la mngon par gtor te/ bcom ldan 'das de'i gtsug</text></item>
<item><p>243b6</p><section>phal chen</section><text>lag khang lnga brgya nor bu rin po che'i rgyal po spos sna tshogs las byas pa rin po che'i rgyal po sna tshogs kyis rab tu brgyan pa/ lnga brgya brtsigs so/ /gtsug lag khang re re zhing yang nor bu rin po che'i rgyal po stong phrag lnga brgyas rab tu brgyan to/ /de nas bcom</text></item>
<item><p>243b7</p><section>phal chen</section><text>ldan 'das de bzhin gshegs pa sku nyi ma dam pas gzhon nu gzi brjid kyi bdag po'i bsam pa thugs su chud nas mdo sde sgo kun tu lta ba'i sgron ma zhes bya ba yang dag par bstan to/ /des de thos nas chos thams cad kyi tshul la ting nge 'dzin gyi sgo rgya mtsho phrag bcu thob par gyur</text></item>
<item><p>244a1</p><section>phal chen</section><text>te/ 'di ltar de bzhin gshegs pa thams cad kyi smon lam rgya mtsho yang dag par 'byung ba zhes bya ba'i ting nge 'dzin gyi sgo rab tu thob bo/ /dus gsum snang ba'i snying po zhes bya ba'i ting nge 'dzin gyi sgo rab tu thob bo/ /sangs rgyas thams cad kyi dkyil 'khor mngon du gyur</text></item>
<item><p>244a2</p><section>phal chen</section><text>bar 'byung ba zhes bya ba'i ting nge 'dzin gyi sgor rab tu thob po/ /sems can 'byam klas pa thams cad rab tu snang bar bya ba la 'jug pa zhes bya ba'i ting nge 'dzin gyi sgo rab tu thob po/ /'jig rten thams cad du 'byung ba'i ye shes kyi snang ba la zhugs pa zhes bya ba'i ting nge 'dzin gyi</text></item>
<item><p>244a3</p><section>phal chen</section><text>sgo rab tu thob po/ /sems can thams cad kyi dbang po rgya mtsho la 'jug pa snang ba'i sgron ma zhes bya ba'i ting nge 'dzin gyi sgo rab tu thob bo/ /'gro ba thams cad yongs su bskyab pa'i ye shes kyi sprin ces bya ba'i ting nge 'dzin gyi sgo rab tu thob po/ /'gro ba thams</text></item>
<item><p>244a4</p><section>phal chen</section><text>cad yongs su smyin par bya ba dang / gdul ba la mngon du gyur pa'i sgron ma zhes bya ba'i ting nge 'dzin gyi sgo rab tu thob po/ /de bzhin gshegs pa thams cad kyi chos kyi 'khor lo'i sgra rnams par byed pa zhes bya ba'i ting nge 'dzin gyi sgo rab tu thob po/ /</text></item>
<item><p>244a5</p><section>phal chen</section><text>kun tu bzang bo'i spyod pa'i dkyil 'khor yongs su dag par byed pa'i smon lam gyi sprin ces bya ba'i ting nge 'dzin gyi sgo rab tu thob ste/ ting nge 'dzin gyi sgo bcu po 'di dag la ba chos kyi tshul thams cad la ting nge 'dzin gyi sgo rgya mtsho phrag bcu rab tu</text></item>
<item><p>244a6</p><section>phal chen</section><text>thob par gyur to/ /bu mo dga' ba'i 'od kyi dpal shin tu sbyangs pas kyang ye shes thub par dka' ba rgya mtsho'i snying po zhes bya ba'i sems nges par gzhag pa rab tu thob par gyur te/ bla na med pa yang dag par rdzogs pa'i byang chub las kyang phyir mi</text></item>
<item><p>244a7</p><section>phal chen</section><text>ldog par gyur to/ /de nas rgyal po'i bu gzi brjid kyi bdag pos/ bcom ldan 'das de bzhin gshegs pa sku nyi ma dam pa'i zhabs gnyis la spyi bos phyag 'tshal te/ bcom ldan 'das la lan brgya stong du mar g.yas phyogs su bskor ba byas</text></item>
<item><p>244b1</p><section>phal chen</section><text>nas/ bu mo dga' ba'i 'od kyi dpal shin tu sbyangs pa dang / 'khor thams cad dang bcas te/ bcom ldan 'das de'i spyan snga nas dong ngo / /de nas rgyal po'i gnas sdong bo ri bo'i dpal gang na ba dang / rgyal po yab nor gyi bdag po gang na ba der dong ste/ drung</text></item>
<item><p>244b2</p><section>phal chen</section><text>du phyin nas/ rgyal po yab nor gyi bdag po'i rkang pa gnyis la spyi bos phyag 'tshal te/ don 'di brjod do/ /lha'i zhal snga nas mkhyen par mdzad du gsol/ de bzhin gshegs pa dgra bcom pa yang dag par rdzogs pa'i sangs rgyas sku nyi ma dam pa zhes</text></item>
<item><p>244b3</p><section>phal chen</section><text>bgyi ba mkhyen pa dang zhabs su ldan pa bde bar gshegs pa 'jig rten mkhyen pa bla na med pa skyes bu 'dul ba kha lo bsgyur ba/ lha dang mi rnams kyi ston pa/ sangs rgyas bcom ldan 'das 'jig rten du byung ste/ khyod kyi khams 'di nyid kyi snying po byang chub</text></item>
<item><p>244b4</p><section>phal chen</section><text>chos kyi sprin shin tu sdug pa'i 'od na rnam par spyod de/ mngon par rdzogs par sangs rgyas nas ring po ma lags so/ /de nas rgyal po nor gyi bdag pos/ gzhon nu gzi brjid kyi bdag po la 'di skad ces smras so/ /gzhon nu khyod la don 'di lha 'am mi 'am</text></item>
<item><p>244b5</p><section>phal chen</section><text>su zhig gi sbran/ des smras pa/ bdag la bu mo dga' ba'i 'od kyi dpal shin tu sbyangs pas sbran to/ /de nas rgyal po nor gyi bdag pos sangs rgyas byung bar thos nas/ sangs rgyas skye ba la ni gter rab tu thob tsam du sems/ sangs rgyas</text></item>
<item><p>244b6</p><section>phal chen</section><text>rin po che dang phrad par ni dka' bar sems/ de bzhin gshegs pa mthong bas ni ngan song gi g.yang sa'i 'jigs pa thams cad kyang rnam par ldog par sems/ nyon mongs pa'i nad chen po rab tu zhi bar bya ba la ni sman pa'i rgyal po chen po dang phrad pa tsam du</text></item>
<item><p>244b7</p><section>phal chen</section><text>sems/ 'khor ba'i sdug bsngal thams cad las ni yongs su 'grel ba yin par sems/ shin tu bde zhing ldan pa la ni rab tu gzhog par sems/ rab rib med pa'i ye shes kyi snang ba ni yang dag par ston par sems/ ma rig pa'i mun pa bstsal</text></item>
<item><p>245a1</p><section>phal chen</section><text>ba la ni sgron ma chen po byung ba tsam du sems/ 'jig rten mgon med pa las ni chos kyi tshul gyi mgon dang phrad par sems/ 'jig rten 'dren pa med pa las ni thams cad mkhyen pa nyid kyi theg pas 'dren pa skyes par sems shing sangs rgyas byung</text></item>
<item><p>245a2</p><section>phal chen</section><text>bar thos pas mos pa dang / spro ba chen po skyes nas rgyal rigs dang bram ze dag ljongs kyi mi dang / yul gyi mi dang / blon po dang zham ring ba dang / gzhon nu dang rgyal phran dang / khams kyi bdag po dang / 'khor thams cad kyang kun nas bsdus nas/</text></item>
<item><p>245a3</p><section>phal chen</section><text>sangs rgyas byung bar sgra snyan pa sgrog pa'i gzhon nu gzi brjid kyi bdag po la rgyal po'i srid de yang chos kyi dgab bar byin no/ /de ltar gzhon nu de rgyal srid la dbang bskur nas/ srog chags stong phrag bcu dang lhan cig tu/ bcom ldan 'das de bzhin gshegs pa sku</text></item>
<item><p>245a4</p><section>phal chen</section><text>nyi ma dam pa gang na ba der song ste/ spyan sngar phyin nas/ bcom ldan 'das de'i zhabs gnyis la spyi bos phyag 'tshal te/ bcom ldan 'das de la lan brgya stong du mar g.yas phyogs su bskor ba byas nas/ bcom ldan 'das de'i spyan sngar rang gi 'khor dang</text></item>
<item><p>245a5</p><section>phal chen</section><text>bcas te 'khod do/ /de nas bcom ldan 'das de bzhin gshegs pa sku nyi ma dam pas/ rgyal po nor gyi bdag po dang / 'khor gyi dkyil 'khor thams cad la gzigs nas/ de'i tshe mdzod spu nas 'od gzer 'gro ba thams cad kyi sems kyi sgron ma zhes bya ba rab</text></item>
<item><p>245a6</p><section>phal chen</section><text>tu bkye'o/ /des phyogs bcu'i 'jig rten gyi khams snang bar byas te/ 'jig rten gyi dbang po thams cad mngon sum du bkod nas/ sangs rgyas kyi rnam par 'phrul ba bsam gyis mi khyab pa yongs su bstan te/ sangs rgyas kyis 'dul ba'i sems can</text></item>
<item><p>245a7</p><section>phal chen</section><text>rnams kyi bsam pa dang / lhag pa'i bsam pa rnam par sbyangs nas/ de'i tshe sangs rgyas kyi byin gyi rlabs bsam gyis mi khyab pa'i mthus sangs rgyas kyi sku 'jig rten thams cad las mngon par 'phags pa dang / sangs rgyas kyi gsung dbyangs kyi yan lag rgya mtsho thams</text></item>
<item><p>245b1</p><section>phal chen</section><text>cad dang ldan pas/ gzungs kyi sgo chos thams cad la rab rib med pa'i don gyi sgron ma zhes bya ba gzungs kyi sgo sangs rgyas kyi zhing gi rdul shin tu phra ba snyed dang bcas par yang dag par bstan to/ /de nas rgyal po nor gyi bdag pos gzungs kyi sgo de thos nas chos thams cad la chas</text></item>
<item><p>245b2</p><section>phal chen</section><text>kyi snang ba chen po skyes par gyur to/ /'khor de'i byang chub sems dpal 'dzam bu'i gling gi rdul shin tu phra ba snyed kyis kyang chos thams cad la rab rib med pa'i don gyi sgron ma'i gzungs rab tu thob par gyur to/ /khrag khrig drug cus ni nye bar len pa med par zag pa las</text></item>
<item><p>245b3</p><section>phal chen</section><text>sems can rnam par grol lo/ /srog chags stong phrag bcus ni chos rnams la chos kyi mig rdul dang bral zhing dri ma med par rnam par dag par gyur to/ /sems can grangs med pa zhig gis ni sngon bla na med pa yang dag par rdzogs pa'i byang chub tu sems bskyed pa yongs su bskyed do/ /</text></item>
<item><p>245b4</p><section>phal chen</section><text>phyogs bcur yang sangs rgyas kyi rnam par 'phrul ba bsam gyis mi khyab pa yongs su bstan pa des sems can gyi khams mtha' dang dbus med pa theg pa gsum gyis dul bar gyur to/ /de nas rgyal po nor gyi bdag po chos kyi snang ba rab tu thob pa/ de'i yid la 'di</text></item>
<item><p>245b5</p><section>phal chen</section><text>snyam ste/ khyim na gnas pas ni rnam pa 'di lta bu'i chos kyang khong du chud par mi nus la ye shes rnam pa 'di lta bu yang bsgrubs par mi nus kyis bdag ni bcom ldan 'das kyi zham ring du rab tu 'byung ngo snyam nas/ rgyal po nor gyi bdag pos/ bcom ldan 'das de la 'di</text></item>
<item><p>245b6</p><section>phal chen</section><text>skad ces gsol to/ /bcom ldan 'das bdag bcom ldan 'das kyi zham ring du rab tu 'byung zhing bsnyen par rdzogs pa'i dge slong gi tshul la mchis par ci gnang zhes nas/ bcom ldan 'das des bka' stsal pa/ rgyal po chen po de'i dus la dbab par shes na rung ngo / /</text></item>
<item><p>245b7</p><section>phal chen</section><text>de nas rgyal po nor gyi bdag po srog chags stong phrag bcu dang lhan cig tu de bzhin gshegs pa sku nyi ma dam pa'i zham ring du rab tu byung ngo / /de ltar rab tu byung nas ring po ma lon par gzungs kyi sgo chos thams cad la rab rib med pa'i don gyi sgron ma zhes bya ba de 'khor dang</text></item>
<item><p>246a1</p><section>phal chen</section><text>bcas par yongs su bsgrubs so/ /bsgoms so/ /shin tu bsgoms so/ /de snyed kyi ting nge 'dzin gyi sgo yang rab tu thob par gyur to/ /byang chub sems dpa'i mngon par shes pa bcu yang rab tu thob bo/ /so so yang dag par rig pa'i tshul rgya mtsho</text></item>
<item><p>246a2</p><section>phal chen</section><text>la yang dag par zhugs par gyur to/ /phyogs bcu'i de bzhin gshegs pa'i drung du 'gro ba thogs pa med pa'i spyod yul zhes bya ba'i lus yongs su dag pa yang rab tu thob ste/ des bcom ldan 'das de'i chos kyi 'khor lo yang dag par blangs so/ /yongs su bzung ngo / /</text></item>
<item><p>246a3</p><section>phal chen</section><text>gtam gyi skyes bu yang byas so/ /chos smra ba chen po yang byas so/ /bstan pa yongs su gzung ba yang byas so/ /mngon par shes pa thob pa'i stobs kyis kyang 'jig rten gyi khams thams cad rgyas par bkang ste/ bsam pa ji lta ba bzhin du sems can rnams</text></item>
<item><p>246a4</p><section>phal chen</section><text>la lus yongs su bstan nas/ sangs rgyas byung ba de rab tu brjod pa dang / sngon gyi de bzhin gshegs pas yongs su bsgrub pa'i chos nyid mngon par brjod pa dang / sngon gyi sbyor ba phun sum tshogs pa de dag yongs su brjod pa dang / sangs rgyas kyi rnam par 'phrul</text></item>
<item><p>246a5</p><section>phal chen</section><text>pa'i mthu de dag yongs su brjod par bya bas bstan pa yongs su gzung ba byas so/ /rgyal po'i sras gzi brjid kyi bdag pos kyang de'i nyin par zla ba nya ste/ rgyas pa'i tshe rin po che bdun rab tu thob par gyur te/ de khang ba'i steng na bud med kyi tshogs kyis</text></item>
<item><p>246a6</p><section>phal chen</section><text>bskor cing 'dug pa'i mdun du 'khor lo rin po che chen po shugs la thogs pa med pa zhes bya ba rtsibs stong phrag brgya dang ldan pa rin po che thams cad kyis brgyan pa/ lha rdzas kyi 'dzam bu chu klung gi gser las grub pa/ 'od kun tu 'byung ba rnam pa'i mchog thams cad dang ldan</text></item>
<item><p>246a7</p><section>phal chen</section><text>ba byung bar gyur to/ /glang bo rin po che chen po rdo rje rin po che'i ri'i gzi brjid ces bya ba 'byung bar gyur to/ /rta rin po che ri sngo rlung gi shugs shes bya ba byung bar gyur to/ /nor bu rin po che chen po nyi ma'i snying po 'od sprin rgyal po zhes bya ba byung bar gyur to/ /bu mo dga'</text></item>
<item><p>246b1</p><section>phal chen</section><text>ba'i 'od kyi dpal shin tu sbyangs pa de yang bud med rin po cher byung bar gyur to/ /khyim bdag rin po che nor kyi phung po mang po zhes bya ba byung bar gyur to/ /blon po rin po che mig dri ma med pa zhes bya ba yang byung bar gyur to/ /de ltar bdun no de de ltar rin po che bdun dang ldan pa'i</text></item>
<item><p>246b2</p><section>phal chen</section><text>rgyal po 'khor los sgyur ba gling bzhi la dbang ba chos dang ldan pa/ chos kyi rgyal po rnam par rgyal ba dang ldan pa yul gyi mthu dang brtson 'grus su ldan par gyur te/ de la bu dpa' la brtul phod cing yan lag dam pa'i gzugs dang ldan pa pha rol gyi sde rab tu 'joms</text></item>
<item><p>246b3</p><section>phal chen</section><text>pa stong yod par gyur te/ des sa chen po 'di skyon med pa dang / dgra med pa dang / gnod pa med pa dang / 'tshe ba med pa dang / skyid pa dang phun sum tshogs pa dang / bde ba dang lo legs pa dang / mdangs dga' ba dang / skye bo'i mi mang pos yongs su gang ba yang ri</text></item>
<item><p>246b4</p><section>phal chen</section><text>dang rgya mtsho'i mthas klas par chos kyis mngon par brgyan te/ gnas par byas so/ /de sa 'dzam bu'i gling de'i rgyal po'i gnas stong phrag brgyad cu rtsa bzhi dag tu yang rgyal po'i gnas re rer gtsug lag khang lnga brgya byed du btsud de/ thams cad kyang rnam pa'i</text></item>
<item><p>246b5</p><section>phal chen</section><text>mchog thams cad dang ldan pa sha stag go /longs spyod dang yo byad kyi rnam pa thams cad phun sum tshogs pa sha stag go /bza' shing gi ra ba dang / khang pa dang 'chag sa dang / dus thams cad du bde bar spyad pa'i nags tshal gyi phreng bas rnam par brgyan</text></item>
<item><p>246b6</p><section>phal chen</section><text>pa sha stag go /gtsug lag khang re re zhing yang de bzhin gshegs pa'i mchod rten brtsigs pa ni lhun gyi rgya shin tu che bar byas pa ste/ nang rin po che rnam pa mang pos brgyan pa/ rin po che'i rgyal po sna tshogs kyis rnam par spras pa sha stag ste/</text></item>
<item><p>246b7</p><section>phal chen</section><text>rgyal po'i gnas de thams cad du'ang bcom ldan 'das de bzhin gshegs pa sku nyi ma dam pa 'khor dang bcas pa/ grong khyer du gshegs par bya ba'i phyir spyan drangs so/ /rgyal po'i gnas de dag kun tu yang de bzhin gshegs pa de la de bzhin</text></item>
<item><p>247a1</p><section>phal chen</section><text>gshegs pa'i mchod pa rnam pa thams cad du bsam gyis mi khyab pa mchod de/ sangs rgyas grong khyer du gshegs pa'i cho 'phrul dang / rnam par 'phrul pas sems can tshad med pa'i dge ba'i rtsa ba yongs su bskyed pa'i phyir gshegs su</text></item>
<item><p>247a2</p><section>phal chen</section><text>gsol to/ /der yang sems can ma dad pa'i sems dang ldan pa rnams ni dad pa thob par gyur to/ /dad pa dang ldan pa'i sems cad rnams ni sangs rgyas mthong bas dga' ba'i shugs rnam par 'phel bar gyur to/ /dga' ba'i shugs rnam par 'phel ba'i</text></item>
<item><p>247a3</p><section>phal chen</section><text>sems can rnams ni byang chub kyi bsam pa rnam par dag pa thob par gyur to/ /byang chub kyi bsam pa rnam par dag pa'i sems can rnams ni snying rje chen po'i sems skyes par gyur to/ /sems can la phan par zhugs pa'i sems can rnams ni sangs rgyas kyi chos</text></item>
<item><p>247a4</p><section>phal chen</section><text>thams cad yongs su btsal ba la brtson par gyur to/ /sangs rgyas kyi chos kyi tshul gyi rnam pa la mkhas pa'i sems can rnams ni chos thams cad kyi rang bzhin nges par khong du chud par bya ba'i phyir sems mngon par gzhol bar gyur to/ /chos mnyam pa nyid la zhugs</text></item>
<item><p>247a5</p><section>phal chen</section><text>pa'i sems can rnams ni dus gsum mnyam pa nyid la 'jug pa'i phyir/ sems mngon par gzhol bar gyur to/ /dus gsum gyi ye shes snang ba thob pa'i sems can rnams ni sangs rgyas gcig nas gcig tu brgyud pa rnam par par bya ba'i don du</text></item>
<item><p>247a6</p><section>phal chen</section><text>ye shes snang ba la zhugs par gyur to/ /de bzhin gshegs pa sna tshogs rnam par par bya ba la zhugs pa'i sems can rnams ni 'gro ba thams cad yongs su bsdu ba'i don du sems can mngon par gzhol bar gyur to/ /'gro ba thams cad yongs su bsdu</text></item>
<item><p>247a7</p><section>phal chen</section><text>ba la brtson pa'i sems can rnams ni byang chub sems dpa'i lam rnam par dag par bya ba'i phyir smon lam skyed par gyur to/ /lam gyi mnyam pa nyid la zhugs pa'i sems can rnams ni de bzhin gshegs pa thams cad kyi chos kyi 'khor lo mngon par bsgrub pa'i phyir</text></item>
<item><p>247b1</p><section>phal chen</section><text>ye shes snang ba skyed par gyur to/ /chos rgya mtsho rnam par dbye ba la mngon par mos pa'i sems can rnams ni zhing gi dra ba thams cad rang gi lus kyis rgyas par gang ba'i don du sems mngon par gzhol bar gyur to/ /zhing mnyam pa nyid la zhugs pa'i sems can rnams ni</text></item>
<item><p>247b2</p><section>phal chen</section><text>sems can thams cad kyi dbang po rgya mtsho yongs su shes par bya ba'i phyir smon lam 'debs par gyur to/ /'gro ba thams cad kyi dbang po dang mos pa ji lta ba bzhin du rnam par dpyad pa la brtson pa'i sems can rnams ni thams cad mkhyen pa nyid khong du chud par bya ba'i phyir bsam</text></item>
<item><p>247b3</p><section>phal chen</section><text>pa rnam par dag par gyur to/ /sems can rnam pa de lta bu dag gi don rnam pa de lta bu de dag 'grub par 'gyur ba mthong nas/ rgyal po gzi brjid kyi bdag pos sangs rgyas kyi rnam par 'phrul pa dang / cho 'phrul bsam gyis mi khyab par bstan pas sems</text></item>
<item><p>247b4</p><section>phal chen</section><text>can de dag yongs su smin par bya ba dang / gdul ba'i don du rgyal po'i gnas de dag thams cad du de bzhin gshegs sku nyi ma dam pa gshegs su gsol to/ /rigs kyi bu de la ji snyam du sems/ de'i tshe de'i dus na rgyal po'i bu gzi brjid kyi bdag po zhes bya</text></item>
<item><p>247b5</p><section>phal chen</section><text>bar gyur pa de bzhan zhig yin pa tsam du sems na ni/ khyod kyis de ltar mi blta ste/ bcom ldan 'das de bzhin gshegs pa shAkya thub pa 'di ni de'i tshe de'i dus na/ rgyal po'i bu gzi brjid kyi bdag po zhes bya ba 'khor los sgyur ba'i rgyal srid la dbang ba de bzhin</text></item>
<item><p>247b6</p><section>phal chen</section><text>gshegs pa sku nyi ma dam pa la bsnyen bkur byed byed pa de yin no/ /rigs kyi bu de la ji snyam du sems/ de'i tshe de'i dus na rgyal po nor gyi bdag po gzhon nu gzi brjid kyi bdag po'i yab du gyur pa de gzhan zhig yin pa tsam du sems na ni de ltar mi blta ste/ de bzhin</text></item>
<item><p>247b7</p><section>phal chen</section><text>gshegs pa rin po che'i me tog gi 'od ces bya ba ni de'i tshe de'i dus na rgyal po nor gyi bdag po zhes bya bar gyur pa ste/ da ltar shar phyogs su 'jig rten gyi khams rgya mtsho'i rdul shin tu phra ba snyed kyi 'jig rten gyi khams rgya mtsho'i pha rol gyi 'jig rten gyi khams</text></item>
<item><p>248a1</p><section>phal chen</section><text>rgya mtsho chos kyi dbyings nam mkha'i gzugs brnyan gyi sprin ces bya ba na/ 'jig rten gyi khams kyi rgyud dbu ma dus gsum rab tu snang ba'i rin po che'i rgyal po yongs su 'byung ba'i dbyings shes bya ba'i 'jig rten gyi khams sangs rgyas kyi 'od kyi dkyil</text></item>
<item><p>248a2</p><section>phal chen</section><text>'khor dpal gyi sgron ma zhes bya ba na/ snying bo byang chub thams cad la dbang ba'i lus rab tu snang ba zhes bya bar bla na med pa yang dag par rdzogs pa'i byang chub tu mngon par sangs rgyas te/ sangs rgyas kyi zhing brjod du med pa'i rdul shin tu phra ba snyed kyi byang chub sems dpa'i</text></item>
<item><p>248a3</p><section>phal chen</section><text>'khor gyis bskor cing chos ston to/ /bcom ldan 'das de bzhin gshegs pa rin po che'i 'od ces bya ba des sngon byang chub sems dpa'i spyod pa mdzad pa'i tshe/ 'jig rten gyi khams rgya mtsho chos kyi dbyings nam mkha'i gzugs brnyan du snang ba'i sprin yongs su</text></item>
<item><p>248a4</p><section>phal chen</section><text>dag par mdzad de/ 'jig rten gyi khams rgya mtsho der de bzhin gshegs pa ji snyed cig byung bar gyur pa dang / 'byung ba dang 'byung bar 'gyur ba de dag thams cad kyang bcom ldan 'das de bzhin gshegs pa rin po che'i me tog gi 'od des sngon byang chub sems dpa'i spyod pa</text></item>
<item><p>248a5</p><section>phal chen</section><text>mdzad pa'i tshe/ bla na med pa yang dag par rdzogs pa'i byang chub tu smyin par mdzad pa sha stag go /rigs kyi bu de la ji snyam du sems/ de'i tshe de'i dus na rgyal po'i btsun mo pad mo dpal gyi snying po 'byung ba zhes bya ba byung ste/ gzhon nu gzi brjid kyi bdag</text></item>
<item><p>248a6</p><section>phal chen</section><text>po'i yum du gyur pa bud med stong phrag brgyad cu rtsa bzhi'i gtso mor gyur pa de gzhan zhig yin pa tsam du sems na ni/ de ltar mi blta ste/ rigs kyi bu bcom ldan 'das kyi yum lha mo sgyu ma byang chub sems dpa' bskyed bskyed pa rnam par thar pa kun tu snang zhing sgrib pa</text></item>
<item><p>248a7</p><section>phal chen</section><text>med pa la rab tu gnas pa/ sngon de bzhin gshegs pas yongs su bsgrubs pa mngon du gyur pa/ byang chub sems dpa'i skye ba thams cad yongs su bstan pa'i tshul la mkhas pa 'di ni de'i tshe de'i dus na rgyal po nor gyi bdag pa'i btsun mo dam pa pad mo dpal gyi snying</text></item>
<item><p>248b1</p><section>phal chen</section><text>po 'byung ba zhes bya bar gyur to/ /rigs kyi bu de la ji snyam du sems/ de'i tshe de'i dus na sprul 'tshong ma'i gtso mo blta na sdug pa zhes bya ba byung ba de gzhan zhig yin pa tsam du sems na ni de ltar mi blta ste/ shAkya lag na khar pa'i chung ma kho mo'i ma mig mdzes</text></item>
<item><p>248b2</p><section>phal chen</section><text>shes bya ba 'di ni de'i tshe de'i dus na sprul 'tshong ma'i gtso mo blta na sdug pa zhes bya bar gyur to/ /rigs kyi bu de la ji snyam du sems/ de'i tshe de'i dus na bu mo dga' ba'i 'od kyi dpal shin tu sbyangs pa/ zhes bya bar gyur pa de gzhan zhig yin ba tsam du sems na</text></item>
<item><p>248b3</p><section>phal chen</section><text>ni de ltar mi blta ste/ kho mo ni de'i tshe de'i dus na/ sprul 'tshong ma'i bu mo dga' ba'i 'od kyi dpal shin tu sbyangs pa zhes bya bar gyur to/ /rigs kyi bu de la ji snyam du sems/ de'i tshe de'i dus na rgyal po gzi brjid kyi bdag po'i 'khor du gyur pa de</text></item>
<item><p>248b4</p><section>phal chen</section><text>rnams gzhan zhig yin pa tsam du sems na ni/ rigs kyi bu de ni de ltar mi blta ste bcom ldan 'das kyis byang chub sems dpa' kun tu bzang po'i spyod pa dang / smon lam yongs su rdzogs par bya ba la dgod dgod pa'i byang chub sems dpa'i 'khor gyi dkyil</text></item>
<item><p>248b5</p><section>phal chen</section><text>'khor 'di nyid na 'khod cing / 'jig rten gyi khams thams cad du gzugs brnyan rab tu byung ba'i lus dang / byang chub sems dpa'i ting nge 'dzin thams cad la rnam par spyod pa las mnyams pa'i sems dang / de bzhin gshegs pa thams cad kyi zhal</text></item>
<item><p>248b6</p><section>phal chen</section><text>mngon du mthong bar rnam par pa'i mig dang de bzhin mig dang de bzhin gshegs pa thams cad kyi gsung gi yan lag gi sprin nam mkha' dang mnyam pa'i 'khor lo rab tu bsgrags pa'i dbyangs rnam par pa'i rna ba dang / chos thams cad la rnam par spyad par</text></item>
<item><p>248b7</p><section>phal chen</section><text>dbang bsgyur ba'i dbugs phyi nang du rgyu ba dang / sangs rgyas kyi zhing thams cad du rjes su grags pa'i ming gi sgra dang / de bzhin gshegs pa thams cad kyi 'khor gyi dkyil 'khor du nye bar 'gro ba rgyun mi gcod pa'i byang chub sems dpa'i lus dang /</text></item>
<item><p>249a1</p><section>phal chen</section><text>sems can thams cad la bsam pa ji lta ba bzhin du mngon par ston pa'i lus yongs su smyin bar bya ba dang / gdul ba la rjes su mthun pa mngon par bsgrubs pa dang / byang chub sems dpa' kun tu bzang po'i spyod pa dang / smon lam</text></item>
<item><p>249a2</p><section>phal chen</section><text>yongs su rdzogs par bya ba dang / yang dag par bsgrubs pa phyogs kyi dra ba ma lus pa thams cad du 'dal te/ ma 'ongs pa'i bskal pa thams cad du rgyun mi 'chad pa dang ldan pa sha stag /bcom ldan 'das kyi 'khor gyi dkyil 'khor na 'khod</text></item>
<item><p>249a3</p><section>phal chen</section><text>pa 'di dag yin no/ /rigs kyi bu de bzhin gshegs pa sku nyi ma dam pa de ni 'khor los sgyur ba gzi brjid kyi bdag po dang / kho mos nam bzhugs kyi bar du na bza' dang bshos dang / gzims cha dang / snyun gyi rkyen sman dang yo byad kyis bsnyen</text></item>
<item><p>249a4</p><section>phal chen</section><text>bkur to/ /rigs kyi bu de bzhin gshegs pa sku nyi ma dam pa yongs su mya ngan las 'das pa'i 'og tu 'jig rten gyi khams de nyid du de bzhin gshegs pa sku shin tu dang ba zhes bya ba 'jig rten du byung ste/ de yang kho mo cag gis bsnyen bkur to/</text></item>
<item><p>249a5</p><section>phal chen</section><text>rim gror byas so/ /bsti stang du byas so/ /phu dud du byas so/ /mchod do/ /de'i 'og tu de bzhin gshegs pa sku thams cad la ye shes kyi gzugs brnyan gyi zla ba snang ba zhes bya ba 'jig rten du byung ste/ de yang kho mo cig gis lha'i dbang por gyur te/</text></item>
<item><p>249a6</p><section>phal chen</section><text>bsnyen bkur to/ /de'i 'og tu de bzhin gshegs pa 'dzam bu chu klung gi gzi brjid rgyal po zhes bya ba bsnyen bkur to/ /de'i 'og tu de bzhin gshegs pa sku mtshan gyis rnam par brgyan pa zhes bya ba bsnyen bkur to/ /de'i 'og tu de bzhin gshegs pa</text></item>
<item><p>249a7</p><section>phal chen</section><text>'od gzer sna tshogs 'bar ba'i zla ba zhes bya ba bsnyen bkur to/ /de'i 'og tu de bzhin gshegs pa shin tu rnam par gzigs pa'i ye shes dpal zhes bya ba bsnyen bkur to/ /de'i 'og tu de bzhin gshegs pa ye shes chen po'i 'od gzer shin tu yangs pa'i</text></item>
<item><p>249b1</p><section>phal chen</section><text>rgyal po zhes bya ba bsten bkur to/ /de'i 'og tu de bzhin gshegs pa rdo rje mthu bo che'o brtson 'grus zhes bya ba bsnyen bkur to/ /de'i 'og tu de bzhin gshegs pa ye shes gzhan gyis mi thub pa'i mthu zhes bya ba bsnyen bkur to/ /de'i 'og tu de bzhin</text></item>
<item><p>249b2</p><section>phal chen</section><text>gshegs pa kun tu rnam par gzigs pa'i ye shes shes bya ba bsnyen bkur to/ /de'i 'og tu de bzhin gshegs pa ye shes dri ma med pa phun sum tshogs pa'i sprin ces bya ba bsnyen bkur to/ /de'i 'og tu de bzhin gshegs pa seng ge rnam par bsgyings pa'i 'od</text></item>
<item><p>249b3</p><section>phal chen</section><text>ces bya ba bsnyen bkur to/ /de'i 'og tu de bzhin gshegs pa 'od zer 'bar ba'i gtsug phud ces bya ba bsnyen bkur to/ /de'i 'og tu de bzhin gshegs pa yon tan 'od gzer rgyal mtshan zhes bya ba bsnyen bkur to/ /de'i 'og tu de bzhin gshegs pa ye</text></item>
<item><p>249b4</p><section>phal chen</section><text>shes nyi ma'i gzi brjid ces bya ba bsnyen bkur to/ /de'i 'og tu de bzhin gshegs pa sku rin po che'i pad mo shin tu rgyas pa zhes bya ba bsnyen bkur to/ /de'i 'og tu de bzhin gshegs pa bsod nams sgron ma'i rgyal mtshan zhes bya ba bsnyen bkur to/ /</text></item>
<item><p>249b5</p><section>phal chen</section><text>de'i 'og tu de bzhin gshegs pa ye shes 'od gzer gyi sprin gyi 'od ces bya ba bsnyen bkur to/ /de'i 'og tu de bzhin gshegs pa kun tu rnam par snang ba'i zla ba zhes bya ba bsnyen bkur to/ /de'i 'og tu de bzhin gshegs pa rgyan dang gdugs kyi dbyangs kyi rgyal po zhes bya ba</text></item>
<item><p>249b6</p><section>phal chen</section><text>bsnyen bkur to/ /de'i 'og tu de bzhin gshegs pa ye shes snang bas rnam par gnon pa'i seng ge zhes bya ba bsnyen bkur to/ /de'i 'og tu de bzhin gshegs pa chos kyi dbyings kyi yul gyi blo gros zla ba zhes bya ba bsnyen bkur to/ /de'i 'og tu de bzhin</text></item>
<item><p>249b7</p><section>phal chen</section><text>gshegs pa sems can nam mkha'i sems snang ba'i gzugs zhes bya ba bsnyen bkur to/ /de'i 'og tu de bzhin gshegs pa rab tu zhi ba'i spos kyi gtsug bzang po zhes bya ba bsnyen bkur to/ /de'i 'og tu de bzhin gshegs pa zhi ba'i dbyangs kun tu</text></item>
<item><p>250a1</p><section>phal chen</section><text>bsgrags pa zhes bya ba bsnyen bkur to/ /de'i 'og tu de bzhin gshegs pa ye shes rab tu brtan pa'i 'od gzer kyi dra ba'i gzugs kyi phung po zhes bya ba bsnyen bkur to/ /de'i 'og tu de bzhin gshegs pa bdud rtsi'i ri bo'i gzi brjid ces bya ba</text></item>
<item><p>250a2</p><section>phal chen</section><text>bsnyen bkur to/ /de'i 'og tu de bzhin gshegs pa chos rgya tsho'i 'brug sgra sgrog pa'i dbyangs zhes bya ba bsnyen bkur to/ /de'i 'og tu de bzhin gshegs pa sangs rgyas nam mkha' snang ba'i gtsug phud ces bya ba bsnyen bkur to/ /de'i 'og tu de bzhin</text></item>
<item><p>250a3</p><section>phal chen</section><text>gshegs pa 'od gzer zla ba mdzod spu'i sprin ces bya ba bsnyen bkur to/ /de'i 'og tu de bzhin gshegs pa ye shes kyi zhal shin tu rgyas pa zhes bya ba bsnyen bkur to/ /de'i 'og tu de bzhin gshegs pa ye shes shin tu rnam par dag pa'i me tog snang ba zhes bya ba bsnyen</text></item>
<item><p>250a4</p><section>phal chen</section><text>bkur to/ /de'i 'og tu de bzhin gshegs pa rin chen 'od 'phro ba'i ri bo dpal gyi gzi brjid rgyal po zhes bya ba bsnyen bkur to/ /de'i 'og tu de bzhin gshegs pa yon tan rgya chen po gzi brjid kyi 'od ces bya ba bsnyen bkur to/ /de'i 'og tu de bzhin gshegs</text></item>
<item><p>250a5</p><section>phal chen</section><text>pa ting nge 'dzin gyi ri rab mngon par 'phags pa'i ye shes shes bya ba bsnyen bkur to/ /de'i 'og tu de bzhin gshegs pa rin chen zla ba'i mtshan zhes bya ba bsnyen bkur to/ /de'i 'og tu de bzhin gshegs pa sku 'od 'phro ba'i dkyil 'khor zhes bya ba</text></item>
<item><p>250a6</p><section>phal chen</section><text>bsnyen bkur to/ /de'i 'og tu de bzhin gshegs pa rin chen mchog 'od kyi gzi brjid ces bya ba bsnyen bkur to/ /de'i 'og tu de bzhin gshegs pa ye shes kyi spyod pa kun tu thogs pa med pa zhes bya ba bsnyen bkur to/ /de'i 'og tu de bzhin gshegs</text></item>
<item><p>250a7</p><section>phal chen</section><text>pa 'od 'phro rgya mtsho'i sgo'i sgron ma zhes bya ba bsnyen bkur to/ /de'i 'og tu de bzhin gshegs pa rin chen zla ba'i rgyal mtshan zhes bya ba bsnyen bkur to/ /de'i 'og tu de bzhin gshegs pa chos kyi gzhal med khang gi dbyangs kyi rgyan zhes bya ba bsnyen</text></item>
<item><p>250b1</p><section>phal chen</section><text>bkur to/ /de'i 'og tu de bzhin gshegs pa yon tan mi mtshungs grags pa'i rgyal mtshan zhes bya ba bsnyen bkur to/ /de'i 'og tu de bzhin gshegs pa phyag rab tu brkyang pa zhes bya ba bsnyen bkur to/ /de'i 'og tu de bzhin gshegs pa sngon gyi smon</text></item>
<item><p>250b2</p><section>phal chen</section><text>lam gyi 'phrul pa'i zla ba zhes bya ba bsnyen bkur to/ /de'i 'og tu de bzhin gshegs pa nam mkha'i ye shes don gyi sgron ma zhes bya ba bsnyen bkur to/ /de'i 'og tu de bzhin gshegs pa chos kyis 'phags pa'i nam mkha'i dbang phyug ces bya ba bsnyen bkur to/ /</text></item>
<item><p>250b3</p><section>phal chen</section><text>de'i 'og tu de bzhin gshegs pa rnam par snang mdzad dpal gyi snying po'i rgyal po zhes bya ba bsnyen bkur to/ /de'i 'og tu de bzhin gshegs pa chos mthu bo che'i dpal zhes bya ba bsnyen bkur to/ /de'i 'og tu de bzhin gshegs pa ye shes dpal zhes</text></item>
<item><p>250b4</p><section>phal chen</section><text>bya ba bsnyen bkur to/ /de'i 'og tu de bzhin gshegs pa chos rgya mtsho'i pad mo zhes bya ba bsnyen bkur to/ /rigs kyi bu de ltar de bzhin gshegs pa de dag la pa 'jig rten gyi khams der sangs rgyas bye ba khrag khrig brgya stong phrag drug cu byung</text></item>
<item><p>250b5</p><section>phal chen</section><text>ste/ de dag thams cad kho mo cag gis na bza' dang / bshos dang / gzims cha dang / snyun gyi rkyen sman dang / yo byad kyis bsnyen bkur to/ /rim gror byas so/ /bsti stang du byas so/ /phu dud du byas so/ /mchod do/ /rigs kyi</text></item>
<item><p>250b6</p><section>phal chen</section><text>bu sangs rgyas bye ba khrag khrig brgya stong phrag drug cu po de dag thams cad kyi tha mar de bzhin gshegs pa dgra bcom pa yang dag par rdzogs pa'i sangs rgyas chos rgya chen po la mos pa yang dag par 'byung ba'i gzi brjid ces bya ba byung ste/ bcom ldan</text></item>
<item><p>250b7</p><section>phal chen</section><text>'das de grong khyer du gshegs pa la kho mo rgyal po'i chung mar gyur te/ khyim thab dang bcas pas de bzhin gshegs pa'i mchod pa mchod pa'i sgo rnam pa thams cad du bshams pas mchod pa byas nas bcom ldan 'das de las chos kyi rnam grangs de bzhin gshegs</text></item>
<item><p>251a1</p><section>phal chen</section><text>pa thams cad skye ba 'byung ba'i sgron ma zhes bya ba thos so/ /de thos nas kho mos ye shes kyi mig rab tu thob ste/ byang chub sems dpa'i rnam par thar pa byang chub sems dpa'i ting nge 'dzin gyi tshul rgya mtsho thams cad la rnam par lta ba'i yul</text></item>
<item><p>251a2</p><section>phal chen</section><text>'di yang rab tu thob par gyur te/ rigs kyi bu de ltar kho mo rnam par thar ba 'di la sgom zhing byang chub sems dpa' dang lhan cig tu byang chub sems dpa'i spyod pa spyod cing bskal pa sangs rgyas kyi zhing brgya phrag stong gi rdul shin tu phra ba snyed cig tu rgyu rgyu ste/ sangs rgyas</text></item>
<item><p>251a3</p><section>phal chen</section><text>kyi zhing de snyed kyi rdul shin tu phra ba snyed kyi bskal pa de dag la de bzhin gshegs pa mtha' dang dbus med pa zhig bsnyen bkur nas/ bskal pa la la ni de bzhin gshegs ba bskal par bzhugs pa gcig kyang bsnyen bkur to/ /bskal pa la la ni de bzhin gshegs</text></item>
<item><p>251a4</p><section>phal chen</section><text>pa gnyis kyang bsnyen bkur to/ /bskal pa la la la ni de bzhin gshegs pa brjod du med pa'i bar dag kyang bsnyen bkur to/ /bskal pa la la la ni de bzhin gshegs pa sangs rgyas kyi zhing gi rdul shin tu phra ba snyed kyang bsnyen bkur te/ de srid du kho mos byang</text></item>
<item><p>251a5</p><section>phal chen</section><text>chub sems dpa'i sku yang tshad ni ji tsam zhig /dbyibs ni ji lta bu zhig/ sku mdog ni ci 'dra ba zhig yin pa khong du chud do/ /sku'i phrin las kyang khong du ma chud/ gsung gi phrin las dang thugs kyi phrin las kyang khong du ma chud do/ /ye shes kyi gzigs</text></item>
<item><p>251a6</p><section>phal chen</section><text>pa dang / ye shes kyi spyod yul dang / ye shes kyi ting nge 'dzin gyi yul yang khong du ma chud do/ /rigs kyi bu byang chub sems dpa' ji snyed cig gis byang chub sems dpa'i spyod pa mdzad pa mthong nas/ byang chub sems dpal la dga' ba'i sems skyes te/</text></item>
<item><p>251a7</p><section>phal chen</section><text>brda sna tshogs dang bsnyen pa sna tshogs kyis mos pa bskyed par gyur pa de dag thams cad kyang byang chub sems dpa' 'jig rten dang 'jig rten las 'das pa'i thabs sna tshogs kyis yongs su bzung ste/ byang chub sems dpa'i 'khor du gyur ro/ /de dag kyang byang</text></item>
<item><p>251b1</p><section>phal chen</section><text>chub sems dpa' byang chub sems dpa'i spyod pa mdzad pa'i tshe 'khor du 'grogs 'grogs pas bla na pa yang dag par rdzogs pa'i byang chub las phyir ldog par gyur to/ /rigs kyi bu de ltar kho mos de bzhin gshegs pa chos rgya chen po la mos pa yang dag par 'byung</text></item>
<item><p>251b2</p><section>phal chen</section><text>ba'i gzi brjid kyi zhal mthong ma thag tu byang chub sems dpa'i rnam par thar ba byang chub sems dpa'i ting nge 'dzin gyi tshul rgya mtsho la rnam par lta ba'i yul 'di thob nas/ rnam par thar pa 'di sgom zhing byang chub sems dpa' dang bskal ba sangs rgyas kyi zhing brgya phrag</text></item>
<item><p>251b3</p><section>phal chen</section><text>stong gi rdul shin tu phra ba snyed cig tu 'grogs 'grogs te/ bskal pa sangs rgyas kyi zhing brgya'i rdul shin tu phra ba snyed po de dag la de bzhin gshegs pa ji snyed cig byung bar gyur pa de dag thams cad kyang kho mos bsnyen bkur to/ /mchod do rim gror byas so/ /</text></item>
<item><p>251b4</p><section>phal chen</section><text>de bzhin gshegs pa de dag thams cad las kyang kho mos chos bstan pa thos te/ yongs su blangs so/ /yang dag par gzung ngo / /sangs rgyas bcom ldan 'das de dag thams cad las kyang kho mos rnam par thar pa 'di tshul sna tshogs dang / mdo sde'i</text></item>
<item><p>251b5</p><section>phal chen</section><text>tshul gyi gsung sna tshogs dang / rnam par thar pa'i rang bzhin sna tshogs dang / rnam par thar pa'i sgo sna tshogs dang / rnam par thar pa'i rgyud sna tshogs dang / dus la 'jug pa sna tshogs dang / zhing rgya mtsho la 'jug pa sna tshogs dang / sangs</text></item>
<item><p>251b6</p><section>phal chen</section><text>rgyas blta ba rgya mtsho rnam par par bya ba sna tshogs dang / de bzhin gshegs pa'i 'khor gyi dkyil 'khor du 'jug pa sna tshogs dang / byang chub sems dpa'i smon lam rgya mtsho'i tshul gyi lam sna tshogs dang / byang chub sems dpa'i spyod pa mngon par</text></item>
<item><p>251b7</p><section>phal chen</section><text>bsgrub pa sna tshogs dang / byang chub sems dpa'i rnam par thar pa 'byam klas pa sna tshogs kyis thob par gyur kyang / byang chub sems dpa'i rnam par thar pa kun tu bzang po'i tshul ni khong du ma chud do/ /de ci'i phyir zhe na/ byang chub sems dpa'</text></item>
<item><p>252a1</p><section>phal chen</section><text>kun tu bzang po rnams kyi rnam par thar pa'i tshul ni nam mkha'i dbyings kyis klas par tshad do/ /sems can gyi ming du bya ba thams cad kyi dbyings ltar tshad do/ /dus gsum gyi rgyud rgya mtsho'i dbyings ltar tshad med do/ /phyogs rgya</text></item>
<item><p>252a2</p><section>phal chen</section><text>mtsho'i dbyings ltar tshad med do/ chos kyi dbyings kyi tshul rgya mtsho'i dbyings ltar tshad med do/ /rigs kyi bu byang chub sems dpa' kun tu bzang po rnams kyi rnam par thar pa'i tshul gyi lus ni de bzhin gshegs pa'i yul dang mnyam pa'o/ /de ltar rigs kyi bu kho mos</text></item>
<item><p>252a3</p><section>phal chen</section><text>bskal pa sangs rgyas kyi zhing gi rdul shin tu phra ba snyed cig tu byang chub sems dpa'i sku la lta lta yang blta bas ma ngoms te/ rigs kyi bu 'di lta ste dper na/ gcig tu 'dod chags la spyod pa'i skyes pa dang bud med phan tshun nas phrad bar dus byas pa</text></item>
<item><p>252a4</p><section>phal chen</section><text>gnyis la ni sems kyi rgyud tshul bzhin ma yin pa yid la byed pa las byung ba gtsang ba'i 'du shes dang / rnam par rtog pas myos pa las byung ba tshad pa zhig skye'o/ /rigs kyi bu de bzhin du kho mo byang chub sems dpa'i sku la lta na ba spu'i sgo re re nas kyang 'jig</text></item>
<item><p>252a5</p><section>phal chen</section><text>rten gyi khams kyi rgyud 'byam klas pa mtha' dang dbus med pa tshad med par shin tu bstan pa gzhi sna tshogs dang ldan pa/ mtshams kyi rgyan sna tshogs dang ldan pa dbyibs sna tshogs dang ldan pa ri'i rgyan sna tshogs kyis brgyan pa sa'i gzhi'i rgyan sna tshogs bstan du yod pa sprin sna</text></item>
<item><p>252a6</p><section>phal chen</section><text>tshogs dang ldan pa'i nam mkha' kun nas khyab pa'i rgyan dang ldan pa/ tshul dang dang grangs sna tshogs su brjod pa sangs rgyas 'byung ba dang de bzhin gshegs pa'i rgyud sna tshogs 'byung ba snying po byang chub kyi rgyan sna tshogs kyis brgyan pa/ de bzhin gshegs pa'i</text></item>
<item><p>252a7</p><section>phal chen</section><text>chos kyi 'khor lo bskor ba'i rnam par 'phrul pa sna tshogs dang ldan pa de bzhin gshegs pa'i 'khor gyi dkyil 'khor gyi rgyan sna tshogs dang ldan pa/ mdo sde'i tshul sna tshogs shin tu bstan pa'i sgra 'byung ba/ theg pa'i tshul sna tshogs mngon par bsgrub pa 'byung ba dang ldan</text></item>
<item><p>252b1</p><section>phal chen</section><text>pa/ yongs su dag pa'i 'od dang snang ba sna tshogs kyi rab tu snang ba mtshan ma sngan chad ma mthong ba dag sems kyi skad cig re re zhing lam du snang ngo / /ba spu'i sgo re re nas kyang sangs rgyas rgya mtsho mtha' dang dbus med pa snying po byang chub kyi rgyan sna tshogs mnga' ba chos kyi</text></item>
<item><p>252b2</p><section>phal chen</section><text>'khor lo bskor ba'i rnam par 'phrul pa sna tshogs dang ldan pa mdo sde'i tshul sna tshogs sgrog pa'i rnam par 'phrul pa dang ldan pa dag kyang rgyun mi 'chad pa'i tshul du sems kyi skad cig re re la lam du snang ngo / /ba spu'i sgo re re nas kyang sems can rgya mtsho mtha'</text></item>
<item><p>252b3</p><section>phal chen</section><text>dang dbus med pa khyim dang kun dga'i ra ba dang ri dang gzhal med khang dang chu klung dang rgya mtsho la gnas pa gzugs dang lus sna tshogs can longs spyod kyi yul sna tshogs dang ldan pa/ spyod pa dang spyod yul dang sbyor ba sna tshogs dang ldan pa/ dbang po sna tshogs su</text></item>
<item><p>252b4</p><section>phal chen</section><text>bsgrub pa'i tshul dang ldan pa dag kyang sems kyi skad cig re re la lam du snang ngo / /ba spu'i sgo re re nas kyang dus gsum rgya mtsho la 'jig pa'i tshul mtha' dang dbus med pa zhig mig lam du snang ngo / /byang chub sems dpa'i smon lam rgya mtsho mtha' dang</text></item>
<item><p>252b5</p><section>phal chen</section><text>dbus med pa zhig ni rnam par dag par 'gyur ro/ /byang chub sems dpa'i sa'i spyod pa rnam pa tha dad pa rgya mtsho mtha' dang dbus med pa dag kyang yongs su snang ngo / /byang chub sems dpa'i pha rol tu phyin pa'i tshul rgya mtsho yongs su dag pa mtha' dang</text></item>
<item><p>252b6</p><section>phal chen</section><text>dbus med pa dag kyang yongs su snang ngo / /byang chub sems dpa'i sngon gyi sbyor ba rgya mtsho mtha' dang dbus med pa dag kyang yongs su snang ngo / /sangs rgyas kyi zhing yongs su dag par bya ba'i tshul rgya mtsho mtha' dang dbus med pa dag kyang yongs su snang</text></item>
<item><p>252b7</p><section>phal chen</section><text>ngo / /byang chub sems dpa'i byams pa chen po'i tshul rgya mtsho mtha' dang dbus med pa dag kyang yongs su snang ngo / /sems can thams cad yongs su smin par bya ba dang gdul ba'i mthu dang thabs rgya mtsho dag la'ang 'jug cing khong du chud</text></item>
<item><p>253a1</p><section>phal chen</section><text>do/ byang chub sems dpa'i snying rje chen po'i sprin gyi tshul rgya mtsho mtha' dang dbus med pa dag kyang yongs su 'grub bo/ /byang chub sems dpa'i dga' ba'i shugs chen po rgya mtsho mtha' dang dbus med pa dag kyang rnam par 'phel te/ sems kyi skad</text></item>
<item><p>253a2</p><section>phal chen</section><text>cig re re la yang sems can thams cad yongs su bsdu ba'i tshul rgya mtsho mtha' dang dbus med pa dag kyang rab tu 'grub bo/ /rigs kyi bu de ltar kho mo bskal ba sangs rgyas kyi zhing brgya'i rdul shin tu phra ba snyed dag tu byang chub sems dpa' ba spu'i sgo re re zhing sems kyi skad</text></item>
<item><p>253a3</p><section>phal chen</section><text>cig re re la chos kyi tshul rgya mtsho mtha' dang dbus med pa la zhugs te/ khong du chud par byas kyang mthar thug par ma gyur te sngon khong du chud pa la bzlas te/ khong du chud par byas pa'ang med do sngon thos pa la bzlas te/ thos bar bya ba'ang med do/ /rigs kyi bu de ltar</text></item>
<item><p>253a4</p><section>phal chen</section><text>don thams cad grub pa btsun mo'i 'khor gyi nang na bzhugs shing bud med kyi tshogs kyis yongs su bskor bar bzhugs pa'i tshe'ang kho mo ni ba spu'i sgo re re nas kyang dus gsum gyi tshul rgya mtsho mtha' dang dbus med pa la chos kyi dbyings la 'jug pa'i tshul rgya mtsho khong du chud</text></item>
<item><p>253a5</p><section>phal chen</section><text>par bya bas yongs su 'jug go /rigs kyi bu kho mos byang chub sems dpa'i rnam par thar pa byang chub sems dpa'i ting nge 'dzin gyi tshul rgya mtsho thams cad la rnam par lta bu'i yul 'di shes te/ mnyam par gzhog par zad na kho mos byang chub sems dpa' thabs kyi tshul</text></item>
<item><p>253a6</p><section>phal chen</section><text>rgya mtsho mtha' dang dbus med pa la zhugs pa sems can thams cad dang mnyam zhing 'dra ba'i dbyings su gnas pa'i lus rnam par dmigs pa yongs su ston pa 'gro ba thams cad kyi bsam pa dang ma mthun par spyod pa yongs su ston pa ba spu'i sgo thams cad nas kha dog mtha' yas pa'i sprul</text></item>
<item><p>253a7</p><section>phal chen</section><text>pa'i sprin rab tu 'gyed pa lus med pa'i chos nyid kyi ngo bo nyid kyi rang bzhin shin tu rnam par dag pa nam mkha'i mtshan nyid du 'gro ba'i rang bzhin khong du chud pas rnam pa rtog pa med pa thams cad du rjes su song ba'i blo rnam par gdon mi za bas de bzhin gshegs pa dang mnyam pa</text></item>
<item><p>253b1</p><section>phal chen</section><text>rnam par 'phrul pa la brtson pa rnam par thar pa'i yul mtha' dang dbus med pas rnam par 'phrul pa la zhugs pa chos kyi dbyings shin tu rgya chen por sems bskyed pas 'jug pa la rnam par spyod cing dbang bsgyur ba chos kyi gnas sgo thams cad dang ldan pa'i rnam par thar pa rgya mtsho la rnam</text></item>
<item><p>253b2</p><section>phal chen</section><text>par rtse ba de dag gi spyod pa shes pa'am yon tan gyi gter ma lus par bstan par nus re skan/ /song rigs kyi bu bcom ldan 'das rnam par snang mdzad kyi zhabs kyi drung 'di nyid na khri rin po che sna tshogs kyi rgyan dang ldan pa nor bu rin po che'i rgyal po sIng mo'i snying po can la byang</text></item>
<item><p>253b3</p><section>phal chen</section><text>chub sems dpa'i yum lha mo sgyu ma zhes bya ba 'dug gis de'i gan du song la ji ltar byang chub sems dpa'i spyad pa la spyod pa'i byang chub sems dpa' rnams 'jig rten gyi chos kyi dri ma thams cad kyis mi gos pa yin pa dang / de bzhin gshegs pa mchod pa'i nan tan la rgyun</text></item>
<item><p>253b4</p><section>phal chen</section><text>mi chad pa yin pa dang byang chub sems dpa'i las kyi mtha' thams cad las phyir mi ldog pa yin pa dang / byang chub sems dpa'i rnam par thar pa la 'jug pa la sgrib pa thams cad dang bral bar 'gyur ba yin pa dang byang chub sems dpa'i rnam par spyod pa thams cad la</text></item>
<item><p>253b5</p><section>phal chen</section><text>gzhan gyi dring mi 'jog pa yin pa dang / de bzhin gshegs pa thams cad dang mngon du gyur par gnas pa yin pa dang / sems can thams cad yongs su bsdu ba'i nan tan las phyir mi ldog pa yin pa dang / phyi ma'i mtha'i mur thug pa'i bskal par byang chub sems</text></item>
<item><p>253b6</p><section>phal chen</section><text>dpa'i spyod pa thams cad la gnas par bya ba las phyir mi ldog pa yin pa dang / theg pa chen po'i smon lam las phyir mi zlog pa yin pa dang 'gro ba thams cad kyi dge ba'i rtsa ba yongs su gzung ba dang rnam par spel ba la sgyid lug par mi 'gyur ba yin pa 'dris shig /de nas</text></item>
<item><p>253b7</p><section>phal chen</section><text>shAkya'i bu mo go pas rnam par thar ba'i sgo'i tshul 'di nyid yongs su bstan pa'i phyir sangs rgyas kyi byin gyi rlabs kyis de'i tshe tshigs su bcad pa 'di dag smras so/ /yang dag byang chub spyod la brtson pa yi/ /sems can dam pa sems can sus mthong ba/ /mos pa'i</text></item>
<item><p>254a1</p><section>phal chen</section><text>sems sam khong khro ldan yang rung / /de yi bsdu bas kun kyang yongs su 'du/ /zhing brgya'i rdul phran rab tu phra snyed kyi/ /bskal pa mang po kho mos 'di nas dran/ /de yi pha rol bskal pa rnam brgyan la/ /'jig rten khams rab ri bo'i 'od byung ngo / /de la thub pa stong phrag</text></item>
<item><p>254a2</p><section>phal chen</section><text>'grangs pa ni/ /bye ba khrag khrig sum cu drug byung ste/ /de kun tha mar thub dbang byung ba ni/ /'gro ba'i sgron ma chos kyi rgyal mtshan no/ /de tshe rgyal po dpal gyi gzi brjid byung / /thub dbang de ni mya ngan yongs 'das nas/ /dgra yi 'khor bcom</text></item>
<item><p>254a3</p><section>phal chen</section><text>'dzam bu'i rgyal mtshan 'dir/ /bka' la thogs med mnga' bdag dam par gyur/ /de la bu ni brgya phrag lnga yod de/ /kun kyang dpa' zhing brtul phod gzugs dang ldan/ /yan lag kun rdzogs rnam par dag pa'i lus/ /gong na med pa'i dpal</text></item>
<item><p>254a4</p><section>phal chen</section><text>gyis rab tu brgyan/ /rgyal po sras bcas bde gshegs 'dun par gyur/ /rgyal pa'i mchod pa rgya chen rab kyang byas/ /de ni rtag tu dam chos yongs bzung pa'i/ /chos la mngon brtson rab tu brtan par gyur/ /rgyal po de sras 'od gzer bzang po ni/ /</text></item>
<item><p>254a5</p><section>phal chen</section><text>sems can rnam dag gzhon nu 'khrungs gyur pa/ /shin tu blta mdzes yid 'ong gzugs ldan te/ /yan lag mtshan rab sum cu gnyis kyis brgyan/ /rgyal srid yongs su spangs nas mi yi 'khor/ /bye ba lngas bskor de tshe rab tu byung / /rab tu</text></item>
<item><p>254a6</p><section>phal chen</section><text>byung nas brtson 'grus brtan ldan te/ /rgyal ba'i chos kyang yongs su gzung bar gyur/ /pho brang dam pa sdong po ldan pa ni/ /grong mchog bye ba stong gis kun nas bskor/ /nags tshal yal ga sna tshogs der byung ba/ /rab tu sgra zhi bla na med pa'i</text></item>
<item><p>254a7</p><section>phal chen</section><text>dpal/ /de na 'ong bzang brtul zhugs rab ldan pa/ /'jigs med shes rab spobs dang ldan pa bzhugs/ /des ni sems can nyon mongs sbyangs pa'i phyir/ /rgyal pa'i chos kyang yongs su bstan pa mdzad/ /shes rab ldan pa de ni bsod</text></item>
<item><p>254b1</p><section>phal chen</section><text>snyoms la/ /spyod lam mdzes shing cha byad zhi ba dang / /mi g.yeng spyan gyis dgongs pa mkhyen bzhin du/ /tshul zab brtan par bzhud pas grong du byon/ /grong mchog dga' ba'i rgyal mtshan zhes bya bar/ /tshong dpon legs pa snyan grags der byung</text></item>
<item><p>254b2</p><section>phal chen</section><text>ste/ /kho mo de yi bu mo yid 'ong gyur/ /gzugs mdzes ldan te nyi ma'i 'od ces bya/ /khyim gyi dam pa de yi sgo nas su/ /'od gzer bzang po 'khor bcas kho mos mthong / /yan lag mtshan brgyan shin tu mdzes pa ste/ /de la kho mo mos pa</text></item>
<item><p>254b3</p><section>phal chen</section><text>mchog cig skyes/ /de ni kho mo'i khyim gyi sgor byon nas/ /nor bu de yi lhung bzed nang du gsol/ /rgyan rnams kun kyang bkrol te mos sems kyis/ /shin tu 'dun par de la bdag gis phul/ /bde gshegs sras po 'od gzer bzang dpal</text></item>
<item><p>254b4</p><section>phal chen</section><text>la/ /'dod chags sems kyis mchod pa rnams bsgrubs pas/ /bskal pa'i dam pa nyis brgya lnga bcur yang / /ngan song gang du'ang song bar ma gyur to/ /lha yi yul du lha rigs ldan par skyes/ /mi yi yul du rgyal po'i sras mor gyur/ /</text></item>
<item><p>254b5</p><section>phal chen</section><text>kha dog mtha' yas sku yi mdog mnga' bas/ /kun tu kho mo mngon par zhal yang bstan/ /bskal pa nyis brgya lnga bcu 'das gyur nas/ /sprul 'tshong gtso mo blta na sdug pa ste/ /mi 'jigs byed pa'i bu mor skyes par gyur/ /de tshe</text></item>
<item><p>254b6</p><section>phal chen</section><text>shin tu sbyangs shes bya ba yin/ /rgyal bu gzi brjid 'od kyi bdag mthong nas/ /kho mos de la dga' bas mchod pa byas/ /bdag nyid de la yongs su dbul byas nas/ /kho mo de yi dbang gyur chung mar gyur/ /drang srong chen po'i sku mchog</text></item>
<item><p>254b7</p><section>phal chen</section><text>nyi ma la'ang / /bdag cag bsdoms te legs par mchod pa byas/ /mos pas sangs rgyas de yi zhal bltas nas/ /bdag gis byang chub mchog tu sems kyang bskyed/ /rgyal pa bye ba drug cu tshang pa yang / /bskal ba de la kho</text></item>
<item><p>255a1</p><section>phal chen</section><text>mos rim gro byas/ /rgyal ba de dag tha ma'i dus kyi tshe/ /sangs rgyas mos pa'i gzi brjid byung bar gyur/ /der ni kho mo'i chos rnam par dag /chos kyi rang bzhin bdag gis khong du chud/ /tshul rnam rtogs rab tu zhi</text></item>
<item><p>255a2</p><section>phal chen</section><text>bar gyur/ /de tshe tshun chad kho mos snang ba thob/ /rgyal sras rnams kyi ting nge 'dzin gyi yang / /de phyi tshun chad rnam par mthong bar gyur/ /sems kyi skad cig gcig gis rgya mtsho'i zhing / /bsam las rnam 'das phyogs su kho mo 'jug /</text></item>
<item><p>255a3</p><section>phal chen</section><text>phyogs rnams kun gyi sna tshogs rnam dag pa'i/ /zhing rnams tshad med rmad mthong kho mos mthong / /mthong yang de dag la ni chags pa med/ /nyon mongs bcas la'ang khong khro sdang ba med/ /zhing rnams de dag ma lus thams cad kyi/ /snying po byang chub</text></item>
<item><p>255a4</p><section>phal chen</section><text>sangs rgyas ma lus mthong / de dag 'od kyi rgya mtsho tshad med pa'ang / /sems kyi skad cig gcig gis rnam par blta/ /de dag 'khor gyi dkyil 'khor rgya mtsho yang / /sems cig thogs pa med pas khong du chud/ /rnam par thar pa tshad med thams</text></item>
<item><p>255a5</p><section>phal chen</section><text>cad dang / /de dag ting 'dzin ma lus de bzhin shes/ /de dag spyod pa yangs pa'ang khong du chud/ /sa tshul ma lus kun kyang kho mos shes/ /smon lam grags med rgya mtsho chen po yang / /skad cig re res mtha' yas khong du chud/ /bskal pa mtha'</text></item>
<item><p>255a6</p><section>phal chen</section><text>yas spyad pa spyod byed cing / /skyes bu dam pa'i sku la lta lta ste/ /de yi ba spu rnam par 'phrul ba yang / /nam yang mur phyin bdag gis ma nus so/ /de yi ba spu gcig gi rtse la yang / /zhing mang rgya mtsho grangs las 'das pa mthong / /rlung gi phung po chu bo</text></item>
<item><p>255a7</p><section>phal chen</section><text>chen po dang / /sa yi lhun rnams me yis yongs gang mthong / /gzhi rnams sna tshogs rnam phye'i gzugs ldan zhing / /dbyibs tshul sna tshogs khong du chud bya ba/ /dbyibs dang lus kyi rnam pas sna tshogs shing / /lus dang rnam pa mtha' yas gzugs ldan pa'i/ /brjod yas khams rnams</text></item>
<item><p>255b1</p><section>phal chen</section><text>zhing rnams rgya mtsho dag /tshad med rnams su tha dad gsal bar mthong / /chos kyi gsung gis 'gro ba gdul don du/ /brtson ba'i rgyal ba de nyid bzhugs pa mthong / /bskal par spyod pa yangs pa spyod pa'i tshe/ /sku yi phrin las kho mos de ma shes/ /</text></item>
<item><p>255b2</p><section>phal chen</section><text>gsung dang thugs min de gnyis phrin las min/ /rdzu 'phrul rnam 'phrul tha dad tshul ma shes/ /de nas tshong dpon gyi bu nor shAkya'i bu mo go ba'i rkang pa gnyis la spyi bos phyag 'tshal te/ shAkya'i bu mo go ba la lan brgya stong du mar g.yas phyogs</text></item>
<item><p>255b3</p><section>phal chen</section><text>su bskor ba byas nas/ yang dang yang bltas te/ shAkya'i bu mo go ba'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ bam po bcu drug pa/ /de nas tshong dpon gyi bu nor lha mo sgyu ma'i gan du 'gro bar mngon du bltas nas/ sangs rgyas kyi spyod yul gyi rgyud kyi ye</text></item>
<item><p>255b4</p><section>phal chen</section><text>shes la zhugs pa des 'di snyam du bsams so/ /bdag gi dge ba'i bshes gnyen 'jig rten thams cad las gyen du 'phags pa'i skye mched drug dang ldan pa/ gnas med pa la rab tu gnas pa/ chags pa thams cad las yang dag par 'das pa'i lus dang ldan pa/</text></item>
<item><p>255b5</p><section>phal chen</section><text>chags pa med par 'gro ba'i lam du zhugs pa chos kyi lus shin tu rnam par dag pa/ lus kyi las sgyu mas legs par sprul pa'i lus dang ldan pa/ ye shes sgyu ma'i rnam pas 'jig rten na rnam par spyod pa/ smon lam sgyu ma'i gzugs dang lus su ldan pa/</text></item>
<item><p>255b6</p><section>phal chen</section><text>sangs rgyas kyi byin gyi rlabs yid kyi rang bzhin gyi lus dang ldan pa/ ma skyes ma 'gags pa'i lus dang ldan pa/ 'ongs pa med pa'i lus dang ldan pa/ bden pa med pa dang / pa med pa'i lus dang ldan pa/ ma 'phos ma zhig pa'i lus dang ldan pa/</text></item>
<item><p>255b7</p><section>phal chen</section><text>ma byung mi 'jig pa'i lus dang ldan pa/ mtshan nyid med par mtshan nyid gcig pa'i lus dang ldan pa/ gnyis la chags pa dang bral ba'i lus dang ldan pa/ kun gzhi med pa la gnas pa'i lus dang ldan pa/ mi zad cing nyams pa med pa'i lus dang</text></item>
<item><p>256a1</p><section>phal chen</section><text>ldan pa/ gzugs brnyan ltar rnam par rtog pa med pa'i lus dang ldan pa/ rmi lam dang mnyam par rnam par rgyu ba'i lus dang ldan pa me long gi dkyil 'khor ltar 'pho ba med pa'i lus dang ldan pa/ /phyogs med pa ltar rab tu zhi bar khong du chud pa'i lus</text></item>
<item><p>256a2</p><section>phal chen</section><text>dang ldan pa/ phyogs kun tu rgyas par 'gengs pa'i lus dang ldan pa/ dus gsum du tha mi dad pa'i lus dang ldan pa/ lus med pa'i sems kyi lus rnam par mi rtog pa'i lus dang ldan pa/ 'jig rten thams cad kyi gi lam las yongs su 'das pa'i lus dang</text></item>
<item><p>256a3</p><section>phal chen</section><text>ldan pa/ kun tu bzang po'i gi rgyud kyis rnam par shes par bya bas 'dul ba'i lus dang ldan pa/ chags pa med pas/ nam mkha'i spyod yul dang ldan pa rnams mthong bar bya ba'am/ bsnyen bkur bar bya ba'am/ mngon gsum du phrad par</text></item>
<item><p>256a4</p><section>phal chen</section><text>bya ba'am/ 'grogs par bya ba 'am/ mtshan ma gzung bar bya ba 'am/ dbyangs kyi dkyil 'khor rnam par rig par shes par bya ba'am/ tshig gi rgyud yongs su shes par bya ba'am/ gdams ngag yongs su gzung bar bya bar thabs ji lta bu zhig tu</text></item>
<item><p>256a5</p><section>phal chen</section><text>nus par 'gyur snyam nas/ de ltar sems shing yid la byed pa la brtson par gnas pa'i tshe/ grong khyer gyi lha mo rin chen mig ces bya ba nam mkha'i lha mo'i tshogs kyis yongs su bskor ba zhig gis/ bdag gi lus rgyan sna tshogs kyis yongs su</text></item>
<item><p>256a6</p><section>phal chen</section><text>brgyan pa/ bdag gi lus rgyan gyis rnam par klubs par nam mkha' la 'dug par nye bar bstan nas/ lha rdzas kyi me tog rnam pa dang / kha dog du ma can snyim pa nas mngon par gtor te/ tshong dpon gyi bu nor la 'di skad ces smras so/ /rigs</text></item>
<item><p>256a7</p><section>phal chen</section><text>kyi bu khyod kyis 'khor ba'i yul la dga' bar mi gnas pas sems kyi grong khyer yongs su bsrung ba la brtson par gyis shig /rigs kyi bu khyod kyis de bzhin gshegs pa'i stobs bcu la dmigs pas sems kyi grong khyer brgyan pa la brtson par gyis shig /</text></item>
<item><p>256b1</p><section>phal chen</section><text>rigs kyi bu khyod kyis phrag dog dang / ser sna dang g.yo dang bral bas sems kyi grong khyer yongs su sbyang ba la brtson par gyis shig /rigs kyi bu khyod kyis chos thams cad kyi rang bzhin nges par rtogs par bya bas sems kyi grong khyer gyi yongs su gdung ba rab tu zhi</text></item>
<item><p>256b2</p><section>phal chen</section><text>bar bya ba la brtson par gyis shig /rigs kyi bu khyod kyis thams cad mkhyen pa nyid kyi tshogs la brtson 'grus chen po'i shugs rnam par spel bas sems kyi grong khyer rnam par spel ba la brtson par gyis shig /rigs kyi bu khyod kyis ting nge 'dzin dang / snyoms</text></item>
<item><p>256b3</p><section>phal chen</section><text>par 'jug pa dang / bsam gtan dang / rnam par thar pa dang / chos kyi gzhal med khang yangs pa'i rnam par spyod pa la dbang bsgyur bas sems kyi grong khyer dang / gnas kyi mdzod brgyan pa dang / bsrung ba la brtson par gyis shig /rigs kyi bu</text></item>
<item><p>256b4</p><section>phal chen</section><text>khyod kyis de bzhin gshegs pa thams cad kyi 'khor gyi dkyil 'khor yang dag par bsgrubs pa'i sa thams cad kyi shes rab kyi pha rol tu phyin pa rab tu thob par 'tshal bas/ sems kyi grong khyer snang bar bya ba la brtson par gyis shig /rigs kyi bu khyod kyis de bzhin</text></item>
<item><p>256b5</p><section>phal chen</section><text>gshegs pa thams cad yang dag par 'byung ba'i thabs kyi lam gyis rang gi sems kyi grong khyer du gzhol bar bya bas sems kyi grong khyer nye bar brtan pa la brtson par gyis shig /rigs kyi bu khyod kyis byang chub sems dpa' kun tu bzang po'i spyod</text></item>
<item><p>256b6</p><section>phal chen</section><text>pa dang smon lam mngon par bsgrub pa'i sems rnam par dag pas sems kyi grong khyer gyi ra ba brtan pa mngon par bsgrub par gyis shig /rigs kyi bu khyod kyis nyon mongs pa dang / bdud kyi ris kyi sdig to'i grogs po dang / bdud kyi 'khor gyis mi</text></item>
<item><p>256b7</p><section>phal chen</section><text>choms par bya bas sems kyi grong khyer brgal dka' ba dang / shigs par dka' ba mngon par bsgrub pa la brtson par gyis shig /rigs kyi bu khyod kyis sems can thams cad de bzhin gshegs pa'i ye shes snang bas khong du chud par bya ba'i phyir sems kyi</text></item>
<item><p>257a1</p><section>phal chen</section><text>grong khyer snang bar bya ba la brtson par gyis shig /rigs kyi bu khyod kyis de bzhin gshegs pa thams cad kyi chos kyi sprin gyi char yongs su gzung bar sems kyi grong khyer mngon par brlan pa la brtson par gyis shig /rigs kyi bu khyod kyis de</text></item>
<item><p>257a2</p><section>phal chen</section><text>bzhin gshegs pa thams cad kyi bsod nams rgya mtsho rang gi sems kyis yang dag par blang bas sems kyi grong khyer brtan pa la brtson par gyis shig /rigs kyi bu khyod kyis byams pa chen pos 'gro ba thams cad rgyas par dgang bas sems kyi grong khyer rab tu</text></item>
<item><p>257a3</p><section>phal chen</section><text>rgyas par bya ba la brtson par gyis shig /rigs kyi bu khyod kyis mi dge ba'i chos kyi gnyen po chos kyi gdugs yangs pa bsgrub pas sems kyi grong khyer yongs su dag pa la brtson par gyis shig /rigs kyi bu khyod kyis snying rje chen po shin tu yangs pas 'gro ba thams cad kyi don du</text></item>
<item><p>257a4</p><section>phal chen</section><text>sems g.yo bar bya bas sems kyi grong khyer rab tu bskyod pa la brtson par gyis shig /rigs kyi bu khyod kyis phyi nang gi dngos po 'gro ba thams cad la yongs su bstan pa'i phyir sems kyi grong khyer gyi sgo dbye ba la brtson par gyis shig /rigs kyi bu khyod kyis</text></item>
<item><p>257a5</p><section>phal chen</section><text>'khor ba'i yul thams cad la dga' ba las phyin phyogs su blta bas sems kyi grong khyer rnam par dag par bya ba la brtson par gyis shig /rigs kyi bu khyod kyis mi dge ba'i chos kyi rgyud thams cad mi srid par bya bas sems kyi grong khyer gyi srog rab tu mkhrang ba</text></item>
<item><p>257a6</p><section>phal chen</section><text>mngon par bsgrub pa la brtson par gyis shig /rigs kyi bu khyod kyis thams cad mkhyen pa nyid kyi tshogs yang dag par bsgrub pa'i brtson 'grus las phyir mi ldog par bya bas sems kyi grong khyer brtan par bya ba la brtson par gyis shig /rigs kyi bu khyod</text></item>
<item><p>257a7</p><section>phal chen</section><text>kyis dus gsum gyi de bzhin gshegs pa'i dkyil 'khor thams cad dran pa nyid du snang bar bya bas sems kyi grong khyer rab tu gsal bar bya ba la brtson par gyis shig /rigs kyi bu khyod kyis de bzhin gshegs pa thams cad kyi chos kyi 'khor lo'i mdo sde</text></item>
<item><p>257b1</p><section>phal chen</section><text>sna tshogs kyi chos kyi sgo rab tu dbye ba'i ye shes la mngon par mkhas par bya bas sems kyi grong khyer rnam par dbye ba'i tshul la mkhas par gyis shig /rigs kyi bu khyod kyis 'gro ba thams cad dang mngon sum du gnas pa'i thams cad mkhyen pa'i sgo dang / lam gyi</text></item>
<item><p>257b2</p><section>phal chen</section><text>tshul yongs su bstan pa'i phyir sems kyi grong khyer dmigs par bya ba la brtson par gyis shig /rigs kyi bu khyod kyis dus gsum gyi de bzhin gshegs pa thams cad kyi smon lam rgya mtsho rang gi smon lam du mngon par bsgrub pa rnam par dag par bya ba'i phyir sems kyi grong khyer byin gyi</text></item>
<item><p>257b3</p><section>phal chen</section><text>brlab pa'i tshul la mkhas par gyis shig /rigs kyi bu khyod kyis chos kyi dbyings thams cad du bsod nams dang ye shes kyi tshogs rgya chen po rnam par spel bas sems kyi grong khyer gyi tshogs kyi mthu rnam par 'phel bar bya ba'i thabs la mkhas par gyis shig /rigs</text></item>
<item><p>257b4</p><section>phal chen</section><text>kyi bu khyod kyis sems can thams cad kyi sems dang bsam pa dang / dbang po dang mos pa dang / kun nas nyon mongs pa dang / rnam par byang bar shes par bya bas sems kyi grong khyer nas 'od kun tu dgye ba'i thabs la mkhas par gyis shig /rigs kyi bu</text></item>
<item><p>257b5</p><section>phal chen</section><text>khyod kyis chos kyi dbyings kyi tshul thams cad yang dag par bsdu bas sems kyi grong khyer du dbang bsgyur ba'i tshul la mkhas par gyis shig /rigs kyi bu khyod kyis de bzhin gshegs pa thams cad dran zhing snang bar bya bas sems kyi grong khyer 'od gsal bar bya ba</text></item>
<item><p>257b6</p><section>phal chen</section><text>la brtson par gyis shig /rigs kyi bu khyod kyis lus med pa'i chos kyi tshul thams cad khong du chud par bya bas sems kyi grong khyer gyi rang bzhin yongs su shes par bya ba la brtson par gyis shig /rigs kyi bu khyod kyis thams cad mkhyen pa'i chos kyi grong khyer</text></item>
<item><p>257b7</p><section>phal chen</section><text>du 'gro bar bya bas sems kyi grong khyer sgyu ma lta bur brtag pa la brtson par gyis shig dang / rigs kyi bu de ltar sems kyi grong khyer yongs su sbyang ba la brtson pa'i byang chub sems dpas dge ba'i rtsa ba thams cad yongs su bsgrub pa thob par nus so/ /de ci'i phyir</text></item>
<item><p>258a1</p><section>phal chen</section><text>zhe na/ de ltar sems kyi grong khyer yongs su dag pa'i byang chub sems dpa' de'i mdun ni sangs rgyas mthong bar bya ba la sgrib pa'am/ chos mnyan par bya ba la sgrib pa'am/ de bzhin gshegs pa mchod cing rim gror bya ba la sgrib pa'am/ sems</text></item>
<item><p>258a2</p><section>phal chen</section><text>can yongs su bsdu ba'i sbyor ba la sgrib pa dang / sangs rgyas kyi zhing yongs su dag par bya ba la sgrib pa yang rung ste/ sgrib pa thams cad mi gnas so/ /rigs kyi bu sgrib pa thams cad dang bral ba'i sems dang / lhag pa'i bsam pas dge ba'i bshes gnyen</text></item>
<item><p>258a3</p><section>phal chen</section><text>yongs su btsal ba la mngon par brtson pa'i byang chub sems dpas ni las gron chu dus dge ba'i bshes gnyen mthong bar 'gyur te/ rigs kyi bu dge ba'i bshes gnyen la rag las pa yang byang chub sems dpa' rnams kyi thams cad mkhyen pa nyid do/ /</text></item>
<item><p>258a4</p><section>phal chen</section><text>de nas lus kyi ris su gtogs pa'i lha mo chos kyi pad mo dpal gyi dkyil 'khor ces bya ba dang ngo tsha shes pa'i dpal gyi dog pa'i 'od ces bya ba gnyis shig lha mo'i tshogs tshad med pas yongs su bskor nas/ lha mo sgyu ma'i legs pa brjod cing snying po byang chub nas</text></item>
<item><p>258a5</p><section>phal chen</section><text>'thon te/ tshong dpon gyi bu nor mdun gyi nam mkha' la 'khod nas/ rang rang gi rin po che'i rna cha las 'od gzer gyi dra ba rin po che'i kha dog du 'dug pa du ma dang / spos dang / 'dug pa dri ma med pa/ 'od 'phro ba'i kha dog du 'dug pa du ma dang /</text></item>
<item><p>258a6</p><section>phal chen</section><text>sems dang bsam pa mos pa byed pa'i kha dog dang / sems kyi dga' ba'i shugs rnam par 'phel bar byed pa'i kha dog dang / lus kyi gdung ba sim par byed pa'i kha dog dang / lus rnam par dag pa yongs su ston pa'i kha dog dang / lus kyi mthu thog pa med</text></item>
<item><p>258a7</p><section>phal chen</section><text>par 'byung ba'i yul dang ldan pa'i 'od gzer gyi dra ba mang po bkye bas/ zhing rgya che na po snang bar byas nas/ tshong dpon gyi bu nor la de bzhin gshegs pa thams cad kyi sku thams cad du khyab pa/ thams cad la mngon du gyur pa yongs su bstan nas</text></item>
<item><p>258b1</p><section>phal chen</section><text>'jig rten thams cad la g.yas phyogs su bskor ba byas te/ tshong dpon gyi bu nor spyi bo'i gtsug tu shar nas/ spyi bo'i gtsug man chad ba spu'i bu ga thams cad du zhugs te lus kun tu khyab par gyur to/ /de ltar lha mo de dag gi 'od gzer gyis/ tshong dpon</text></item>
<item><p>258b2</p><section>phal chen</section><text>gyi bu nor la phog ma thag tu de'i mod la mun pa thams cad dang / mi gnas pa'i mig rdul dang bral ba'i 'od snang ba zhes bya ba thob par gyur to/ /sems can gyi rang bzhin khong du chud par byed pa'i mig rab rib dang bral ba zhes bya ba thob par gyur to/ /</text></item>
<item><p>258b3</p><section>phal chen</section><text>chos thams cad kyi rang bzhin gyi dkyil 'khor la rnam par lta ba'i rdul dang bral bas dbang bsgyur ba zhes bya ba thob par gyur to/ /zhing thams cad la rnam par lta ba'i rnam par dag pa la dbang bsgyur ba zhes bya ba thob par gyur to/ /de bzhin</text></item>
<item><p>258b4</p><section>phal chen</section><text>gshegs pa thams cad kyi chos kyi sku la rnam par lta ba'i mig rnam par snang ba zhes bya ba thob par gyur to/ /de bzhin gshegs pa'i gzugs kyi sku yongs su grub pa rnam par phye ba bsam gyis mi khyab pa la rnam par lta ba'i mig rnam par dag pa'i blo gros</text></item>
<item><p>258b5</p><section>phal chen</section><text>shes bya ba thob par gyur to/ /zhing rgya mtsho 'byam klas pa thams cad kyi 'jig rten gyi khams 'byung ba dang / 'jig pa rnam par phye ba la rnam par lta ba'i mig chags pa med pa'i 'od ces bya ba thob par gyur to/ /de bzhin gshegs pa</text></item>
<item><p>258b6</p><section>phal chen</section><text>thams cad kyi chos kyi 'khor lo'i mdo sde'i tshul mngon par bsgrub pa'i phyogs la rnam par lta ba'i mig kun tu snang ba zhes bya ba thob par gyur to/ /sangs rgyas kyi rnam par 'phrul pa dang / sems can 'dul ba'i byin gyi rlabs la rnam</text></item>
<item><p>258b7</p><section>phal chen</section><text>par lta ba'i kun nas yul du 'gyur ba zhes bya ba thob par gyur to/ /sangs rgyas kyi zhing thams cad du byung ba'i sangs rgyas skyes pa la rnam par lta ba'i mig kun tu lta ba zhes bya ba thob par gyur to/ /de nas byang chub sems dpa'</text></item>
<item><p>259a1</p><section>phal chen</section><text>yang dag par 'gro ba'i khang pa'i sgo srung srin po'i dbang po srin po stong phrag bcu'i gtso bo shes bya ba chung mar bcas bu dang bcas/ rang gi gnyen bshes dang 'khor du bcas pas/ tshong dpon gyi bu nor la me tog kha</text></item>
<item><p>259a2</p><section>phal chen</section><text>dog sna tshogs yid du 'ong bas mngon par gtor te/ 'di skad ces smras so/ /rigs kyi bu chos bcu dang ldan pa'i byang chub sems dpas ni dge ba'i bshes gnyen thams cad dang nye bar bsnyen pa yin te/ bcu gang zhe na 'di ltar bsam pa yongs su</text></item>
<item><p>259a3</p><section>phal chen</section><text>dag pa/ g.yo dang sgyu med pa dang / 'gro ba thams cad yongs su sdud pa la tha mi dad pa'i snying rje chen po dang / sems can thams cad la sems can med pa'i rang bzhin nges par rtogs pa'i rab tu rtogs pa dang / lhag pa'i bsam pa'i stobs thams</text></item>
<item><p>259a4</p><section>phal chen</section><text>cad mkhyen par 'gro ba las phyir mi ldog pa dang / de bzhin gshegs pa'i dkyil 'khor la mngon par 'dun pa'i mos pa'i stobs dang / chos thams cad kyi rang bzhin dri ma med pas rnam par dag pa'i mig dang / sems can gyi dkyil 'khor</text></item>
<item><p>259a5</p><section>phal chen</section><text>thams cad la tha mi dad pa'i byams pa chen po dang / bsgribs pa thams cad rnam par 'thor ba'i ye shes kyi snang ba dang 'khor ba'i sdug bsngal thams cad kyi gnyen po gdugs su gyur pa'i chos kyi sprin chen po dang / chos kyi dbyings kyi rgyud thams cad la rab tu</text></item>
<item><p>259a6</p><section>phal chen</section><text>zhugs shing / dge ba'i bshes gnyen gyi rjes su 'brang ba mngon du gyur pa'i ye shes kyi mig ste/ rigs kyi bu chos bcu po de dag dang ldan pa'i byang chub sems dpa' ni dge ba'i bshes gnyen thams cad dang nye bar bsnyen pa yin no/ /ting nge 'dzin</text></item>
<item><p>259a7</p><section>phal chen</section><text>la nges par gzhag pa'i sgo bcus rnam par lta ba'i byang chub sems dpa' ni dge ba'i bshes gnyen thams cad dang mngon tu gyur pa thob pa yin te/ bcu gang zhe na/ ting nge 'dzin la nges par gzhag pa'i sgo chos thams cad nam mkha' ltar rdul dang</text></item>
<item><p>259b1</p><section>phal chen</section><text>bral bar rnam par dpyod pa'i dkyil 'khor dang / ting nge 'dzin la nges par gzhag pa'i sgo phyogs rgya mtsho thams cad mngon du gyur pa'i dang / ting nge 'dzin la nges par gzhag pa'i sgo pa thams cad la rnam par mi rtog rnam par mi dpyod pa dang /</text></item>
<item><p>259b2</p><section>phal chen</section><text>ting nge 'dzin la nges par gzhag pa'i sgo phyogs thams cad du de bzhin gshegs pa'i sprin yongs su 'byung ba dang / ting nge 'dzin la nges par gzhag pa'i sgo thams cad mkhyen pa'i ye shes dang / bsod nams rgya mtsho pa'i snying po dang / ting nge</text></item>
<item><p>259b3</p><section>phal chen</section><text>'dzin la nges par gzhag pa'i sgo sems bskyed pa thams cad la dge ba'i bshes gnyen 'byung ba dang / 'bral ba med cing nye bar gyur pa dang / ting nge 'dzin la nges par gzhag pa'i sgo de bzhin gshegs pa thams cad kyi yon tan dge ba'i bshes gnyen</text></item>
<item><p>259b4</p><section>phal chen</section><text>gyi khar las pas yongs su grub pa dang / ting nge 'dzin la nges par gzhag pa'i sgo dge ba'i bshes gnyen thams cad dang yongs su mi 'bral ba dang / ting nge 'dzin la nges par gzhag pa'i sgo dge ba'i bshes gnyen thams cad mnyam pa nyid kyis</text></item>
<item><p>259b5</p><section>phal chen</section><text>rtag par kun tu nye bar 'gro ba'i sbyor ba dang / ting nge 'dzin la nges par gzhag pa'i sgo dge ba'i bshes gnyen gyi thabs kyi spyod pa thams cad kyis dub pa med pa'i sbyor ba ste/ rigs kyi bu ting nge 'dzin la nges par gzhag pa'i sgo bcu po de dag dang ldan pa'i</text></item>
<item><p>259b6</p><section>phal chen</section><text>byang chub sems dpa' ni dge ba'i bshes gnyen thams cad dang / mngon tu gyur pa thob pa yin te/ ting nge 'dzin gyi rnam par thar pa de bzhin gshegs pa thams cad kyi chos kyi 'khor lo dge ba'i bshes gnyen gyi kha nas grags pa zhes bya ba yang thob</text></item>
<item><p>259b7</p><section>phal chen</section><text>pas de la zhugs pa'i byang chub sems dpa' ni sangs rgyas thams cad tha mi dad cing mnyam pa nyid du 'gyur ba yang rab tu 'thob bo/ /dge ba'i bshes gnyen tha mi dad cing thams cad du khyab pa'ang rab tu thob par 'gyur to/ /srin po'i dbang po</text></item>
<item><p>260a1</p><section>phal chen</section><text>mig de skad ces smras pa dang / tshong dpon gyi bu nor nam mkha'i dbyings la bltas te 'di skad ces smras so/ /'phags pa bdag la thugs brtse bar mdzad de/ dge ba'i bshes gnyen bsten pas sman yon btags pa</text></item>
<item><p>260a2</p><section>phal chen</section><text>ma nongs so/ /da dung yang dge ba'i bshes gnyen blta ba'i slad du/ ji ltar brtson par bgyi ba dang / phyogs gang logs su mchi bar bgyi ba dang / gnas gang zhig du yongs su btsal ba dang / dmigs pa gang zhig bsam par bgyi ba'i thabs kyi</text></item>
<item><p>260a3</p><section>phal chen</section><text>sgo ma nor bar bstan du gsol/ smras pa rigs kyi bu de bas na phyogs kun tu rab tu 'dud pa'i lus dang / dmigs pa thams cad du dge ba'i bshes gnyen dran pa dang / 'brel pa'i bsam pa dang / kun tu 'gro ba'i ting nge 'dzin gyi rjes su 'brang ba dang /</text></item>
<item><p>260a4</p><section>phal chen</section><text>sems kyi shugs rmi lam lta bu dang / yid kyi lus gzugs brnyan lta bus rnam par rgyu ste/ 'gro bas dge ba'i bshes gnyen gyi gan du song shig /de nas tshong dpon gyi bu nor srin po'i dbang po mig ji skad du gtams pa de</text></item>
<item><p>260a5</p><section>phal chen</section><text>ltar nan tan du byas pa dang / mdun gyi sa'i nang nas pad mo chen po rdo rje rin po che thams cad las grub pa'i chu ba can/ nang rim rin po che'i rgyal po 'gro ba rgya mtsho sna tshogs las byas pa/ rin po che'i rgyal po thams cad las 'dab ma'i phreng ba</text></item>
<item><p>260a6</p><section>phal chen</section><text>grub pa/ rin po che'i rgyal po rnam par snang ba'i snying po can spos kyi rin po che'i rgyal po rin po che thams cad kyi mdog gi ze ba dang ldan pa/ rin po che'i dra ba grangs med pas kun nas yog pa byung ba mthong ngo / /rin po che'i rgyal po'i pad mo</text></item>
<item><p>260a7</p><section>phal chen</section><text>chen po de'i snying po la'ang / khang pa brtsegs pa chos kyi phyogs su yang dag par gzhol ba'i snying po zhes bya ba shin tu spa la blta na sdug pa sa'i gzhi rnam par snang ba'i dbyibs dang ldan pa/ rin po che'i rgyal po thams cad las byas</text></item>
<item><p>260b1</p><section>phal chen</section><text>pa'i ka ba stong tshang bas mdzes par brgyan pa/ rgyan thams cad du rin po che thams cad bkram pa/ 'dzam bu chu klung gi gser dri ma med pa'i lha rdzas kyi gzhi bting ba/ mu tig gi phreng ba sna tshogs kyi dra ba grangs med pa kun nas bres pa/ rin po che'i</text></item>
<item><p>260b2</p><section>phal chen</section><text>rgyal po sna tshogs rab tu spa bar spel bas brgyan pa/ 'dzam bu chu klung gi nor bu rin po ches kun nas rnam par phye ba/ rin po che'i khri 'phang grangs med pas kun nas bskor ba/ phyogs thams cad nas rin po che'i rgyal po'i them skas mdzes par</text></item>
<item><p>260b3</p><section>phal chen</section><text>bkye ba gnas par mthong ngo / /khang pa brtsegs pa de'i dbus na yang khri nor bu rin po che yid bzhin gyi pad mo'i snying po can/ nor bu rin po che'i gzugs 'jig rten gyi dbang po'i dbyibs lta bu'i rten gyis bzung ba/ nor bu rin po che'i 'bru thams</text></item>
<item><p>260b4</p><section>phal chen</section><text>cad kyi kha dog du 'dug pa/ dbang po'i rgyal mtshan rab tu snang ba'i dbyibs su 'dug pa/ rdo rje rin po che'i 'khor lo'i sa la rten pa/ rin po che'i rgyal po sna tshogs kyi phreng bas brgyan pa/ rin po che'i khri 'phang du ma las blangs pa/ rin po che'i rgyal</text></item>
<item><p>260b5</p><section>phal chen</section><text>po snang ba'i rgyal mtshan gyis rab tu spras pa/ rin po che sna tshogs kyi rgyan gyis shin tu brgyan pa/ rin po che'i rgyal po'i stan lha rdzas las 'das pa legs par bting ba/ gos rin po che kha dog mtha' yas pa sna tshogs kyi gzhi thams cad du bkram</text></item>
<item><p>260b6</p><section>phal chen</section><text>pa/ rin po che'i gos thams cad kyi gnam yol bres pas/ nam mkha' rab tu brgyan pa/ rin po che thams cad kyi dra ba kun tu bres pa/ phyogs kun nas rin po che'i rgyal mtshan dgrigs pa'i sgra 'byung ba/ rin po che thams cad</text></item>
<item><p>260b7</p><section>phal chen</section><text>kyi snam bu'i rgyal mtshan phur lab du lding ba/ spos kyi rin po che thams cad kyi rgyal mtshan rnam par bres pas kun nas brgyan pa/ me tog thams cad kyi rgyal mtshan las me tog gi glong sna tshogs char du mngon par 'brul pa/ rin po</text></item>
<item><p>261a1</p><section>phal chen</section><text>che'i dril bu'i rgyal mtshan 'khrol ba'i sgra yid bde ba'i dbyangs snyan par grag pa/ khang pa'i kha thams cad nas rin po che sna tshogs kyi phreng ba rab tu sbyangs pa/ rin po che'i gzugs sna tshogs kyi kha nas spos chu kha dog du ma dang ldan</text></item>
<item><p>261a2</p><section>phal chen</section><text>pa'i char 'bab pa/ nor bu rin po che'i rgyal po rnam par snang ba las glang po dam pa'i gzugs su byas pa'i kha nas pad mo'i dra ba 'byung ba dang ldan pa/ rdo rje sna tshogs kyi seng ge'i kha nas spos kyi sprin kha dog mtha' yas pa rab tu 'byung ba/ rin</text></item>
<item><p>261a3</p><section>phal chen</section><text>po che'i rgyal po rnam par snang ba/ tshangs pa'i gzugs su 'dug pa'i kha nas byams pa chen po'i tshul tshangs pa'i dbyangs kyi nga ro sgrog pa dang ldan pa/ rin po che sna tshogs shin tu mdzes pa'i gzugs kyi kha nas dkar po'i phyogs kyi legs pa rab tu</text></item>
<item><p>261a4</p><section>phal chen</section><text>brjod pa'i nga ro 'byung ba dus gsum gyi sangs rgyas kyi mtshan gser gyi dril gyi phreng ba las sgra snyan pa'i dbyangs su 'byung ba dang ldan pa/ nor bu rin po che dam pa'i dril gyi phreng ba las sangs rgyas thams cad kyi chos kyi 'khor lo'i sgra yid du 'ong ba</text></item>
<item><p>261a5</p><section>phal chen</section><text>'byung ba/ rdo rje'i dril sna tshogs las byang chub sems dpa'i smon lam thams cad kyi sgra rab tu 'byung ba/ rin po che'i rgyal po zla ba'i rgyal mtshan gyi phreng bas sangs rgyas thams cad kyi gzugs brnyan rab tu 'byung ba'i dbyangs sna tshogs rab tu bsgrag</text></item>
<item><p>261a6</p><section>phal chen</section><text>pa/ nor bu rin po che'i rgyal po snying po dag pa'i phreng bas dus gsum du gshegs pa'i de bzhin gshegs pa thams cad kyi sku tshe gcig nas gcig tu brgyud pa'i gzugs brnyan rnam par par bya ba/ rin po che'i rgyal po nyi ma'i snying</text></item>
<item><p>261a7</p><section>phal chen</section><text>po'i phreng bas nam mkha'i dbyings kyi mthas klas pa'i phyogs bcu'i sangs rgyas kyi zhing sna tshogs kyi dbyings su 'od zer yongs su bstan pa/ rin po che'i rgyal po snang ba'i rgyal mtshan gyi phreng bas de bzhin gshegs pa thams cad kyi 'od kyi</text></item>
<item><p>261b1</p><section>phal chen</section><text>dkyil 'khor snang ba rab tu bkye ba/ nor bu rin po che'i rgyal po rnam par snang ba'i phreng bas sprul pa'i sprin 'gro ba thams cad kyi dbang po lta bu de bzhin gshegs pa la mchod cing rim gror byed pa'i 'od rab tu dgye ba/ rin po che'i rgyal po yid bzhin gyi phreng bas</text></item>
<item><p>261b2</p><section>phal chen</section><text>byang chub sems dpa' kun tu bzang po'i rnam par 'phrul pas skad cig re re la chos kyi dbyings su rgyas par dgang ba/ rin po che'i rgyal po ri bo'i rgyal mtshan gyi phreng bas/ lha'i dbang po thams cad kyi khyim gyi lha mo'i dbyangs snyan pa rab tu bsgrag pa dang</text></item>
<item><p>261b3</p><section>phal chen</section><text>ldan zhing khri de/ dmigs pa thams cad du de bzhin gshegs pa la bstod pa'i sprin 'gyed pas yon tan dang / legs pa bsam gyis mi khyab pa brjod du yod pa dang / rin po che'i rgyan grangs med pa'i 'khor gyi stan gyis bskor bar mthong ngo / /</text></item>
<item><p>261b4</p><section>phal chen</section><text>khri de la lha mo sgyu ma 'jig rten gsum las yang dag par 'das pa'i gzugs 'jig rten thams cad la mngon par gnas pa dang / srid pa'i rgyud thams cad las gyen du 'phags pa'i gzugs 'gro ba thams cad kyis rnam par dmigs su yod</text></item>
<item><p>261b5</p><section>phal chen</section><text>pa dang / 'jig rten thams cad kyis ma gos pa'i gzugs bsod nams yangs pas byung ba dang / 'gro ba thams cad dang mnyam zhing 'dra ba'i gzugs sems can thams cad la rang bzhin mngon par ston pa dang / 'gro ba thams cad yongs su smin par bya ba</text></item>
<item><p>261b6</p><section>phal chen</section><text>dang / gdul bar mthun pa'i gzugs sems can thams cad dang mngon sum du 'dal ba dang / dus gsum thams cad du 'gro ba nam mkha' la rnam par dmigs pa tha mi dad pa'i gzugs 'gro ba thams cad kyi mthas klas par dmigs su yod par byin gyis rlob</text></item>
<item><p>261b7</p><section>phal chen</section><text>pa dang / 'gro ba med pa'i gzugs 'jig rten gyi lam gyi rgyud thams cad 'gag pa dang / 'ong ba med pa'i gzugs 'gro ba thams cad du ma byung ba dang / ma skyes pa'i gzugs mi skye bar mnyam pa'i chos la brtson pa dang / ma 'gags pa'i gzugs 'jig rten</text></item>
<item><p>262a1</p><section>phal chen</section><text>gyi rnam par spyod pa thams cad la gzhol ba dang / yang dag par dmigs pa'i gzugs bden pa med pa dang / 'jig rten gyi rnam par dmigs pa'i gzugs pa med pa dang / 'pho ba med pa'i gzugs shi 'pho ba dang / skye ba las</text></item>
<item><p>262a2</p><section>phal chen</section><text>'das pa dang / mi 'jig pa'i gzugs chos kyi dbyings kyi rang bzhin gyis 'jig pa med pa dang / mtshan nyid med pa'i gzugs dus gsum tshig gi lam du gzhol ba dang / mtshan nyid gcig pa'i gzugs mtshan nyid med pas byung ba dang / gzugs brnyan</text></item>
<item><p>262a3</p><section>phal chen</section><text>lta bu'i gzugs 'gro ba thams cad kyi sems dang bsam pa ji lta ba bzhin du dmigs pa dang / sgyu ma lta bu'i gzugs ye shes sgyu mas yongs su grub pa dang / smig rgyu ba lta bu'i gzugs 'gro ba'i 'du shes bzhin du byin gyis rlob pa la gzhol ba dang / grib ma lta</text></item>
<item><p>262a4</p><section>phal chen</section><text>bu'i gzugs sngon gyi smon lam gyis 'gro ba thams cad kyi rjes su 'brang ba dang / rmi lam lta bu'i gzugs bsam pa ji lta ba bzhin du 'gro bas dmigs pa la ma 'dres pa dang / chos kyi dbyings thams cad du gzhol ba'i gzugs nam mkha'i dbyings ltar rang</text></item>
<item><p>262a5</p><section>phal chen</section><text>bzhin yongs su dag pa dang / snying rje chen pos byung ba'i gzugs sems can gyi rgyud thams cad yongs su bskyang ba la brtson pa dang / chags pa med pa'i sgos byung ba'i gzugs skad cig re res chos kyi dbyings rgyas par 'gengs pa dang / mtha' dang</text></item>
<item><p>262a6</p><section>phal chen</section><text>dbus med pa'i gzugs rnyog pa med par 'gro ba thams cad la rten pa dang / tshad med pa'i gzugs tshig gi lam thams cad las yang dag par 'das pa dang / mi gnas pa'i gzugs 'gro ba thams cad gdul ba'i byin gyi rlabs kyis grub pa dang /</text></item>
<item><p>262a7</p><section>phal chen</section><text>byin gyis ma brlabs pa'i gzugs byin gyi rlabs kyis 'gro ba'i don la brtson pa dang / ma byung ba'i gzugs smon lam sgyu mas yongs su grub pa dang / zil gyis ma non pa'i gzugs 'jig rten thams cad las mngon par 'phags pa dang / yang dag pa ma yin</text></item>
<item><p>262b1</p><section>phal chen</section><text>pa'i gzugs zhi gnas kyi snang bas rnam par dmigs pa dang / mi 'byung ba'i gzugs 'gro ba'i las ji lta ba bzhin du rjes su 'brang ba dang / rin po che yid bzhin gyi rgyal po ltar bsam pa ji lta ba bzhin du sems can thams cad kyi bsam pa yongs su rdzogs par</text></item>
<item><p>262b2</p><section>phal chen</section><text>bya ba'i smon lam yongs su grub pa dang / rnam par mi rtog pa'i gzugs 'gro ba thams cad kyi yongs su rtog pa bzhin du nye bar gnas pa dang / mi rtog pas rtog pa med pa'i gzugs 'gro ba thams cad kyis rnam par dmigs pa dang / thogs pa med pa'i</text></item>
<item><p>262b3</p><section>phal chen</section><text>gzugs 'khor ba las bzlog pa la rab tu brtson pa dang / rnam par dag pa'i gzugs de bzhin nyid dang / mnyam par rnam par mi rtog pa dang / rnam pa de lta bu'i gzugs gzugs med par gzugs su snang ba dang / tshor ba med pa'i gzugs kyis</text></item>
<item><p>262b4</p><section>phal chen</section><text>'jig rten gyi sdug bsngal gyi tshor ba rab tu zhi bar bya ba la brtson pa dang / 'du shes kyi rnam pa thams cad las gyen du 'phags pa'i gzugs sems can thams cad kyi 'du shes kyi rnam pas rnam par dmigs pa dang / mngon par 'du bya ba med pa'i chos nyid</text></item>
<item><p>262b5</p><section>phal chen</section><text>kyis byung ba'i gzugs chos sgyu ma'i rnam pas grub pa dang / rnam par shes pa'i yul las yongs su 'das pa'i gzugs byang chub sems dpa'i smon lam kyi ye shes las byung ba dang / rang bzhin med pa'i gzugs 'gro ba thams cad kyi tshig gi lam la</text></item>
<item><p>262b6</p><section>phal chen</section><text>gzhol ba dang / gdung ba yongs su bstsal ba'i gzugs chos kyi sku bsil ba dam pa dang ldan pas/ lha mo sgyu ma bsam pa ji lta ba bzhin du 'gro ba'i gzugs kyi lus yongs su ston pa dang / sems can gyi bsam pa'i dbang du 'gro ba thams cad dang</text></item>
<item><p>262b7</p><section>phal chen</section><text>mnyam zhing 'dra ba'i gzugs kyi lus 'gro ba thams cad kyi gzugs kyi lus las 'phags pa ston cing 'dug pa mthong ngo / /de la sems can la las ni lha mo sgyu ma de bdud kyi bu mo'i gzugs su 'dug la bdud kyi bu mo'i gzugs bas kyang lhag par</text></item>
<item><p>263a1</p><section>phal chen</section><text>mthong ngo / /la las ni dbang bsgyur gyi lha'i bu mo'i gzugs pas kyang lhag par mthong ngo / /la las ni rab 'phrul dga'i lha'i bu mo'i gzugs pas kyang lhag par mthong ngo / /la las ni rab dga' ldan gyi lha'i bu mo'i gzugs bas kyang</text></item>
<item><p>263a2</p><section>phal chen</section><text>lhag par mthong ngo / /la las ni rab mtshe ma'i lha'i bu mo'i gzugs pas kyang lhag par mthong ngo / /la las ni sum cu rtsa gsum gyi lha'i bu mo'i gzugs pas kyang lhag par mthong ngo / /la las ni rgyal po chen po bzhi'i ris kyi lha'i bu mo'i gzugs</text></item>
<item><p>263a3</p><section>phal chen</section><text>pas kyang lhag par mthong ngo / /la las ni grul bum gyi bu mo'i gzugs bas kyang lhag par mthong ngo / /la las ni lto 'phye chen po'i dbang po'i bu mo'i gzugs pas kyang lhag par mthong ngo / /sems can la las ni lha mo sgyu ma de mi'i dbang po'i</text></item>
<item><p>263a4</p><section>phal chen</section><text>bu mo'i gzugs pas kyang lhag par mthong ngo / /de nas tshong dpon gyi bu nor 'gro ba thams cad kyi gzugs kyi 'du shes dang bral yang sems can pha rol gyi bsam pa la 'jug pa des sems can thams cad kyi bsam pa'i rnam pa la lha mo sgyu ma</text></item>
<item><p>263a5</p><section>phal chen</section><text>'gro ba thams cad nye bar 'tsho ba'i bsod nams dang ldan pa/ thams cad mkhyen pa nyid kyi bsod nams kyis bsgrubs pa'i lus dang ldan pa/ sbyin pa'i pha rol tu phyin pa'i sbyor ba tha mi dad pa dang ldan pa/ 'gro ba thams cad la mnyam pa nyid kyi zhugs</text></item>
<item><p>263a6</p><section>phal chen</section><text>pa/ snying rje chen po'i lhas su sems can thams cad yongs su sdud pa/ de bzhin gshegs pa'i yon tan thams cad la nan tan du byas pas byung ba/ bzod pa thams cad kyi tshul rgya mtsho la zhugs pa/ thams cad mkhyen pa nyid kyi brtson 'grus</text></item>
<item><p>263a7</p><section>phal chen</section><text>kyi shugs kyis sems can rnam par spel ba/ chos kyi dkyil 'khor thams cad yongs su dag par bya ba la phyir mi ldog pa'i brtson 'grus dang ldan pa/ chos thams cad kyi rang bzhin nges par rtogs pas byung ba/ bsam gtan gyi yan lag dang</text></item>
<item><p>263b1</p><section>phal chen</section><text>tshul thams cad las yongs su grub pa'i sems dang ldan pa/ bsam gtan gyi yan lag tha mi dad pa'i yul yongs su 'dzin pa'i de bzhin gshegs pa'i bsam gtan gyi dkyil 'khor snang ba rab tu thob pa/ sems can thams cad kyi nyon mongs pa rgya mtsho</text></item>
<item><p>263b2</p><section>phal chen</section><text>bskam pa la shin tu gdon mi za bar byas pa'i nges par rtog pa sna tshogs la gnas pa/ de bzhin gshegs pa thams cad kyi chos kyi 'khor lo rnam par dbye ba'i tshul la mkhas pa/ chos thams cad kyi tshul rgya mtsho rnam par dpyad pa'i shes rab dang ldan pa/</text></item>
<item><p>263b3</p><section>phal chen</section><text>de bzhin gshegs pa thams cad mthong bas ma ngoms pa/ dus gsum gyi de bzhin gshegs pa gcig nas gcig tu brgyud pa la rnam par lta ba'i rgyun mi gcod pa/ sangs rgyas thams cad lta ba'i sgo la mngon du gyur ba/ de bzhin gshegs pa thams</text></item>
<item><p>263b4</p><section>phal chen</section><text>cad kyis yongs su bsgrubs pa'i lam yongs su dag par bya ba rnam pa tha dad pa'i tshul la mkhas pa/ de bzhin gshegs pa thams cad kyi spyod yul nam mkha' dang mnyam pa sems can thams cad yongs su bsdu ba'i thabs kyi tshul la mkhas pa/ 'gro</text></item>
<item><p>263b5</p><section>phal chen</section><text>ba mtha' dang dbus med pa/ bsam pa ji lta ba bzhin du yongs su smin par bya ba dang / gdul ba'i snang ba rab tu thob pa/ sangs rgyas thams cad kyi sku rnam par dag pa rnam pa tha dad pa la zhugs pa/ zhing rgya mtsho thams cad yongs su dag par bya</text></item>
<item><p>263b6</p><section>phal chen</section><text>ba'i smon lam dang ldan pa/ sems can gyi khams thams cad rnam par gdul ba'i byin gyi rlabs mthar thug par bya ba'i smon lam yongs su dag pa/ de bzhin gshegs pa'i yul thams cad mchod pas rgyas par dgang ba'i sems dang /</text></item>
<item><p>263b7</p><section>phal chen</section><text>ldan pa/ byang chub sems dpa'i rnam par 'phrul pa thams cad la brtson pas byung ba/ chos kyi sku bla na med pa yongs su dag pa dang ldan pa/ gzugs kyi lus mtha' yas pa yongs su ston pa/ bdud kyi dpung thams cad rab tu 'joms pa/</text></item>
<item><p>264a1</p><section>phal chen</section><text>dge ba'i rtsa ba shin tu rgya chen po'i stobs dang ldan pa/ chos kyi stobs rab tu skyes pa'i blo can/ sangs rgyas kyi stobs snang ba rab tu thob pa/ byang chub sems dpa'i dbang thams cad kyi stobs yongs su rdzogs pa/ thams cad mkhyen pa</text></item>
<item><p>264a2</p><section>phal chen</section><text>nyid kyi shugs kyi stobs yongs su skyes pa/ de bzhin gshegs pa'i ye shes glog gis shes rab snang bar byas pa/ sems can mtha' dang dbus med pa'i sems rgya mtsho rnam par dpyad pa la mkhas pa/ 'gro ba shin tu mang ba'i bsam pa la zhugs</text></item>
<item><p>264a3</p><section>phal chen</section><text>pa/ sems can pha rol gyi dbang po rnam pa tha dad pa shes par bya ba'i tshul la mkhas pa/ sems can mtha' yas pa'i mos pa rnam pa tha dad pa'i rgyus la mkhas par khong du chud pa/ phyogs bcu'i zhing rgya mtsho tshad med pa lus kyis rgyas par</text></item>
<item><p>264a4</p><section>phal chen</section><text>'gengs pa/ 'jig rten gyi khams rnam pa tha dad pa thams cad shes par bya ba'i tshul dang / rnam pa la mkhas pa/ zhing tha dad pa'i tshul thams cad shes par bya ba'i tshul la mkhas pa'i rjes su song ba/ ye shes kyi lta ba phyogs rgya mtsho thams cad du</text></item>
<item><p>264a5</p><section>phal chen</section><text>rab tu 'dal ba/ dus rga mtsho thams cad du khyab pa'i blo dang ldan pa/ sangs rgyas rgya mtsho thams cad la mngon sum du 'dud pa'i lus can/ chos kyi sprin rgya mtsho'i char thams cad yang dag par gzung ba la/ mngon tu gyur pa'i sems dang ldan pa/ de bzhin</text></item>
<item><p>264a6</p><section>phal chen</section><text>gshegs pa thams cad kyi yon tan rab tu rdzogs par bya ba'i nan tan gyis 'byung ba la rab tu brtson pa/ byang chub sems dpa'i tshogs thams cad yongs su bsgrub pa la rab tu zhugs pa'i blo dang ldan pa/ byang chub sems dpa' thams cad kyi rab tu 'jug</text></item>
<item><p>264a7</p><section>phal chen</section><text>pa la rnam par dpyod pa'i mthu yod pa/ byang chub kyi sems kyi yan lag thams cad yongs su grub pa/ byang chub sems dpa' thams cad yongs su bskyang ba la rab tu brtson pa/ sangs rgyas thams cad kyi legs pa'i sprin kun tu snang ba rab tu ston pa/</text></item>
<item><p>264b1</p><section>phal chen</section><text>byang chub sems dpa' dang rgyal ba thams cad skyed pa'i smon lam gyis byung ba dang / de dag la sogs pa mthong ba'i tshul 'dzam bu'i gling gi rdul shin tu phra ba snyed kyis lha mo sgyu ma tshong dpon gyi bu nor mthong bar gyur to/ /des de mthong nas lha mo sgyu ma</text></item>
<item><p>264b2</p><section>phal chen</section><text>ji snyed yod pa de snyed du bdag gi lus byin gyis brlabs nas/ phyogs thams cad la mngon tu bltas pa'i lha mo sgyu ma la thams cad du khyab pa'i lus kyis phyag byas so/ /des de ltar phyag byas ma thag tu ting nge 'dzin gyi sgo mtha' dang dbus med pa thob par gyur te/</text></item>
<item><p>264b3</p><section>phal chen</section><text>des ting nge 'dzin gyi sgo de dag la rnam par bltas nas/ mtshan mar bya ba dang / bsgom pa dang / lhur blang ba dang / rjes su dran par bya ba dang / rgyas par dgang ba dang / rab tu rgya cher bya ba dang / blta ba dang / rnam par spel ba dang / mngon par bsgrub</text></item>
<item><p>264b4</p><section>phal chen</section><text>pa dang / rgyas gdab par byas te/ ting nge 'dzin gyi sgo de dag las langs nas lha mo sgyu ma 'khor dang bcas/ gnas dang bcas/ stan dang bcas pa la g.yas phyogs su bskor ba byas te/ mdun du 'dug nas thal mo sbyar te/ 'di skad ces smras so/ /</text></item>
<item><p>264b5</p><section>phal chen</section><text>'phags ma bdag ni 'jam dpal gzhon nur gyur pas bla na med pa yang dag par rdzogs pa'i byang chub tu sems bskyed de/ dge ba'i bshes gnyen bsnyen bkur ba la yongs su bskul ba bgyis pa ste/ de ltar bdag dge ba'i bshes gnyen nas dge ba'i</text></item>
<item><p>264b6</p><section>phal chen</section><text>bshes gnyen du bsnyen bkur bgyid cing mthar gyis khyod kyi zhabs kyi drung 'di'i bar du mchis pa lags na/ 'phags ma ji ltar byang chub sems dpas byang chub sems dpa'i spyod pa la bslabs na/ thams cad mkhyen pa nyid du 'grub pa lags/</text></item>
<item><p>264b7</p><section>phal chen</section><text>des smras pa rigs kyi bu kho mo ni byang chub sems dpa'i rnam par thar pa smon lam chen po'i ye shes sgyu ma'i rnam pas rnam par brgyan pa thob pa ste/ rigs kyi bu kho mo rnam par thar pa de dang ldan pas 'jig rten gyi khams rgya mtsho 'di'i 'jig rten gyi khams</text></item>
<item><p>265a1</p><section>phal chen</section><text>thams cad kyi 'dzam bu'i gling thams cad na bcom ldan 'das rnam par snang mdzad kyi byang chub sems dpa'i srid pa'i tha ma la skye bas rnam par 'phrul pa ji snyed cig yod pa'i byang chub sems dpa'i srid pa'i tha ma pa de dag thams cad so so'i mar gyur ba ste/</text></item>
<item><p>265a2</p><section>phal chen</section><text>byang chub sems dpa' de dag thams cad kyang kho mo'i lto na gnas pa kho mo'i lto g.yas pa nas 'byung ngo / /rigs kyi bu skal ba dang ldan pa'i gling bzhi pa 'di nyid kyi grong khyer chen po ser skya'i gnas su yang / rgyal po zas gtsang ma'i btsun mo'i rigs dang</text></item>
<item><p>265a3</p><section>phal chen</section><text>ldan pa'i tshul gyis byang chub sems dpa' don grub/ byang chub sems dpa' skye ba'i rnam par 'phrul pa rgya chen po bsam gyis mi khyab pas bskyed do/ /rigs kyi bu de ltar kho mo rgyal po zas gtsang ma'i pho brang na 'dug 'dug pa las byang chub sems</text></item>
<item><p>265a4</p><section>phal chen</section><text>dpa' dga' ldan gyi pho brang nas 'pho ba'i dus la bab pa dang / ba spu'i sgo thams cad kyi ba spu'i sgo re re nas kyang 'od zer de bzhin gshegs pa thams cad kyi yum gyi yon tan gyi dkyil 'khor las byung ba'i snang ba zhes bya ba mang po byang chub sems dpa'</text></item>
<item><p>265a5</p><section>phal chen</section><text>thams cad kyi yum gyi yon tan gyi rgyan sangs rgyas kyi zhing brjod du med pa'i rdul shin tu phra ba snyed 'thon nas/ 'jig rten gyi khams thams cad snang bar byas te/ kho mo'i lus la shar nas/ spyi bo man cad ba spu'i bu ga thams cad du 'phros par</text></item>
<item><p>265a6</p><section>phal chen</section><text>gyur to/ /rigs kyi bu de ltar byang chub sems dpa'i 'od zer ming gcig la/ byang chub sems dpa'i yum gyi rnam par 'phrul ba dang / rgyan dang rnam par thar ba sna tshogs rab tu 'gyed pa de dag kho mo'i lus su dong ma thag tu de'i mod la kho mo'i</text></item>
<item><p>265a7</p><section>phal chen</section><text>lus su byang chub sems dpa'i 'od zer gyi sgo'i dkyil 'khor gyis rnam par dmigs par byas te/ byang chub sems dpa'i skye ba'i rnam par 'phrul pa'i tshul dang rgyan thams cad yongs su snang bar gyur to/ /khyim dang 'khor la yang de bzhin du snang bar gyur</text></item>
<item><p>265b1</p><section>phal chen</section><text>to/ /rigs kyi bu de ltar byang chub sems dpa'i 'od zer de dag kho mo'i lus su dong ma thag tu de'i mod la byang chub sems dpa'i 'od zer gyi sgo'i dkyil 'khor de dag gis byang chub sems dpa' gang dag gi skye ba'i tshul dang / rnam par 'phrul ba rnam par</text></item>
<item><p>265b2</p><section>phal chen</section><text>dmigs par byas pa de dag thams cad kyang kho mos mthong bar gyur te/ de dag thams cad kyang snying po byang chub tu gshegs nas/ seng ge'i gdan la bzhugs shing byang chub sems dpa'i 'khor gyi dkyil 'khor gyis bskor te/ 'jig rten gyi dbang po</text></item>
<item><p>265b3</p><section>phal chen</section><text>rnams kyis bskor cing / chos kyi 'khor lo bskor ba mang po mthong ngo / /de bzhin gshegs pa de dag gis sngon byang chub sems dpa'i spyod pa mdzad pa'i tshe/ de bzhin gshegs pa ji snyed cig bsnyen bkur ba de dag thams cad kyang kho mos dang po</text></item>
<item><p>265b4</p><section>phal chen</section><text>thugs bskyed pa dang / skye ba'i rnam par 'phrul pa dang bcas mngon par rdzogs par byang chub pa dang / chos kyi 'khor lo bskor ba dang / mya ngan las 'da' ba'i rnam par 'phrul ba dang bcas/ sangs rgyas kyi zhing yongs su dag pa'i rgyan dang</text></item>
<item><p>265b5</p><section>phal chen</section><text>bcas par mthong ngo / /de bzhin gshegs pa de dag gi sprul pa'i dkyil 'khor sems kyi skad cig re re la chos kyi dbyings thams cad rgyas par 'gengs pa de dag thams cad kyang kho mos mthong bar gyur to/ /rigs kyi bu de ltar kho mo'i lus su byang chub sems dpa'i</text></item>
<item><p>265b6</p><section>phal chen</section><text>'od zer de dag dong ma thag tu kho mo'i lus kyang 'gro ba thams cad las mngon par 'phags par gyur te/ rum nam mkha'i dbyings ltar yangs par gyur kyang mi'i lus las lhag par yang mi snang ngo / /phyogs bcu na byang chub sems dpa'i mngal gyi</text></item>
<item><p>265b7</p><section>phal chen</section><text>gnas dang / khang khyim dang rgyan ji snyed cig yod pa de dag thams cad kyang kho mo'i lus kyi khongs su chud pa dang / kho mo'i lus su shong bar gyur par snang bar gyur to/ /rigs kyi bu de ltar kho mo'i lus su byang chub sems dpa'i mngal</text></item>
<item><p>266a1</p><section>phal chen</section><text>gyi gnas dang / khang khyim dang rgyan dang longs spyod byung bar gyur pa dang / de'i mod la byang chub sems dpa' sangs rgyas kyi zhing bcu'i rdul shin tu phra ba snyed kyi byang chub sems dpa' smon lam gcig pa skal ba mnyam par</text></item>
<item><p>266a2</p><section>phal chen</section><text>spyod spyod pa/ dge ba'i rtsa ba gcig pa rgyan gcig pa/ rnam par thar pa gcig la rnam par spyod pa/ ye shes kyis gcig la gnas pa/ rnam par 'phrul pa gcig gis byung ba/ smon lam gcig gis grub pa/ spyod pa gcig gis</text></item>
<item><p>266a3</p><section>phal chen</section><text>byung ba/ chos kyi lus yongs su dag pa/ gzugs kyi lus mtha' dang dbus med pa'i byin gyi rlabs dang ldan pa/ byang chub sems dpa' kun tu bzang po'i spyod pa dang / smon lam dang rnam par 'phrul pas byung ba dag dang / rin po</text></item>
<item><p>266a4</p><section>phal chen</section><text>che'i klu'i dbang po'i snying po'i khang pa brtsegs pa na 'khod cing / klu'i rgyal po gang chen mtsho la pa klu'i dbang po stong phrag brgyad cu dang / 'jig rten gyi dbang po thams cad kyis kyang mngon par mchod cing / byang chub sems dpa'i</text></item>
<item><p>266a5</p><section>phal chen</section><text>rnam par 'phrul ba dga' ldan gyi pho brang thams cad nas shi 'pho yongs su ston pas/ dga' ldan gyi gnas re re nas kyang 'jig rten gyi khams thams cad du 'dal ba'i gling bzhi par skye ba len pa yongs su ston pa/ sems can yongs</text></item>
<item><p>266a6</p><section>phal chen</section><text>su smin par bya ba'i thabs kyi tshul bsam gyis mi khyab pa la mkhas pa'i rjes su song ba dang sems can bag med pa thams cad yongs su bskul zhing mngon par zhen pa/ thams cad las gyen du bskyod pa dang / 'od zer gyi dra ba chen po rab tu dgye bas</text></item>
<item><p>266a7</p><section>phal chen</section><text>'jig rten gyi mun pa thams cad rnam par sel ba dang / ngan song thams cad kyi sdug bsngal zhi bar byed pa dang / sems can dmyal ba'i lam gyi rgyud thams cad nas rnam par bzlog pa dang / sems can thams cad kyi sngon gyi las yongs su</text></item>
<item><p>266b1</p><section>phal chen</section><text>bskul ba dang / sems can gyi khams thams cad yongs su skyob pa dang / sems can thams cad la lus mngon par ston pas dga' ldan gyi pho brang nas 'phos te/ 'khor dang bcas par kho mo'i lus su zhugs nas de dag thams cad kyang kho mo'i</text></item>
<item><p>266b2</p><section>phal chen</section><text>khong na gom pa stong gsum gyi stong chen po'i 'jig rten gyi khams tsam du yangs pa nas/ 'jig rten gyi khams sangs rgyas kyi zhing brjod du med pa'i rdul shin tu phra ba snyed du yangs pa'i 'gros kyis rgyu zhing spyod do/ /phyogs bcu'i 'jig rten gyi</text></item>
<item><p>266b3</p><section>phal chen</section><text>khams 'byam klas pa thams cad kyi de bzhin gshegs pa'i zhabs kyi drung gi byang chub sems dpa'i 'khor gyi dkyil 'khor brjod du med pa dag kyang sems kyi skad cig re re la byang chub sems dpa'i mngal gyi gnas dang / rnam par 'phrul pa lta ba'i</text></item>
<item><p>266b4</p><section>phal chen</section><text>phyir kho mo'i khong du 'dong ngo / /rgyal po chen po bzhi dang / brgya byin dang rab mtshe ma dang rab dga' ldan dang rab 'phrul dga' dang dbang bsgyur gyi lha'i dbang po rnams dang / tshangs pa rnams kyang mngal gyi gnas na bzhugs pa'i byang chub sems</text></item>
<item><p>266b5</p><section>phal chen</section><text>dpa' la lta ba dang / phyag bya ba dang / bsnyen bkur ba dang / chos mnyan pa'i gtam nyams su myong bar bya ba'i phyir nye bar dong yang kho mo'i rum 'dis de snyed kyi 'khor gyi dkyil 'khor cig yongs su bzung yang yangs par gyur pa yang med/</text></item>
<item><p>266b6</p><section>phal chen</section><text>mi'i lus tha mal pa las kho mo'i lus khyad par can du gyur ba yang med mod kyi/ 'khor gyi dkyil 'khor de snyed kyang yongs su bzung ngo / /lha dang mi de dag thams cad kyis kyang byang chub sems dpa'i longs spyod sna tshogs dang / rgyan yongs su dag</text></item>
<item><p>266b7</p><section>phal chen</section><text>pa yang mthong bar gyur to/ /de ci'i phyir zhe na/ de ni byang chub sems dpa'i rnam par thar pa smon lam chen po'i ye shes sgyu ma'i rnam pa 'di nyid shin tu bsgoms pa'i phyir ro/ /rigs kyi bu ji ltar kho mo skal ba dang ldan pa'i gling bzhi pa 'di'i</text></item>
<item><p>267a1</p><section>phal chen</section><text>'dzam bu'i gling na byang chub sems dpa' khong na yongs su 'dzin pa de bzhin du stong gsum gyi stong chen po'i 'jig rten gyi khams kyi gling bzhi pa thams cad kyi 'dzam bu'i gling dag na yang rnam par 'phrul pa'i rgyan gyi tshul 'di nyid kyis yongs su 'dzin par</text></item>
<item><p>267a2</p><section>phal chen</section><text>byed de/ byang chub sems dpa'i rnam par thar ba smon lam chen po'i ye shes sgyu ma'i rnam pa 'di nyid shin tu bsgoms pa'i phyir kho mo'i lus 'di gnyis su gyur pa'ang med/ mi gnyis pa'ang med/ gcig la gnas pa yang med/ mang po la gnas pa yang med do/ /rigs</text></item>
<item><p>267a3</p><section>phal chen</section><text>kyi bu ji ltar kho mo bcom ldan 'das rnam par snang mdzad 'di'i yum du gyur pa de bzhin du sngon gyi de bzhin gshegs pa mtha' dang dbus med pa dag gi yang yum du gyur to/ /la la zhig tu byang chub sems dpa' pad mo'i sbubs nas rdzus te skye ba zhig tu gyur</text></item>
<item><p>267a4</p><section>phal chen</section><text>na yang pad mo'i tshal gyi lha mor gyur cing kho mo byang chub sems dpa' len te/ 'jig rten rnams kyis kyang kho mo ni byang chub sems dpa'i yum yin par shes so/ /la la zhig tu thu bar skye bar gyur na yang de dag tu yang kho mos thu bar blangs te/ byang chub</text></item>
<item><p>267a5</p><section>phal chen</section><text>sems dpa'i yum du gyur to/ /la la zhig tu sangs rgyas kyi zhing du de bzhin 'byung bar gyur na yang de dag tu 'ang kho mo snying po byang chub kyi lha mor gnas gnas so/ /rigs kyi bu thabs kyi sgo ji snyed cig gis byang chub sems dpa'i srid pa'i tha ma ba 'jig rten du</text></item>
<item><p>267a6</p><section>phal chen</section><text>'byung ba yongs su ston pa de snyed kyi thabs kyi sgos kho mo byang chub sems dpa'i yum du gyur te/ rigs kyi bu kho mo 'jig rten gyi khams 'di na bcom ldan 'das rnam par snang mdzad kyi byang chub sems dpa'i skye ba'i rnam par 'phrul pa yongs su bstan pa dag tu</text></item>
<item><p>267a7</p><section>phal chen</section><text>yum du gyur pa/ de bzhin du bcom ldan 'das de bzhin gshegs pa log pa dad sel dang / gser thub dang bsod skyabs kyi yum du yang gyur to/ /de bzhin du ma byon pa'i de bzhin gshegs pa bskal ba bzang po ba rnams kyi yang yum du 'gyur te/</text></item>
<item><p>267b1</p><section>phal chen</section><text>'di ltar byang chub sems dpa' byams pa dga' ldan gyi gnas na bzhugs shing shi 'pho yongs su ston pa'i dus la bab pa dang / 'od zer byang chub sems dpa' thams cad skye bar 'byung zhing mngal na bzhugs pa'i rnam par 'phrul pa yongs su ston pa'i 'od bkye nas</text></item>
<item><p>267b2</p><section>phal chen</section><text>chos kyi dbyings thams cad kyi tshul dang gzhi rab tu snang bar byas te/ chos kyi dbyings kyi tshul dang / gzhi ji snyed cig tu byang chub sems dpa' byams pas 'jig rten gyi mi'i dbang po'i rigs su tsher skye ba yongs su bstan pas sems can gdul bar bya ba ji snyed cig</text></item>
<item><p>267b3</p><section>phal chen</section><text>yod pa de dag thams cad du'ang kho mo byang chub sems dpa'i yum du 'gyur ro/ /byang chub sems dpa' byams pa'i yum du ji ltar 'gyur ba de bzhin du byams pa'i 'og tu bla na med pa yang dag par rdzogs pa'i byang chub tu mngon par rdzogs par 'tshang rgya</text></item>
<item><p>267b4</p><section>phal chen</section><text>bar 'gyur ba/ seng ge dang / de bzhin du rab tu snang ba dang / dpal dang spyan bzang po dang / me tog dang / me tog dpal dang / rgyas pa dang / rgyal dang / thugs bzang po dang / rdo rje dang / rdul dang bral ba dang / zla ba sgron ma 'dzin pa dang /</text></item>
<item><p>267b5</p><section>phal chen</section><text>grags pa dang / rdo rje dag pa dang / don gcig tu ston pa dang / mi dkar yan lag dang / pha rol tu phyin pa dang / rin po che 'od 'phro ba'i ri bo dang / sgron ma chen po 'dzin pa dang / pad mo dam pa dang / sgra rnam par grags pa dang / yon tan dpag tu</text></item>
<item><p>267b6</p><section>phal chen</section><text>med pa mnga' ba dang / mar me'i dpal dang / yan lag rnam par brgyan pa dang / legs par bzhud pa dang / byams pa'i dpal dang / sprul ba bzang po dang / gnas dang bral ba dang / gzi brjid 'bar ba dang / gsung mtha' yas pa dang /</text></item>
<item><p>267b7</p><section>phal chen</section><text>len pa med pa'i spyan dang / len pa med pa'i mu khyud dang / yid gnyis rnam par sel ba dang / yongs su dag pa dang / 'od shin tu yangs pa dang / grags pa dag pas byung ba dang / sprin gyi dpal dang / gtsug phud rnam par mdzes pa dang / shing</text></item>
<item><p>268a1</p><section>phal chen</section><text>gi rgyal po dang / rin po che'i dkyil 'khor rin po che thams cad kyis rnam par brgyan pa'i kha dog dang / blo gros rgya mtsho dang / rin po che bzang po dang / stobs la thub pa med pa dang / dgongs pa yongs su rdzogs pa dang / dbang phyug chen po</text></item>
<item><p>268a2</p><section>phal chen</section><text>dang / dbang po'i dpal dang / me'i dpal dang / mchog gi dpal dang / tsan dan gyi sprin dang / mi dkar rings po'i spyan dang / blo gros dam pa dang / blo gros rnam par bsgoms pa dang / sgrub pa'i rgyal po dang / sbyong ba'i rgyal po dang / rdo rje blo gros dang /</text></item>
<item><p>268a3</p><section>phal chen</section><text>rnam par brgyan pa dang / phun sum sna tshogs dang / ze ba dga' ba dang / dbang phyug lha dang / gtsug tor dpal dang / ye shes rdo rje'i ri bo dang / dpal gyi snying po dang / gser gyi dra bas sku rnam par brgyan pa dang / shin tu rnam par phye ba dang /</text></item>
<item><p>268a4</p><section>phal chen</section><text>dbang phyug lha dang / dbang chen lha dang / mi dmigs pa'i dpal dang / rnam par dag pas dgyes pa dang / 'od 'phro mnga' ba dang / chu'i dpal dang / rnam dag blo gros dang / theg pa dam pa dang / mnyams pa'i yon tan 'byung ba dang / dgra las</text></item>
<item><p>268a5</p><section>phal chen</section><text>dben pa dang / gsung sgrog pa dang / dbang du gyur pa'i yon tan gzi brjid dang / rnam par snang mdzad dpal dang / dri zhim po'i longs spyod dang / dri zhim po rnam par phye ba dang / yan lag rnam par phye ba dang / sa ga bzang po dang / zhal nas</text></item>
<item><p>268a6</p><section>phal chen</section><text>spos thams cad 'od du 'phro ba dang / rdo rje rin po ches rnam par brgyan pa dang / rab tu bzhad pa'i spyan dang / 'dod chags rdul bcom dang / sku mchog tu 'khrungs pa dang / lha'i dbyig dang / rlabs chen lta dang / 'gog par gzhol ba dang /</text></item>
<item><p>268a7</p><section>phal chen</section><text>thugs rnam par sangs rgyas pa dang / rdul rnam par bstsal pa dang / 'od 'phro mnga' chen dang / nye bar zhi ba mnga' ba dang / sa ga'i lha dang / rdo rje ri bo dang / ye shes 'od 'phro 'bar ba'i sku dang / bde mdzad ba dang / bskrun pa'i stag dang /</text></item>
<item><p>268b1</p><section>phal chen</section><text>dge ba yongs su rdzogs pa dang / grags pa yid du 'ong bas bzang ba dang / mthus rnam par gnon pa dang / don dam pa rnam par gnon pa dang / zhi ba'i 'od zer dang / gcig tu 'phags pa dang / dbyangs zab mo dang / sa'i bdag po dang / dpag tu</text></item>
<item><p>268b2</p><section>phal chen</section><text>med pa dang / dbyangs kyi dpal dang / rnam par grags pa dang / longs spyod 'thun pa dang / longs spyod tshogs pa dang / sman pa'i dam pa dang / yon tan zla ba dang / bzhad pa'i gzi brjid dang / yon tan bstsags pa dang / zla ba 'phags pa dang /</text></item>
<item><p>268b3</p><section>phal chen</section><text>nyi ma'i lha dang / 'jigs par grags pa dang / 'od zer gyi zhal dang / sA la'i dbang po'i lhun dang / grags pa dang / sman gyi rgyal po dang / rin chen mchog dang / blo gros rdo rje dang / dkar po'i dpal dang / gzhi shin tu sbyangs ba</text></item>
<item><p>268b4</p><section>phal chen</section><text>dang / rin rgyal po dang / grags pa chen po dang / shugs drag 'dzin pa dang / mi dpogs 'od dang / 'od 'phro chen pos bzhugs pa dang / don yod pa'i chos la mnga' ba dang / brtson 'grus mnyams pa dang / dag pa'i lha dang / 'od brtan pa dang /</text></item>
<item><p>268b5</p><section>phal chen</section><text>kun gyi bshes gnyen dang / rnam par grol ba'i dbyangs dang / rnam par bsgrags pa'i rgyal po dang / tshig gcod pa dang / tsam pa ka dri ma med pa'i 'od dang / kha na ma tho ba mi mnga' ba dang / zla ba rnam par 'phags pa dang / sgron ma 'dzin pa dang /</text></item>
<item><p>268b6</p><section>phal chen</section><text>sku rnam par mdzes pa dang / brjod du med par 'phags pa dang / 'gro ba'i bshes gnyen dang / 'od zer mang po dang / dbyangs kyi yan lag dpa' bo dang / chu'i lha'i spyan dang / mos pa'i blo gros mnga' ba'i gzi brjid dang / me tog kun da'i</text></item>
<item><p>268b7</p><section>phal chen</section><text>dpal dang / mchod pa'i zla ba dang / blo mi mnga' ba dang / chags pa mi mnga' ba dang / mi dmigs pa'i blo gros dang / phung po bstsags pa dang / ngan song rab tu 'joms pa dang / me tog dam pa dang / seng ge rnam par sgrog pa dang / don mi</text></item>
<item><p>269a1</p><section>phal chen</section><text>dma' ba dang / bsgribs pa med par gzigs pa dang / pha rol gyi tshogs 'joms pa dang / rlung gi mu khyud dang / snying bo mi g.yo ba dang / snying po bzang po dang / gzhan gyis mi thub pa'i ri bo dang / mi gnas ye shes dang / mtha' yas bzhugs pa</text></item>
<item><p>269a2</p><section>phal chen</section><text>dang / g.yul du brtan pa dang / spyod pas grub pa dang / bla mas bon pa dang / mchog tu dga' ba dang / rjes su 'dzin pa'i zla ba dang / lhun mi g.yo ba dang / thugs drag po dang / thugs brtse ba'i blo gros dang / shin tu mtho 'dzin pa dang /</text></item>
<item><p>269a3</p><section>phal chen</section><text>'od zer mu khyud dang / mtshan dpe med pa dang / gzi brjid mnyam pa dang / thams cad kha dog dang / mtshan ma med pa'i shes rab dang / mi g.yo ba'i lha dang / bsam gyis mi khyab pa'i dpal dang / rnam par thar ba'i zla ba dang /</text></item>
<item><p>269a4</p><section>phal chen</section><text>bla na med pa'i rgyal po dang / zla ba'i phung po dang / mchod pa'i tshangs pa dang / spyan mi 'gyur ba dang / byams pa'i rigs dang / phrin las 'phags pa dang / gnyer ba'i chos kyi blo gros dang / bla na med pa'i dpal dang / tshangs pa'i</text></item>
<item><p>269a5</p><section>phal chen</section><text>lha dang / yon tan bsam gyis mi khyab pa'i 'od dang / bla na med pa'i chos kyi spyod yul dang / mtha' yas bzang po dang / tshul dang 'dra ba'i gzungs dang / byang chub sems dpa' shin tu mtho ba'i lha dag ste/ rigs kyi bu de ltar stong gsum gyi</text></item>
<item><p>269a6</p><section>phal chen</section><text>stong chen po'i 'jig rten gyi khams 'di'i ma byon pa'i de bzhin gshegs pa byams pa la te/ smos pa 'di dag la pa bskal pa bzang po'i de bzhin gshegs pa dgra bcom pa yang dag par rdzogs pa'i sangs rgyas thams cad kyi yum</text></item>
<item><p>269a7</p><section>phal chen</section><text>du'ang kho mo nyid 'gyur ro/ /'jig rten gyi khams 'dir ji lta ba de bzhin du phyogs bcu'i 'jig rten gyi khams tshad med pa'i chos kyi dbyings kyi tshul mtha' dang dbus med pa la zhugs te/ ji ltar de bzhin gshegs pa byams pa'i yum du yon tan gyi khyad</text></item>
<item><p>269b1</p><section>phal chen</section><text>par brjod du med pas 'gyur ba de bzhin du yon tan gyi khyad par brjod du med pa'i yang brjod du med pas de bzhin gshegs pa seng ge nas de bzhin gshegs pa snang ba'i bar gyi yum du 'gyur ro/ /ji ltar de bzhin gshegs pa bskal ba bzang po ba rnams</text></item>
<item><p>269b2</p><section>phal chen</section><text>kyi yum du'ang 'gyur ba de bzhin du 'jig rten gyi khams rgya mtsho gzhi dang snying po me tog gi rgyan gyis brgyan pa 'di thams cad kyi 'jig rten gyi khams kyi rgyud thams cad dang / 'jig rten gyi khams 'byam klas pa thams cad kyi 'jig rten gyi khams thams</text></item>
<item><p>269b3</p><section>phal chen</section><text>cad na 'dzam bu gling yod pa thams cad du phyi ma'i mtha'i mur thug pa'i bskal par byang chub sems dpa' kun tu bzang po'i spyad pa spyod cing bskal pa thams cad du sems can thams cad yongs su smin par bya ba dang / gdul bar byin gyis brlabs te/ ma byon pa'i</text></item>
<item><p>269b4</p><section>phal chen</section><text>de bzhin gshegs pa byang chub sems dpar 'gyur ba thams cad kyi yum du yang 'gyur ro/ /de skad ces smras pa dang / tshong dpon gyi bu nor lha mo sgyu ma la 'di skad ces smras so/ /'phags ma khyod kyis byang chub sems dpa'i</text></item>
<item><p>269b5</p><section>phal chen</section><text>rnam par thar ba smon lam chen po'i ye shes sgyu ma'i rnam pas rnam par brgyan pa 'di brnyes nas ji srid cig lags/ smras pa/ rigs kyi bu sngon 'das pa'i dus bskal pa bsam gyis mi khyab pa/ sems kyi yul las 'das pa rigs dang ldan pa'i</text></item>
<item><p>269b6</p><section>phal chen</section><text>byang chub sems dpa'i mig gi lam gyis rnam par dmigs pa rnam par shes pas bgrang ba las yongs su 'das pa'i pha rol cig tu bskal pa dge ba'i 'od ces bya ba zhig byung ste/ bskal pa dge ba'i 'od de la 'jig rten gyi khams ri bo shin tu mtho</text></item>
<item><p>269b7</p><section>phal chen</section><text>ba'i dpal zhes bya ba rnam par dag la kun nas nyon mongs pa rin po che du ma las grub pa khor yug dang bcas pa ri rab dang rgya mtshor bcas pa/ 'gro ba lnga'i rgyud dang bcas pa/ sna tshogs blta na mdzes pa zhig byung ste/ 'jig rten gyi khams ri bo</text></item>
<item><p>270a1</p><section>phal chen</section><text>shin tu mtho ba'i dpal der gling bzhi pa bye ba brgya phrag bcu byung ste/ gling bzhi ba bye ba brgya phrag bcu po de dag gi dbus na gling bzhi pa dbu ma seng ge rgyal mtshan dam pa'i gzi brjid ces bya ba zhig yod par gyur te/ gling bzhi ba der rgyal po'i</text></item>
<item><p>270a2</p><section>phal chen</section><text>gnas bye ba brgya phrag brgyad cu byung bar gyur to/ /rgyal po'i gnas bye ba brgya phrag brgyad cu po de dag gi dbus su rgyal po'i gnas dbu ma rgyal mtshan gyi dam pa dang ldan pa zhes bya ba byung ste/ der 'khor los sgyur ba'i rgyal po gzi brjid chen po'i mthu zhes bya ba</text></item>
<item><p>270a3</p><section>phal chen</section><text>byung ngo / /rgyal po'i gnas rgyal mtshan gyi dam pa dang ldan pa der snying po byang chub yal ga sna tshogs kyi 'od ces bya ba zhig byung ste/ de na snying po byang chub kyi lha mo mig gi dpal zhes bya ba 'dug 'dug go /snying po byang chub yal ga sna tshogs kyi</text></item>
<item><p>270a4</p><section>phal chen</section><text>'od de la byang chub sems dpa' rgyal mtshan dri ma med pa zhes bya ba zhig thams cad mkhyen pa nyid kyi chos khong du chud par bya ba'i phyir 'dug pa las de'i thams cad mkhyen pa nyid kyi chos khong du chud par bya ba la bar chad bya ba'i phyir bdung kha dog bzang po'i</text></item>
<item><p>270a5</p><section>phal chen</section><text>'od ces bya ba bdud kyi sde chen po'i 'khor dang ldan pa zhig lus mi snang bar ma byas par drung du phyin par gyur to/ /'khor los sgyur ba gzi brjid chen po'i mthu de yang byang chub sems dpa'i dbang thob pa'i rdzu 'phrul chen po'i rnam par 'phrul pas</text></item>
<item><p>270a6</p><section>phal chen</section><text>byung ba zhig ste/ des bdud kyi sde de bas kyang 'phags la ches mang ba'i dpung gi tshogs chen po mngon par sprul te/ bdud kyi sde pham par bya ba'i phyir snying po byang chub de'i 'khor kun nas yongs su bskor ba dang / des bdud kyi sde chen po de yang</text></item>
<item><p>270a7</p><section>phal chen</section><text>rnam par gtor bar gyur te/ bcom ldan 'das de bzhin gshegs pa rgyal mtshan dri ma med pa des kyang bla na med pa yang dag par rdzogs pa'i byang chub tu mngon par rdzogs par sangs rgyas so/ /de nas snying po byang chub kyi lha mo mig gi dpal gyis 'khor los sgyur</text></item>
<item><p>270b1</p><section>phal chen</section><text>ba'i rgyal po gzi brjid chen po'i mthu la bu'i 'du shes bskyed nas/ de bzhin gshegs pa de'i zhabs gnyis la phyag 'tshal nas smon lam btab pa/ bcom ldan 'das bdag gang dang gang du skyes pa de dang der 'khor los sgyur ba gzi brjid chen po'i mthu 'di bdag</text></item>
<item><p>270b2</p><section>phal chen</section><text>gi bur gyur cig /nam 'di bla na med pa yang dag par rdzogs pa'i byang chub tu mngon par 'tshang rgya bar 'gyur ba de'i tshe'ang / bdag nyid de'i mar gyur cig /ces nas des smon lam de skad du btab ste/ snying po byang chub yal ga sna</text></item>
<item><p>270b3</p><section>phal chen</section><text>tshogs kyi 'od de nyid la gnas shing bskal ba 'od bzang po de nyid la de bzhin gshegs pa khrag khrig phrag bcu bsnyen bkur to/ /rigs kyi bu de la ji snyam du sems/ de'i tshe de'i dus na snying po byang chub kyi lha mo mig gi dpal zhes bya bar gyur pa de gzhan zhig yin</text></item>
<item><p>270b4</p><section>phal chen</section><text>pa tsam du sems na rigs kyi bu khyod kyis de ltar mi blta ste/ kho mo ni de'i tshe de'i dus na snying po byang chub kyi lha mo mig gi dpal zhes bya bar gyur to/ /rigs kyi bu de la ji snyam du sems/ de'i tshe de'i dus na 'khor los sgyur ba gzi brjid chen po'i</text></item>
<item><p>270b5</p><section>phal chen</section><text>mthu zhes bya ba byang chub sems dpa'i dbang thob pa/ rdzu 'phrul chen po'i rnam par 'phrul pas byung ba bdud kyi sde chen po rnam par 'thor bar byed byed pa de gzhan zhig yin pa tsam du sems na ni de ltar mi blta ste/ bcom ldan 'das de bzhin gshegs pa</text></item>
<item><p>270b6</p><section>phal chen</section><text>dgra bcom pa yang dag par rdzogs pa'i sangs rgyas rnam par snang mdzad 'di ni de'i tshe de'i dus na 'khor los sgyur ba'i rgyal po gzi brjid chen po'i mthu zhes bya bar gyur to/ /rigs kyi bu de ltar kho mo de nas nye bar bzung nas gang dang gang du skyes pa de dag thams cad</text></item>
<item><p>270b7</p><section>phal chen</section><text>du'ang 'di ni kho mo'i bur gyur te/ sangs rgyas kyi zhing thams cad du byang chub sems dpa'i spyad pa spyod cing 'gro ba'i rgyud kyi sgo thams cad dang / skye gnas kyi sgo thams cad dang / dge ba'i rtsa ba'i sgo thams cad dang / byang chub sems dpa'i spyod pa'i rgyud</text></item>
<item><p>271a1</p><section>phal chen</section><text>kyi tshul thams cad dang / skyes pa'i rabs kyi tshul thams cad dang / lha'i dbang po'i tshe thams cad dang / 'jig rten gyi dbang po'i 'gro ba'i rgyud thams cad dang / dbang phyug gi sa thams cad dang / 'gro ba'i rgyud du snang ba thams</text></item>
<item><p>271a2</p><section>phal chen</section><text>cad gang dang gang sems can yongs su smin par bya ba'i don du skyes par gyur pa de dag thams cad du yang kho mo nyid 'di'i yum du gyur te/ srid pa thams cad du yang kho mo nyid dang 'bral ba med par yum du gyur to/ /byang chub sems dpa'i skye ba'i sgo thams</text></item>
<item><p>271a3</p><section>phal chen</section><text>cad du skad cig skad cig byang chub sems dpa'i skye ba'i rnam par 'phrul pa bstan par gyur ba de dag thams cad du'ang kho mo nyid 'di'i yum du gyur to/ /'das pa'i de bzhin gshegs pa mtha' dang dbus med pa tshad med pa dag gi yum du'ang kho mo</text></item>
<item><p>271a4</p><section>phal chen</section><text>gyur to/ /phyogs bcu'i de bzhin gshegs pa da ltar byung ba mtha' dang dbus med pa tshad med pa dag gi yum du yang kho mo gyur te/ de bzhin gshegs pa ji snyed cig gi srid pa tha ma la kho mo byang chub sems dpa'i yum du gyur pa'i de bzhin</text></item>
<item><p>271a5</p><section>phal chen</section><text>gshegs pa de dag thams cad kyi sku lte ba'i dkyil 'khor nas 'od zer mang po byung zhing kho mo'i lus dang sems rab tu snang bar mdzad do/ /rigs kyi bu kho mos byang chub sems dpa'i rnam par thar pa smon lam chen po'i ye shes sgyu ma'i rnam pas</text></item>
<item><p>271a6</p><section>phal chen</section><text>rnam par brgyan pa 'di shes par zad na/ kho mos byang chub sems dpa'i snying rje chen po'i snying po dang ldan pa thams cad mkhyen pa nyid du yongs su smin par bya ba dang / gdul bas mi ngoms pa'i lto can de bzhin gshegs pa thams cad kyi rnam par 'phrul pa/</text></item>
<item><p>271a7</p><section>phal chen</section><text>ba spu'i rtse mo las 'byung bar ston pa la dbang bsgyur ba de dag gi spyod pa shes pa'am/ yon tan brjod par nus re skan/ /song rigs kyi bu sum cu rtsa gsum gyi dbang po'i gnas de nyid na lha'i bu dran pa dang ldan pa'i bu mo lha dbang 'od ces bya ba 'dug</text></item>
<item><p>271b1</p><section>phal chen</section><text>gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor lha mo sgyu ma'i rkang pa gnyis la spyi bos phyag 'tshal te/ lan brgya stong du mar g.yas phyogs su</text></item>
<item><p>271b2</p><section>phal chen</section><text>bskor ba byas nas yang dang yang bltas te lha mo sgyu ma'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ /bam po bcu bdun pa/ /de nas tshong dpon gyi bu nor ma cu rtsa gsum gyi dbang po'i gnas gang na ba dang / lha'i</text></item>
<item><p>271b3</p><section>phal chen</section><text>bu dran pa dang ldan pa'i bu mo lha dbang 'od gang na ba der song ste phyin nas/ lha'i bu mo lha dbang 'od kyi rkang pa gnyis la spyi bos phyag 'tshal te/ lha'i bu mo lha dbang 'od la lan brgya stong du mar g.yas phyogs su bskor ba byas nas/ lha'i bu mo lha dbang 'od</text></item>
<item><p>271b4</p><section>phal chen</section><text>kyi mdun du 'dug ste/ thal mo sbyar nas 'di skad ces smras so/ /'phags ma lha mo bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba</text></item>
<item><p>271b5</p><section>phal chen</section><text>dang / ji ltar nan tan du bgyi ba ma 'tshal te/ 'phags ma ni byang chub sems dpa' rnams la gdams ngag dang rjes su bstan pa mdzad do zhes bdag gis thos na/ 'phags ma lha mo ji ltar byang chub sems dpas byang chub sems dpa'i spyod pa la bslab</text></item>
<item><p>271b6</p><section>phal chen</section><text>par bgyi ba dang / ji ltar nan tan du bgyi ba bdag la bstan du gsol/ de skad ces smras pa dang / lha'i bu mo lha dbang 'od kyis tshong dpon gyi bu nor la 'di skad ces smras so/ /rigs kyi bu kho mo ni byang chub sems dpa'i rnam par thar ba</text></item>
<item><p>271b7</p><section>phal chen</section><text>dran pa thogs pa med la rnam par dag pas brgyan pa zhes bya ba thob pa ste/ rigs kyi bu kho mos mngon par dran pa bskal pa ud pa la zhes bya ba zhig byung ba la kho mos de bzhin gshegs pa chu klung gang gA'i bye ma snyed cig bsnyen bkur te/ de dag mngon</text></item>
<item><p>272a1</p><section>phal chen</section><text>par byung ba'i tshe'ang yongs su bsrung ba byas so/ /mchod pa byas so/ /longs spyod pa'i don du bza' shing gi ra ba gsol to/ /sangs rgyas bcom ldan 'das de dag byang chub sems dpar gyur te/ yum gyi sku na bzhugs pa dang /</text></item>
<item><p>272a2</p><section>phal chen</section><text>bltam pa dang gshegs stabs bdun du bzhud pa dang / seng ge'i nga ro chen po sgrogs pa dang / gzhon nu'i sa la bzhugs pa dang / btsun mo'i 'khor gyi nang na bzhugs pa'am/ mngon par 'byung ba'am/ byang chub tu mngon par rdzogs par 'tshang</text></item>
<item><p>272a3</p><section>phal chen</section><text>rgya ba 'am/ chos kyi 'khor lo bskor ba'am/ sangs rgyas kyi rnam par 'phrul pa thams cad yongs su ston pa mdzad pa'i tshe/ sems can yongs su smin pa dang / rnam par gdul ba mdzad pa de dag thams cad kyang thugs dang po bskyed pa nas nye bar bzung</text></item>
<item><p>272a4</p><section>phal chen</section><text>ba tshun cad dam pa'i chos mthar thug par zad kyi bar du kho mos shes so/ /dran no/ /rjes su dran no/ /bzung ngo / /yongs su bzung ngo / /nye bar bzung ngo / /rjes su 'brang bar byed do/ /bskal pas bzang po zhes bya ba zhig byung ba de la/ kho mos</text></item>
<item><p>272a5</p><section>phal chen</section><text>de bzhin gshegs pa chu klung gad+gA bcu'i bye ma snyed cig bsnyen bkur to/ /bskal pa grags pa bzang po zhes bya ba zhig byung ba de la kho mos de bzhin gshegs pa sangs rgyas kyi zhing gi rdul shin tu phra ba snyed cig bsnyen bkur to/ /bskal pa dmigs su</text></item>
<item><p>272a6</p><section>phal chen</section><text>med pa zhes bya ba zhig byung ba de la kho mos sangs rgyas bye ba khrag khrig brgya stong phrag brgyad cu rtsa bzhi bsnyen bkur to/ /bskal pa 'od bzang po zhes bya ba zhig byung ba de la kho mos de bzhin gshegs pa 'dzam bu'i gling gi rdul shin tu phra ba snyed cig bsnyen bkur to/ /</text></item>
<item><p>272a7</p><section>phal chen</section><text>bskal pa 'od gzhal du med pa zhes bya ba zhig byung ba de la kho mos de bzhin gshegs pa chu klung gang+gA nyi shu'i bye ma snyed cig bsnyen bkur to/ /bskal pa dpal shin tu 'bar ba zhes bya ba zhig byung ba de la kho mos de bzhin gshegs pa chu klung gang gA'i bye ma</text></item>
<item><p>272b1</p><section>phal chen</section><text>snyed cig bsnyen bkur to/ /bskal pa snying rje bzang po zhes bya ba zhig byung ba de la kho mos de bzhin gshegs pa chu klung gang gA brgyad cu'i bye ma snyed cig bsnyen bkur to/ /bskal pa rgyal bar gyur pa zhes bya ba zhig byung ba de la kho mos de bzhin gshegs pa chu klung</text></item>
<item><p>272b2</p><section>phal chen</section><text>gang+gA drug cu'i bye ma snyed cig bsnyen bkur to/ /bskal pa zla ba bzang po zhes bya ba zhig byung ba de la kho mos de bzhin gshegs pa chu klung gang gA bdun cu'i bye ma snyed cig bsnyen bkur to/ /rigs kyi bu de ltar tshul de bzhin du kho mo rtag tu rgyun ma chad par</text></item>
<item><p>272b3</p><section>phal chen</section><text>de bzhin gshegs pa dgra bcom pa yang dag par rdzogs pa'i sangs rgyas rnams dang bral bar ma gyur pa ni bskal pa chu klung gang+gA'i bye ma snyed cig dran te/ kho mos de bzhin gshegs pa de dag thams cad las byang chub sems dpa'i rnam par thar pa dran</text></item>
<item><p>272b4</p><section>phal chen</section><text>pa thogs pa med la rnam par dag pas brgyan pa 'di thos so/ /thos nas kyang yongs su bzung ngo / /ji skad du gsungs pa bzhin du khong du chud do/ /rnam par thar pa 'di nyid la kho mo rtag tu rgyun ma chad par rjes su zhugs par gnas gnas</text></item>
<item><p>272b5</p><section>phal chen</section><text>te/ de bzhin gshegs pa de dag gi byang chub sems dpa'i sa nye bar bzung ba nas dam pa'i chos gnas pa zad pa'i mthar thug gi bar gyi sangs rgyas kyi rnam par 'phrul pa ji snyed pa de dag thams cad kyang byang chub sems dpa'i rnam par thar pa dran pa thogs pa med</text></item>
<item><p>272b6</p><section>phal chen</section><text>la rnam par dag pas brgyan pa 'di dran no/ /rjes su dran no/ /bzung ngo / /yongs su bzung ngo / /nye bar bzung ngo / /rjes su 'brang bar byed do/ /rigs kyi bu kho mos byang chub sems dpa'i rnam par thar pa 'di shes par zad na/ kho mos</text></item>
<item><p>272b7</p><section>phal chen</section><text>byang chub sems dpa' mun pa'i mun nag dang bral ba/ 'khor ba'i nam nangs pa/ sgrib pa dang bral ba/ gnyid med pa la mos shing / dga' ba snyoms pa dang / le lo rnam par spangs pa/ lus kyi 'du byed shin tu byang ba/ rtag par chos thams cad kyi rang</text></item>
<item><p>273a1</p><section>phal chen</section><text>bzhin khong du chud pas shin tu dag pa/ stobs bcu rnam par dag pa khong du chud pa/ de dag gi spyod pa shes pa'am/ yon tan brjod par nus re skan/ /song rigs kyi bu grong khyer chen po ser skya'i gnas na byis pa'i slob dpon kun gyi bshes gnyen</text></item>
<item><p>273a2</p><section>phal chen</section><text>zhes bya ba 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor dga' rangs te/ mgu zhing nyams bde la tshim zhing yid bde</text></item>
<item><p>273a3</p><section>phal chen</section><text>ba skyes nas/ dge ba'i rtsa ba bsam gyis mi khyab pa'i shugs drag po rnam par 'phel bas/ lha'i bu mo lha dbang 'od kyi rkang pa gnyis la spyi bos phyag 'tshal te/ lha'i bu mo lha dbang 'od la lan brgya stong du mar g.yas phyogs su bskor ba byas nas/ yang</text></item>
<item><p>273a4</p><section>phal chen</section><text>dang yang bltas te/ lha'i bu mo lha dbang 'od kyi drung nas song ngo / /de nas tshong dpon gyi bu nor ma cu rtsa gsum gyi dbang po'i gnas nas babs te/ mthar gyis grong khyer chen po ser skya'i gnas su byis pa'i slob dpon kun gyi bshes gnyen gang na ba</text></item>
<item><p>273a5</p><section>phal chen</section><text>der song ste/ phyin nas/ byis pa'i slob dpon kun gyi bshes gnyen gyi rkang pa gnyis la spyi bos phyag 'tshal te/ byis pa'i slob dpon kun gyi bshes gnyen la lan brgya stong du mar g.yas phyogs su bskor ba byas nas/ byis pa'i slob dpon kun gyi bshes</text></item>
<item><p>273a6</p><section>phal chen</section><text>gnyen gyi mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi</text></item>
<item><p>273a7</p><section>phal chen</section><text>ba dang / ji ltar nan tan tu bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab</text></item>
<item><p>273b1</p><section>phal chen</section><text>par bgyi ba dang / ji ltar nan tan tu bgyi ba 'phags pas bdag la bka' stsal du gsol/ de skad ces smras pa dang / byis pa'i slob dpon kun gyi bshes gnyen gyis tshong dpon gyi bu nor la 'di skad ces smras so/ /rigs kyi bu tshong dpon gyi bu bzo</text></item>
<item><p>273b2</p><section>phal chen</section><text>mngon par shes pa zhes bya ba 'di ni byang chub sems dpa' las yi ge'i shes pa slob slob pa yin gyis 'di'i gan du song ste dris dang / 'di ni khyod la ji ltar byang chub sems dpas byang chub sems dpa'i spyod pa la bslab par bya ba dang / ji ltar nan tan tu bya</text></item>
<item><p>273b3</p><section>phal chen</section><text>ba ston par 'gyur ro zhes nas/ tshong dpon gyi bu nor / tshong dpon gyi bu bzo mngon par shes pa gang na ba der song ste/ phyin nas tshong dpon gyi bu bzo mngon par shes pa'i rkang pa gnyis la spyi bos phyag 'tshal nas/ tshong dpon gyi bu bzo mngon par</text></item>
<item><p>273b4</p><section>phal chen</section><text>shes pa'i mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba</text></item>
<item><p>273b5</p><section>phal chen</section><text>dang / ji ltar nan tan tu bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab</text></item>
<item><p>273b6</p><section>phal chen</section><text>par bgyi ba dang / ji ltar nan tan tu bgyi ba 'phags pas bdag la bka' stsal du gsol/ des smras pa/ rigs kyi bu kho bo ni byang chub sems dpa'i rnam par thar pa bzo mngon par shes pa dang ldan pa thob pa ste/ rigs kyi bu de ltar kho bo yi ge'i ma mo</text></item>
<item><p>273b7</p><section>phal chen</section><text>slob pa'i tshe yi ge a brjod pa dang / byang chub sems dpa'i mthus shes rab kyi pha rol tu phyin pa'i sgo yul tha mi dad pa zhes bya ba khong du chud do/ /ra zhes bya ba brjod pa dang / shes rab kyi pha rol tu phyin pa'i sgo gzhi'i bye brag mtha' yas pa zhes bya ba</text></item>
<item><p>274a1</p><section>phal chen</section><text>khong du chud do/ /pa zhes bya ba brjod pa dang / shes rab kyi pha rol tu phyin pa'i sgo chos kyi dbyings kyi gzhi yang dag par 'dren pa zhes bya ba khong du chud do/ /tsa zhes bya ba brjod pa dang / shes rab kyi pha rol tu phyin pa'i sgo 'khor lo rnam par phye ba kun</text></item>
<item><p>274a2</p><section>phal chen</section><text>nas gcod pa zhes bya ba khong du chud do/ /na zhes bya ba brjod pa dang / shes rab kyi pha rol tu phyin pa'i sgo gnas pas gzhi thug pa med pa zhes bya ba khong da chud do/ /la zhes bya ba brjod pa dang / shes rab kyi pha rol tu phyin pa'i sgo dang bral te/ gnas pas</text></item>
<item><p>274a3</p><section>phal chen</section><text>dri ma pa zhes bya ba khong du chud do/ /da zhes bya ba brjod pa dang / shes rab kyi pha rol tu phyin pa'i sgo sbyor ba phyir ldog pa zhes bya ba khong du chud do/ /ba zhes bya ba brjod pa dang / shes rab kyi pha rol tu phyin pa'i sgo rdo rje'i dkyil 'khor zhes bya ba khong du chud</text></item>
<item><p>274a4</p><section>phal chen</section><text>do/ /Da zhes bya ba brjod pa dang / shes rab kyi pha rol tu phyin pa'i sgo kun tu 'khor ba zhes bya ba khong du chud do/ /Sha zhes bya ba brjod pa dang / shes rab kyi pha rol tu phyin pa'i sgo rgya mtsho'i snying po zhes bya ba khong du chud do/ /ba zhes bya ba brjod pa dang / shes rab kyi</text></item>
<item><p>274a5</p><section>phal chen</section><text>pha rol tu phyin pa'i sgo kun nas rnam par 'phel bar rnam par bsgrub pa zhes bya ba khong du chud do/ /ta zhes bya ba brjod pa dang / shes rab kyi pha rol tu phyin pa'i sgo skar ma'i dkyil 'khor zhes bya ba khong du chud do/ /ya zhes bya ba brjod pa dang / shes rab kyi pha</text></item>
<item><p>274a6</p><section>phal chen</section><text>rol tu phyin pa'i sgo phung po tha mi dad pa zhes bya ba khong du chud do/ /Sh+Ta zhes bya ba brjod pa dang / shes rab kyi pha rol tu phyin pa'i sgo gdung ba kun nas zhi bar byed pa'i 'od ces bya ba khong du chud do/ /ka zhes bya ba brjod pa dang / shes rab kyi pha rol tu phyin pa'i sgo sprin tha</text></item>
<item><p>274a7</p><section>phal chen</section><text>dad pa zhes bya ba khong du chud do/ /sa zhes bya ba brjod pa dang / shes rab kyi pha rol tu phyin pa'i sgo char mngon par 'bab pas khyab par zhes bya ba khong du chud do/ /ma zhes bya ba brjod pa dang / shes rab kyi pha rol tu phyin pa'i sgo shugs chen pos brgyan pa'i rtse</text></item>
<item><p>274b1</p><section>phal chen</section><text>mo zhes bya ba khong du chud do/ /ga zhes bya ba brjod pa dang / shes rab kyi pha rol tu phyin pa'i sgo kun nas rnam par bsgrub pa zhes bya ba khong du chud do/ /tha zhes bya ba brjod pa dang / shes rab kyi pha rol tu phyin pa'i sgo de bzhin nyid tha dad pa'i snying po zhes bya ba khong du</text></item>
<item><p>274b2</p><section>phal chen</section><text>chud do/ /dza zhes bya ba brjod pa dang / shes rab kyi pha rol tu phyin pa'i sgo 'gro ba'i 'khor ba rnam par dag pa la 'jug pa zhes bya ba khong du chud do/ /swa zhes bya ba brjod pa dang / shes rab kyi pha rol tu phyin pa'i sgo sangs rgyas thams cad dran pas brgyan pa zhes bya ba</text></item>
<item><p>274b3</p><section>phal chen</section><text>khong du chud do/ /d+ha zhes bya ba brjod pa dang / shes rab kyi pha rol tu phyin pa'i sgo chos kyi dkyil 'khor rnam par dpyod pa rnam par 'byed pa zhes bya ba khong du chud do/ /sha zhes bya ba brjod pa dang / shes rab kyi pha rol tu phyin pa'i sgo sangs rgyas thams cad kyi</text></item>
<item><p>274b4</p><section>phal chen</section><text>gdams ngag gi 'khor lo snang ba zhes bya ba khong du chud do/ /kha zhes bya ba brjod pa dang / shes rab kyi pha rol tu phyin pa'i sgo mngon par 'du bya ba'i rgyu dang sa'i ye shes kyi snying po zhes bya ba khong du chud do/ /k+sha zhes bya ba brjod pa dang / shes rab kyi pha rol tu</text></item>
<item><p>274b5</p><section>phal chen</section><text>phyin pa'i sgo las zhi ba rgya mtsho'i mdzod rnam par 'byed pa zhes bya ba khong du chud do/ /sta zhes bya ba brjod pa dang / shes rab kyi pha rol tu phyin pa'i sgo nyon mongs pa thams cad rnam par 'thor bas rnam par dag pa'i snying po zhes bya ba khong du chud do/ /nya</text></item>
<item><p>274b6</p><section>phal chen</section><text>zhes bya ba brjod pa dang / shes rab kyi pha rol tu phyin pa'i sgo 'jig rten 'byung ba rnam par pa zhes bya ba khong du chud do/ /pha zhes bya ba brjod pa dang / shes rab kyi pha rol tu phyin pa'i sgo 'khor ba dang mthun pa'i 'khor lo'i ye shes dkyil 'khor</text></item>
<item><p>274b7</p><section>phal chen</section><text>ces bya ba khong du chud do/ /b+ha zhes bya ba brjod pa dang / shes rab kyi pha rol tu phyin pa'i sgo gnas kyi dkyil 'khor thams cad rnam par par brgyan pa zhes bya ba khong du chud do/ /tsha zhes bya ba brjod pa dang / shes rab kyi pha rol tu phyin pa'i sgo</text></item>
<item><p>275a1</p><section>phal chen</section><text>bstsags pa dam pa'i thabs kyi spyod pa'i gdugs kyi dkyil 'khor tha dad pa zhes bya ba khong du chud do/ /sma zhes bya ba brjod pa dang / shes rab kyi pha rol tu phyin pa'i sgo sangs rgyas thams cad blta ba'i phyogs la mngon du gyur ba zhes bya ba</text></item>
<item><p>275a2</p><section>phal chen</section><text>khong du chud do/ /hwa zhes bya ba brjod pa dang / shes rab kyi pha rol tu phyin pa'i sgo sems can thams cad kyis dog la rnam par lta ba'i stobs shin tu skyes pa rgya mtsho'i snying po zhes bya ba khong du chud do/ /yas zhes bya ba brjod pa dang / shes rab kyi pha rol tu phyin</text></item>
<item><p>275a3</p><section>phal chen</section><text>pa'i sgo yon tan rgya mtsho thams cad kyi nan tan rtogs par 'jug pa zhes bya ba khong du chud do/ /g+ha zhes bya ba brjod pa dang / shes rab kyi pha rol tu phyin pa'i sgo chos thams cad kyi sprin yongs su 'dzin pa'i rgya mtsho brtan pa zhes bya ba khong du chud do/ /Ta</text></item>
<item><p>275a4</p><section>phal chen</section><text>zhes bya ba brjod pa dang / shes rab kyi pha rol tu phyin pa'i sgo sangs rgyas thams cad kyi smon lam gyi phyogs su mngon par 'gro ba zhes bya ba khong du chud do/ /na zhes bya ba brjod pa dang / shes rab kyi pha rol tu phyin pa'i sgo yi ge 'khor lo zad pa'i mtha' rnam</text></item>
<item><p>275a5</p><section>phal chen</section><text>par 'byed pa zhes bya ba khong du chud do/ /spa zhes bya ba brjod pa dang / shes rab kyi pha rol tu phyin pa'i sgo sems can thams cad yongs su smin par bya ba'i mthar phyin pa'i dkyil 'khor ces bya ba khong du chud do/ /ska zhes bya ba brjod pa dang / shes rab kyi pha</text></item>
<item><p>275a6</p><section>phal chen</section><text>rol tu phyin pa'i sgo sa'i snying po so so yang dag par rig pa thogs pa par snang bas 'khor lo rgyas par 'gengs pa zhes bya ba khong du chud do/ /sma zhes bya ba brjod pa dang / shes rab kyi pha rol tu phyin pa'i sgo sangs rgyas thams cad kyi chos shin tu bstan</text></item>
<item><p>275a7</p><section>phal chen</section><text>pa'i yul zhes bya ba khong du chud do/ /sh+tsa zhes bya ba brjod pa dang / shes rab kyi pha rol tu phyin pa'i sgo sems can gyi nam mkha' las chos kyi sprin gyi 'brug sgra byung bas rgyas par 'gengs pa zhes bya ba khong du chud do/ /Tha zhes bya ba brjod pa dang / shes</text></item>
<item><p>275b1</p><section>phal chen</section><text>rab kyi pha rol tu phyin pa'i sgo sems can gyi don bdag pa'i dgos pa mthar phyin par zin pa'i sgron ma zhes bya ba khong du chud do/ /d+ha zhes bya ba brjod pa dang / shes rab kyi pha rol tu phyin pa'i sgo chos kyi 'khor lo tha mi dad pa'i snying po zhes bya ba khong du chud do/ /rigs kyi</text></item>
<item><p>275b2</p><section>phal chen</section><text>bu kho bo de ltar yi ge'i ma mo slob pa'i tshe/ shes rab kyi pha rol tu phyin pa'i sgo de dag la pa shes rab kyi pha rol tu phyin pa'i sgo tshad med grangs med pa zhig khong du chud de/ rigs kyi bu de ltar kho bo ni byang chub sems dpa'i rnam par thar pa bzo mngon par</text></item>
<item><p>275b3</p><section>phal chen</section><text>shes pa dang ldan pa 'di thob pa ste/ rigs kyi bu kho bos de shes par zad na/ kho bos byang chub sems dpa'i 'jig rten dang / 'jig rten las 'das pa'i bzo'i gnas thams cad kyi pha rol tu phyin pa'i mchog thob pa/ bzo'i gnas thams cad la 'jug pa</text></item>
<item><p>275b4</p><section>phal chen</section><text>dang / yi ge dang grangs dang rtsis dang shod thabs thams cad khong du chud par bya ba dang / sngags dang sman thams cad kyi tshul la mkhas pa rab tu thob par bya ba dang / 'byung po dang / gza' dang skar ma dang / brjed byed dang / byad stems dang / ro langs kyi gdon</text></item>
<item><p>275b5</p><section>phal chen</section><text>thams cad gso ba dang / sems can gyi khams gso bar bya ba'i sman dang thabs kyi rgyus dang khams kyi thabs yongs su bsdu ba'i cho ga dang / gser dang nor bu dang / mu tig dang baiDUr+ya dang / dung dang man shel dang / byi ru dang / mu tig dmar po dang / mu sa ra gal</text></item>
<item><p>275b6</p><section>phal chen</section><text>ba dang / ge sar dang / dpal gyi snying po dang / rin po che thams cad 'byung zhing skye ba dang / rigs dang 'byung khungs dang / rin thang gi rgyus shes par bya ba dang / bza' shing gi ra ba dang / dka' thub kyi nags tshal dang / grong dang grong khyer dang / ljongs dang khang pa</text></item>
<item><p>275b7</p><section>phal chen</section><text>dang / rgyal po'i gnas mngon par bsgrub pa dang / dang / 'khor lo dang / mtshan ma blta ba dang / sems can gyi mtshan gyi ltas dang / sa g.yo ba dang / phyogs tshig pa dang / skar mda' lhung ba dang / dge dge dang / mu ge dang lo legs pa la</text></item>
<item><p>276a1</p><section>phal chen</section><text>pa 'jig rten gyi tha ma lag thams cad kyi rgyus khong du chud par bya ba dang / 'jig rten las 'das pa'i chos rnam par phye ba thams cad brjod cing bstan pa dang / khong du chud par bya ba dang / yang dag pa nyid rjes su rig par bya ba'i</text></item>
<item><p>276a2</p><section>phal chen</section><text>rgyus la sgrib pa 'am/ the tsom mam/ yid gnyis sam/ nem nur ram/ tsham tshom mam/ mgo rmongs pa'am/ 'khor ba'am/ bde ba'am/ sgyid lug pa'am/ shes pa'am/ khong du mi chud pa pa de dag gi spyod pa shes pa 'am/ yon</text></item>
<item><p>276a3</p><section>phal chen</section><text>tan brjod par nus re skan/ /song rigs kyi bu yul ma ga ng+ha 'di nyid kyi ljongs dag pa zhes bya ba'i grong khyer 'tsho ba zhes bya ba na dge bsnyen ma bzang mo'i mchog ces bya ba 'dug gis de'i gan du song la ji ltar byang chub sems dpas byang chub sems dpa'i spyod pa la</text></item>
<item><p>276a4</p><section>phal chen</section><text>bslab par bya ba dang / ji ltar nan tan tu bya ba dris shig /de nas tshong dpon gyi bu nor tshong dpon gyi bu bzo mngon par shes pa'i rkang pa gnyis la spyi bos phyag 'tshal te/ tshong dpon gyi bu bzo mngon par shes pa la lan brgya stong du mar g.yas phyogs su</text></item>
<item><p>276a5</p><section>phal chen</section><text>bskor ba byas nas yang dang yang bltas te/ tshong dpon gyi bu bzo mngon par shes pa'i drung nas song ngo / /de nas tshong dpon gyi bu nor ljongs dag pa'i grong khyer 'tsho ba gang na ba dang / dge bsnyen ma bzang mo'i mchog gang na ba der song ste phyin nas/ dge</text></item>
<item><p>276a6</p><section>phal chen</section><text>bsnyen ma bzang mo'i mchog gi rkang pa gnyis la spyi bos phyag 'tshal nas/ dge bsnyen ma bzang mo'i mchog la lan brgya stong du mar g.yas phyogs su bskor ba byas te/ dge bsnyen ma bzang mo'i mchog gi mdun du 'dug nas thal mo sbyar te/ 'di skad ces smras so/ /</text></item>
<item><p>276a7</p><section>phal chen</section><text>'phags ma bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba ma 'tshal te/ 'phags ma ni byang chub sems</text></item>
<item><p>276b1</p><section>phal chen</section><text>dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba 'phags mas bdag la bstan du gsol/</text></item>
<item><p>276b2</p><section>phal chen</section><text>des smras pa rigs kyi bu kho mo ni chos kyi rnam grangs gnas med pa'i dkyil 'khor ces bya ba shes shing ston pa ste/ kho mos thogs pa pa zhes bya ba'i ting nge 'dzin kyang thob po/ /ting nge 'dzin de ni chos gang la yang thogs pa de/ de la gnas na</text></item>
<item><p>276b3</p><section>phal chen</section><text>thams cad mkhyen pa nyid du thogs pa med pa la 'jug go /thams cad mkhyen pa nyid du rna ba thogs pa pa dang / thams cad mkhyen pa nyid du sna thogs pa pa dang / thams cad mkhyen pa nyid du lce thogs pa pa dang / thams cad mkhyen pa</text></item>
<item><p>276b4</p><section>phal chen</section><text>nyid du lus thogs pa pa dang / thams cad mkhyen pa nyid du yid thogs pa pa yang rab tu 'jug go /thams cad mkhyen pa nyid kyi rlabs thogs pa pa dang / thams cad mkhyen pa nyid du snang ba thogs pa pa dang / thams cad mkhyen pa nyid du</text></item>
<item><p>276b5</p><section>phal chen</section><text>shugs thogs pa pa 'gro ba rab tu snang ba'i dkyil 'khor dag kyang rab tu 'jug go /rigs kyi bu kho mo ni chos kyi rnam grangs gnas med pa'i dkyil 'khor 'di shes shing khong du chud par zad na/ kho mos byang chub sems dpa'i spyod pa chags</text></item>
<item><p>276b6</p><section>phal chen</section><text>pa med pa la ril gyis shes par nus re skan/ /song rigs kyi bu lho phyogs kyi rgyud na grong khyer rgyas pa'i 'gram zhes pa yod de/ de na gser 'tshong gces pa gtong ba zhes bya ba 'dug gis de'i gan du song la/ ji ltar byang chub sems dpas byang</text></item>
<item><p>276b7</p><section>phal chen</section><text>chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor dge bsnyen ma bzang mo'i mchog gi rkang pa gnyis la spyi bos phyag 'tshal te/ dge bsnyen ma bzang mo'i mchog la lan</text></item>
<item><p>277a1</p><section>phal chen</section><text>brgya stong du mar g.yas phyogs su bskor ba byas nas/ yang dang yang bltas te/ dge bsnyen ma bzang mo'i mchog gi drung nas song ngo / /de nas tshong dpon gyi bu nor mthar gyis lho phyogs kyi rgyud du song ste/ grong khyer</text></item>
<item><p>277a2</p><section>phal chen</section><text>rgyas pa'i 'gram du gser 'tshong gces pa gtong ba gang na ba der phyin te/ gser 'tshong gces pa gtong ba'i rkang pa gnyis la spyi bos phyag 'tshal te/ mdun du 'dug nas thal mo sbyar te 'di skad ces smras so/ /'phags pa bdag gis bla na med pa</text></item>
<item><p>277a3</p><section>phal chen</section><text>yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba ma 'tshal te/ 'phags pa ni byang chub sems dpa' rnams la gdams</text></item>
<item><p>277a4</p><section>phal chen</section><text>ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba 'phags pas bdag la bka' stsal du gsol/ des smras pa/</text></item>
<item><p>277a5</p><section>phal chen</section><text>rigs kyi bu kho bo ni byang chub sems dpa'i rnam par thar pa dran pa thogs pa pa la rnam par dag pas rnam par brgyan pa zhes bya ba shes te/ kho bos ni phyogs bcu'i de bzhin gshegs pa rnams kyi zhabs kyi drung na chos yongs su tshol ba rgyun mi gcod pa'o/ /</text></item>
<item><p>277a6</p><section>phal chen</section><text>rigs kyi bu kho bo ni byang chub sems dpa'i rnam par thar pa dran pa thogs pa med pa la rnam par dag pas rnam par brgyan pa 'di shes par zad na/ kho bos byang chub sems dpa' bag tsha ba par seng ge'i nga ro sgrog pa bsod nams dang ye shes chen po la</text></item>
<item><p>277a7</p><section>phal chen</section><text>gnas pa de dag gi spyod pa shes pa'am/ yon tan brjod par nus re skan/ /song rigs kyi bu rgyas pa'i 'gram gyi grong khyer 'di nyid na khyim bdag zla ba bzang po zhes bya ba rtag tu khyim snang bar gyur pa dang ldan pa zhig 'dug gis de'i gan du song la ji ltar byang chub/</text></item>
<item><p>277b1</p><section>phal chen</section><text>sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor gser 'tshong gces pa gtong ba'i rkang pa gnyis la spyi bos phyag 'tshal te/ gser 'tshong gces pa gtong ba la lan brgya stong</text></item>
<item><p>277b2</p><section>phal chen</section><text>du mar g.yas phyogs su bskor ba byas nas/ yang dang yang bltas te/ gser 'tshong gces pa gtong ba'i drung nas song ngo / /de nas tshong dpon gyi bu nor khyim bdag zla ba bzang po gang na ba der song ste/ khyim bdag zla ba bzang po'i rkang pa gnyis la spyi bos phyag 'tshal</text></item>
<item><p>277b3</p><section>phal chen</section><text>nas mdun du 'dug ste/ thal mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du</text></item>
<item><p>277b4</p><section>phal chen</section><text>bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba</text></item>
<item><p>277b5</p><section>phal chen</section><text>'phags pas bdag la bstan du gsol/ smras pa rigs kyi bu kho bos ni rnam par thar pa ye shes dri ma med pa'i 'od ces bya ba thob ste/ rigs kyi bu kho bos byang chub sems dpa'i rnam par thar pa ye shes dri ma pa'i 'od 'di shes par zad na/ kho bos byang chub sems dpa'i</text></item>
<item><p>277b6</p><section>phal chen</section><text>rnam par thar pa tshad med pa thob pa rnams kyi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud 'di nyid na grong khyer gnas shes bya ba yod de/ de na khyim bdag pham sde zhes bya ba 'dug gis de'i gan du song la ji</text></item>
<item><p>277b7</p><section>phal chen</section><text>ltar byang chub sems dpas byang chub sems dpa'i spyod pa la bslab par bya ba dang / ji ltar nan tan du bya ba dris shig /de nas tshong dpon gyi bu nor khyim bdag zla ba bzang po'i rkang pa gnyis la spyi bos phyag 'tshal te/ khyim bdag zla ba bzang po la lan brgya</text></item>
<item><p>278a1</p><section>phal chen</section><text>stong du mar g.yas phyogs su bskor ba byas nas/ yang dang yang bltas te/ khyim bdag zla ba bzang po'i drung nas song ngo / /de nas tshong dpon gyi bu nor mthar gyis grong khyer kyi gnas gang na ba der song ste/ khyim bdag mi pham sde gang na ba</text></item>
<item><p>278a2</p><section>phal chen</section><text>der phyin nas/ khyim bdag mi pham sde'i rkang pa gnyis la spyi bos phyag 'tshal te/ mdun du 'dug nas thal mo sbyar te 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas</text></item>
<item><p>278a3</p><section>phal chen</section><text>byang chub sems dpa'i spyod pa la bslab par bgyi ba dang / ji ltar nan tan du bgyi ba ma 'tshal te/ 'phags pa ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang</text></item>
<item><p>278a4</p><section>phal chen</section><text>chub sems dpa'i spyod pa la bslab par bgyi ba dang / ji ltar nan tan du bgyi ba bdag la bka' stsal du gsol/ smras pa/ rigs kyi bu kho bos ni byang chub sems dpa'i rnam par thar pa zad pa'i mtshan nyid ces bya ba thob ste de thob pas ni/ sangs rgyas mi zad pa mthong ba'i</text></item>
<item><p>278a5</p><section>phal chen</section><text>gter rab tu thob par 'gyur to/ /song rigs kyi bu lho phyogs kyi rgyud 'di nyid kyi chos kyi yul gru na bram ze zhi 'dzin mchog ces bya ba zhig 'dug gis/ de'i gan du song la ji ltar byang chub sems dpas byang chub sems dpa'i spyod pa la bslab par bya ba dang /</text></item>
<item><p>278a6</p><section>phal chen</section><text>ji ltar nan tan du bya ba dris shig /de nas tshong dpon gyi bu nor khyim bdag pham sde'i rkang pa gnyis la spyi bos phyag 'tshal te/ khyim bdag mi pham sde la lan brgya stong du mar g.yas phyogs su bskor ba byas nas yang dang yang bltas te/ khyim</text></item>
<item><p>278a7</p><section>phal chen</section><text>bdag mi pham sde'i drung nas song ngo / /de nas tshong dpon gyi bu nor mthar gyis chos kyi yul grur song nas/ bram ze zhi 'dzin mchog gang na ba der phyin te/ bram ze zhi 'dzin mchog gi rkang pa gnyis la spyi bos phyag 'tshal nas mdun du 'dug ste/ thal</text></item>
<item><p>278b1</p><section>phal chen</section><text>mo sbyar nas 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba ma 'tshal te/ 'phags</text></item>
<item><p>278b2</p><section>phal chen</section><text>pa ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/ ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba 'phags pas bdag la</text></item>
<item><p>278b3</p><section>phal chen</section><text>bka' stsal du gsol/ /des smras pa/ rigs kyi bu kho bo ni bden pa'i byin gyi rlabs kyis spyod pa ste/ bden pa'i tshig gang gis dus gsum du byang chub sems dpa' gang yang bla na med pa yang dag par rdzogs pa'i byang chub las phyir mi ldog ldog par mi 'gyur</text></item>
<item><p>278b4</p><section>phal chen</section><text>zhe na/ bden pa'i tshig gi byin gyi rlabs des/ bdag gi dgos pa 'di dang 'di zhig grub par shog shig ces byas na yang des kho bo'i bsam pa thams cad de bzhin du 'grub bo/ /rigs kyi bu kho bo ni bden pa'i byin gyi rlabs de lta bus dgos pa thams cad sgrub ste/</text></item>
<item><p>278b5</p><section>phal chen</section><text>rigs kyi bu kho bos bden pa'i byin gyis rlabs 'di shes par zad na/ kho bos byang chub sems dpa' bden pa'i rjes su 'brang ba'i tshig rab tu thob pa rnams kyi spyod pa shes pa'am/ yon tan brjod par nus re skan/ /song rigs kyi bu lho phyogs kyi rgyud</text></item>
<item><p>278b6</p><section>phal chen</section><text>'di nyid na grong khyer yid bzang po'i sgo zhes bya ba yod de/ de na khye'u dpal 'byung ba zhes bya ba dang / bu mo dpal gyi blo gros ma zhes bya ba gnyis shig 'khod kyis de'i gan du song la/ ji ltar byang chub sems dpas byang chub sems dpa'i spyod pa la bslab par</text></item>
<item><p>278b7</p><section>phal chen</section><text>bya ba dang / ji ltar nan tan du bya ba dris shig /de nas tshong dpon gyi bu nor chos kyi rim gro cher bskyed de/ bram ze zhi 'dzin mchog gi rkang pa gnyis la spyi bos phyag 'tshal nas/ bram ze zhi 'dzin mchog la lan brgya stong du mar g.yas</text></item>
<item><p>279a1</p><section>phal chen</section><text>phyogs su bskor ba byas te/ yang dang yang bltas nas/ bram ze zhi 'dzin mchog gi drung nas song ngo / de nas tshong dpon gyi bu nor mthar gyis grong khyer yid bzang po'i sgor song ste/ khye'u dpal 'byung ba dang / bu mo dpal gyi blo</text></item>
<item><p>279a2</p><section>phal chen</section><text>gros ma gang na ba der phyin nas de gnyis kyi rkang pa gnyis la spyi bos phyag 'tshal te/ mdun du 'dug nas thal mo sbyar te 'di skad ces smras so/ /'phags pa bdag gis bla na med pa yang dag par rdzogs pa'i byang chub tu sems bskyed na/ ji ltar byang</text></item>
<item><p>279a3</p><section>phal chen</section><text>chub sems dpas byang chub sems dpa'i spyod pa la bslab par bgyi ba dang / ji ltar nan tan tu bgyi ba ma 'tshal te/ 'phags pa dag ni byang chub sems dpa' rnams la gdams ngag dang rjes su bstan pa mdzad do/ /zhes bdag gis thos na/</text></item>
<item><p>279a4</p><section>phal chen</section><text>ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba 'phags pa dag gis bdag la bka' stsal du gsol/ de nas khye'u dpal 'byung ba dang / bu mo dpal gyi blo gros mas tshong dpon gyi</text></item>
<item><p>279a5</p><section>phal chen</section><text>bu nor la 'di skad ces smras so/ /rigs kyi bu bdag cag gnyis kyis ni byang chub sems dpa'i rnam par thar pa sgyu ma'i rnam pa zhes bya ba thob ste/ mngon du byas so rigs kyi bu de ltar kho bo cag rnam par thar pa 'di dang ldan pas/ 'jig rten thams cad sgyu</text></item>
<item><p>279a6</p><section>phal chen</section><text>ma'i rnam par rgyu rkyen sgyu ma las byung bar mthong ngo / /las dang nyon mongs pa sgyu mar shes pas/ sems can thams cad kyang sgyu ma'i rnam par shes so/ /ma rig pa dang / srid pa dang / sred pa'i rgyu las byung bas 'gro ba thams cad kyang sgyu ma'i rnam par</text></item>
<item><p>279a7</p><section>phal chen</section><text>mthong ngo / /phan tshun gyi rkyen gyi rgyu las byung bas chos thams cad kyang sgyu ma'i rnam par mthong ngo / /phyin ci log gi sgyu ma las byung bas khams gsum thams cad kyang sgyu ma'i rnam par mthong ngo / /yang dag pa ma yin pa'i rtog pa'i rgyus bskyed pas sems can</text></item>
<item><p>279b1</p><section>phal chen</section><text>thams cad kyi shi 'pho dang / 'byung ba dang / skye ba dang / rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams kyang sgyu ma'i rnam par mthong ngo / /'du shes dang sems dang lta ba phyin ci log gi rgyu las dngos po pa'i 'du shes</text></item>
<item><p>279b2</p><section>phal chen</section><text>kyis rmongs te/ byung bas zhing thams cad kyang sgyu ma'i rnam par mthong ngo / /ye shes kyis spong ba'i rgyu las brtag ste/ /bskyed pas nyan thos dang rang sangs rgyas thams cad kyang sgyu ma'i rnam par mthong ngo / /sgyu mar mngon par bsgrub pa las grub ste/ sprul pa'i</text></item>
<item><p>279b3</p><section>phal chen</section><text>spyod pa dang / 'dul ba'i sgyu ma'i rang bzhin pas byang chub sems dpa'i spyod pa dang / smon lam gyis sems can yongs su smin par bya ba dang / 'dul ba gcig nas gcig tu brgyud pa yang sgyu ma'i rnam pa lta bur shes so/ /smon lam dang ye shes sgyu mas mngon par</text></item>
<item><p>279b4</p><section>phal chen</section><text>bsgrubs te/ yul bsam gyis mi khyab pa sgyu ma'i rang bzhin yin pas sangs rgyas dang / byang chub sems dpa' thams cad kyi dkyil 'khor yang sgyu mar mthong ngo / /rigs kyi bu bdag cag gnyis kyis ni byang chub sems dpa'i rnam par thar ba sgyu ma'i rang bzhin 'di</text></item>
<item><p>279b5</p><section>phal chen</section><text>shes par zad na/ kho bo cag gis byang chub sems dpa' las sgyu ma mtha' yas pas rnam par bsgrubs pa'i dra ba khong du chud pa rnams kyi spyod pa shes pa'am/ yon tan brjod par nus re skan/ de nas khye'u dpal 'byung ba dang / bu mo dpal gyi blo gros mas tshong</text></item>
<item><p>279b6</p><section>phal chen</section><text>dpon gyi bu nor dge ba'i rtsa ba'i shugs drag po bsam gyis mi khyab pas mngon par brlan nas rang gi rnam par thar pa'i yul bstan te/ 'di skad ces smras so/ /song rigs kyi bu lho phyogs kyi rgyud 'di nyid kyi phyogs kyi sgo'i gnas rgya mtsho'i 'gram zhes bya ba</text></item>
<item><p>279b7</p><section>phal chen</section><text>de na bza' shing gi ra ba rgyan chen po zhes bya ba yod de/ de'i nang na khang pa brtsegs pa chen po rnam par snang mdzad kyi rgyan gyis brgyan pa'i snying po zhes bya ba byang chub sems dpa'i dge ba'i rtsa ba rnam par smin pa las mngon par grub pa/ byang chub sems dpa'i sems</text></item>
<item><p>280a1</p><section>phal chen</section><text>dang yid la bya ba las byung ba/ byang chub sems dpa'i smon lam las mngon par skyes pa/ byang chub sems dpa'i dbang las byung ba/ byang chub sems dpa'i mngon par shes pa'i ye shes kyi stobs kyis sprul ba/ byang chub sems dpa'i thabs mkhas</text></item>
<item><p>280a2</p><section>phal chen</section><text>pa las byung ba/ byang chub sems dpa'i bsod nams dang ye shes kyi stobs kyis rdzogs pa/ byang chub sems dpa'i snying rje chen pos sems can rnam par gdul ba'i don du bstan pa/ byang chub sems dpa'i byin gyi rlabs rnam par phye bas bsgrubs pa/ byang chub</text></item>
<item><p>280a3</p><section>phal chen</section><text>sems dpa'i rnam par thar pa bsam gyis mi khyab pa'i gnas la 'jug pa'i rgyan gyis brgyan pa yod de/ de na byang chub sems dpa' sems dpa' chen po byams pa zhes bya ba skye ba'i sa la gnas pa'i rnams rjes su gzung ba dang / pha dang ma dang gnyen du gyur pa rnams yongs su smin</text></item>
<item><p>280a4</p><section>phal chen</section><text>par bya ba dang / der skyes ba'i byang chub sems dpa' skal ba mnyam pa rnams kyi theg pa chen po rab tu brtan par bya ba dang / de ma yin pa'i sems can gzhan rnams kyang gar 'os pa'i sar dge ba'i rtsa bas yongs su smin par bya ba dang / rang gi rnam par</text></item>
<item><p>280a5</p><section>phal chen</section><text>thar pa'i tshul la 'jug par bya ba yongs su bstan pa dang / byang chub sems dpa'i skye ba la dbang bsgyur ba thams cad kyi rjes su song ba rab tu brjod pa dang / sems can thams cad kyi skye ba yongs su bstan pa la mngon par gzhol bar bya bas sems can yongs su smin</text></item>
<item><p>280a6</p><section>phal chen</section><text>par bya ba mi gtang ba dang / 'gro ba thams cad yongs su gzung ba mi smad pas byang chub sems dpa'i snying rje chen po'i stobs bstan par bya ba dang / byang chub sems dpa'i gnas gzhi rten thams cad las gyen du 'phags pa khong du chud par bya ba dang gnas med</text></item>
<item><p>280a7</p><section>phal chen</section><text>pa la gzhol bar srid par skye ba thams cad na gnas pa yongs su bstan pa'i don du 'dug gis/ de'i gan du song la ji ltar byang chub sems dpas byang chub sems dpa'i spyod pa la yongs su dri ba dang / ji ltar byang chub sems dpas byang chub sems dpa'i lam yongs su</text></item>
<item><p>280b1</p><section>phal chen</section><text>dag par bya ba dang / ji ltar byang chub sems dpas byang chub sems dpa'i bslab pa la nan tan du bya ba dang / ji ltar byang chub sems dpas byang chub kyi sems yongs su sbyang bar bya ba dang / ji ltar byang chub sems dpas byang chub sems dpa'i smon lam mngon par bsgrub par</text></item>
<item><p>280b2</p><section>phal chen</section><text>bya ba dang / ji ltar byang chub sems dpas byang chub sems dpa'i tshogs yongs su bsags par bya ba dang / ji ltar byang chub sems dpas byang chub sems dpa'i sa yongs su gnon par bya ba dang / ji ltar byang chub sems dpas byang chub sems dpa'i pha rol tu phyin pa</text></item>
<item><p>280b3</p><section>phal chen</section><text>yongs su rdzogs par bya ba dang / ji ltar byang chub sems dpas byang chub sems dpa'i bzod pa la 'jug par bya ba dang / ji ltar byang chub sems dpas byang chub sems dpa'i nan tan gyi yon tan la gnas par bya ba dang / ji ltar byang chub sems dpas dge</text></item>
<item><p>280b4</p><section>phal chen</section><text>ba'i bshes gnyen bsnyen bkur bar bya ba dris shig /de ci'i phyir zhe na/ rigs kyi bu byang chub sems dpa' byams pa zhes bya ba de ni/ byang chub sems dpa'i spyod pa thams cad la zhugs pa'o/ /de ni sems can thams cad kyi sems dang bsam pa</text></item>
<item><p>280b5</p><section>phal chen</section><text>rtogs par khong du chud pa'o/ /de ni sems can thams cad kyi spyod pa'i rjes su zhugs pa'o/ /de ni sems can thams cad yongs su smin par bya ba dang / gdul ba la mngon du gyur pa'o/ /de ni pha rol tu phyin pa thams cad yongs su rdzogs</text></item>
<item><p>280b6</p><section>phal chen</section><text>par byas pa'o/ /de ni byang chub sems dpa'i sa thams cad la rab tu gnas pa'o/ /de ni byang chub sems dpa'i sa thams cad la rab tu gnas pa'o/ /de ni byang chub sems dpa'i bzod pa thams cad rab tu thob pa'o/ /de ni byang chub sems dpa'i skyon med par zhugs pa'o/ /de ni lung bstan</text></item>
<item><p>280b7</p><section>phal chen</section><text>pa thams cad yang dag par blang ba'o/ de ni byang chub sems dpa'i rnam par thar ba thams cad la rnam par rtse ba'o/ /de ni sangs rgyas kyi byin gyi rlabs thams cad yongs su blang ba'o/ /de ni de bzhin gshegs pa thams cad kyi thams cad</text></item>
<item><p>281a1</p><section>phal chen</section><text>mkhyen pa'i ye shes kyi yul la dbang bskur bas mngon par dbang bskur ba'o/ /rigs kyi bu dge ba'i bshes gnyen de khyod la dge ba'i rtsa ba thams cad kyis ni mngon par brlan par byed do/ /byang chub tu sems bskyed pa ni rnam par</text></item>
<item><p>281a2</p><section>phal chen</section><text>'phel bar byed do/ /lhag pa'i bsam pa'i dbyings ni rab tu brtan par byed do/ /dge ba'i rtsa ba thams cad ni shin tu byang bar byed do/ /byang chub sems dpa'i dbang po'i shugs ni yang dag par 'phel bar byed do/ /chos kyi phyogs bsgribs pa med</text></item>
<item><p>281a3</p><section>phal chen</section><text>pa ni yongs su ston par byed do/ /gzhi kun tu zug pa'i sa khong du chud par bya ba ni rtogs par byed do/ /byang chub sems dpa' thams cad kyi smon lam gyi sar 'byung ba'i sgo la ni gzhog par byed do/ /byang chub sems dpa' thams cad kyi spyod</text></item>
<item><p>281a4</p><section>phal chen</section><text>pa dang / smon lam gyi yon tan yongs su grub pa ni yang dag par rdzogs par 'gyur ro/ /byang chub sems dpa' kun tu bzang po'i spyod pa thob par bya ba'i skye ba'i sgo ni yongs su ston par 'gyur gyis/ rigs kyi bu khyod dge ba'i rtsa ba gcig la chags</text></item>
<item><p>281a5</p><section>phal chen</section><text>par ma byed cig /chos kyi sgo'i 'od snang ba gcig la gzhol bar ma byed cig /spyod pa gcig yongs su rdzogs pas chog par ma sems shig /smon lam gcig pu mngon par bsgrub pa lhur ma len cig /lung bstan pa gcig gis mthar thug pas</text></item>
<item><p>281a6</p><section>phal chen</section><text>rgyun gcad par ma byed cig /bzod pa gsum la 'jug pas chog par bya ba'i 'du shes su ma byed cig /pha rol tu phyin pa drug yongs su rdzogs par bya ba rgyun ma gcod cig /sa bcu thob pas mthar thug par ma byed cig /sangs rgyas kyi zhing tshad yod pa yongs</text></item>
<item><p>281a7</p><section>phal chen</section><text>su gzung ba dang / yongs su dag par bya ba ma smon cig /dge ba'i bshes gnyen tshad yod pa dga' bar bya ba dang / bsnyen bkur bas ngoms par ma byed cig /de ci'i phyir zhe na/ rigs kyi bu byang chub sems dpas ni dge ba'i rtsa ba tshad med pa yongs su</text></item>
<item><p>281b1</p><section>phal chen</section><text>bsdu bar bya dgos so/ /byang chub sems dpa'i tshogs tshad med pa shin tu bsgrub dgos so/ /byang chub sems dpa'i sems kyi rgyu tshad med pa yongs su bstsags dgos so/ /yongs su bsngo ba'i tshul tshad med pa la bslab par bya dgos so/ /sems</text></item>
<item><p>281b2</p><section>phal chen</section><text>can gyi khams tshad med pa yongs su smin par bya dgos so/ /sems can gyi bsam pa'i khams tshad med pa la 'jug par bya dgos so/ /sems can gyi dbang po tshad med pa yongs su shes par bya dgos so/ /sems can gyi mos pa tshad med</text></item>
<item><p>281b3</p><section>phal chen</section><text>pa'i rjes su 'brang bar bya dgos so/ /sems can gyi spyod pa tshad pa khong du chud par bya dgos so/ /sems can tshad med pa gdul bar bya dgos so/ /nyon mongs pa dang bag la nyal ba tshad med pa yang dag par gzhom dgos so/ /las kyi</text></item>
<item><p>281b4</p><section>phal chen</section><text>sgrib pa tshad med pa yongs su sbyang dgos so/ /lta ba'i rnam pa tshad med pa rnam par bzlog dgos so/ /sems kyi kun nas nyon mongs pa tshad med pa bstsal bar bya dgos so/ /sems rnam par dag pa tshad med pa bskyed par bya dgos so/ /sdug bsngal gyi</text></item>
<item><p>281b5</p><section>phal chen</section><text>zug rngu tshad med pa yang dag par dbyung dgos so/ /srid pa'i rgya mtsho tshad med pa yongs su bskam par bya dgos so/ /ma rig pa'i mun pa tshad med pa rnam par bsal dgos so/ /nga rgyal gyi ri tshad med pa rab tu bsnyil dgos so/ /'khor ba'i bcings</text></item>
<item><p>281b6</p><section>phal chen</section><text>pa tshad med pa shin tu gtub dgos so/ /srid pa'i chu bo tshad med pa brgal dgos so/ /tshe'i rgya mtsho tshad med pa bskam dgos so/ /sems can 'dod pa'i 'dam du thogs pa tshad med pa yongs su dgrol dgos so/ /sems can khams gsum</text></item>
<item><p>281b7</p><section>phal chen</section><text>gyi khyim du thogs pa tshad med pa gdon par bya dgos so/ /sems can tshad med pa 'phags pa'i lam la dgod dgos so/ /'dod chags dang zhe sdang dang gti mug gi spyod pa tshad med pa rab tu zhi bar bya dgos so/ /bdud kyi zhags pa tshad med pa las</text></item>
<item><p>282a1</p><section>phal chen</section><text>yang dag par 'da' bar bya dgos so/ /bdud kyi las tshad med pa rnam par bzlog dgos so/ /byang chub sems dpa'i lhag pa'i bsam pa'i khams tshad pa yongs su sbyang dgos so/ /byang chub sems dpa'i sbyor ba tshad med pa rnam</text></item>
<item><p>282a2</p><section>phal chen</section><text>par 'phel bar bya dgos so/ /byang chub sems dpa'i dbang po tshad med pa yongs su bskyed dgos so/ /byang chub sems dpa'i mos pa tshad med pa yongs su sbyang dgos so/ /byang chub sems dpa'i mnyam pa nyid tshad med pa la 'jug par bya dgos so/ /byang</text></item>
<item><p>282a3</p><section>phal chen</section><text>chub sems dpa'i spyod pa'i khyad par tshad med pa'i rjes su 'brang bar bya dgos so/ /byang chub sems dpa'i yon tan tshad med pa yongs su dag par bya dgos so/ /byang chub sems dpas bya ba'i spyod pa tshad med pa yongs su rdzogs par bya dgos so/ /'jig</text></item>
<item><p>282a4</p><section>phal chen</section><text>rten gyi spyod pa tshad med pa'i rjes su 'brang bar bya dgos so/ /'jig rten gyi rjes su 'brang ba tshad med pa yongs su bstan dgos so/ /dad pa'i stobs tshad med pa yongs su bskyed dgos so/ /brtson 'grus kyi stobs tshad med pa nye bar brtan dgos so/ /dran pa'i</text></item>
<item><p>282a5</p><section>phal chen</section><text>stobs tshad med pa yongs su dag par bya dgos so/ /ting nge 'dzin gyi stobs tshad med pa yongs su rdzogs par bya dgos so/ /shes rab kyi stobs tshad med pa bskyed par bya dgos so/ /mos pa'i stobs tshad med pa brtan par bya dgos so/ /bsod nams</text></item>
<item><p>282a6</p><section>phal chen</section><text>kyi stobs tshad med pa yang dag par bsgrub dgos so/ /ye shes kyi stobs tshad med pa rnam par spel dgos so/ /byang chub sems dpa'i stobs tshad med pa yang dag par bsgrub dgos so/ /sangs rgyas kyi stobs tshad med pa yongs su rdzogs par bya dgos so/ /</text></item>
<item><p>282a7</p><section>phal chen</section><text>chos kyi sgo tshad med pa rab tu dbye dgos so/ /chos kyi phyogs tshad med pa la 'jug par bya dgos so/ /chos kyi sgo tshad med pa yongs su sbyang dgos so/ /chos kyi snang ba tshad med pa yang dag par bskyed dgos so/ /chos kyi gsal ba tshad med par rab tu bya dgos so/ /</text></item>
<item><p>282b1</p><section>phal chen</section><text>dbang po'i rgyud tshad med pa snang bar bya dgos so/ /nyon mongs pa'i nad tshad med pa yongs su shes par bya dgos so/ /chos kyi sman tshad med pa yang dag par bsdu dgos so/ /nyon mongs pa'i nad kyis btab pa'i sems can gyi khams tshad med pa gso dgos so/ /</text></item>
<item><p>282b2</p><section>phal chen</section><text>bdud rtsi'i tshogs tshad med pa yang dag par bsdu bar bya dgos so/ /sangs rgyas kyi zhing tshad med pa 'da' bar bya dgos so/ /de bzhin gshegs pa tshad med pa mchod dgos so/ /byang chub sems dpa'i 'khor gyi dkyil 'khor tshad med par 'jug</text></item>
<item><p>282b3</p><section>phal chen</section><text>par bya dgos so/ /de bzhin gshegs pa'i bstan pa tshad med pa yongs su gzung dgos so/ /sems can gyi gnod pa tshad med pa bzod par bya dgos so/ /mi khom pa dang ngan song gi lam tshad med pa yongs su gcad dgos so/ /sems can gyi</text></item>
<item><p>282b4</p><section>phal chen</section><text>bde ba tshad med pa nye bar bsgrub dgos so/ /sems can bsdu ba tshad med pa bya dgos so/ /gzungs kyi sgo tshad med pa yongs su sbyang dgos so/ /smon lam gyi sgo tshad med pa mngon par bsgrub dgos so/ /byams pa chen po dang / snying rje chen po'i stobs</text></item>
<item><p>282b5</p><section>phal chen</section><text>tshad med pa yongs su bsgom dgos so/ /chos yongs su btsal ba la brtson par bya ba tshad med pa rgyun mi gcad par bya dgos so/ /nges par rtogs pa'i stobs tshad pa'i rjes su 'jug dgos so/ /mngon par shes pa mngon du bsgrub pa tshad med pa bskyed</text></item>
<item><p>282b6</p><section>phal chen</section><text>dgos so/ /rig pa dang ye shes kyi snang ba tshad med pa rnam par dag par bya dgos so/ /sems can gyi rgyud tshad med pa'i rjes su 'gro bar bya dgos so/ /srid par skye ba tshad med pa yongs su gzung dgos so/ /lus rnam par phye ba tshad med pa yongs su bstan</text></item>
<item><p>282b7</p><section>phal chen</section><text>dgos so/ /skad rnam par phye ba tshad med pa yongs su shes par bya dgos so/ /sems can gyi sems rnam pa tha dad pa tshad med pa khong du chud par bya dgos so/ /byang chub sems dpa'i spyod yul rgya chen po'i rjes su 'jug par bya dgos so/ /byang chub sems</text></item>
<item><p>283a1</p><section>phal chen</section><text>dpa'i gnas shin tu yangs par rjes su spyad dgos so/ /byang chub sems dpa'i rnam par spyod pa zab mo la rnam par blta dgos so/ /byang chub sems dpa'i yul rtogs par dka' ba khong du chud par bya dgos so/ /byang chub sems</text></item>
<item><p>283a2</p><section>phal chen</section><text>dpa'i lam bgrod par dka' ba bgrod par bya dgos so/ /byang chub sems dpa'i shugs bsgrub par dka' ba yongs su gzung dgos so/ /byang chub sems dpa'i skyon med pa 'jug par dka' ba la 'jug par bya dgos so/ /byang chub sems dpa'i spyod pa</text></item>
<item><p>283a3</p><section>phal chen</section><text>rnam pa sna tshogs khong du chud par bya dgos so/ /byang chub sems dpa'i rnam par 'phrul pa thams cad du khyab pa kun tu bstan dgos so/ /byang chub sems dpa'i chos kyi sprin yongs su gzung dgos so/ /byang chub sems dpa'i spyod pa'i dra ba mtha' dang</text></item>
<item><p>283a4</p><section>phal chen</section><text>dbus med par rab tu rgyas par bya dgos so/ /byang chub sems dpas pha rol tu phyin pa thams cad yongs su rdzogs par bya dgos so/ /byang chub sems dpas lung bstan pa tshad med par yang dag par mnod dgos so/ /byang chub sems dpas bzod</text></item>
<item><p>283a5</p><section>phal chen</section><text>pa'i sgo dpag tu med pa la 'jug par bya dgos so/ /byang chub sems dpas grags pa yongs su sbyang bar bya dgos so/ /byang chub sems dpas chos kyi sgo dpag tu med pa yongs su dag par bya dgos so/ /byang chub sems dpas sangs rgyas kyi</text></item>
<item><p>283a6</p><section>phal chen</section><text>zhing brjod du med pa yongs su sbyang dgos so/ /byang chub sems dpas bskal pa mtha' yas par go cha bgo dgos so/ /byang chub sems dpas de bzhin gshegs pa dpag tu med pa mchod par bya dgos so/ /byang chub sems dpas smon lam</text></item>
<item><p>283a7</p><section>phal chen</section><text>mngon par bsgrub pa bsam gyis mi khyab par mngon par bsgrub dgos so/ /rigs kyi bu mdor na sems can thams cad yongs su smin par byed pas byang chub sems dpa' rnams kyi spyod pa ni sems can thams cad dang mnyam par bstan to/ /bskal</text></item>
<item><p>283b1</p><section>phal chen</section><text>pa thams cad du gnas pas bskal pa thams cad dang mnyam par bstan to/ /thams cad du skye ba yongs su ston pas skye ba thams cad dang mnyam par bstan to/ /dus gsum gyi ye shes khong du chud par bya ba'i phyir dus thams cad dang mnyam par</text></item>
<item><p>283b2</p><section>phal chen</section><text>bstan to/ /chos thams cad la nan tan du byed pas chos thams cad dang mnyam par bstan to/ /zhing thams cad yongs su dag par byed pas zhing thams cad dang mnyam par bstan to/ /smon lam thams cad yongs su rdzogs par byed pas/ smon</text></item>
<item><p>283b3</p><section>phal chen</section><text>lam thams cad dang mnyam par bstan to/ /sangs rgyas thams cad mchod pa mngon par bsgrub pas/ sangs rgyas thams cad dang mnyam par bstan to/ /byang chub sems dpa' thams cad kyi smon lam dang gcig tu 'gyur ba'i phyir/ byang chub sems</text></item>
<item><p>283b4</p><section>phal chen</section><text>dpa' thams cad dang mnyam par bstan to/ /dge ba'i bshes gnyen thams cad la bsnyen bkur byed pa'i phyir/ byang chub sems dpa' rnams kyi spyod pa ni dge ba'i bshes gnyen thams cad dang mnyam par bstan to/ /rigs kyi bu de bas na khyod kyis dge</text></item>
<item><p>283b5</p><section>phal chen</section><text>ba'i bshes gnyen yongs su btsal ba la skyo bar mi bya'o/ /dge ba'i bshes gnyen mthong bas ngoms pa bskyed par mi bya'o/ /dge ba'i bshes gnyen la yongs su dri bas chog shes par mi bya'o/ /dge ba'i bshes gnyen dang 'grogs pa las bsam</text></item>
<item><p>283b6</p><section>phal chen</section><text>pa phyir ldog par mi bya'o/ /dge ba'i bshes gnyen la phu dud dang / rim gro'i sbyor ba rgyun gcad par mi bya'o/ /dge ba'i bshes gnyen gyi gdams ngag dang / rjes su bstan pa la log par gzung bar mi bya'o/ /dge ba'i bshes gnyen gyi yon</text></item>
<item><p>283b7</p><section>phal chen</section><text>tan thob par 'gyur ba la the tshom mi bskyed do/ /dge ba'i bshes gnyen gyis 'byung ba'i sgo bstan pa la yid gnyis su mi bya'o/ /dge ba'i bshes gnyen gyi thabs kyi bsam pa dang / 'jig rten gyi rjes su 'brang bar bya ba'i rgyud la zhe sdang bskyed par mi bya'o/ /dge ba'i</text></item>
<item><p>284a1</p><section>phal chen</section><text>bshes gnyen la mos pa rnam par bskyed pas lus dang sems rnam par ldog par mi bya'o/ /de ci'i phyir zhe na/ rigs kyi bu byang chub sems dpa' rnams kyi byang chub sems dpa'i spyod pa thams cad thos pa ni dge ba'i bshes gnyen la rag las pa'o/ /byang chub sems dpa'i</text></item>
<item><p>284a2</p><section>phal chen</section><text>yon tan yongs su rdzogs par bya ba thams cad ni dge ba'i bshes gnyen las byung ba'o/ /byang chub sems dpa'i smon lam gyi rgyun thams cad ni dge ba'i bshes gnyen las byung ba'o/ /byang chub sems dpa'i dge ba'i rtsa ba thams cad ni dge ba'i bshes gnyen gyis</text></item>
<item><p>284a3</p><section>phal chen</section><text>bskyed pa'o/ /byang chub sems dpa'i tshogs thams cad ni dge ba'i bshes gnyen gyis bsgrubs pa'o/ /byang chub sems dpa'i chos kyi sgo snang ba thams cad ni dge ba'i bshes gnyen las byung ba'o/ /byang chub sems dpa'i 'byung ba'i sgo rnam par dag pa thams</text></item>
<item><p>284a4</p><section>phal chen</section><text>cad ni dge ba'i bshes gnyen las byung ba'o/ /byang chub sems dpa'i bslab pa la nan tan du bya ba thams cad ni dge ba'i bshes gnyen la rag las pa'o/ /byang chub sems dpa'i yon tan gyi chos thams cad ni dge ba'i bshes gnyen la gnas pa'o/ /byang</text></item>
<item><p>284a5</p><section>phal chen</section><text>chub sems dpa'i lhag pa'i bsam pa yongs su dag pa thams cad ni dge ba'i bshes gnyen rtsa bar gyur pa'o/ /byang chub sems dpa'i sems bskyed pa brtan pa thams cad ni dge ba'i bshes gnyen las skyes pa'o/ /byang chub sems dpa'i gzungs</text></item>
<item><p>284a6</p><section>phal chen</section><text>dang spobs pa'i sgo snang ba thams cad du khrid pa ni dge ba'i bshes gnyen no/ /byang chub sems dpa'i rnam par dag pa'i sgo'i mdzod thams cad ni dge ba'i bshes gnyen gyis yongs su bzung ba'o/ /byang chub sems dpa'i ye shes snang ba thams cad ni dge</text></item>
<item><p>284a7</p><section>phal chen</section><text>ba'i bshes gnyen gyis yang dag par bskyed pa'o/ /byang chub sems dpa'i smon lam khyad par can thams cad ni dge ba'i bshes gnyen gyi lag na 'dug pa'o/ /byang chub sems dpa'i smon lam gyi tshul gyi rgyud gcig tu gyur pa thams cad ni dge ba'i bshes gnyen</text></item>
<item><p>284b1</p><section>phal chen</section><text>la brten pa'o/ /byang chub sems dpa'i yang dag par bsgrub pa khyad par can mnyam pa thams cad ni dge ba'i bshes gnyen gyi rgyud las byung ba'o/ /byang chub sems dpa'i gsang ba'i gnas thams cad ni dge ba'i bshes gnyen gyi mdzod na 'dug pa'o/ /byang</text></item>
<item><p>284b2</p><section>phal chen</section><text>chub sems dpa'i chos thams cad ni dge ba'i bshes gnyen gyi 'byung gnas nas byung ba'o/ /byang chub sems dpa'i dbang po'i shugs kyi myu gu thams cad ni dge ba'i bshes gnyen gyis rnam par spel ba'o/ /byang chub sems dpa'i ye shes rgya mtsho thams</text></item>
<item><p>284b3</p><section>phal chen</section><text>cad ni dge ba'i bshes gnyen gyis yang dag par spel ba'o/ /byang chub sems dpa'i gter gyi mdzod thams cad ni dge ba'i bshes gnyen gyis yongs su bskyangs pa'o/ /byang chub sems dpa'i bsod nams bstsags pa thams cad ni dge ba'i</text></item>
<item><p>284b4</p><section>phal chen</section><text>bshes gnyen gyis bsrungs pa'o/ /byang chub sems dpa'i tshe rnam par dag pa thams cad ni dge ba'i bshes gnyen gyis bskyed pa'o/ /byang chub sems dpa'i chos mnyan pa'i sprin thams cad ni dge ba'i bshes gnyen gyi kha nas byung ba'o/ /</text></item>
<item><p>284b5</p><section>phal chen</section><text>byang chub sems dpa' 'byung ba'i lam la 'jug pa thams cad ni dge ba'i bshes gnyen gyi khong na yod pa'o/ /sangs rgyas thams cad kyi byang chub ni dge ba'i bshes gnyen la rim gro byas pas thob pa'o/ /byang chub sems dpa'i spyod pa thams cad</text></item>
<item><p>284b6</p><section>phal chen</section><text>ni dge ba'i bshes gnyen gyis yongs su bzung ba'o/ /byang chub sems dpa'i yon tan brjod pa thams cad ni dge ba'i bshes gnyen gyis bstan pa'o/ /byang chub sems dpa'i chos kyi phyogs kyi rjes su 'brang ba thams cad ni dge ba'i bshes gnyen gyis</text></item>
<item><p>284b7</p><section>phal chen</section><text>yongs su bstan pa'o/ /byang chub sems dpa'i sems dang lhag pa'i bsam pa'i bdag nyid che ba ni dge ba'i bshes gnyen gyis yang dag par brjod pa'o/ /byang chub sems dpa' rnams kyi byams pa chen po'i stobs ni dge ba'i bshes gnyen las byung ba'o/ /</text></item>
<item><p>285a1</p><section>phal chen</section><text>byang chub sems dpa' rnams kyi snying rje chen po'i stobs ni dge ba'i bshes gnyen gyis bskyed pa'o/ /byang chub sems dpa'i dbang thams cad ni dge ba'i bshes gnyen gyis yongs su bzung ba'o/ /byang chub sems dpa' rnams kyi yan lag</text></item>
<item><p>285a2</p><section>phal chen</section><text>thams cad ni dge ba'i bshes gnyen gyis bskyed pa'o/ /byang chub sems dpa'i phan pa nye bar bsgrub pa thams cad ni dge ba'i bshes gnyen las byung ba'o/ /rigs kyi bu dge ba'i bshes gnyen gyis yang dag par zin pa'i byang chub sems dpa' rnams ni ngan song</text></item>
<item><p>285a3</p><section>phal chen</section><text>du mi ltung ngo / /dge ba'i bshes gnyen gyis yongs su bzung ba'i byang chub sems dpa' rnams ni theg pa chen po las ldog go /dge ba'i bshes gnyen gyis yongs su bsam pa'i byang chub sems dpa' rnams ni byang chub sems dpa'i bslab pa dang</text></item>
<item><p>285a4</p><section>phal chen</section><text>'gal bar byed do/ /dge ba'i bshes gnyen gyis shin tu bsrungs pa'i byang chub sems dpa' rnams ni sdig pa'i grogs po'i lag tu 'dong ngo / /dge ba'i bshes gnyen gyis yongs su bskyangs pa'i byang chub sems dpa' rnams ni byang chub sems dpa'i</text></item>
<item><p>285a5</p><section>phal chen</section><text>chos las nyams par mi 'gyur ro/ /dge ba'i bshes gnyen gyis yang dag par zin pa'i byang chub sems dpa' rnams ni so so'i skye bo'i sa las yongs su 'da'o/ /dge ba'i bshes gnyen gyis yongs su bsrungs pa'i byang chub sems dpa' rnams ni</text></item>
<item><p>285a6</p><section>phal chen</section><text>nyan thos dang rang sangs rgyas kyi skyon med par mi 'jug go /dge ba'i bshes gnyen gyis bskyangs pa'i byang chub sems dpa' rnams ni 'jig rten las mngon par 'phags pa yin no/ /dge ba'i bshes gnyen gyis yang dag par bskyed pa'i byang</text></item>
<item><p>285a7</p><section>phal chen</section><text>chub sems dpa' rnams ni 'jig rten gyi chos kyis gos pa yin no/ /dge ba'i bshes gnyen bsnyen bkur ba'i byang chub sems dpa' rnams ni spyod pa thams cad la mi 'khrul par spyod pa yin no/ /dge ba'i bshes gnyen gyis bsgrubs</text></item>
<item><p>285b1</p><section>phal chen</section><text>pa'i byang chub sems dpa'i rnams ni brtsam pa thams cad las phyir mi ldog go /dge ba'i bshes gnyen gyis yongs su bzung ba'i byang chub sems dpa' rnams ni las dang nyon mongs pas thub par dka' ba yin no/ /dge ba'i bshes gnyen gyi stobs kyis</text></item>
<item><p>285b2</p><section>phal chen</section><text>brtan pa'i byang chub sems dpa' rnams ni bdud thams cad kyis mi thub pa yin no/ /dge ba'i bshes gnyen gyi rten la gnas pa'i byang chub sems dpa' rnams ni byang chub kyi yan lag thams cad kyis rnam par 'phel lo/ /de ci'i phyir zhe na/ rigs kyi</text></item>
<item><p>285b3</p><section>phal chen</section><text>bu dge ba'i bshes gnyen ni bsgrib par 'gyur ba'i chos thams cad las rnam par sbyong ba'o/ /dge ba'i bshes gnyen ni sdig to las rnam par bzlog pa'o/ /dge ba'i bshes gnyen ni mi bya ba rnams khong du chud par byed pa'o/ /bag med pa'i gnas</text></item>
<item><p>285b4</p><section>phal chen</section><text>las yang dag par bzlog pa'o/ /ma rig pa'i mun pa rnam par sel ba'o/ /lta ba'i 'ching ba 'thub pa'o/ /'khor ba'i grong khyer nas 'don pa'o/ /'jig rten gyi gnas 'dor bar byed pa'o/ /bdud kyi zhags pa las thar bar byed pa'o/ /sdug</text></item>
<item><p>285b5</p><section>phal chen</section><text>bsngal gyi zug rngu 'byin pa'o/ /mi shes pa'i thibs pa las thar bar byed pa'o/ /lta ba'i mya ngan las yongs su zlo ba'o/ /srid pa'i chu bo las sgrol ba'o/ /'dod pa'i 'dam nas 'byin pa'o/ /lam mi bde ba nas rnam par zlog pa'o/ /byang</text></item>
<item><p>285b6</p><section>phal chen</section><text>chub sems dpa'i lam yang dag par ston pa'o/ /byang chub sems dpa'i yi dam la gzhog pa'o/ /nan tan la rab tu 'god pa'o/ /thams cad mkhyen pa nyid du 'gro ba'i phyogs rab tu ston pa'o/ /shes rab kyi mig rnam par sbyong ba'o/ /byang chub kyi</text></item>
<item><p>285b7</p><section>phal chen</section><text>sems rnam par 'phel bar byed pa'o/ /snying rje chen po yang dag par skyed pa'o/ /spyod pa yongs su ston pa'o/ /pha rol tu phyin pa'i gdams ngag rab tu ston pa'o/ /sa la rab tu 'god pa'o/ /bzod pa rnam par</text></item>
<item><p>286a1</p><section>phal chen</section><text>'byed pa'o/ /dge ba'i rtsa ba thams cad yongs su 'grub par byed pa'o/ /tshogs thams cad skyed par byed pa'o/ /byang chub sems dpa'i yon tan thams cad stobs pa'o/ /sangs rgyas thams cad kyi zhabs kyi drung</text></item>
<item><p>286a2</p><section>phal chen</section><text>du phyin par byed pa'o/ /yon tan thams cad yongs su ston pa'o/ /don thams cad yang dag par len du 'jug pa'o/ /nan tan la gzengs bstod pa'o/ /'byung ba'i sgo ston pa'o/ /lam gol ba las yongs su srung ba'o/ /chos snang ba'i sgo snang</text></item>
<item><p>286a3</p><section>phal chen</section><text>bar byed pa'o/ /chos kyi sgo mngon par brlan par byed pa'o/ /chos thos par bya ba'i sprin gyi char rab tu 'bebs pa'o/ /nyon mongs pa thams cad zhi bar byed pa'o/ /lta ba'i rnam pa thams cad las rnam par zlog pa'o/ /sangs rgyas kyi chos</text></item>
<item><p>286a4</p><section>phal chen</section><text>thams cad la gnas par byed pa'o/ /'di ltar yang rigs kyi bu dge ba'i bshes gnyen ni sangs rgyas kyi rigs su skyes pas ma lta bu'o/ /dge ba'i bshes gnyen ni phan pa rgya chen por sgrub pas pha lta bu'o/ /dge ba'i bshes gnyen ni sdig pa thams cad</text></item>
<item><p>286a5</p><section>phal chen</section><text>las srung bas ma ma lta bu'o/ /dge ba'i bshes gnyen ni byang chub sems dpa'i bslab pa khong du chud par byed pas slob dpon lta bu'o/ /dge ba'i bshes gnyen ni pha rol tu phyin pa'i lam du 'dzud pas lam mkhan lta bu'o/ /dge ba'i bshes gnyen ni</text></item>
<item><p>286a6</p><section>phal chen</section><text>nyon mongs pa'i nad las thar bar byed pas sman pa lta bu'o/ /dge ba'i bshes gnyen ni ye shes kyi sman rnam par 'phel bar byed pas gangs ri lta bu'o/ /dge ba'i bshes gnyen ni 'jigs pa thams cad las srung bas dpa' bo lta bu'o/ /dge ba'i bshes gnyen</text></item>
<item><p>286a7</p><section>phal chen</section><text>ni 'khor ba'i chu bo chen po las sgrol bas mnyan pa lta bu'o/ /dge ba'i bshes gnyen ni thams cad mkhyen pa'i ye shes rin po che'i gling du phyin par byed pas skyab 'dzin pa lta bu'o/ /rigs kyi bu de lta bas na de ltar yid la bya ba rgyun ma chad pas khyod kyis dge</text></item>
<item><p>286b1</p><section>phal chen</section><text>ba'i bshes gnyen bsnyen par gyis shig /khur thams cad bkur bas yongs su mi skyo ba'i phyir sa lta bu'i sems dang / mi phyed pa'i phyir rdo rje lta bu'i sems dang sdug bsngal thams cad kyis mi sgul ba'i phyir 'khor yug lta bu'i sems dang / ci dga' bar bka'</text></item>
<item><p>286b2</p><section>phal chen</section><text>nyan pas bran lta bu'i sems dang / ngag thams cad mi gcag pas slob ma lta bu'i sems dang / las thams cad nyams su blang ba la mi smad pas 'jig rten gyi bran lta bu'i sems dang / nyon mongs pa thams cad kyis mi skyo ba'i phyir ma ma lta bu'i</text></item>
<item><p>286b3</p><section>phal chen</section><text>sems dang / bya'o cog la mthun par gzung bas g.yog lta bu'i sems dang / nga rgyal dang mtho ba'i nga rgyal spong bas phyag dar ba lta bu'i sems dang / dus dang dus ma yin par mthon dman du 'gyur bas zla ba nya ba lta bu'i sems dang / srun pa thams cad</text></item>
<item><p>286b4</p><section>phal chen</section><text>rnam par spong bas rta cang shes lta bu'i sems dang / khur lci ba bkur bas theg pa lta bu'i sems dang / dul ba dang cang shes kyi bsam pas glang po lta bu'i sems dang / sgul bskyod pas ri lta bu'i sems dang / mi khro bas khyi lta bu'i sems dang /</text></item>
<item><p>286b5</p><section>phal chen</section><text>nga rgyal dang dus med pas gdol ba lta bu'i sems dang / dregs pa thams cad med pas khyu mchog rwa bcad pa lta bu'i sems dang / rlom sems med pas mtshan bu lta bu'i sems dang / 'gro zhing 'ong bas mi skyo bas gru lta bu'i sems dang / dge ba'i</text></item>
<item><p>286b6</p><section>phal chen</section><text>bshes gnyen gyi ngag gi mthar phyin par byed pas zam pa lta bu'i sems dang / dge ba'i bshes gnyen gyi ngor blta bas bu mdzangs pa lta bu'i sems dang / chos kyi rgyal po'i bka' las mi 'gal bar bya bas rgyal po gzhon nu lta bu'i sems kyis dge ba'i bshes</text></item>
<item><p>286b7</p><section>phal chen</section><text>gnyen la bsnyen par bya'o/ /rigs kyi bu khyod kyis bdag la ni nad par 'du shes bskyed do/ /dge ba'i bshes gnyen la ni sman pa'i 'du shes dang / gdams ngag la ni sman gyi 'du shes dang / nan tan nyams su blang ba la ni nad 'tsho ba'i 'du shes</text></item>
<item><p>287a1</p><section>phal chen</section><text>bskyed par bya'o/ /rigs kyi bu khyod kyis bdag la ni dron po'i 'du shes bskyed par bya'o/ /dge ba'i bshes gnyen la ni lam mtshon pa'i 'du shes dang / gdams ngag la ni lam gyi 'du shes dang / nan tan la ni phyogs bde bar 'gro ba'i</text></item>
<item><p>287a2</p><section>phal chen</section><text>'du shes bskyed par bya'o/ /rigs kyi bu khyod kyis bdag la ni pha rol tu 'gro ba'i 'du shes bskyed par bya'o/ /dge ba'i bshes gnyen la ni mnyan pa'i 'du shes dang / rjes su bstan pa la mu stegs kyi 'du shes dang / nan tan la ni gru'i 'du shes bskyed par</text></item>
<item><p>287a3</p><section>phal chen</section><text>bya'o/ /rigs kyi bu khyod kyis bdag la ni zhing pa'i 'du shes bskyed par bya'o/ /dge ba'i bshes gnyen la ni klu'i dbang po'i 'du shes dang / gdams ngag la ni char pa'i 'du shes dang / nan tan la ni lo tog 'grub pa'i 'du shes bskyed par bya'o/ /rigs</text></item>
<item><p>287a4</p><section>phal chen</section><text>kyi bu khyod kyis bdag la ni dbul po'i 'du shes bskyed par bya'o/ /dge ba'i bshes gnyen la ni ngal bso po'i 'du shes dang / gdams ngag la ni nor dang don gyi 'du shes dang / nan tan la ni dbul ba sel ba'i 'du shes bskyed par bya'o/ /rigs kyi bu</text></item>
<item><p>287a5</p><section>phal chen</section><text>khyod kyis bdag la ni slob ma'i 'du shes bskyed par bya'o/ /dge ba'i bshes gnyen la ni slob dpon gyi 'du shes dang gdams ngag la ni bzo ba'i 'du shes dang / nan tan la ni bzo khong du chud pa'i 'du shes bskyed par bya'o/ /rigs kyi bu khyod kyis bdag la ni</text></item>
<item><p>287a6</p><section>phal chen</section><text>'jigs pa'i 'du shes bskyed par bya'o/ /dge ba'i bshes gnyen la ni dpa' bo'i 'du shes dang / gdams ngag la ni mtshon cha'i 'du shes dang / nan tan la ni dgra sel ba'i 'du shes bskyed par bya'o/ /rigs kyi bu khyod kyis bdag la ni tshong ba'i 'du shes</text></item>
<item><p>287a7</p><section>phal chen</section><text>bskyed par bya'o/ /dge ba'i bshes gnyen la ni skyab 'dzin pa'i 'du shes dang / gdams ngag la ni rin po che'i 'du shes dang / nan tan la ni rin po che sdud pa'i 'du shes bskyed par bya'o/ /rigs kyi bu khyod kyis bdag la ni bu dam pa'i 'du shes bskyed par</text></item>
<item><p>287b1</p><section>phal chen</section><text>bya'o/ /dge ba'i bshes gnyen la ni pha ma'i 'du shes dang / rjes su bstan pa la ni rigs kyi bu'i tshul gyi 'du shes dang / nan tan la ni tshul ma nyams pa'i 'du shes bskyed par bya'o/ /rigs kyi bu khyod kyis bdag la ni rgyal po gzhon nu'i 'du shes bskyed</text></item>
<item><p>287b2</p><section>phal chen</section><text>par bya'o/ /dge ba'i bshes gnyen la ni chos kyi rgyal po dang blon po dam pa'i 'du shes dang / gdams ngag la ni rgyal po'i khrims kyi 'du shes dang / nan tan la ni ye shes kyi rgyal po'i cod pan dang rgyan dang / chos kyi thabs mgo la 'ching ba dang / chos kyi rgyal</text></item>
<item><p>287b3</p><section>phal chen</section><text>po'i grong khyer la rnam par lta ba'i 'du shes bskyed par bya ste/ rigs kyi bu khyod kyis de lta bu'i 'du shes yid la bya ba yongs su sgom ste/ dge ba'i bshes gnyen rnams la nye bar bsnyen par gyis shig /de ci'i phyir zhe na/ rigs kyi bu de ltar dge ba'i</text></item>
<item><p>287b4</p><section>phal chen</section><text>bshes gnyen la lhag pa'i bsam pa yongs su dag pa'i byang chub sems dpa' rnams ni dge ba'i bshes gnyen gyi ngag thams cad nyams su len pa'i tshe/ gangs kyi ri la rten pa'i rtswa dang gel ba dang / sman dang nags tshal lta bur dge ba'i rtsa ba thams cad</text></item>
<item><p>287b5</p><section>phal chen</section><text>kyis rnam par 'phel lo/ /rgya mtsho chen po chu'i snod du gyur pa ltar chos thams cad kyi snod du 'gyur ro/ /gang chen mtsho chen po rin po che mang po'i 'byung gnas su gyur pa ltar yon tan thams cad kyi 'byung gnas su 'gyur ro/ /drod kyis gser yongs</text></item>
<item><p>287b6</p><section>phal chen</section><text>su 'byang ba ltar byang chub kyi sems yongs su byang bar 'gyur ro/ /rgya mtsho chen po las 'phags pa'i ri rab ltar 'jig rten las mngon par 'phags par 'gyur ro/ /pad mo la chus chags pa ltar 'jig rten gyi chos kyis gos par 'gyur</text></item>
<item><p>287b7</p><section>phal chen</section><text>ro/ /rgya mtsho chen po ro rul pa dang mi 'grogs pa ltar/ spyod pa ngan pa thams cad dang mi 'grogs so/ /yud du yar gyi zla ba ltar chos dkar pos rnam par 'phel bar 'gyur ro/ /'dzam bu'i gling snang bar byed pa'i nyi ma ltar chos kyi dbyings su snang</text></item>
<item><p>288a1</p><section>phal chen</section><text>bar 'gyur ro/ /pha ma dang 'grogs pa'i bu ltar byang chub sems dpa'i smon lam gyi lus thams cad yang dag par skye bar 'gyur ro/ /de ltar mdor na rigs kyi bu dge ba'i bshes gnyen gyi gdams ngag la zhugs pa'i byang chub</text></item>
<item><p>288a2</p><section>phal chen</section><text>sems dpa' rnams ni yon tan bye ba khrag khrig brgya stong brjod du med pa phrag bcu ni rab tu 'dzin par 'gyur ro/ /de'i lhag pa'i bsam pa bye ba khrag khrig brgya stong phrag bcu ni yongs su sbyong bar 'gyur ro/ /byang chub sems dpa'i dbang po bya ba khrag khrig brgya stong</text></item>
<item><p>288a3</p><section>phal chen</section><text>phrag bcu ni rab tu 'phel bar 'gyur ro/ /byin gyi rlabs bye ba khrag khrig brgya stong phrag bcu ni rnam par spyod par 'gyur ro/ /sgrib pa'i chos bye ba khrag khrig brgya stong phrag bcu ni rnam par sbyong bar 'gyur ro/ /sgrib pa'i chos grangs med pa brgya stong phrag</text></item>
<item><p>288a4</p><section>phal chen</section><text>bcu ni yongs su dag par 'gyur ro/ /bdud grangs med pa brgya stong phrag bcu las ni yang dag par 'das par 'gyur ro/ /chos kyi sgo grangs med pa brgya stong phrag bcu la ni rab tu 'jug par 'gyur ro/ /tshogs rnam par dag pa'i sgo grangs med pa bye ba</text></item>
<item><p>288a5</p><section>phal chen</section><text>khrag khrig brgya stong phrag bcu ni yongs su rdzogs par 'gyur ro/ /spyod pa grangs med pa brgya stong phrag bcu ni kun nas dag par 'gyur ro/ /smon lam chen po grangs med pa brgya stong phrag bcu ni mngon par grub par 'gyur ro/ /rigs kyi bu de ltar mdor na byang chub</text></item>
<item><p>288a6</p><section>phal chen</section><text>sems dpa'i spyad pa thams cad dang / byang chub sems dpa'i pha rol tu phyin pa thams cad dang / byang chub sems dpa'i sa thams cad dang / byang chub sems dpa'i bzod pa la 'jug pa thams cad dang / byang chub sems dpa'i ting nge 'dzin gyi sgo thams cad dang /</text></item>
<item><p>288a7</p><section>phal chen</section><text>byang chub sems dpa'i mngon par shes pa'i ye shes kyis rnam par 'phrul pa thams cad dang / byang chub sems dpa'i gzungs dang spobs pa'i snang ba thams cad dang / byang chub sems dpa'i bsngo ba'i ye shes dang mngon par shes pa tshad med pa thams cad dang / byang chub</text></item>
<item><p>288b1</p><section>phal chen</section><text>sems dpa'i smon lam mngon par bsgrub pa thams cad dang / sangs rgyas kyi chos thams cad rab tu thob cing yongs su grub pa rnams ni dge ba'i bshes gnyen la rag las pa dag go /dge ba'i bshes gnyen rtsa bar gyur pa dag go /dge ba'i bshes gnyen las byung ba dag</text></item>
<item><p>288b2</p><section>phal chen</section><text>go /dge ba'i bshes gnyen skye gnas su gyur pa dag go /dge ba'i bshes gnyen skye mched du gyur pa dag go /dge ba'i bshes gnyen las yongs su skyes pa dag go /dge ba'i bshes gnyen gyis yongs su spel ba dag go /dge ba'i bshes gnyen la rab tu rten pa dag go /</text></item>
<item><p>288b3</p><section>phal chen</section><text>dge ba'i bshes gnyen rgyur gyur pa'o/ /dge ba'i bshes gnyen las rab tu skyes pa dag go /de nas tshong dpon gyi bu nor rnam pa de lta bu'i dge ba'i bshes gnyen gyi yon tan dang / bsngags pa rjes su bstan pa dang / byang chub sems dpa'i spyod pa tshad</text></item>
<item><p>288b4</p><section>phal chen</section><text>med pa dang / sangs rgyas kyi chos rgya chen po thos nas dga' rangs te mgu zhing nyams bde la tshim zhing yid bde ba skyes nas/ khye'u dpal 'byung ba dang / bu mo dpal gyi blo gros ma gnyis kyi rkang pa la spyi bos phyag 'tshal te/ khye'u dpal 'byung ba dang / bu mo dpal gyi blo gros ma gnyis la</text></item>
<item><p>288b5</p><section>phal chen</section><text>lan brgya stong du mar g.yas phyogs su bskor ba byas nas/ khye'u dpal 'byung ba dang / bu mo dpal gyi blo gros ma'i drung nas song ngo // //sangs rgyas rmad gcad ces bya ba shin tu rgyas pa chen po'i mdo/ bam po brgyad pa/ de nas tshong dpon gyi bu nor dge ba'i bshes gnyen gyi gdams ngag gis</text></item>
<item><p>288b6</p><section>phal chen</section><text>sems mngon par brlan pa de byang chub sems dpa'i spyod pa rjes su bstan pa de ni rjes su rnam par sems/ sngon gyi mtha'i lus mang po yang dag par spyod pa nyams su ma blangs par chud zos pa la bsam pas ni lus kyi stobs rab tu brtan par byed/ sngon gyi mtha'i mur</text></item>
<item><p>288b7</p><section>phal chen</section><text>thug pa'i lus dang sems yongs su dag kyang don med par 'khor ba'i sems kyi rgyud du gyur pa la bsam pas ni sems dang yid la bya ba rab tu sbyong / sngon gyi mtha'i mur thug pa'i las yang dag pa ma yin pas 'jig rten gyi don du g.yen spyo ste/ mig ces par sha thang ba</text></item>
<item><p>289a1</p><section>phal chen</section><text>la bsam pas ni da ltar byung ba'i don shin tu gces pa la legs par bsgrub pa rnam par sems/ sngon gyi mtha'i mur thug pa'i yongs su rtog pa yang dag pa ma yin par rnam par brtags pa las byung ba phyin ci log gis yid la bya ba kun nas</text></item>
<item><p>289a2</p><section>phal chen</section><text>glags pa la bsam pas ni/ byang chub sems dpa'i spyod pa thams cad yang dag pa'i rtog pas mngon par 'du bya ba'i stobs yang dag par bskyed/ 'das pa'i lus kyis bdag gi don gyi sbyor ba la rtsom rtsom pa'i yul la yongs su bsam pas ni/ sems can</text></item>
<item><p>289a3</p><section>phal chen</section><text>thams cad kyi sbyor ba las khyad par du 'phags par lhag pa'i bsam pa'i stobs rab tu brtan par byed/ sngon 'dod pa yongs su tshol tshol ba'i spyod pa ro pa la yongs su bsam pas ni sangs rgyas kyi chos thams cad 'thob pa'i sbyor bas dbugs phyin</text></item>
<item><p>289a4</p><section>phal chen</section><text>pa chen po 'thob pa'i dbang po'i shugs drag po rnam par 'phel bar byed/ 'das pa'i dus kyi lhag pa'i bsam pa phyin ci log dang ldan pa'i sbyor ba la yongs su bsam pas ni/ da ltar byung ba'i dus su phyin ci log med pa dang ldan pa'i yang dag pa'i lta ba dang / byang chub</text></item>
<item><p>289a5</p><section>phal chen</section><text>sems dpa'i smon lam la yi dam bca' bas sems kyi rgyud yongs su rgyas par byed/ sngon gyi mtha'i brtson 'grus brtsams pa mi cha la don ma yin pa dang / yongs su ma grub pa'i brtson 'grus nyams su blangs pa la yongs su bsam pas ni/ da ltar byung ba'i</text></item>
<item><p>289a6</p><section>phal chen</section><text>dus su sangs rgyas kyi chos yongs su bsdu ba la sta gon du gnas pa'i brtson 'grus chen po rtsom pa'i rnam par gnon pas lus dang sems kyi gzengs mtho ba yang dag par bskyed/ sngon gyi mtha'i mur thug pa'i 'gro ba lnga'i rgyud kyi ngan song du bdag dang gzhan bor ba la</text></item>
<item><p>289a7</p><section>phal chen</section><text>brtag pas lus 'tsho ba med pa yongs su gzung ba la yang dag par bsam pas ni/ sangs rgyas kyi chos thams cad yongs su bsgrub pa dang / 'gro ba thams cad nye bar 'tsho ba dang / dge ba'i bshes gnyen thams cad bsnyen bkur bar nus pa'i lus</text></item>
<item><p>289b1</p><section>phal chen</section><text>yongs su bzung bas dga' ba dang mos pa'i shugs drag po rgya chen po rnam par 'phel bar byed/ da ltar byung ba'i tsher mngon par grub kyang rga ba dang na ba dang 'chi ba dang mya ngan gyi 'byung gnas su gyur te 'du ba dang 'bral ba'i/ gter du gyur pa'i lus kyang phyi ma'i</text></item>
<item><p>289b2</p><section>phal chen</section><text>mtha'i bskal pa'i mur thug par byang chub sems dpa'i spyad pa spyod pa la brtson pa dang / sems can yongs su smin par bya ba dang / sangs rgyas kyi chos yongs su bsdu ba la brtson pa dang / de bzhin gshegs pa'i zhal lta zhing zhing thams cad du rgyu ba dang / chos</text></item>
<item><p>289b3</p><section>phal chen</section><text>smra ba thams cad la rim gror bya ba dang / de bzhin gshegs pa thams cad kyi bstan pa yongs su bzung ba la brtson pa dang / chos thams cad yongs su btsal ba'i grogs su gyur pa dang / dge ba'i bshes gnyen thams cad mthong bar bya ba dang / sangs</text></item>
<item><p>289b4</p><section>phal chen</section><text>rgyas kyi chos thams cad yang dag par bsdu ba la brtson pa'i byang chub sems dpa'i smon lam dang / ye shes kyi lus kyi rgyu dang rkyen du gyur ba la bltas shing dge ba'i rtsa ba'i dbang po dang / shugs bsam gyis mi khyab pa rnam par 'phel bar byed cing de lta</text></item>
<item><p>289b5</p><section>phal chen</section><text>bu'i sems dang / de lta bu'i yid la bya ba dang / tshul bzhin de lta bu la rab tu brtson pa dang / byang chub sems dpa' thams cad kyi mos pas yang dag par bsgrubs pa'i dad pa dang / byang chub sems dpa' thams cad kyi bsam pa yongs su bsgrubs pa'i</text></item>
<item><p>289b6</p><section>phal chen</section><text>nye bar sems pa dang / byang chub sems dpa' thams cad kyi lhag pa'i bsam pas sgro btags pa'i rim gro dang / byang chub sems dpa' thams cad kyi dbang po dang bar sgro btags pa'i phu dud dang / byang chub sems dpa' thams cad kyi ston pa la</text></item>
<item><p>289b7</p><section>phal chen</section><text>mos pas yang dag par bsgrubs pa'i dbang po dang ba'i shugs dang / byang chub sems dpa' thams cad la rim gros byung ba'i sems kyi mos pa dang / byang chub sems dpa' thams cad kyi dad pa las yongs su byung ba'i dge ba'i rtsa ba'i tshogs dang /</text></item>
<item><p>290a1</p><section>phal chen</section><text>byang chub sems dpa'i mngon par 'du bya ba thams cad las yongs su grub pa'i mchod pa rnam pa tha dad pa dang / byang chub sems dpa' thams cad dang mnyam pa'i lus kyi thal mo sbyar ba dang / 'gro ba'i lus thams cad du yongs su byung ba'i</text></item>
<item><p>290a2</p><section>phal chen</section><text>mig rnam pa sna tshogs kyis blta ba dang / 'gro bar ming btags pa thams cad du sgro btags pa'i byang chub sems dpa' thams cad kyi chos mnyam pa nyid rnams dang / byang chub sems dpa' thams cad kyi smon lam gyis sprul pa las byung bar sgro btags pa'i lus kyis</text></item>
<item><p>290a3</p><section>phal chen</section><text>btud cing phyag bya ba tshad med pa dang / byang chub sems dpa' thams cad kyi dbyangs kyi yan lag rnam par dag pa las byung ba'i legs par brjod pa'i rgyan mngon par bsgrub pa dang / sngon gyi mtha' dang da ltar byung ba'i dus su byung ba'i sems can gyi gnas thams cad yongs</text></item>
<item><p>290a4</p><section>phal chen</section><text>su rgyas pa'i de bzhin gshegs pa'i pho brang mngon du byas pa'i 'du shes kyi rnam pa dang / de bzhin gshegs pa dang / byang chub sems dpa'i rnam par 'phrul bas mngon par rdzogs par 'tshang rgya ba thams cad du khyab pa dang / skra'i rtse mo gcig las kyang lhag pa</text></item>
<item><p>290a5</p><section>phal chen</section><text>med par byang chub sems dpa' thams cad kyi lus kyis rgyas par 'gengs ba'i rjes su song ba dang / byang chub sems dpa' thams cad kyi mig gi lam rnam par dag par sgro btags pa'i mngon par shes pa snang bas rnam par pa dang / phyogs kyi dra ba tha dad</text></item>
<item><p>290a6</p><section>phal chen</section><text>pa thams cad kyi rjes su song ba'i yid kyi skye mched dang / chos kyi dbyings kyi gzhi tha dad pa rgyas par 'gengs pa'i smon lam mngon par bsgrubs pa'i stobs dang / chos thams cad la 'jug pa'i sgo nam mkha'i dbyings kyis klas te/ mthas gtugs pa thams cad du</text></item>
<item><p>290a7</p><section>phal chen</section><text>khyab la/ dus gsum du tha mi dad cing rgyun mi 'chad pa dang / dad pa dang mos pa la 'jug pa'i stobs dge ba'i bshes gnyen gyi gdams ngag snang ba'i phyogs la zhugs pas yul rgya mtsho'i 'gram gang na ba der phyin te/ de ltar tshong dpon gyi bu nor rim</text></item>
<item><p>290b1</p><section>phal chen</section><text>gro dang / phu dud dang / mchod pa dang / bstod pa dang / phyag bya ba dang / blta ba'i byin gyi rlabs dang / smon lam dang / 'du shes kyi rjes su song ba de lta bu'i yid dang ldan pa dang / ye shes kyi spyod yul tshad med pa'i sa de lta bu la zhugs pa'i ye shes kyi mig gis khang pa</text></item>
<item><p>290b2</p><section>phal chen</section><text>brtsegs pa chen po rnam par snang mdzad kyi rgyan gyis brgyan pa'i snying po'i sgo nas lus thams cad kyis phab ste/ phyag byas so/ /des rnam pa de lta bu'i mngon par bsgrub pa'i tshul yud tsam tu rnam par dpyad de mos pa dang dad pa las byung ba'i lhag pa'i bsam pa dang / smon lam gyis</text></item>
<item><p>290b3</p><section>phal chen</section><text>mngon par bsgrubs pa'i mthus de bzhin gshegs pa thams cad kyi zhabs kyi drung du bdag nyid rgyun mi 'chad par byin gyis brlabs so/ /de bzhin du byang chub sems dpa' thams cad dang mngon sum du gnas pa dang / dge ba'i bshes gnyen gyi gnas thams cad dang / de bzhin</text></item>
<item><p>290b4</p><section>phal chen</section><text>gshegs pa'i mchod rten thams cad dang / de bzhin gshegs pa'i sku gzugs thams cad dang / sangs rgyas dang byang chub sems dpa'i pho brang thams cad dang / chos rin po che'i gnas thams cad dang / nyan thos dang rang sangs rgyas thams cad kyi gnas dang /</text></item>
<item><p>290b5</p><section>phal chen</section><text>mchod rten thams cad dang / mngon sum du gnas pa nas/ 'phags pa'i tshogs dang sbyin pa'i gnas dang / bla ma dang pha ma thams cad kyi bar gyi 'gro ba'i tshogs thams cad dang / mngon sum du gnas pa rgyun mi 'chad par ye shes kyi lus tha mi dad pa'i tshul la</text></item>
<item><p>290b6</p><section>phal chen</section><text>'jug pa thams cad kyi rjes su song ba dang / 'du shes kyi byin gyi rlabs dang / ye shes yid la bya bas byin gyis brlabs so/ /khang pa brtsegs pa chen po rnam par snang mdzad kyi rgyan gyis brgyan pa'i snying po'i sgo nas ji lta ba de bzhin du gong du brjod pa'i dmigs pa</text></item>
<item><p>290b7</p><section>phal chen</section><text>thams cad la yang / chos kyi dbyings thams cad rgyas par 'gengs pa'i 'dud cing phyag bya bar byin gyis brlabs so/ /de bzhin du phyi ma'i mtha'i mur thug par rgyun 'chad pa med par byin gyis brlabs te/ nam mkha'i dbyings tshad med pa dang mnyam pa nyid dang /</text></item>
<item><p>291a1</p><section>phal chen</section><text>chos kyi dbyings sgrib pa med pa dang mnyam pa nyid dang / yang dag pa'i mtha' thams cad kyi rjes su song ba dang / mnyam pa nyid dang / de bzhin nyid rnam par mi rtog pa dang mnyam pa nyid dang / grib ma lta bu'i ye shes dang / 'du shes kyis</text></item>
<item><p>291a2</p><section>phal chen</section><text>rgyas par dgang ba mnyam pa nyid dang / rmi lam lta bu'i rnam par dpyod pa dang mnyam pa nyid dang / gzugs brnyan lta bu'i 'jig rten dang / 'gro ba thams cad rnam par dmigs pa'i mnyam pa nyid dang / rgyu dang rkyen las byung bas sgra brnyan lta bu'i mnyam pa nyid dang / 'byung</text></item>
<item><p>291a3</p><section>phal chen</section><text>ba dang 'jig pa mi skye ba dang / mnyam pa'i mnyam pa nyid dang / rkyen dang rten pa'i rgyud dngos po med pa'i rang bzhin dang mnyam pa'i mnyam pa nyid kyis las ji lta ba bzhin du yongs su byung ba'i rnam par smin pa la ni mos par byed/ rgyu ji lta ba bzhin du yongs su byung ba'i</text></item>
<item><p>291a4</p><section>phal chen</section><text>'bras bu la ni mos par byed/ bstsags pa ji lta ba bzhin du yongs su byung ba'i bya ba thams cad la ni mos par byed/ dang ba las yongs su byung ba'i de bzhin gshegs pa byung ba thams cad la ni mos par byed/ mos pa ji lta ba bzhin du yongs su byung ba'i sangs rgyas</text></item>
<item><p>291a5</p><section>phal chen</section><text>mchod pa'i sprul pa thams cad la ni mos par byed/ rim gro las byung ba'i de bzhin gshegs pa'i sprul pa thams cad la ni mos par byed/ dge ba'i rtsa ba'i tshogs las yongs su byung ba'i sangs rgyas thams cad kyi chos nyid la ni mos par byed/ shes rab dang</text></item>
<item><p>291a6</p><section>phal chen</section><text>thabs las yongs su byung ba'i rgyan yid kyi rang bzhin tu bsgrubs pa thams cad la ni mos par byed/ smon lam las yongs su byung ba'i sangs rgyas kyi chos thams cad la ni mos par byed/ bsngo ba las yongs su byung ba'i byang chub sems dpa'i spyod pa thams cad dang /</text></item>
<item><p>291a7</p><section>phal chen</section><text>chos kyi dbyings thams cad mkhyen pa'i yul du gyur pa rnam par bsgrub pas rgyas par dgang ba'i rgyan la ni mos par byed cing yongs su bsngo ba'i ye shes chad pa'i 'du shes dang bral ba dang / skye ba med pa'i ye shes rtog pa'i 'du shes med pa dang / yang dag</text></item>
<item><p>291b1</p><section>phal chen</section><text>pa'i spyod pa la 'jug cing rgyu nye bar pa'i ye shes rgyu dang bya ba'i lta ba med pa dang / phyin ci log med pa'i ye shes phyin ci log gi lta ba dang bral ba dang / gzhan gyi dring mi 'jog pa'i ye shes dbang phyug tu lta ba med pa dang / rten pa la 'jug pa'i ye shes bdag dang</text></item>
<item><p>291b2</p><section>phal chen</section><text>pha rol gyi 'du shes kyi lta ba dang / bral ba dang / chos kyi dbyings mtha' dang dbus med pa la 'jug pa'i ye shes mthar 'dzin pa'i lta ba dang bral ba dang / gzugs brnyan lta bur mngon par grub pa'i ye shes 'pho ba'i lta ba med pa dang / mi skye mi 'gag pa'i ye shes</text></item>
<item><p>291b3</p><section>phal chen</section><text>skye ba dang / 'jig pa'i lta ba dang bral ba dang / stong pa nyid kyis mi skye ba'i ye shes lta ba'i rnam pa thams cad dang bral ba dang / smon lam mngon par sgrub pa'i ye shes kyi stobs dbang phyug med pa'i chos nyid rab tu rtogs pa dang / mtshan ma med pa'i mtha'i sgo dang ldan pa'i ye shes</text></item>
<item><p>291b4</p><section>phal chen</section><text>mtshan ma thams cad dang bral bas sa bon las myu gu chud mi za ba'i chos nyid dang / rgya las rgya'i gzugs brnyan 'byung ba'i chos nyid dang / gzugs las gzugs brnyan 'byung ba'i chos nyid dang / sgra brnyan dang sgrar mnyam pa rnam par dmigs pa'i chos nyid</text></item>
<item><p>291b5</p><section>phal chen</section><text>dang rnam par dpyod pa dang / rmi lam du mnyam par rnam par dmigs pa'i chos nyid dang / sgyu ma'i rnam pa ltar las las yongs su byung ba'i chos nyid dang / sems gzugs med pas 'jig rten yongs su bskyed pa'i chos nyid dang / rkyen dang rgyu</text></item>
<item><p>291b6</p><section>phal chen</section><text>ji ltar bstsags pa bzhin du/ 'bras bu 'byung ba'i chos nyid dang las ji ltar bstsags pa dang / mnyam par rnam par smin pa 'byung ba'i chos nyid dang / thabs mkhas pas rnam par bsgrubs pa'i chos nyid dang / chos dang chos ma yin pa mnyam pa nyid kyi mngon par</text></item>
<item><p>291b7</p><section>phal chen</section><text>brlan pa'i chos nyid dang / ye shes kyi rjes su 'jug pa de lta bus mngon par bsgrubs pa'i 'du shes dang / yid la bya bas tshong dpon gyi bu nor khang pa brtsegs pa rnam par snang mdzad kyi rgyan gyis brgyan pa'i snying po'i sgo nas rnam pa de lta bur btud</text></item>
<item><p>292a1</p><section>phal chen</section><text>de/ phyag 'tshal nas yun ring mo zhig lon pa dang / dge ba'i rtsa ba'i shugs bsam gyis mi khyab pas mngon par brlan pa'i sems dang ldan pa lus dang sems shin tu sim par gyur pa de/ khang pa brtsegs pa'i sgo'i gnas nas langs te/</text></item>
<item><p>292a2</p><section>phal chen</section><text>yud tsam zhig tu khang pa brtsegs pa chen po rnam par snang mdzad kyi rgyan gyis brgyan pa'i snying po de la mig mi 'gebs pas bltas nas/ thal mo sbyar te lan brgya stong du mar g.yas phyogs su bskor ba byas nas/ de lta bu'i 'du shes dang / yid la bya bas bskul ba'i sems dang</text></item>
<item><p>292a3</p><section>phal chen</section><text>ldan pas/ tshig tu brjod pa 'di ni stong pa nyid dang / mtshan ma med pa dang / smon pa med pa'i gnas la rnam par spyod pa rnams kyi gnas so/ /'di ni chos thams cad la rnam par mi rtog pa'i gnas la rnam par spyod pa rnams kyi gnas so/ /chos kyi dbyings tha mi dad pa'i gnas la rnam par spyod pa sems can gyi</text></item>
<item><p>292a4</p><section>phal chen</section><text>khams mi dmigs pa'i gnas la rnam par spyod pa/ chos thams cad mi skye ba'i gnas la rnam par spyod pa/ 'jig rten thams cad gnas med pa'i gnas la rnam par spyod pa/ 'gro ba thams cad kyi gnas gnas pa'i gnas la rnam par spyod pa/ gnas</text></item>
<item><p>292a5</p><section>phal chen</section><text>thams cad rnam par bsgoms pa'i gnas la rnam par spyod pa/ brten pa thams cad la mi rten pa'i gnas la rnam par spyod pa/ lus thams cad la mi rten pa'i gnas la rnam par spyod pa/ 'du shes kyi rnam pa thams cad bstsal ba'i gnas la rnam par spyod pa</text></item>
<item><p>292a6</p><section>phal chen</section><text>rnams kyi gnas so/ /'di ni chos thams cad rang bzhin med pa'i gnas la rnam par spyod pa rnams kyi gnas so/ /rtog pa dang rnam par rtog pa dang / yongs su rtog pa thams cad du/ rnam par mi rtog pa'i gnas la rnam par spyod pa/ 'du shes dang sems dang</text></item>
<item><p>292a7</p><section>phal chen</section><text>yid thams cad kyis rnam par dben pa'i gnas la spyod pa/ lam thams cad blang ba med pa dang / dor ba med pa'i gnas la rnam par spyod pa/ shes rab kyi pha rol tu phyin pa zab mo la 'jug pa'i gnas la rnam par spyod pa/ sgo kun nas chos kyi dbyings rgyas par</text></item>
<item><p>292b1</p><section>phal chen</section><text>'gengs pa thabs kyi gnas la rnam par spyod pa/ nyon mongs pa thams cad zhi zhing nye bar zhi ba'i gnas la rnam par spyod pa/ lta ba dang srid pa dang / nga rgyal thams cad spongs pa'i shes rab shas che ba'i gnas la rnam par spyod pa/ bsam gtan dang / rnam par thar</text></item>
<item><p>292b2</p><section>phal chen</section><text>ba dang / ting nge 'dzin dang / snyoms par 'jug pa dang / mngon par shes pa dang / rig pa bskyed pa thams cad la rnam par rol ba'i gnas la rnam par spyod pa/ byang chub sems dpa' thams cad kyi ting nge 'dzin gyi spyod yul bsgoms pa'i gnas la rnam par spyod pa</text></item>
<item><p>292b3</p><section>phal chen</section><text>rnams kyi gnas so/ /'di ni sangs rgyas thams cad kyi zhabs kyi drung na nye bar gnas pa'i gnas la rnam par spyod pa rnams kyi gnas so/ /'di ni gang de dag bskal pa gcig la bskal pa thams cad dang / bskal pa thams cad la bskal ba gcig tu 'jug</text></item>
<item><p>292b4</p><section>phal chen</section><text>pa'i gnas la rnam par spyod pa/ gang de dag zhing gcig dang zhing thams cad dang / zhing thams cad dang zhing gcig tu tha mi dad pa'i gnas la rnam par spyod pa/ gang de dag chos gcig dang chos thams cad du/ chos thams cad dang chos gcig tu 'gal</text></item>
<item><p>292b5</p><section>phal chen</section><text>ba'i gnas la rnam par spyod pa/ gang de dag sems can gcig dang / sems can thams cad dang / sems can gcig tu tha mi dad pa'i gnas la rnam par spyod pa/ gang de dag sangs rgyas gcig dang / sangs rgyas thams</text></item>
<item><p>292b6</p><section>phal chen</section><text>cad du sangs rgyas thams cad dang / sangs rgyas gcig tu gnyis pa'i gnas la rnam par spyod pa/ gang de dag dus thams cad la skad cig gcig gis 'jug pa'i gnas la rnam par spyod pa/ gang de dag sems bskyed pa gcig gis zhing thams cad du</text></item>
<item><p>292b7</p><section>phal chen</section><text>'gro ba'i gnas la rnam par spyod pa/ gang de dag sems can thams cad kyi gnas su gzugs brnyan snang ba'i gnas la rnam par spyod pa/ gang de dag 'jig rten thams cad la phan pa dang bde ba'i sems kyi gnas la rnam par spyod pa/ gang de dag thob par bya ba thams cad</text></item>
<item><p>293a1</p><section>phal chen</section><text>rang la rag las pa'i gnas la rnam par spyod pa de dag gi gnas so/ /'di ni gang de dag 'jig rten gyi gnas thams cad las gyen du 'phags kyang sems can thams cad yongs su smin par bya ba'i phyir 'gro ba thams cad kyi gnas na snang</text></item>
<item><p>293a2</p><section>phal chen</section><text>ba dang / gang de dag zhing thams cad la mi gnas kyang / de bzhin gshegs pa thams cad la mchod pa bya ba'i phyir zhing thams cad du rjes su spyod pa dang / gang de dag sangs rgyas kyi zhing thams cad kyi rgyan yongs su gzung ba'i phyir zhing thams cad du rjes</text></item>
<item><p>293a3</p><section>phal chen</section><text>su spyod kyang gnas nas g.yo ba med pa dang / gang de dag de bzhin gshegs pa thams cad kyi zhabs kyi drung na 'dug kyang sangs rgyas kyi 'du shes su mngon par zhen pa dang bral ba dang / gang de dag dge ba'i bshes gnyen thams cad la rten pa'i gnas la rnam</text></item>
<item><p>293a4</p><section>phal chen</section><text>par spyod kyang 'gro ba thams cad na de'i ye shes la mnyam zhing 'dra ba med pa dang / gang de dag bdud kyi gnas thams cad na spyod kyang 'dod pa'i yon tan gyi dga' ba dang bral ba dang / gang de dag 'du shes kyi rnam pa'i gnas thams cad la rnam par spyod kyang 'du shes</text></item>
<item><p>293a5</p><section>phal chen</section><text>kyi rnam pa thams cad rnam par bstsal ba'i yid dang ldan pa dang / gang de dag 'gro ba thams cad du khyab pa'i lus dang ldan yang bdag dang sems can du gnyis su bya bar mi spyod pa dang / gang de dag 'jig rten gyi khams thams cad kyi khongs su chud pa'i lus dang ldan</text></item>
<item><p>293a6</p><section>phal chen</section><text>yang / chos kyi dbyings tha dad du bya ba'i gnas la rnam par mi spyod pa dang / gang de dag ma 'ongs pa'i bskal pa thams cad du gnas par bya ba'i smon lam dang ldan yang / bskal pa ring ba dang / thung ba'i 'du shes kyi rnam pas rnam par mi spyod pa dang / gang de dag skra'i rtse mo</text></item>
<item><p>293a7</p><section>phal chen</section><text>gcig nas mi g.yo yang / 'jig rten gyi khams thams cad du snang ba de lta bu bsgrub dka' ba'i chos kyi phyogs la 'jug pa rnam par spyod pa de dag gis gnas so/ /'di ni zab mo'i gnas la rnam par spyod pa mi gnyis pa'i gnas la rnam par spyod pa/ mtshan</text></item>
<item><p>293b1</p><section>phal chen</section><text>nyid med pa'i gnas la rnam par spyod pa/ gnyen po med pa'i gnas la rnam par spyod pa/ mi pa'i gnas la rnam par spyod pa/ spros pa med pa'i gnas la rnam par spyod pa/ byams pa chen po dang / snying rje chen po'i gnas la rnam par spyod pa/ nyan thos dang /</text></item>
<item><p>293b2</p><section>phal chen</section><text>rang sangs rgyas thams cad kyis chud par dka' ba'i gnas la rnam par spyod pa/ bdud kyi yul thams cad las yang dag par 'das pa'i gnas la rnam par spyod pa/ 'jig rten gyi yul thams cad kyis ma gos pa'i gnas la rnam par spyod pa/ byang chub sems dpa'</text></item>
<item><p>293b3</p><section>phal chen</section><text>thams cad kyi gnas kyi pha rol tu phyin pa'i gnas la rnam par spyod pa/ sangs rgyas thams cad kyi gnas dang mthun pa'i gnas la rnam par spyod pa rnams kyi gnas so/ /gang de dag mtshan ma thams cad dang bral ba'i gnas la rnam par spyod kyang nyan thos kyi skyon med</text></item>
<item><p>293b4</p><section>phal chen</section><text>par mi 'jug pa dang / gang de dag chos thams cad skye ba med pa'i gnas la rnam par spyod kyang mi skye ba'i chos nyid du mi ltung ba dang / gang de dag mi sdug pa'i gnas la rnam par spyod kyang 'dod chags dang bral ba'i chos nyid mngon du mi byed de 'dod chags kyi chos</text></item>
<item><p>293b5</p><section>phal chen</section><text>dang yang lhan cig mi gnas pa dang / gang de dag byams pa'i gnas la rnam par spyod kyang zhe sdang gi dri ma'i rjes su song ba'i sems med pa dang / gang de dag rten cing 'brel ba'i gnas la rnam par spyod kyang chos thams cad la shin tu rmongs pa med pa dang /</text></item>
<item><p>293b6</p><section>phal chen</section><text>gang de dag bsam gtan bzhi'i gnas la rnam par spyod kyang bsam gtan gyi dbang gis mi skye ba dang / gang de dag tshad med pa bzhi'i gnas la rnam par spyod kyang sems can yongs su smyin par bya ba'i don du gzugs kyi khams kyi lam gyi rgyud du mi 'dong ba</text></item>
<item><p>293b7</p><section>phal chen</section><text>dang / gang de dag gzugs med pa'i snyoms par 'jug pa bzhi'i gnas la rnam par spyod kyang snying rje chen pos yongs su zin pas gzugs med pa'i khams kyi lam gyi rgyud du mi 'dong ba dang / gang de dag zhi gnas dang lhag mthong gi gnas la rnam par spyod</text></item>
<item><p>294a1</p><section>phal chen</section><text>kyang sems can yongs su smin par bya ba'i phyir/ bdag gis rig pa'i rnam par grol ba mngon tu mi byed pa dang / gang de dag btang snyoms chen po'i gnas la rnam par spyod kyang sems can gyi khams yongs su mi gtong ba dang / gang de dag stong pa nyid</text></item>
<item><p>294a2</p><section>phal chen</section><text>kyi gnas la rnam par spyod kyang lta ba'i rnam pa la mi gnas pa dang / gang de dag mtshan ma med pa'i spyod yul dang ldan yang mtshan ma la spyod pa'i sems can rnam par gdul ba la brtson pa dang / gang de dag smon lam thams cad dang bral ba yin yang byang chub sems dpa'i</text></item>
<item><p>294a3</p><section>phal chen</section><text>spyod pa'i smon lam gyi rgyun mi 'chad pa dang / gang de dag las dang nyon mongs pa thams cad la dbang bsgyur yang sems can yongs su smin par bya ba'i don du las dang nyon mongs pa'i rjes su 'brang bar snang ba dang / gang de dag shi 'pho dang skye ba yongs su shes kyang tshe'i shi 'pho dang skye ba</text></item>
<item><p>294a4</p><section>phal chen</section><text>yongs su ston pa dang / gang de dag 'gro ba thams cad las rnam par log kyang sems can gdul ba'i dbang gis 'gro ba thams cad du 'dong ba dang / gang de dag byams pa la rnam par spyod kyang gang la yang chags par rnam par spyod pa med pa dang / gang de dag snying rje la rnam</text></item>
<item><p>294a5</p><section>phal chen</section><text>par spyod kyang gang la yang chags par lta bas rnam par spyod pa ma yin pa dang / gang de dag dga' ba la rnam par spyod kyang sems can sdug bsngal ba la rnam par blta bas rtag tu mi dga' ba dang / gang de dag btang snyoms la rnam par spyod kyang gzhan gyi don la</text></item>
<item><p>294a6</p><section>phal chen</section><text>rtag tu 'bad pa dang / gang de dag mthar gyis gnas pa'i snyoms par 'jug pa dgu la rnam par spyod kyang 'dod pa'i khams su skye ba la mi smod pa dang / gang de dag skye ba thams cad la mi gnas par rnam par spyod kyang yang dag pa'i mtha' mngon du bya ba la rnam par mi</text></item>
<item><p>294a7</p><section>phal chen</section><text>spyod pa dang / gang de dag rnam par thar pa gsum la rnam par spyod kyang nyan thos kyi rnam par thar pa thob par bya ba la rnam par mi spyod pa dang / gang de dag 'phags pa'i bden pa bzhi rnam par lta ba la rnam par spyod kyang 'bras bu mngon du bya ba'i phyir rnam par mi spyod pa dang gang de</text></item>
<item><p>294b1</p><section>phal chen</section><text>dag rten cing 'brel par 'byung ba zab mo brtags pa la rnam par spyod kyang shin tu 'gog par ltung bar rnam par mi spyod pa dang / gang de dag 'phags pa'i lam gyi yan lag brgyad bsgom pa la rnam par spyod kyang shin tu 'byung ba la rnam par mi spyod pa dang / gang de dag so so'i skye</text></item>
<item><p>294b2</p><section>phal chen</section><text>bo'i sa las shin tu 'das par rnam par spyod kyang nyan thos dang / rang sangs rgyas kyi sar ltung ba la rnam par mi spyod pa dang / gang de dag nye bar len pa'i phung po lnga yongs su shes pa la rnam par spyod kyang phung po shin tu 'gog par ltung ba la rnam par mi spyod pa dang / gang</text></item>
<item><p>294b3</p><section>phal chen</section><text>de dag bdud kyi las bzhi las shin tu 'das par rnam par spyod kyang bdud du rtog pa la rnam par mi spyod pa dang / gang de dag skye mched drug las shin tu 'das par rnam par spyod kyang shin tu mngon par 'grub pa la rnam par mi spyod pa dang / gang de dag de bzhin nyid la rnam</text></item>
<item><p>294b4</p><section>phal chen</section><text>par spyod kyang yang dag pa'i mthar ltung ba la rnam par mi spyod pa dang / gang de dag theg pa thams cad kyis 'byung ba yongs su ston pa la rnam par spyod kyang theg pa chen po las nyams pa la rnam par mi spyod pa de dag de lta bur yon tan gyi gnas thams cad la rnam par spyod</text></item>
<item><p>294b5</p><section>phal chen</section><text>pa rnams kyi gnas so/ /de nas tshong dpon gyi bu nor de'i tshe tshigs su bcad pa 'di dag smras so/ /'di la thugs rje chen po brnyes pas rnam dag pa/ /byams pa bshes gnyen dpal chen 'jig rten phan brtson pa/ /dbang bskur sa gnas</text></item>
<item><p>294b6</p><section>phal chen</section><text>rgyal ba'i sras kyi thu bo ste/ /sangs rgyas yul la rjes su dgongs shing rnam par spyod/ /rgyal ba'i sras po grags pa chen po mnga' ba rnams/ /ye shes chen po'i spyod yul rnam thar bzhugs pa dag /gang rnams chos dbyings kun tu thogs med rnam</text></item>
<item><p>294b7</p><section>phal chen</section><text>rgyu ba/ /dpe zla med pa de dag gnas ni 'di 'dra yin/ /dus sbyin tshul khrims bzod pa brtson 'grus stobs kyis 'phags/ /bsam gtan mngon shes stobs kyi mthar phyin shes rtogs pas/ /shes rab thabs dang smon lam stobs la gnas pa rnams/ /</text></item>
<item><p>295a1</p><section>phal chen</section><text>theg chen pha rol phyin pa rnams kyi gnas 'di yin/ /'di ni chags med blo gros bsam pa rgya chen te/ /nam mkha'i spyod yul ldan pa mi gnas mi rten pa/ /dus gsum thams cad rgyas 'gengs bsgribs pa med pa'i rnams/ /srid kun dngos po</text></item>
<item><p>295a2</p><section>phal chen</section><text>rnam par bsgoms pa rnams kyi gnas/ /gang rnams chos kun mi skye'i tshul la zhugs pa rnams/ /chos kyi rang bzhin nam mkha'i dngos nyid rtogs mdzad la/ /ci la'ang gnas pa mi mdzad nam mkha'i bya bzhin te/ /mkhyen pas bsnyengs pa mi mnga' de dag gnas</text></item>
<item><p>295a3</p><section>phal chen</section><text>'di yin/ /gang rnams 'dod chags zhe sdang gti mug rang bzhin dngos/ /rtog pa'i rgyus bskyed phyin ci log las byung mkhyen nas/ /'dod chags bral ba'ang rnam par rtog pa mi mdzad pa/ /zhi dang nye bar zhi ldan de dag gnas 'di yin/ /gang rnams rnam par</text></item>
<item><p>295a4</p><section>phal chen</section><text>thar dang bden tshul 'phags lam dang / /phung po de bzhin khams dang skye mched rten pa'i dngos/ /yongs su rtogs mdzad mkhas pa zhi bar mi ltung ba/ /shes rab thabs la mkhas pa de dag gnas 'di yin/ gang rnams sgrib pa med pa'i ye shes phyogs</text></item>
<item><p>295a5</p><section>phal chen</section><text>zhugs shing / /rgyal ba'i zhing la yongs rtog rnam rtog kun zhi la/ /chos rnams dngos po'i rang bzhin med par rtogs mdzad pa/ /zhi bar gzhol ba de dag gnas ni 'di 'dra'o/ /gang rnams chags med spyod pas chos dbyings 'di dag tu/ /dngos dang bral bar</text></item>
<item><p>295a6</p><section>phal chen</section><text>rnam spyod mkha' yi rlung 'dra ba/ /dngos po kun dang bral zhing dngos med rnam spyod pa/ /mi gnas blo mnga' de dag gnas ni 'di yang 'dra/ /gang rnams ngan song rgyud du 'gro ba song gyur te/ /sdug bsngal nad pa mi bde nyams su myong gzigs shing / /byams</text></item>
<item><p>295a7</p><section>phal chen</section><text>pa'i 'od kyis ngan song thams cad zhi mdzad pa/ /byams dang thugs rje'i thugs mnga' de dag gnas 'di yin/ /nyam nga'i 'khor na gnas shing 'phags lam gol gyur te/ /'dron pa dmus long dang bral bar 'gyur 'dra ba'i/ /'jig rten</text></item>
<item><p>295b1</p><section>phal chen</section><text>gzigs shing thar lam rab la 'god mdzad pa/ /'dron po'i bsel rab 'dra ba de dag gnas 'di yin/ /gang rnams skye dang mya ngan rga shi dbang gyur pa'i/ /'gro ba bdud kyi zhags pas yongs su bcings gzigs shing / /rnam par bkrol nas mi 'jigs phyogs</text></item>
<item><p>295b2</p><section>phal chen</section><text>bder 'don mdzad pa/ /dpa' bo de dag thub par dka' ba'i gnas 'di yin/ /nyon mongs nad pa'i 'gro mang gang gis gzigs gyur cing / /ye shes bdud rtsi sman chen yongs su bsdu mdzad nas/ /thugs rje chen po bskyed cing yongs su 'grel mdzad pa/ /sman</text></item>
<item><p>295b3</p><section>phal chen</section><text>pa'i rgyal po chen po 'dra ba'i gnas 'di yin/ /gang gis 'gro mang sdug bsngal mgon med gyur pa rnams/ /nyon mongs gtos su lhung ste tsham gyi mtshor lhung ba/ /gzigs shing dge ba'i chos kyi gru chen yongs sbyar ste/ /sgrol mdzad mnyan pa'i bu 'dra</text></item>
<item><p>295b4</p><section>phal chen</section><text>de dag gnas 'di yin/ /gang gis nyon mongs rgya mtsho spyod pa'i 'gro gzigs shing / /thams cad mkhyen thugs rin chen dgongs dag sems can mchog /srid pa'i rgya mtshor gshegs shing mngon par 'dren mdzad pa/ /mnyan pa'i bu ltar spyod pa de dag</text></item>
<item><p>295b5</p><section>phal chen</section><text>gnas 'di yin/ /smon lam gnas na bzhugs shing thugs rje byams spyan gyis/ /gang rnams sems can gnas su rnam par gzigs mdzad cing / /srid pa'i rgya mtsho gnas pa'i 'gro mang mngon 'don pa/ /mkha' lding gzhon 'dra de dag gnas ni</text></item>
<item><p>295b6</p><section>phal chen</section><text>'di 'dra'o/ /gang rnams chos dbyings mkha' la nyi zla 'dra tshul du/ /sems can gnas su 'od kyis khyab par rnam spyod pa/ /smon lam dkyil 'khor ye shes dri med bzang po'i 'od/ /'jig rten snang bar mdzad pa de dag gnas 'di yin/ /gang</text></item>
<item><p>295b7</p><section>phal chen</section><text>rnams sems can gcig ni yongs su smin bya'i phyir/ /phyi mtha'i bskal pa bye ba zad du brtan gnas la/ /sems can gcig la ji bzhin de bzhin 'gro ba kun/ /'jig rten mgon du gyur pa de dag gnas 'di yin/ /gang rnams 'byam klas zhing gcig phyi mtha'i</text></item>
<item><p>296a1</p><section>phal chen</section><text>bskal bar yang / /'gro don brtson 'grus skyo med spyod pa rnam spyod pa/ /zhing gcig ji bzhin de bzhin phyogs rnams kun tu ste/ /bsam pa rdo rje bzhin brtan de dag gnas 'di yin/ /gang rnams phyogs bcu'i bde gshegs rnams kyi</text></item>
<item><p>296a2</p><section>phal chen</section><text>chos sprin la/ /stan gcig gnas bzhin rmongs pa med par 'thung byed kyang / /phyi mtha'i bskal pa khrag khrig 'grangs par mi ngoms sems/ /blo chen rgya mtsho lta bu'i gnas ni 'di 'dra'o/ /gang rnams zhing mang rgya mtsho brjod du med 'dong zhing / /</text></item>
<item><p>296a3</p><section>phal chen</section><text>mgon po'i 'khor rnams rgya mtshor yongs su 'jug byed la/ /rgyal ba'i mchod pa sna tshogs rgya mtsho rab byed pa/ /chags med spyod yul mnga' ba de dag gnas 'di yin/ /brtan pa grangs rnams smon lam rgya mtshor 'jug byed cing / /spyod pa rgya mtshor</text></item>
<item><p>296a4</p><section>phal chen</section><text>mtha' dang dbus med zhugs gyur te/ /'gro la phan phyir bskal pa rgya mtsho mang spyod pa/ /yon tan 'byung gnas de dag gnas ni 'di 'dra 'o/ /gang rnams skra rtse gcig tu zhing rnams thams cad dang / /sangs rgyas thams cad bskal pa mtha' dang dbus</text></item>
<item><p>296a5</p><section>phal chen</section><text>med pa/ /'dzud cing de yi tshul la 'jug kyang rmongs pa/ /chags pa med pa'i mig can rnams kyi gnas 'di yin/ /gang rnams sems kyi skad cig gcig la rgya mtsho yi/ /bskal ba 'dzud byed zhing dang sangs rgyas 'gro ba rnams/ /de bzhin</text></item>
<item><p>296a6</p><section>phal chen</section><text>'dzud byed bsgribs med ye shes dran gnas pa/ /yon tan mthar phyin de dag gnas ni 'di 'dra'o/ /gang rnams zhing mang thams cad rdul du bgrang byas shing / /chu bo ma lus thams cad thigs pas tshad bzung ste/ /de snyed grangs su smon lam mngon</text></item>
<item><p>296a7</p><section>phal chen</section><text>par sgrub byed pa/ /chags med bgrang ba de dag gnas ni 'di 'dra'o/ /smon lam gzungs dang ting 'dzin sgo la 'jug bya ba/ /bsam gtan rnam thar smon lam sgo rnams de bzhin te/ /bskal pa mtha' yas mngon par sgrub cing rnam</text></item>
<item><p>296b1</p><section>phal chen</section><text>spyod pa/ /bde gshegs sras po dgongs ldan de dag 'dir 'dong ngo / /'di na gnas pa rgyal sras rnam pa sna tshogs te/ /tshig dang don ldan gtsug lag mang po mngon par sgrub/ /'gro la bder 'gyur bzo yi gnas su bya ba dag /rjes su sems shing dam</text></item>
<item><p>296b2</p><section>phal chen</section><text>pa'i gnas na rnam par spyod/ /'di na gnas pa mngon shes thabs dang ye shes kyis/ /phyogs bcu'i sems can 'gro rgyud sna tshogs ji snyed pa/ /kun tu skye zhing 'chi ba'i khyad par rnam par ston/ /rnam thar sgyu ma'i tshul gnas chags med spyod dang ldan/ /</text></item>
<item><p>296b3</p><section>phal chen</section><text>'di na gnas pa thog mar sems bskyed nyer bzung zhing / /chos bzang mthar thug chos kyi spyod pa yongs su ston/ /sprul pa'i sprin gyis chos dbyings yongs su rgyas bkang zhing / /de bzhin rnam 'phrul brgya mang kun kyang nye bar ston/ /gang rnams</text></item>
<item><p>296b4</p><section>phal chen</section><text>sems kyi cha gcig byang chub rnam sangs rgyas/ /ye shes blo gros mtha' dang dbus med las 'jug pa/ /thos te rnam par bsams na 'jig rten rmongs su rung / /thub par dka' ba de dag gnas ni 'di 'dra'o/ /'di ni chags med blo gros rnams/ /chos</text></item>
<item><p>296b5</p><section>phal chen</section><text>dbyings bsgribs pa med pa'i rnam par spyod byed pa/ /pa med pa'i spyod yul can/ /dri med bsam pa'i blo gros gnas yin no/ gang rnams chags pa med spyod cing / /zhing rnams kun tu gnas pa med par rnam spyod pa/ /mi gnyis shes la spyod pa</text></item>
<item><p>296b6</p><section>phal chen</section><text>yi/ /mnyam pa med pa de dag gnas 'di yin/ /gang rnams nam mkha'i rang bzhin dang / /mnyam pa'i chos rnams gnas med zhi ba rtogs gyur te/ /gang rnams mkha' yul rnam spyod pa/ /rdul dang bral ba de dag gnas 'di yin/ /'di na snying rje'i</text></item>
<item><p>296b7</p><section>phal chen</section><text>sems ldan pa/ /gnas shing 'gro ba sdug bsngal gzir ba mthong gyur nas/ /'jig rten phan par bsam brtson te/ /snying rje chen po brnyes pa rnam par spyod/ /'di nas mi snang med gsal bar/ /sems can kun gyi gnas su thogs pa med par snang / /nyi ma zla ba'i dkyil</text></item>
<item><p>297a1</p><section>phal chen</section><text>'khor bzhin/ /'khor ba'i zhags pa kun las rnam par grol/ /rgyal sras de dag 'di na gnas/ /rgyal ba rnams kyi zhabs drung thams cad kun na yang / /zhing rnams kun tu rab tu</text></item>
<item><p>297a2</p><section>phal chen</section><text>snang / /mtha' yas bskal pa rnams kyang zad par mdzad/ /'di nas 'gro ba'i lus mnyam dang / /rgyal sras kun gyi lus dang grangs mang mnyam pa yi/ /sprul pa'i sprin gyis phyogs kyi rnams/ /ma lus thams</text></item>
<item><p>297a3</p><section>phal chen</section><text>cad rgyas par 'gengs pa mdzad/ /'di na bzhugs pa'i dpa' bo rnams/ /rgyal ba'i spyod yul thams cad yongs su 'jal byed cing / /bskal pa bye bar rnam spyod kyang / /yongs su ngoms par 'gyur ba'i dus</text></item>
<item><p>297a4</p><section>phal chen</section><text>med do/ /'dir ni ting 'dzin bye ba rnams/ /brjod du med pa skad cig re re rtogs byas shing / /ting nge 'dzin gyi tshul bzhin du/ /sangs rgyas yul rnams rnam par ston pa mdzad/ /'dir ni skad cig brjod med pa'i/ /</text></item>
<item><p>297a5</p><section>phal chen</section><text>bskal ba zhing rnams sangs rgyas mtshan la rab bzhugs te/ /shin tu yangs pa'i blo ldan pa/ /bskal pa dpag tu med pa'i mthar yang 'byin/ /'di na gnas shing tshad med pa'i/ /bskal par sems rgyud gcig gis rab tu 'jug</text></item>
<item><p>297a6</p><section>phal chen</section><text>pa byed/ /yongs rtog 'du shes med bral yang / /'gro ba'i 'du shes dbang du ston pa byed/ /de dag ting 'dzin 'di gnas su/ /zhugs kyang dus gsum thams cad gsal bar mngon du mthong / /skad cig yud la gnas</text></item>
<item><p>297a7</p><section>phal chen</section><text>brten cing / /rnam thar gnas la rnam par spyod pa mdzad/ /de dag rnam spyod gnas 'di na/ /ma g.yos lus kyis skyil mo krung du 'khod bzhin du/ /zhing rnams thams cad kun tu yang / /thams cad khyab par cig car yongs su snang / /khyu mchog</text></item>
<item><p>297b1</p><section>phal chen</section><text>de dag 'di na gnas/ /bde gshegs rnams las chos kyi rgya mtsho yang dag 'thung / /ye shes rgya mtshor rab tu zhugs/ /mi zad yon tan rnams kyi pha rol phyin/ /'di na zhing rnams kun grangs dang / /bskal pa'i grangs dang de bzhin chos kyi grangs rnams dang / /rgyal</text></item>
<item><p>297b2</p><section>phal chen</section><text>ba kun gyi mtshan gyi grangs/ /sgrib med sems dpa' rnam par dgongs pa mdzad/ /rgyal sras de dag 'di na gnas/ /dus gsum zhing mang 'grangs pa thams cad ma lus par/ /de dag skad cig gcig gis kyang / /yongs su 'byung dang 'jig pa rnam par 'byed/ /</text></item>
<item><p>297b3</p><section>phal chen</section><text>rgyal sras de dag 'di na gnas/ /rgyal ba'i spyod pa smon lam 'gro ba'i dbang po rnams/ /gnas na rnam par spyod byed kyang / /rgyal sras blo la thogs pa med pas mthong / /rdul phran gcig la gang yod pa'i/ /'khor rnams rgya mtsho zhing mang sems can de</text></item>
<item><p>297b4</p><section>phal chen</section><text>bzhin du/ /bskal pa rdul phran kun mnyam pa/ /sgrib pa med par mthong ba rnams kyis mthong / /rdul phran kun rtser de bzhin du/ /'khor dang zhing dang bskal pa thams cad ma lus par/ /kun kyang gzugs brnyan thabs tshul du/ /shin tu rnam phye</text></item>
<item><p>297b5</p><section>phal chen</section><text>yongs su mthong ba yin/ /'di nas de dag chos rnams kyi/ /rang bzhin zhing rnams kun dang dus dang bskal pa dang / /yang dag sangs rgyas de bzhin te/ /rang bzhin dngos bral 'byung ba'i tshul gyis mkhyen/ /'di gnas sems can mnyam nyid dang / /chos</text></item>
<item><p>297b6</p><section>phal chen</section><text>rnams mnyam pa nyid dang sangs rgyas mnyam nyid dang / /zhing dang smon lam mnyam pa nyid/ /dus gsum mnyam pa nyid la'ang de bzhin 'jug /sems can khrag khrig rnam par 'dul/ /sangs rgyas khrag khrig rnams kyang de bzhin gzhan mchod byed/ /</text></item>
<item><p>297b7</p><section>phal chen</section><text>gzhan rnams chos la rnam par rtog /'on kyang brtan pa gnas mchog 'di na 'khod/ /bskal pa khrag khrig mang pos kyang / /de dag smon lam ye shes yul blo'i rnam pa dag /bdag gis brjod par mi nus te/ /mtha' yas blo mnga' rnams kyi shin tu</text></item>
<item><p>298a1</p><section>phal chen</section><text>yangs/ /de dag smad pa mi mnga' ba/ /bsgribs med spyod yul rab la shin tu dgyes pa yi/ /pho brang 'di la thal sbyar te/ /bdag kyang lus btud gus par phyag 'tshal lo/ /rgyal ba'i sras kyi thu bo ste/ /bsgribs med spyod pa mnga' ba 'phags</text></item>
<item><p>298a2</p><section>phal chen</section><text>pa byams pa de/ /rnam dag blo mnga' dpe med la/ /de yi rjes su bsams te phyag 'tshal lo/ /de nas tshong dpon gyi bu nor khang pa brtsegs pa chen po rnam par snang mdzad kyi rgyan kyis brgyan pa'i snying po na 'khod pa'i byang chub sems dpa' rnams</text></item>
<item><p>298a3</p><section>phal chen</section><text>la/ de dag dang byang chub sems dpa'i bstod pa gzhan tshad med pa dag gis kyang / mngon par bstod de shin tu btud nas phyag 'tshal te/ rab tu gus par bltas nas rim gror byas te/ mngon du byas nas mchod de khang pa brtsegs pa chen po rnam par</text></item>
<item><p>298a4</p><section>phal chen</section><text>snang mdzad kyi rgyan gyis brgyan pa'i snying po'i sgo na/ byang chub sems dpa'i sems dpa' chen po byams pa la blta bar ni mos/ byang chub sems dpa' sems dpa' chen po byams pa dang phrad par ni dga' zhing sdod sdod pa las des byang chub sems dpa'</text></item>
<item><p>298a5</p><section>phal chen</section><text>byams pa khang pa brtsegs pa/ de'i phyi rol gyi phyogs gzhan zhig nas srog chags brgya stong du ma'i 'khor dang / lha dang klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po'i dbang po du mas</text></item>
<item><p>298a6</p><section>phal chen</section><text>mdun du byas te/ g.yas g.yon nas brgya byin dang / tshangs pa dang / 'jig rten gyi mgon po rnams kyis phyag bya zhing yul de na gnas pa gnyen bshes su 'ong ba'i bram ze brgya stong mang pos bskor cing mdun du byas te/ khang pa brtsegs pa rnam par snang</text></item>
<item><p>298a7</p><section>phal chen</section><text>mdzad kyi rgyan gyis brgyan pa'i snying po logs su 'ong ba mthong nas dga' rangs te/ mgu zhing nyams bde la tshim zhing yid bde ba skyes nas/ byang chub sems dpa' byams pa gang na ba der logs su mngon du bltas te/ thag ring po nas byang chub sems</text></item>
<item><p>298b1</p><section>phal chen</section><text>dpa' byams pa la lus thams cad kyis phab ste phyag byas so/ /de nas byang chub sems dpa' byams pas tshong dpon gyi bu nor la bltas te/ 'khor kun la lag pa g.yas pas bstan nas yang dag pa'i yon tan gyis bsngags te tshigs su bcad pa 'di dag</text></item>
<item><p>298b2</p><section>phal chen</section><text>smras so/ /ltos shig bsam pa yongs su dag pa 'di/ /nor nor rnams rab tu brtan pa'i bu/ /byang chub spyod pa dam pa yongs tshol zhing / /mkhas pa nga'i drung du nye bar 'ongs/ /legs par 'ongs sam snying rje byams byung khyod/ /byams pa'i dkyil</text></item>
<item><p>298b3</p><section>phal chen</section><text>'khor yangs pa legs 'ongs sam/ /legs par 'ongs sam blta na rab zhi ba/ /spyad pa spyod tshe dub par ma gyur tam/ /rnam dag bsam ldan tshur shog 'ongs pa legs/ /skyo med yid ldan tshur shog 'ongs pa legs/ /dbang po ma zhum tshur shog</text></item>
<item><p>298b4</p><section>phal chen</section><text>'ongs pa legs/ /mkhas pa spyod tshe dub pa med grang ngo / /chos rnams thams cad rnam phye'i don byung ba/ /'gro ba thams cad rnam gdul rab brtson pa/ /bshes gnyen thams cad bsnyen bkur rab zhugs pa/ /brtul zhugs mi g.yo brtan pa</text></item>
<item><p>298b5</p><section>phal chen</section><text>khyod 'ongs legs/ /dge ba'i lam gyis 'ongs pa bder 'ongs sam/ /yon tan lam la gnas pa bder 'ongs sam/ /rgyal ba'i lam la zhugs pa bder 'ongs sam/ /lam rnams gang du'ang ngal bar ma gyur tam/ /yon tan rang bzhin tshur shog bder</text></item>
<item><p>298b6</p><section>phal chen</section><text>'ongs sam/ /dge bas mngon brlan tshur shog bder 'ongs sam/ /mtha' yas spyod yul legs par bder 'ongs sam/ /'gro ba kun na khyod mthong shin tu dkon/ /thob dang ma thob mnyam pa'i yid ldan pa/ /smad dang sdug bsngal ma grags rnam</text></item>
<item><p>298b7</p><section>phal chen</section><text>par spangs/ /'jig rten chos la uta pal pad mo bzhin/ /yid la 'khrul med legs par bder 'ongs sam/ /g.yo dang sgyu bral bsam pa dge ldan pa/ /nga rgyal dregs med snod kyi dam pa po/ /khro dang 'tshig med khengs shing 'gying ba med/ /</text></item>
<item><p>299a1</p><section>phal chen</section><text>blta na sdug pa khyod mthong legs pa yin/ /tshur shog phyogs kun spyod yul mngon gyur pa/ /tshur shog rgyal ba'i mdzod rnams sgrub byed pa/ /tshur shog rgyal ba'i mdzod rnams 'phel byed pa/ /yid la dub med legs par khyod 'ongs</text></item>
<item><p>299a2</p><section>phal chen</section><text>sam/ /tshur shog dus gsum yul ldan 'ongs pa legs/ /chos kyi dbyings la mos pa'i dkyil 'khor ldan/ /sangs rgyas kun gyi yon tan snying por byung / /mkhas pa legs par 'ongs sam ming la lam/ /tshur shog 'jam dpal ye shes pad mo'i mchog /tshur</text></item>
<item><p>299a3</p><section>phal chen</section><text>shog sprin dpal char pas rnam spel ba/ /rgyal ba kun gyi sras kyis btang ba tshur/ /khyod la bsgribs pa med pa'i phyogs kyang bstan/ /ltos shig smon lam dra ba ci 'dra ba/ /chos dbyings rgyas 'gengs bsam gyis mi khyab ste/ /byang chub sems dpa'i</text></item>
<item><p>299a4</p><section>phal chen</section><text>spyod la lam bsgrubs pa/ /rgya che yangs byed nor 'dir 'ongs so/ /bde bar gshegs pa'i spyod yul tshol byed cing / /rdul dang bral ba'i spyod pa 'gro ba'i phyir/ /smon lam rlabs chen yongs su 'dri byed cing / /skyo ba'i yid med 'di ni 'dir</text></item>
<item><p>299a5</p><section>phal chen</section><text>'ongs so/ /'das pa'i mgon pos gang la bslabs mdzad de/ /de bzhin ma byon rnams kyang slob 'gyur la/ /bde gshegs bzhugs pa'i spyod par bya ba rnams/ /yongs su dris phyir 'di ni 'dir 'ongs so/ /'di ni bdag gis dge bshes chos</text></item>
<item><p>299a6</p><section>phal chen</section><text>smra ba/ /chos kun nan tan yongs su ston byed pa/ /byang chub sems dpa'i spyod lam yongs ston pa/ /yin zhes sems gcig bsam nas 'dir 'ongs so/ /byang chub sems dpa' bdag gis blo bskyed pa/ /sangs rgyas sras po byang chub bskyed</text></item>
<item><p>299a7</p><section>phal chen</section><text>byed pa/ /'di dag bdag bshes sangs rgyas bsngags pa zhes/ /de ltar dge ba'i sems kyis 'dir 'ongs so/ /'di dag bskyed pas bdag gis ma lta bu/ /yon tan 'o ma ldud pas ma ma 'dra/ /byang chub yan lag yongs su skyong ba yin/ /dge</text></item>
<item><p>299b1</p><section>phal chen</section><text>bshes 'di dag gnod pa rnam par zlog /rga shi mthar byed sman pa lta bu ste/ /bdud rtsi'i char 'bebs brgya byin lha dbang 'dra/ /zla ba lta bu dkar po'i phyogs kyis rgyas/ /zhi ba'i phyogs ston nyi ma gsal ba 'dra/ /dgra dang 'grogs la ri bo 'dra ba ste/ /</text></item>
<item><p>299b2</p><section>phal chen</section><text>rgya mtsho bzhin du mi 'khrug sems dang ldan/ /yongs su skyong dang mnyan pa 'dra ba zhes/ /de 'dra'i sems kyis nor 'dir 'ongs so/ /'jigs med skyob pas dpa' bo lta bu ste/ /ded dpon mgon dang skyabs su gyur pa yin/ /'di dag bdag la bde</text></item>
<item><p>299b3</p><section>phal chen</section><text>stobs yin zhes/ /de 'dra'i sems kyis dge bshes bsnyen bkur byed/ /chos kyi phyogs rnams rtag tu ston pa ste/ /sangs rgyas yon tan ye shes ston pa yin/ /ngan song ngan 'gro thams cad sbyong bar byed/ dge bshes 'di dag</text></item>
<item><p>299b4</p><section>phal chen</section><text>bdag la dge ba ston/ /'di dag rgyal ba'i mdzod kun stobs pa yin/ /'di dag rgyal ba kun gyi mdzod srung ste/ /'di dag rgyal ba kun gyi gsang 'dzin ces/ /de ltar mkhas pa 'di ni dge bshes bsnyen/ /ye shes phun ldan 'di las rnam par dag /</text></item>
<item><p>299b5</p><section>phal chen</section><text>gzugs dang longs spyod cho rigs phun sum tshogs/ /'di las phun sum tshogs kun dkon pa min/ /bsam pa de 'dras 'di ni 'dir 'ongs so/ /bsam pa rlabs chen 'di la kun kyang ltos/ /mkhas pa'i dge bshes rnams la 'di sten cing / /mkhas</text></item>
<item><p>299b6</p><section>phal chen</section><text>pa 'di blo ci 'dra skyed pa ltos/ /khyod kyis rtag tu de ltar bslab par bya/ /'di ni sngon gyi bsod nams dge ba'i rgyus/ /byang chub zhugs te 'jam dpal mthong gyur nas/ /de yi gdams ngag rjes su mthun spyod cing / /skyo ba med par rgyu ba 'di la ltos/ /</text></item>
<item><p>299b7</p><section>phal chen</section><text>'di ni dga' bde thams cad kun spangs te/ /lha rdzas lta bu'i khyim yang yongs su spangs/ /pha ma ma ma skyid pa rgya chen kun/ /yongs su spangs shing bran ltar bshes gnyen sten/ /mkhas pa 'dis ni bsam pa rnam sbyangs te/ /bdag gis ma lus yongs su</text></item>
<item><p>300a1</p><section>phal chen</section><text>spangs byas nas/ /sangs rgyas kun gyi pho brang 'gro bar 'gyur/ /de phyir 'bras bu de 'dra'ang thob par gyur/ /'dis ni rga dang nad kyis mnar ba yi/ /srog chags sdug bsngal brgya yis gtses pa rnams/ /skye shi mya ngan 'jigs pas gdung mthong</text></item>
<item><p>300a2</p><section>phal chen</section><text>nas/ /de dag don du snying rje'i sems kyis spyod/ /'gro rgyud lnga yi 'khor lo'i dkyil 'khor du/ /sdug bsngal 'khrul 'khor btsir ba'i 'gro mthong nas/ /sdug bsngal 'khrul 'khor 'khor lo 'joms pa yi/ /ye shes rdo rje sra ba 'di tshol lo/ /'dod chags zhe</text></item>
<item><p>300a3</p><section>phal chen</section><text>sdang rtswa sdong tsher ma can/ /lta chags rtsa mang yongs su 'dzings pa yi/ /sems can zhing ni yongs su sbyang ba'i phyir/ /shes rab gzhol brtan bzang po 'di tshol lo/ /gti mug ma rig thibs po'i bsam pa can/ /'gro ba shes rab mig stor</text></item>
<item><p>300a4</p><section>phal chen</section><text>med pa/ /de la phyogs bde ston pa'i mthu yod pa'i/ /'gro ba'i ded dpon bzang por 'di 'gyur ro/ /bzod pa'i go bgos rnam thar bzhon pa zhon/ /ye shes ral gris mya ngan dgra 'joms pas/ /mi 'jigs stobs pa'i dpa' bor gyur pa 'di/ /</text></item>
<item><p>300a5</p><section>phal chen</section><text>'gro ba rnams kyi lam ston 'gyur ba yin/ /'di ni chos kyi gru rab sbyor ba ste/ /ye shes rgya mtsho'i lam la bslabs pa'o/ /zhi ba rin chen mchog gis gling skyel ba/ /'di ni khams gsum mtsho yi skye ba 'dzin/ /ye shes 'od zer smon lam dkyil 'khor</text></item>
<item><p>300a6</p><section>phal chen</section><text>can/ /sems can kun gyi gnas su snang byed pa'i/ /chos dbyings mkha' la 'od chen rab ldan par/ /'di ni sangs rgyas nyi mar 'char bar 'gyur/ /byams pa'i dga' ldan ting 'dzin dang bsil ba'i/ /sems can kun la snyoms sems 'od bzang la/ /</text></item>
<item><p>300a7</p><section>phal chen</section><text>dkar po'i chos kyis dkyil 'khor yongs rgyas pa'i/ /sangs rgyas zla ba 'di ni 'char bar 'gyur/ /bsam pa'i gzhi rten brtan la rab gnas pa/ /byang chub spyod pas rim gyis 'phags pa ste/ /chos kun rin chen 'byung gnas ldan pa yi/ /ye shes</text></item>
<item><p>300b1</p><section>phal chen</section><text>rgya mtsho'i mchog tu 'di 'gyur ro/ /byang chub sems kyi klu yi dbang gis phyung / /chos kyi dbyings kyi mkha' la mngon par 'phags/ /dkar po'i 'bras bu'i lo tog 'phel byed pa'i/ /'di ni 'gro bar chos sprin char 'bebs 'gyur/ /dag pa'i</text></item>
<item><p>300b2</p><section>phal chen</section><text>snying po'i dri gsum mun sel ba/ /byams pa'i snum yod dran pa'i snod brtan la/ /dri med byang chub sems me 'od bzang po'i/ /chos kyi mar me 'di ni 'bar byed 'gyur/ /byang chub sems ni mar mer snying rje sko/ /byams pa rdol pa mi g.yo bsam pa 'khregs/ /</text></item>
<item><p>300b3</p><section>phal chen</section><text>byang chub yan lag mthar gyis byung ba yi/ /sangs rgyas sras su 'di ni yang dag skye/ /bsod nams snying po mngon par 'phel bar byed/ /ye shes snying po yongs su spyod par 'gyur/ /'di ni shes pa'i snying po 'char bar byed/ /smon lam ci bzhin snying</text></item>
<item><p>300b4</p><section>phal chen</section><text>po yang dag byung / /snying rje byams pas sprul pa 'di 'dra ba/ /sems can dgrol blo phan pa'i bsam ldan pa/ /rnam dag yid can 'di ni ci 'dra ba/ /de 'dra'i 'gro ba lha dang mir bcas dkon/ /'di 'dra'i bsam pa rab tu rtsa brtan la/ /'di 'dra'i sbyor ba brtan</text></item>
<item><p>300b5</p><section>phal chen</section><text>pas rnam 'phel cing / /srid gsum yog par byed pa 'di 'dra ba'i/ /ye shes shing chen 'bras bu 'byung ba dkon/ /'di ni yon tan kun sgrub don du gnyer/ /chos rnams thams cad yongs su dri bar mos/ /the tshom thams cad rnam par gsal</text></item>
<item><p>300b6</p><section>phal chen</section><text>don du/ /le lo med par bshes gnyen thams cad sten/ /'di ni bdud kyi dkrugs ma nyon mongs 'joms/ /'di ni lta ba'i dri ma sred pa sel/ /'di ni 'gro ba thams cad dgrol la brtson/ /mkhas pa 'di ni rtag tu khyad par tshol/ /yon tan lam la</text></item>
<item><p>300b7</p><section>phal chen</section><text>ma nor 'di gnas pas/ /'di ni ngan song thams cad sbyong bar 'gyur/ /mtho ris lam yang nye bar ston par 'gyur/ /thar pa'i lam du 'gro ba 'dzud par 'gyur/ /'di ni 'gro rgyud kun gyi sdug bsngal sel/ /'di ni 'gro rgyud kun gyi bde ba</text></item>
<item><p>301a1</p><section>phal chen</section><text>stobs/ /'di ni srid pa kun gyi zhags pa 'thub/ /srid pa'i 'gro rgyud thams cad sel bar 'gyur/ /lta ba dogs pa rnam par 'byed par 'gyur/ /srid pa'i 'khri shing dra ba gcod par 'gyur/ /chags pa'i 'dod chags nye bar sbyong bar 'gyur/ /</text></item>
<item><p>301a2</p><section>phal chen</section><text>srid gsum lam yang yongs su ston par 'gyur/ /'di ni 'jig rten mgon dang skyabs yin te/ /'di ni 'gro ba kun la 'od byed pa'o/ /rnam pa kun tu srid pa sel la mkhas/ /sa gsum kun gyi 'dren par 'di 'gyur ro/ /nyon mongs gnyid log 'gro ba sad</text></item>
<item><p>301a3</p><section>phal chen</section><text>par byed/ /'dod pa'i 'dam las mkhas pa 'di sgrol te/ /'du shes chags las yongs su 'di yang 'grel/ /bcings pa kun las thar bar byed par 'gyur/ /chos dbyings gzhi yi bye brag snang bar byed/ /'jig rten khams kyi bye brag sbyong bar 'gyur/ /</text></item>
<item><p>301a4</p><section>phal chen</section><text>chos kun gzhi yi bye brag pha rol phyin/ /nor khyod ni dga' ba skyed par 'gyur/ /mkhas pa khyod kyi sbyor ba'i tshul dag dang / /dag cing khyod la smad pa med tshul dang / /khyod kyi bsam pa'i yon tan ldan tshul las/ /bsam pa thams cad yongs</text></item>
<item><p>301a5</p><section>phal chen</section><text>su rdzogs par 'gyur/ /khyod kyi bdag nyid dge bar byas tshul gyis/ /ring por mi thogs sangs rgyas kun mthong 'gyur/ /ring por mi thogs zhing rnams kun 'gror 'gyur/ /chos kun ring por mi thogs shes par 'gyur/ /zhing rnams rgya mtsho</text></item>
<item><p>301a6</p><section>phal chen</section><text>rnam par sbyong bar 'gyur/ /sems can rgya mtsho rnam par 'grel bar 'gyur/ /spyod pa rgya mtsho yongs su rdzogs par 'gyur/ /khyod kyi yon tan rgya mtsho de 'dra'o/ /khyod kyi mos pa'i dkyil 'khor tshul las na/ /khyod ni yon tan rnams kyi snod</text></item>
<item><p>301a7</p><section>phal chen</section><text>du 'gyur/ /khyod ni dge ba yang dag 'byung gnas 'gyur/ /khyod ni rgyal ba'i sras dang mnyam par 'gyur/ /khyod kyi smon lam dkyil 'khor tshul las na/ /khyod kyis bdud kyi dkyil 'khor pham par byas/ /khyod kyis las kyi dkyil 'khor rnam par</text></item>
<item><p>301b1</p><section>phal chen</section><text>sbyangs/ /nyon mongs dkyil 'khor khyod kyis dag par byas/ /ye shes rgyud ni rnam par sbyong bar 'gyur/ /chos kyi rgyud ni rab tu brjod par 'gyur/ /las dang nyon mongs sdug bsngal 'khrul 'khor rgyud/ /ring por mi thogs rnam par zlog par 'gyur/ /</text></item>
<item><p>301b2</p><section>phal chen</section><text>'jig rten 'khor lo srid pa'i 'khor lo rten/ /shu ba'i lam rgyud lnga yi 'khor lor rmongs/ /'gro kun sdug bsngal 'khor lo gcod pa yi/ /chos kyi 'khor lo dam pa bskor bar 'gyur/ /sangs rgyas rigs ni rjes su 'dzin par 'gyur/ /chos kyi rigs</text></item>
<item><p>301b3</p><section>phal chen</section><text>ni yongs su sbyong bar 'gyur/ /dge 'dun rigs ni yongs su bsdud par 'gyur/ /rin chen 'byung ba'i 'byung gnas khyod 'gyur ro/ /sred pa'i dra ba rnam par zlog par 'gyur/ /lta ba'i dra ba thibs po de bzhin te/ /'gro ba'i sdug bsngal dra ba 'grel</text></item>
<item><p>301b4</p><section>phal chen</section><text>par 'gyur/ /smon lam dra ba de 'dra khyod kyis sbyangs/ /sems can khams ni yongs su smin byed 'gyur/ /'jig rten khams ni yongs su sbyong bar 'gyur/ /ye shes khams ni shin tu dag byed 'gyur/ /khyod kyi bsam pa'i khams ni de 'dra'o/ /nor</text></item>
<item><p>301b5</p><section>phal chen</section><text>dga' ba 'phel bar byed pa khyod/ /sems can kun la phan bde dga' byed 'gyur/ /byang chub sems dpa' rigs rgyud dga' byed cing / /sangs rgyas thams cad smon lam dga' byed 'gyur/ /sems can kun gyi 'gro ba'i gnas ston pa/ /zhing</text></item>
<item><p>301b6</p><section>phal chen</section><text>rnams thams cad gzugs brnyan snang ston pa/ /chos rnams thams cad snang ba rab ston pa'i/ /lta na bzang ba'i rgyal bar khyod 'gyur ro/ /chos dbyings snang bar byed pa'i 'od ldan pa/ /sems can khams rnams bde byed 'od ldan pa/ /ngan song thams cad</text></item>
<item><p>301b7</p><section>phal chen</section><text>zhi byed 'od ldan pa'i/ /srid gsum sdug bsngal zhi bar byed par 'gyur/ /mtho ris lam ni nye bar ston par 'gyur/ /sangs rgyas lam ni 'gro la 'byed par 'gyur/ /thar ba'i lam du 'gro ba khrid par 'gyur/ /de 'dra'i lam ni khyod kyis rnam par</text></item>
<item><p>302a1</p><section>phal chen</section><text>sbyangs/ /log pa'i lam ni rnam par zlog par 'gyur/ /skye bo 'phags pa'i lam la 'dul bar 'gyur/ /brtan pa'i blo gros le lo med pa khyod/ /yeng byang chub lam ni de ltar tshol/ /srid pa'i rgya mtshor gnas pa'i lus can rnams/ /</text></item>
<item><p>302a2</p><section>phal chen</section><text>sdug bsngal mthar 'byin bya ba khyod brtson pas/ /'gro ba srid pa'i mtsho las sgrol bar 'gyur/ /khyod kyi yon tan mtsho chen de 'dra'o/ /ye shes nyi ma mchog gi 'od gzer mtshos/ /lus can nyon mongs rgya mtsho yongs skams shing / /de dag nan tan mtsho</text></item>
<item><p>302a3</p><section>phal chen</section><text>la dgod byas nas/ /ye shes rgya mtsho rab tu dgod par 'gyur/ /blo gros rgya mtsho rnam par 'phel bar 'gyur/ /spyod pa rgya mtsho rnam par sbyang bar 'gyur/ /sangs rgyas kun gyi smon lam rgya mtsho la/ /ring por mi thogs yongs su 'jug par 'gyur/ /</text></item>
<item><p>302a4</p><section>phal chen</section><text>mkhas pa khyod ni blo gros rgya mtsho'i mthus/ /zhing rnams rgya mtsho mang por phyin par 'gyur/ /'khor rnams rgya mtsho mang po mthong bar 'gyur/ /tshes mang rgya mtsho yongs su 'thung bar 'gyur/ /sangs rgyas sprin mang khrag khrig mthong bar 'gyur/ /</text></item>
<item><p>302a5</p><section>phal chen</section><text>mchod sprin shin tu rgya chen byed par 'gyur/ /chos kyi sprin mang khrag khrig thos par 'gyur/ /khyod ni smon lam de 'dra'i sprin kyang byed/ /sems can thams cad gnas mang rgyas 'gengs 'gyur/ /zhing rnams kun gyi gnas su 'gro bar 'gyur/ /</text></item>
<item><p>302a6</p><section>phal chen</section><text>sangs rgyas kun gyi gnas su phyin par 'gyur/ /khyod ni de 'dra'i phyogs su zhugs pa yin/ /khyod ni ting 'dzin gnas su 'jug par 'gyur/ /khyod kyis rnam thar gnas rnams thob par 'gyur/ /khyod ni mngon shes gnas la spyod par 'gyur/ /chos kyi</text></item>
<item><p>302a7</p><section>phal chen</section><text>dbyings kyi gnas la rab tu gnas/ /nyi zla'i gzugs rnams rab tu snang ba ltar/ /sems can kun gyi gnas su 'char bar 'gyur/ /rgyal ba rnams kyi spyan sngar mngon 'byung 'gyur/ /khyod kyi 'byung ba'i lam chen de 'dra'o/ /'jig rten kun</text></item>
<item><p>302b1</p><section>phal chen</section><text>la mi gnas spyod yul dang / /nam mkha'i spyod yul bzang por khyod spyod 'gyur/ /khyod kyi spyod yul rab tu zhi bar 'gyur/ /khyod kyi mngon shes spyod yul de 'dra 'o/ /mig 'phrul 'dra ba'i bye brag gzhi mkhas khyod/ /zhing gi dra ba'i bye brag ji snyed gzhi/ /ser</text></item>
<item><p>302b2</p><section>phal chen</section><text>bu mkha' la chags pa med pa ltar/ /ring por mi thogs rgyas par 'gengs par 'gyur/ /chos dbyings 'byam klas khong du chud par 'gyur/ /'byam klas 'jig rten khams su 'gro bar 'gyur/ /dus gsum gshegs pa'i sangs rgyas 'byam klas kun/ /</text></item>
<item><p>302b3</p><section>phal chen</section><text>mthong bar 'gyur gyis nor dga' bar gyis/ /khyod kyis de 'dra'i rnam thar de lta bu/ /mthong la mthong zhing da dung mthong bar 'gyur/ /de bas mkhas pa skyo bar ma byed cig /dga' yangs zang zing med pa nyams su long / /nor khyod ni</text></item>
<item><p>302b4</p><section>phal chen</section><text>yon tan snod bzang ste/ /khyod ni rgyal ba rnams kyi gdams ngag mthun/ /khyod kyis tshul 'di yongs su gzung bar nus/ /de bas rnam par 'phrul pa 'di dag mthong / /sangs rgyas sras po gnas med spyod yul can/ /gang rnams mthong bar bskal pa khrag khrig du/ /</text></item>
<item><p>302b5</p><section>phal chen</section><text>shin tu dga' na legs brjod mi smos pa/ /de dag spyod legs spyod tshe khyod kyis mthong / /de ltar 'jam dpal mngon du mthong gyur te/ /de 'dra'i yon tan snod du gyur byas pa/ /khyod kyis thob pa rgya cha bsam mi khyab/ /mi yi srid par khyod ni legs par</text></item>
<item><p>302b6</p><section>phal chen</section><text>'ongs/ /ngan song lam rnams thams cad rnam par zlog /mi khom ngan 'gro thams cad rnam par sbyangs/ /sdug bsngal chos rnams khyod kyis thams cad bor/ /mi dga' thams cad yongs su spang bar gyis/ /byis pa'i sa ni khyod kyis rnam par zlog/ /</text></item>
<item><p>302b7</p><section>phal chen</section><text>byang chub sems dpa'i yon tan sa la gnas/ /ye shes sa yi dam pa yongs bskang zhing / /sangs rgyas sar ba ring por mi thogs thob/ /byang chub sems dpa'i spyod pa rgya mtsho steng / /sangs rgyas ye shes nam mkha'i mdzod dang mtshungs/ /de yi tshad kyi</text></item>
<item><p>303a1</p><section>phal chen</section><text>smon lam gang chen mtsho/ /khyod kyis btsal zin shin tu dga' bar gyis/ /de ltar dbang po yongs su mi skyo la/ /bsam pa brtan zhing sbyor ba nges pa rnams/ /gang dag 'di 'dra'i bshes gnyen bsten byed pa/ /de dag ring bor mi thogs</text></item>
<item><p>303a2</p><section>phal chen</section><text>mgon por 'gyur/ /khyod kyi byang chub spyod pa sna tshogs kyis/ /sems can mang po dul bar gyur mthong zhing / /chos kun sgo yi byang chub spyod pa la/ /nam yang yid gnyis byed par ma gyur cig /de ltar phun sum tshogs pa 'di 'dra 'di/ /sangs rgyas sras po</text></item>
<item><p>303a3</p><section>phal chen</section><text>de ring 'dir mthong ba/ /don chos yon tan dang ba phun sum tshogs/ /khyod kyi bsod nams phun ldan bsam mi khyab/ /de ltar rgyal sras rnams kyi rgyun 'brel bar/ /rang rang so so'i smon lam bstan byas te/ /khyod kyi de dag ma lus mthun rtogs pa/ /khyod</text></item>
<item><p>303a4</p><section>phal chen</section><text>mthong thob pa chen po ci 'dra ltos/ /byang chub sems dpa'i spyod pa'i snod gyur pa/ /de 'dra'i srid pa brgyar yang dkon pas na/ /de phyir rgyal sras de dag rgyun 'brel bar/ /khyod la rnam thar tshul rnams yongs su ston/ /bskal ba khrag khrig bye bar 'gro ba gang / /</text></item>
<item><p>303a5</p><section>phal chen</section><text>bde gshegs sras dang lhan cig 'grogs gyur pa/ /de dag de rnams spyod yul mi shes te/ /de dag yon tan snod du bdag ma byas/ /khyod kyis 'di 'dra'i tshul 'di thos par 'gyur/ /byang chub sems dpa' chen po'i rnam 'phrul ba/ /'gro ba kun na</text></item>
<item><p>303a6</p><section>phal chen</section><text>dkon pa khyod kyis mthong / /de ltar nor dga' ba'i yid du gyis/ /khyod la sangs rgyas thams cad dgongs pa mdzad/ /byang chub sems dpa' khyod gzung phyir yang gnas/ /khyod kyang de dag rjes su bstan la gnas/ /legs so nor khyod</text></item>
<item><p>303a7</p><section>phal chen</section><text>kyi 'tsho ba dge /byang chub sems dpa'i rigs kyi chos la gnas/ /khyod ni rgyal sras yon tan rnams la slob/ /bde bar gshegs rigs rnam par 'phel byed 'gyur/ /nor dga' ba rgya chen nyams su long / /sangs rgyas mnyam med thams cad</text></item>
<item><p>303b1</p><section>phal chen</section><text>khyod kyi pha/ /byang chub sems dpa' thams cad khyod dang spun/ /byang chub yan lag thams cad khyod kyi gnyen/ /khyod ni bde gshegs thugs las skyes pa'i sras/ /chos kyi rgyal po rig pa'i rgyud 'dzin pa/ /byang chub sems dpa'i rigs rgyud 'phel bar</text></item>
<item><p>303b2</p><section>phal chen</section><text>byed/ /ring por mi thogs chos rgyal thob 'gyur gyis/ /nor dbang po tshim zhing dga' bar gyis/ /sangs rgyas kun gyi dbang bskur dam pa yang / /ring por mi thogs rmad byung thob par 'gyur/ /rgyal ba'i sras dang mtshungs shing mnyam par 'gyur/ /</text></item>
<item><p>303b3</p><section>phal chen</section><text>khyod kyi spyod pa'i tshul mthun de 'dra'o/ /mi gang ci 'dra'i sa bon 'debs byed pa/ /de ni de 'dra'i 'bras bu thob par 'gyur/ /dga' ba rgya chen bsam yas nyams su long / /ngas ni de ring khyod kyi dbugs kyang dbyung / /tshe gcig khyod kyis gang rnams thob gyur pa/ /</text></item>
<item><p>303b4</p><section>phal chen</section><text>byang chub sems dpa' khrag khrig bsam yas pa/ /bskal ba khrag khrig byang chub spyad spyod pa/ /de dag gis kyang phun sum 'di ma rnyed/ /'di rnams thams cad mos pa'i 'bras bu ste/ /brtson 'grus bsam pa dag ni de bzhin no/ /gang zhig spyod pa 'di</text></item>
<item><p>303b5</p><section>phal chen</section><text>'dra dka' ba yang / /nor spyod pa gang yin de la spyod/ /spyod pa thams cad smon lam byung ba yin/ /chos rnams thams cad mos las yongs su byung / /nor de ltar khyod kyis yongs su bsgrubs/ /rtag tu khyad par spyod pa btsal bar</text></item>
<item><p>303b6</p><section>phal chen</section><text>gyis/ /klu yi bsam pa ji snyed byung gyur pa/ /de snyed char pa yongs su 'bab par 'gyur/ /smon lam ye shes spyod yul ji snyed pa/ /de snyed byang chub spyod pas rgyas par 'gyur/ /nor bzang po'i spyod ces bya ba 'di/ /tshul ni khyod la bstan pa</text></item>
<item><p>303b7</p><section>phal chen</section><text>'di yin gyis/ /de shes gyis la dge bshes rang bzhin gyis/ /bsnyen bkur byed tshe 'jug par ma byed cig /lus rnams bye ba sngan cad khyod kyis kyang / /'dod pa'i don du don med zad byas soms/ /da ni byang chub yongs su tshol gyur na/ /brtul shugs</text></item>
<item><p>304a1</p><section>phal chen</section><text>bzang po brtul bas zhig go 'dang / /khyod kyis bskal pa bye ba 'das byas te/ /'dus byas sdug bsngal thams cad nyams su myong / /gang gA'i bye snyed sangs rgyas mnyes ma byas/ /'di 'dra'i tshul yang thos par ma gyur to/ /de las da ni khom</text></item>
<item><p>304a2</p><section>phal chen</section><text>par mir yang skyes/ /sangs rgyas 'byung mthong dge bshes 'di 'dra ste/ /byang chub mchog gi spyod pa'ang thos par 'gyur/ /rnam dag sems su da go cir mi 'gyur/ /bde bar gshegs pa yang du 'byung bar 'gyur/ /dge bshes de bzhin chos mnyan thos par 'gyur/ /</text></item>
<item><p>304a3</p><section>phal chen</section><text>gal te bsam pa yongs su ma sbyangs na/ /tshul 'di phyin chad thos par dka' ba yin/ /de bas dad dang mos dang bsam pa rnams/ /yongs su bskyed la bla ma phud dud gyis/ /the tsom lta ba yongs su skyo spangs la/ /yang dang yang du 'di 'dra tshul nyon cig /</text></item>
<item><p>304a4</p><section>phal chen</section><text>gang gis spyod la 'jug pa 'di 'dra 'di/ /thos nas de 'dra'i smon lam mngon bsgrubs pa/ /de dag thob pa dam pa bsam mi khyab/ /de dag mi yi srid par legs par 'ongs/ /gang gis de 'dra'i mos ba sbyangs pa ni/ /de la bde gshegs thams cad mi</text></item>
<item><p>304a5</p><section>phal chen</section><text>dkon no/ /de ni rgyal ba rnams kyi sras dang spun/ /de la phyin chad byang chub the tsom med/ /gang zhig 'di 'dra'i tshul 'dir zhugs gyur pa/ /des ni log par ltung ba thams cad spangs/ /des ni sdug bsngal chos rnams thams cad bstsal/ /des ni yon tan</text></item>
<item><p>304a6</p><section>phal chen</section><text>thams cad bsdu ba byas/ /lus ni bor nas ring por mi thogs su/ /yongs su dag pa'i sangs rgyas zhing du 'gro/ /byang chub sems dpa'i gnas su 'jug par 'gyur/ /phyogs bcu'i de bzhin gshegs pa mthong bar 'gyur/ /nor khyod kyi</text></item>
<item><p>304a7</p><section>phal chen</section><text>sngon gyi rgyu sdug pas/ /da ltar byung la mos pa nges pa yis/ /khyad par don gnyer dge bshes bsten byas pas/ /chu las uta pal bzhin de phyir 'phel/ /dge bshes thams cad phu dud bsam pa dang / /sangs rgyas thams cad dgyes bya'i bsam pa dang / /</text></item>
<item><p>304b1</p><section>phal chen</section><text>chos kun yongs su dri ba'i bsam pa can/ /brtul zhugs bzang po ldan pa dal gyis longs/ /chos kyi nan tan kun la rab gnas pa/ /lam rnams rjes su kun tshol rab gnas pa/ /sangs rgyas sras kyi smon lam rab gnas pa/ /yon tan chos rnams</text></item>
<item><p>304b2</p><section>phal chen</section><text>kun gyi snod khyod longs/ /mos pa phun sum tshogs pa ci 'dra bas/ /khyod kyis nga la phyag 'di byas pa ni/ /sangs rgyas thams cad 'khor du mngon sum du/ /ring por mi thogs yongs su 'byung bar 'gyur/ /skyo ba'i yid med nor legs pa yin/ /</text></item>
<item><p>304b3</p><section>phal chen</section><text>sangs rgyas kun gyi smon lam sems ldan pa/ /brtul zhugs brtan khyod ring por mi thogs par/ /sangs rgyas kun gyi yon tan mthar phyin 'gyur/ /ye shes spyod yul rnam par mthar phyin pa'i/ /'jam dpal gan du nor khyod song ste/ /bzang</text></item>
<item><p>304b4</p><section>phal chen</section><text>po spyod pa dam pa mchog dris shig /de tshul khyod 'jug de nas byed par 'gyur/ /de ltar byams pa chags med spyod yul gyis/ /nor yang dag legs pas 'phags mthong nas/ /'khor rnams kun la mngon par bstan byas te/ /de yi</text></item>
<item><p>304b5</p><section>phal chen</section><text>yon tan legs mdzod 'di brjod do/ /'di 'dra'i rjes su bstan pa dam pa dang / /gdams ngag de 'dra nor thos gyur nas/ /dga' ba'i shugs kyis dbang po mngon brlan pas/ /mchi ma'i rgyud mang rab tu des kyang blags/ /dga' ba'i</text></item>
<item><p>304b6</p><section>phal chen</section><text>nyams chen nyams su myong bar 'gyur/ /dbang po tshim nas shugs kyis dbugs kyang phyung / /nor langs te thal mo rab sbyar nas/ /byams pa de la bskor ba rab tu byas/ /de yi lag tu 'jam dpal sems dbang gis/ /me tog phreng ba</text></item>
<item><p>304b7</p><section>phal chen</section><text>rin chen mdzes pa dag /byang chub sems dpa'i smon pas mngon 'thon pa/ /yid du 'ong ba mang po byung bar gyur/ /nor de tshe rab tu dga' gyur nas/ /dga' bar de dag byams pa de la gtor/ /de tshe de yi mgo la kun nas byugs/ /</text></item>
<item><p>305a1</p><section>phal chen</section><text>byams pas tshigs su bcad pa 'di dag smras/ /rgyal ba'i sras po nor legs so legs/ /de ltar khyod ni yongs su mi skyo bas/ /nga dang 'jam dpal ci 'dra ci bzhin du/ /yon tan snod du khyod ni myur de 'gyur/ /thos nas nor</text></item>
<item><p>305a2</p><section>phal chen</section><text>dga' ba'i tshig brjod pa/ /'di 'dra'i dge bshes bdag dang phrad pa ni/ /srid pa brgya phrag 'grangs par shin tu dkon/ /bdag gis de ring 'dir phyin shin tu legs/ /yon tan kun gyi pha rol phyin gyur pa/ /'jam dpal khyod kyi byin rlabs bzang po yis/ /bdag gis</text></item>
<item><p>305a3</p><section>phal chen</section><text>bshes gnyen 'di dag dkon pa rnyed/ /khyod dang bdag tu myur du 'grogs par ro// //sangs rgyas rmad gcad ces bya ba shin tu rgyas pa chen po'i mdo/ bam po bcu dgu pa/ de nas tshong dpon gyi bu nor byang chub sems dpa' sems dpa' chen</text></item>
<item><p>305a4</p><section>phal chen</section><text>po byams pa'i mdun du 'dug ste/ thal mo sbyar nas 'di skad ces smras so/ /'phags pa bdag bla na med pa yang dag par rdzogs pa'i byang chub tu yang dag par zhugs na ji ltar byang chub sems dpas byang chub sems dpa'i spyod pa la bslab par bgyi ba dang / ji ltar</text></item>
<item><p>305a5</p><section>phal chen</section><text>nan tan du bgyi ba ma 'tshal te/ 'phags pa byams pa ni de bzhin gshegs pa thams cad kyis sku tshe gcig gis thogs par bla na med pa yang dag par rdzogs pa'i byang chub tu lung bstan pa ste/ gang bla na med pa yang dag par rdzogs pa'i byang chub tu sku tshe gcig gis thogs</text></item>
<item><p>305a6</p><section>phal chen</section><text>pa de ni byang chub sems dpa'i rnam par 'god pa thams cad las yang dag par 'das pa lags/ de ni byang chub sems dpa'i skyon med par rab tu zhugs pa lags/ de ni pha rol tu phyin pa thams cad yongs su rdzogs pa lags/ de ni bzod pa'i sgo</text></item>
<item><p>305a7</p><section>phal chen</section><text>thams cad du zhugs pa lags/ des ni byang chub sems dpa'i sa thams cad rab tu brnyes pa lags/ de ni byang chub sems dpa'i rnam par thar ba'i sgo thams cad la rnam par rol pa lags/ des ni ting nge 'dzin thams cad yongs su bsgrubs pa</text></item>
<item><p>305b1</p><section>phal chen</section><text>lags/ /des ni byang chub sems dpa'i rgyud thams cad rtogs par thugs su chud pa lags/ des ni gzungs dang spobs pa snang ba'i tshul thams cad la rab tu brnyes pa lags/ /des ni byang chub sems dpa'i dbang thams cad la mnga' thob pa lags/ des ni byang</text></item>
<item><p>305b2</p><section>phal chen</section><text>chub sems dpa'i tshogs thams cad shin tu bstsags pa lags/ des ni shes rab dang thabs mkhas pa'i tshul la rnam par rol pa lags/ des ni mngon par shes pa chen po dang / rig pa dang ye shes snang ba'i tshul bskyed pa lags/ de ni bslab pa thams cad las</text></item>
<item><p>305b3</p><section>phal chen</section><text>byung ba lags/ des ni byang chub sems dpa'i spyod pa yongs su sbyangs pa lags/ des ni smon lam gyis 'byung ba'i sgo thams cad mngon par bsgrubs pa lags/ des ni de bzhin gshegs pa thams cad kyi lung bstan pa rab tu blangs pa lags/ de ni theg pa</text></item>
<item><p>305b4</p><section>phal chen</section><text>thams cad kyis 'byung ba'i sgo la mkhas pa lags/ des ni de bzhin gshegs pa thams cad kyi byin gyi rlabs yang dag par blangs pa lags/ des ni sangs rgyas thams cad kyi byang chub yongs su bzung ba lags/ des ni de bzhin gshegs pa thams cad kyi</text></item>
<item><p>305b5</p><section>phal chen</section><text>chos kyi mdzod bzung ba lags/ de ni de bzhin gshegs pa thams cad kyi gsang ba'i mdzod 'dzin pa lags/ de ni byang chub sems dpa' thams cad kyi gsang ba'i dkyil 'khor thams cad kyi spyi bor phyin pa lags/ de ni nyon mongs pa'i dpung thams cad</text></item>
<item><p>305b6</p><section>phal chen</section><text>rnam par dkrugs pa la shin tu dpa' ba lags/ de ni 'khor ba'i 'brog dgon par lus pa rnams kyi lam ston pa lags/ de ni nyon mongs pa'i nad kyis thebs pa rnams kyi sman par gyur pa lags/ de ni sems can thams cad kyi phul du phyin pa lags/</text></item>
<item><p>305b7</p><section>phal chen</section><text>de ni 'jig rten gyi dbang po thams cad kyi dbang po lags/ de ni 'phags pa'i gang zag thams cad kyi thu bo lags/ de ni nyan thos dang rang sangs rgyas thams cad kyi gtso bo lags/ de ni 'khor ba'i rgya mtsho la rgyu ba rnams kyi skyabs 'dzin pa lags/ des ni sems</text></item>
<item><p>306a1</p><section>phal chen</section><text>can gdul ba'i thabs kyi rgya mtsho chen po bshal ba lags/ des ni 'gro ba yongs su smin pa rnams kyi dbang po rnam par gzigs pa lags/ de ni sems can thams cad yongs su bsdu ba la brtson pa lags/ de ni byang chub sems dpa' thams cad la</text></item>
<item><p>306a2</p><section>phal chen</section><text>yongs su bskyang ba la brtson pa lags/ de ni byang chub sems dpa'i bya ba thams cad la yang dag par 'gro bar brtson pa lags/ de ni de bzhin gshegs pa thams cad kyi zhabs kyi drung na gnas pa lags/ de ni 'khor gyi dkyil 'khor thams cad du mngon par 'phags</text></item>
<item><p>306a3</p><section>phal chen</section><text>pa lags/ de ni 'gro ba thams cad kyi gnas su gzugs brnyan snang ba lags/ de ni 'jig rten gyi chos thams cad kyis ma gos pa lags/ de ni bdud kyi yul thams cad las yang dag par 'das pa lags/ de ni sangs rgyas kyi yul thams cad kyi rjes su bzhud pa</text></item>
<item><p>306a4</p><section>phal chen</section><text>lags/ de ni byang chub sems dpa'i yul thams cad la sgrib pa med pa brnyes pa lags/ de ni de bzhin gshegs pa thams cad la mchod par brtson pa lags/ de ni sangs rgyas kyi chos thams cad la rgyud kyi tshul gcig tu gyur ba lags/ de ni dbang bskur ba'i thabs thob</text></item>
<item><p>306a5</p><section>phal chen</section><text>pa lags/ de ni chos kyi rgyal srid chen po la gnas par 'gyur ba lags/ de ni thams cad mkhyen pa'i ye shes kyi yul la dbang bskur ba lags/ de ni sangs rgyas kyi chos thams cad rab tu 'byung ba lags/ de ni thams cad mkhyen pa'i ye shes la dbang bsgyur</text></item>
<item><p>306a6</p><section>phal chen</section><text>ba'i mthar phyin pa lags na/ 'phags pa ji ltar byang chub sems dpas byang chub sems dpa'i spyod pa la bslab par bgyi ba dang / ji ltar nan tan du bgyi ba dang / ji ltar byang chub sems dpas nan tan du bgyis na/ sangs rgyas kyi chos thams cad thob par 'gyur</text></item>
<item><p>306a7</p><section>phal chen</section><text>ba dang / sems can gyi khams ji ltar gnyer ba'i tshul bzhin du rim gror bgyid par 'gyur ba dang / yi dam ji ltar bcas pa'i tshul bzhin du mthar phyin par 'gyur ba dang / byang chub sems dpa'i spyod pa chen po brtsams pa grub par 'gyur ba dang / lha dang bcas pa'i</text></item>
<item><p>306b1</p><section>phal chen</section><text>'jig rten dbugs 'byin par 'gyur ba dang / bdag dang sems can dang sangs rgyas dang chos dang dge 'dun bslu bar mi 'gyur ba dang sangs rgyas kyi rigs rgyun mi gcod pa dang / byang chub sems dpa'i rigs stong bar mi 'byin pa dang / de bzhin gshegs pa'i</text></item>
<item><p>306b2</p><section>phal chen</section><text>tshul yongs su 'dzin par 'gyur ba bdag la bka' stsal du gsol/ de nas byang chub sems dpa' byams pas 'khor gyi dkyil 'khor de dag thams cad la bltas te/ tshong dpon gyi bu nor la nye bar bstan nas 'di skad ces smras so/ /rigs kyi bu dag tshong</text></item>
<item><p>306b3</p><section>phal chen</section><text>dpon gyi bu 'di 'di ltar nga la byang chub sems dpa'i spyod pa dang yon tan yongs su bsgrub pa 'dri ba la ltos/ bzod pa can dag tshong dpon gyi bu 'di ni brtson 'grus brtsams pa 'di lta bu dang don du gnyer ba 'di lta bu dang mos pa'i yi dam 'di lta bu dang lhag pa'i bsam pa</text></item>
<item><p>306b4</p><section>phal chen</section><text>brtan pa 'di lta bu dang brtson 'grus mi zlog pa 'di lta bu dang / sangs rgyas kyi chos kyis mi ngoms par 'di lta bu dang / khyad par yongs su btsal ba 'di lta bu dang mgo'i thod la me 'bar ba lta bur spyod pa 'di lta bu dang dge ba'i bshes gnyen mthong bar 'dod pa 'di lta bu dang /</text></item>
<item><p>306b5</p><section>phal chen</section><text>dge ba'i bshes gnyen bsnyen bkur bas skyo ba med pa 'di lta bus dge ba'i bshes gnyen thams cad yongs su tshol zhing yongs su dri ba dang / bsnyen bkur ba byed cing 'jam dpal gzhon nur gyur pas btang nas grong khyer dpal gyi 'byung gnas nye bar bzung ba nas</text></item>
<item><p>306b6</p><section>phal chen</section><text>lho phyogs kyi rgyud thams cad du rgyus te/ dge ba'i bshes gnyen brgya rtsa bcu la yongs su dri ba byed cing / tha ma nga'i drung 'di'i bar du skyo ba thams cad dang bral ba'i lhag pa'i bsam pas phyin te/ rigs kyi bu dag rnam pa 'di lta bur theg pa chen po la yang dag par</text></item>
<item><p>306b7</p><section>phal chen</section><text>zhugs pa yi dam chen po la yang dag par gnas pa dang / bsam pa chen po la rab tu rtul ba'i yid dang ldan pa/ snying rje chen po'i go bgos pa'i ngad dang ldan pa/ byams pa chen pos sems can thams cad yongs su bskyab pa'i blo gros can brtson 'grus chen po'i pha</text></item>
<item><p>307a1</p><section>phal chen</section><text>rol tu phyin pa la rab tu brtson pa/ sems can gyi lam grogs mang po yongs su bskyang ba la mngon par brtson pa/ 'khor ba'i rgya mtsho chen po las sems can bsgral ba la zhugs pa thams cad mkhyen pa nyid kyi lam chen po la zhugs pa/</text></item>
<item><p>307a2</p><section>phal chen</section><text>chos kyi gru chen po yang dag par bsham pa la brtson pa/ chos chen po dang bsod nams rin po che yongs su bsdu ba la rab tu rtul ba/ chos kyi mchod sbyin chen po'i tshogs bstsags pa la/ brtson pa rnams kyi ming thos pa'am/ gzugs kyi lus mthong</text></item>
<item><p>307a3</p><section>phal chen</section><text>ba'am spyod yul du 'grogs pa'am/ spyod pa dang skal ba mnyam pa ni shin tu dkon no/ /de ci'i phyir zhe na/ rigs kyi bu skyes bu dam pa 'di ni 'gro ba thams cad yongs su bskyab pa'i don du byung ba ste/ sems can thams cad sdug bsngal las yongs su</text></item>
<item><p>307a4</p><section>phal chen</section><text>thar bar bya ba dang / ngan song thams cad yang dag par bstsal pa dang / mi khom pa'i lam thams cad rnam par bzlog pa dang / lam nyam nga ba thams cad yongs su spang ba dang / mi shes pa'i mun pa nag po thams cad rnam par bstsal ba dang / 'khor</text></item>
<item><p>307a5</p><section>phal chen</section><text>ba'i 'brog dgon pa thams cad las yang dag par bzla ba dang / 'gro ba'i rgyud kyi 'khor lo thams cad rnam par bzlog pa dang / bdud kyi yul thams cad las yang dag par bzla ba dang / gnas kyi rten thams cad las gyen du bskyod pa dang / rten gyi gzhi</text></item>
<item><p>307a6</p><section>phal chen</section><text>thams cad las bskul ba dang / 'gro ba'i rgyud thams cad du mi gnas par bya ba dang / 'dod pa'i 'dam nas yang dag par 'don pa dang / dga' ba'i 'dod chags spang ba dang / lta ba'i bcings pa gtub pa dang / 'jig tshogs la mngon par</text></item>
<item><p>307a7</p><section>phal chen</section><text>zhen pa rnam par bzlog pa dang / 'du shes kyi zhags pa yang dag par gcad pa dang / phyin ci log gi lam nas rnam par bzlog pa dang / nga rgyal gyi rgyal mtshan bsnyal ba dang / bag la nyal ba'i zug rngu yang dag par dbyung ba dang / sgrib pa'i sgo glegs</text></item>
<item><p>307b1</p><section>phal chen</section><text>gzhom pa dang / sgrib pa'i ri rnam par gtor ba dang / sred pa'i dra ba nas gdon pa dang / ma rig pa'i kun tu sbyor ba las dbye ba dang / srid pa'i chu bo las bsgral ba dang / g.yo dang sgyu spang ba dang sems kyi rnyog pa gdang ba dang / the tshom dang yid gnyis dang nem nur</text></item>
<item><p>307b2</p><section>phal chen</section><text>bstsal ba dang / mi shes pa'i chu bo chen po las bsgral ba dang / 'khor ba'i skyon thams cad rnam par smad pa'i phyir rab tu zhugs pa'o/ /rigs kyi bu skyes bu dam pa 'di ni sems can rnams chu bo bzhi las yongs su bsgral ba'i phyir chos kyi gru chen po yang dag par</text></item>
<item><p>307b3</p><section>phal chen</section><text>bsham par 'dod pa'o/ /lta ba'i 'dam du bying ba rnams chos kyi rkang stegs chen po dgod par 'dod pa'o/ /gti mug gi mun par 'thoms pa rnams la ye shes kyi snang ba dbyung bar 'dod pa'o/ /'khor ba'i mya ngam du 'khyams pa rnams la 'phags</text></item>
<item><p>307b4</p><section>phal chen</section><text>pa'i lam bstan par 'dod pa'o/ /nyon mongs pa'i nad chen pos gzir ba rnams la chos kyi sman sbyin par 'dod pa'o/ /skye ba dang rga ba dang 'chi bas gtses pa rnams la 'chi ba med pa'i dbyings sbyin par 'dod pa'o/ /me gsum rab tu 'bar ba rnams la zhi</text></item>
<item><p>307b5</p><section>phal chen</section><text>gnas kyi chus rab tu zhi bar bya bar 'dod pa'o/ /mya ngan dang smre sngags 'don pa dang yid mi bde ba dang 'khrug pas gdungs pa rnams la dbugs phyin pa chen po sbyin par 'dod pa'o/ /srid pa'i btson ras 'khor ba rnams la ye shes kyi mtshon cha sbyin par 'dod pa'o/ /</text></item>
<item><p>307b6</p><section>phal chen</section><text>lta ba'i bcings pas glags pa rnams la shes rab kyi mtshon chas bsdud par 'dod pa'o/ /khams gsum gyi grong khyer gyi 'khor ba rnams la thar ba'i sgo bstan par 'dod pa'o/ /phyogs mi bde bar mngon par gzhol ba rnams la bde ba'i phyogs bstan par 'dod</text></item>
<item><p>307b7</p><section>phal chen</section><text>pa'o/ /nyon mongs pa'i chom pos gtses pa rnams la dbugs phyin pa chen po sbyin par 'dod pa'o/ /ngan song gi g.yang sas 'jigs shing skrag pa rnams la 'ju sa'i lag pa brkyang bar 'dod pa'o/ /phung po'i gshed mas gtses pa rnams la mya ngan las 'das</text></item>
<item><p>308a1</p><section>phal chen</section><text>pa'i grong khyer bstan par 'dod pa'o/ /khams kyi sbrul gyis kun nas 'khor ba rnams la 'phags pa'i lam gyis 'byung ba bstan par 'dod pa'o/ /skye mched kyi grong stong pa na gnas pa rnams la shes rab kyi snang bas gdon</text></item>
<item><p>308a2</p><section>phal chen</section><text>par 'dod pa'o/ /mu stegs ngan pa la zhugs pa'i sems can rnams yang dag pa'i mu stegs su gzud par 'dod pa'o/ /bshes gnyen ma yin pa'i lag tu ltung ba rnams la yang dag pa'i dge ba'i bshes gnyen bstan par 'dod pa'o/ /byis pa'i chos kyi spyod yul la</text></item>
<item><p>308a3</p><section>phal chen</section><text>mngon par mos pa rnams 'phags pa'i chos la rab tu dgod par 'dod pa'o/ /'khor ba'i khyim la mngon par dga' ba rnams gyen du bskyod de thams cad mkhyen pa'i pho brang du gzud par 'dod pa'o/ /rigs kyi bu dag de ltar skyes bu dam pa 'di ni sems can</text></item>
<item><p>308a4</p><section>phal chen</section><text>yongs su bskyob pa'i blo gros de lta bus byang chub tu sems bskyed pa rnam par dag par bya ba yongs su btsal ba la rgyun mi 'chad pa'o/ /theg pa chen po yongs su bsgrub pa'i phyir yongs su skyo ba med pa'o/ /chos kyi sprin thams cad las 'thung bas mi ngoms pa'o/ /</text></item>
<item><p>308a5</p><section>phal chen</section><text>tshogs thams cad yongs su rdzogs par bya ba'i phyir rtag tu brtson pa'o/ /chos kyi sgo thams cad yongs su sbyang ba'i phyir mi gtong ba la brtson pa'o/ /byang chub sems dpa'i spyod pa thams cad spyad pa'i phyir brtson 'grus mi gtong ba'o/ /smon lam thams cad</text></item>
<item><p>308a6</p><section>phal chen</section><text>mngon par bsgrub pa'i phyir mi ldog pa'i sbyor ba dang ldan pa'o/ /dge ba'i bshes gnyen thams cad mthong bar bya bas mi ngoms pa'o/ /dge ba'i bshes gnyen thams cad bsnyen bkur bas lus la dub par 'gyur ba med pa'o/ /dge ba'i bshes gnyen</text></item>
<item><p>308a7</p><section>phal chen</section><text>thams cad gdams ngag dang rjes su bstan pa la mthun par 'dzin pa ste/ rigs kyi bu dag sems can gyi 'jig rten na sems can gang bla na med pa yang dag par rdzogs pa'i byang chub tu smon lam 'debs pa de lta bu'i sems can dkon no/ /de</text></item>
<item><p>308b1</p><section>phal chen</section><text>bas kyang gang bla na med pa yang dag par rdzogs pa'i byang chub tu yang dag par zhugs te/ brtson 'grus brtsam pa'i tshul 'di lta bus sangs rgyas kyi chos yongs su sdud pa dang / mos pa drag po 'di lta bus byang chub sems dpa'i lam yongs su tshol ba dang /</text></item>
<item><p>308b2</p><section>phal chen</section><text>don du gnyer ba 'di lta bus byang chub sems dpa'i spyod pa yongs su dag par byed pa dang / nyon mongs pa 'di lta bus dge ba'i bshes gnyen bsnyen bkur byed pa dang / mgo'i thod la me 'bar ba ltar spyod pa 'di lta bus dge ba'i bshes gnyen gyi ngag dang</text></item>
<item><p>308b3</p><section>phal chen</section><text>'gal bar mi byed pa dang / lhag pa'i bsam pa brtan pas nan tan tu byed pa 'di lta bus dge ba'i bshes gnyen gyi gdams ngag la nan tan du byed pa dang mthun par len pa 'di lta bus byang chub kyi yan lag yongs su sgrub pa dang / khe dang bkur sti dang snyan</text></item>
<item><p>308b4</p><section>phal chen</section><text>pa don du mi gnyer ba 'di lta bus byang chub sems dpa'i bsam pa'i khams dang 'gal bar mi byed pa dang / khyim dang longs spyod dang 'dod pa'i dga' ba dang bde ba dang / pha ma dang gnyen gshes dang / dngos po thams cad la ltos pa med par yongs su</text></item>
<item><p>308b5</p><section>phal chen</section><text>btang ba 'di lta bus byang chub sems dpa'i grogs yongs su tshol ba dang / lus dang srog la 'phangs par mi rtsi ba 'di lta bus thams cad mkhyen pa nyid la mngon par mos par byed pa de lta bu'i sems can ni ches dkon no/ /rigs kyi bu dag 'dis</text></item>
<item><p>308b6</p><section>phal chen</section><text>ji ltar tsher skyes pa 'di gcig la ji snyed cig thob pa dang / khong du chud pa de ni byang chub sems dpa' de ma yin pa gzhan gyis bskal pa bye ba khrag khrig brgya phrag stong gis kyang byang chub sems dpa'i spyod pa dang / smon lam yongs su rdzogs par</text></item>
<item><p>308b7</p><section>phal chen</section><text>bya ba thob pa dang / khong du chud pa'am/ sangs rgyas kyi byang chub tu nye bar 'gyur ba'am/ sangs rgyas kyi zhing yongs su dag par bya ba'am/ sems can yongs su smin par bya ba dang / gdul ba'am/ chos kyi dbyings kyi ye shes la</text></item>
<item><p>309a1</p><section>phal chen</section><text>'jug pa'am/ pha rol tu phyin pa yang dag par bsgrub pa'am/ spyod pa'i dra ba rgya cher bya ba'am smon lam mngon par bsgrub pa yongs su rdzogs par bya ba'am/ bdud kyi las yang dag par 'da' bar bya ba'am/ dge ba'i bshes</text></item>
<item><p>309a2</p><section>phal chen</section><text>gnyen bsnyen bkur ba'am/ byang chub sems dpa'i spyod pa thams cad mngon par bsgrub par bya ba dang yongs su dag par bya ba'am/ byang chub sems dpa' kun tu bzang po'i spyod pa mngon par bsgrub pa'i stobs yongs su rdzogs par bya ba la</text></item>
<item><p>309a3</p><section>phal chen</section><text>yang dag par 'byung ba med do/ /de nas byang chub sems dpa' sems dpa' chen po byams pas tshong dpon gyi bu nor ba zangs kyi yon tan dang legs pa yang dag par yongs su brjod pa byas nas/ de las brten te srog chags brgya phrag stong gis byang chub</text></item>
<item><p>309a4</p><section>phal chen</section><text>kyi yan lag gi bsam pa brtan par byas nas/ tshong dpon gyi bu nor la 'di skad ces smras so/ /rigs kyi bu de ltar khyod kyis 'jig rten thams cad la phan pa dang bde ba'i phyir sems can gyi khams thams cad yongs su bskyab pa'i don du sangs</text></item>
<item><p>309a5</p><section>phal chen</section><text>rgyas kyi chos thams cad rab tu thob par bya ba'i phyir/ bla na med pa yang dag par rdzogs pa'i byang chub tu sems bskyed pa legs so legs so/ /rigs kyi bu khyod kyis bla na med pa yang dag par rdzogs pa'i byang chub tu de ltar sems bskyed pa ni khyod</text></item>
<item><p>309a6</p><section>phal chen</section><text>kyis thob par bya ba legs par thob bo/ /khyod kyis mi'i lus legs par thob bo/ /'tsho ba'i 'jig rten du khyod legs par 'tshos so/ /khyod kyis sangs rgyas 'byung ba dgyes par byas so/ /khyod kyis dge ba'i bshes gnyen 'jam dpal</text></item>
<item><p>309a7</p><section>phal chen</section><text>legs par mthong ngo / /khyod kyi bsam pa'i rgyud snod bzang por gyur to/ /khyod ni dge ba'i rtsa bas mngon par brlan to/ /khyod ni dkar po'i chos kyis legs par brten to/ /khyod kyis mos pa rlabs chen po dang dge ba'i bsam pa legs par shin tu</text></item>
<item><p>309b1</p><section>phal chen</section><text>sbyangs so/ /khyod sangs rgyas thams cad kyis legs par dgongs so/ /rigs kyi bu khyod ni dge ba'i bshes gnyen gyis legs par bzung ngo / /de ci'i phyir zhe na/ rigs kyi bu byang chub kyi sems ni sangs rgyas kyi chos thams cad kyi sa bon lta bu'o/ /'gro ba</text></item>
<item><p>309b2</p><section>phal chen</section><text>thams cad kyi chos dkar po rnam par 'phel bar byed pas zhing lta bu'o/ /'jig rten thams cad rab tu rten pas sa lta bu'o/ /nyon mongs pa'i dri ma thams cad dag par byed pas chu lta bu'o/ /'jig rten thams cad brtan pa med pas rlung lta bu'o/ /lta ba'i nye bar len</text></item>
<item><p>309b3</p><section>phal chen</section><text>pa'i rtsa thams cad rab tu sreg pas me lta bu'o/ /sems can thams cad kyi gnas snang bar byed pas nyi ma lta bu'o/ /chos dkar po'i dkyil 'khor yongs su rgyas par byed pas zla ba lta bu'o/ /chos kyi snang ba byed pas sgron ma lta bu'o/ /mnyam pa dang</text></item>
<item><p>309b4</p><section>phal chen</section><text>mi mnyam pa yongs su mthong bar byed pas lta bu'o/ /thams cad mkhyen pa nyid kyi grong khyer du phyin par byed pas lam lta bu'o/ /mu stegs ngan pa thams cad rnam par spong bas mu stegs lta bu'o/ /byang chub sems dpa' thams cad mngon par gnas pas</text></item>
<item><p>309b5</p><section>phal chen</section><text>bzhon pa lta bu'o/ /byang chub sems dpa'i spyod pa thams cad kyi sgor 'jug par byed pas sgo lta bu'o/ /ting nge 'dzin gyi khang pa na gnas par byed pas gzhal med khang lta bu'o/ /chos kyi dga' ba dang mos pa nyams su myong bar byed pas bza' shing gi ra ba lta bu'o/ /</text></item>
<item><p>309b6</p><section>phal chen</section><text>'gro ba thams cad yongs su skyob pas gnas lta bu'o/ /'jig rten thams cad la phan pa skyed pas rten lta bu'o/ /byang chub sems dpa'i spyod pa thams cad spyod par byed pas gzhi lta bu'o/ /byang chub sems dpa' thams cad yongs su srung bas pha lta bu'o/ /</text></item>
<item><p>309b7</p><section>phal chen</section><text>byang chub sems dpa' chen po thams cad kyi ma lta bu'o/ /thams cad las yongs su skyong bas ma ma lta bu'o/ /slob pa dang mi slob pa dang / rang sangs rgyas thams cad kyi sems zil gyis gnon pas rgyal po lta bu'o/ /smon lam thams cad kyis khyad par</text></item>
<item><p>310a1</p><section>phal chen</section><text>du 'phags pas dbang po lta bu'o/ /yon tan thams cad yang dag par 'du bas rgya mtsho chen po lta bu'o/ /sems can thams cad la sems mnyam pas rin po che lta bu'o/ /'jig rten thams cad rten pas khor yug lta bu'o/ /</text></item>
<item><p>310a2</p><section>phal chen</section><text>ye shes kyi sman rnam par 'phel bar byed pas gangs kyi ri lta bu'o/ /yon tan gyi spos thams cad kyi gnas su gyur pas spos kyi ngad ldang ba lta bu'o/ /yon tan rgya che bas nam mkha' lta bu'o/ /'jig rten gyi chos thams cad kyis mi gos pas pad mo lta</text></item>
<item><p>310a3</p><section>phal chen</section><text>bu'o/ /sems dul zhing cang shes pas glang po lta bu'o/ /rgod pa thams cad dang bral bas rta cang shes lta bu'o/ /theg pa chen po yongs su skyong ba'i sngon du 'gro bas kha lo sgyur ba lta bu'o/ /nyon mongs pa'i nad sos par byed pas sman lta bu'o/ /</text></item>
<item><p>310a4</p><section>phal chen</section><text>mi dge ba'i chos thams cad zad par byed pas sa'i 'og lta bu'o/ /chos thams cad nges par khong du chud par byed pas rdo rje lta bu'o/ /yon tan gyi dri zhim par byed pas spos kyi snod lta bu'o/ /'jig rten thams cad kyis blta na mngon par dga' bas</text></item>
<item><p>310a5</p><section>phal chen</section><text>me tog dam pa lta bu'o/ /'dod chags kyi gdung ba bsil bar byed pas kha ba'i tsan dan lta bu'o/ /chos kyi dbyings thams cad rgyas par 'gengs pas a ga ru nag po lta bu'o/ /nyon mongs pa'i nad thams cad 'joms pas sman gyi rgyal po blta</text></item>
<item><p>310a6</p><section>phal chen</section><text>na sdug pa lta bu'o/ /bag la nyal ba'i zug rngu thams cad yang dag par 'byin pas 'bral bar byed pa'i sman lta bu'o/ /dbang po thams cad la dbang sgyur bas dbang po lta bu'o/ /dbul ba thams cad yongs su sel bas ngal bso po lta bu'o/ /yon</text></item>
<item><p>310a7</p><section>phal chen</section><text>tan thams cad kyi rgyan gyis brgyan par byed pas dpal lta bu'o/ /byang chub sems dpa' thams cad mdzes par byed pas lhab lhub lta bu'o/ /nyes byas thams cad sreg pas bskal pas tshig pa'i me lta bu'o/ /sangs rgyas kyi chos thams cad rnam par</text></item>
<item><p>310b1</p><section>phal chen</section><text>'phel bar byed pas rtsa ba ma grub pa'i sman gyi rgyal po chen po lta bu'o/ /nyon mongs pa'i dug thams cad rnam par sel bas klu'i rin po che lta bu'o/ /rnyog pa thams cad sel bas nor bu rin po che chur dang lta bu'o/ /don thams cad yongs su sgrub pas yid bzhin</text></item>
<item><p>310b2</p><section>phal chen</section><text>gyi rin po che'i rgyal po lta bu'o/ /bsam pa thams cad yongs su rdzogs par byed pas bum pa bzang po lta bu'o/ /yon tan thams cad kyi rgyan gyi char mngon par 'bebs pas 'dod sbyin gyi shing lta bu'o/ /'khor ba'i skyon thams cad dang ma 'dres pas</text></item>
<item><p>310b3</p><section>phal chen</section><text>gos dang ris can lta bu'o/ /rang bzhin gyis 'od gsal bas shing bal gyi rgyud lta bu'o/ /sems can gyi bsam pa'i zhing rnam par spyod pas gshol lta bu'o/ /'jig tshogs kyi go ca rtol bas mde'u thung lta bu'o/ /sdug bsngal gyi 'ben nges par 'bigs</text></item>
<item><p>310b4</p><section>phal chen</section><text>pas mda' lta bu'o/ /nyon mongs pa'i dgra las rnam par rgyal bar byed pas mdung lta bu'o/ /tshul bzhin ma yin pa yid la byed pa 'gebs pas go ca lta bu'o/ /nyon mongs pa'i klad 'gems pas ral gri lta bu'o/ /nga rgyal dang dregs pa dang rlom pa'i go</text></item>
<item><p>310b5</p><section>phal chen</section><text>ca 'dral bas ral gri'i so lta bu'o/ /bag la nyal gyi go cha gshog pas mda' ste'u ka lta bu'o/ /nga rgyal gyi rgyal mtshan snyol bas dpa' bo'i ru mtshon lta bu'o/ /mi shes pa'i shing sgyel bar byed pas lag cha lta bu'o/ /sdug bsngal gyi shing rab tu</text></item>
<item><p>310b6</p><section>phal chen</section><text>gcod pas sta re lta bu'o/ /gnod pa thams cad las yongs su skyob pas mtshon cha lta bu'o/ /pha rol tu phyin pa'i lus yongs su srung bas lag pa lta bu'o/ /yon tan thams cad la so sor 'god pas rkang pa lta bu'o/ /ma rig pa'i pri'i ling tog yongs</text></item>
<item><p>310b7</p><section>phal chen</section><text>su sel bas mig mkhan lta bu'o/ /'jig tshogs kyi zug rngu yang dag par 'byin pas skam pa lta bu'o/ /bag la nyal gyi tsher ma 'byin pas tsher zung lta bu'o/ /'khor ba'i bcings pa las yongs su 'grel pas mdza' bo lta bu'o/ /gnod pa thams cad</text></item>
<item><p>311a1</p><section>phal chen</section><text>sel bas nor bu lta bu'o/ /byang chub sems dpa'i spyod pa thams cad kyis 'byung ba'i lam mngon par shes par byed pas gtsug lag lta bu'o/ /bsod nams mi zad pas gter lta bu'o/ /ye shes mi zad pas chu mig lta bu'o/ /chos</text></item>
<item><p>311a2</p><section>phal chen</section><text>thams cad kyi gdong gi gzugs brnyan ston pas me long gi dkyil 'khor lta bu'o/ /'go ba med pas me tog pun da ri ka lta bu'o/ /pha rol tu phyin pa dang bsdu ba'i dngos po rgyun tu 'bab pas chu klung chen po lta bu'o/ /chos kyi sprin gyi char mngon par 'beb</text></item>
<item><p>311a3</p><section>phal chen</section><text>pas klu'i rgyal po chen po lta bu'o/ /byang chub sems dpa' thams cad kyi snying rje chen po yongs su 'dzin pas 'tsho ba'i dbang po lta bu'o/ /'chi ba med pa'i dbyings su phyin par byed pas bdud rtsi lta bu'o/ /'dul ba'i sems can thams cad</text></item>
<item><p>311a4</p><section>phal chen</section><text>yongs su sdud cing 'dren pas kun nas 'khor ba'i snying lta bu'o/ /'khor ba'i chu la rgyu ba mngon par 'don pas mchil pa lta bu'o/ /yon tan thams cad kyi dri zhim po 'dzin pas spos kyi snod lta bu'o/ /shin tu nad med par byed pas dug sman lta bu'o/ /</text></item>
<item><p>311a5</p><section>phal chen</section><text>'dod pas dga' ba'i dug med par byed pas dug gi gnyen po lta bu'o/ /tshul bzhin ma yin pa'i dug thams cad 'byang bar byed pas sngags dang gzungs lta bu'o/ /sgrib pa dang bar chad kyi rtswa thams cad rnam par 'thor bas rlung gi dkyil 'khor lta bu'o/ /</text></item>
<item><p>311a6</p><section>phal chen</section><text>byang chub kyi phyogs kyi chos rin po che thams cad kyi 'byung gnas su gyur pas rin po che'i gling lta bu'o/ /chos dkar po thams cad 'byung bas rigs lta bu'o/ /yon tan gyi chos thams cad skye ba'i sgor gyur pas 'byung gnas lta bu'o/ /byang chub sems</text></item>
<item><p>311a7</p><section>phal chen</section><text>dpa'i tshong pa thams cad kyis spyod pas tshong dus lta bu'o/ /las dang nyon mongs pa'i sgrib pa dang dri ma thams cad yongs su sbyong bas chu'i khams lta bu'o/ /thams cad mkhyen pa nyid kyi tshogs yongs su rdzogs par byed pas sbrang rtsi'i gnas lta bu'o/ /</text></item>
<item><p>311b1</p><section>phal chen</section><text>byang chub sems dpa' thams cad thams cad mkhyen pa'i pho brang du phyin par byed pas lam lta bu'o/ /chos dkar po thams cad yongs su 'dzin pas snod lta bu'o/ /nyon mongs pa'i rdul thams cad mi ldang bar byed pas char pa lta bu'o/ /byang chub sems dpa'i</text></item>
<item><p>311b2</p><section>phal chen</section><text>rnam par dgod pa thams cad ston pas gnas lta bu'o/ /nyan thos kyi rnam par grol ba dang mi 'dre bas rdo ba khab len lta bu'o/ /rang bzhin gyis dri ma med pas baiDUr+ya lta bu'o/ /nyan thos dang rang sangs rgyas thams cad dang 'jig rten shes pa thams cad zil du</text></item>
<item><p>311b3</p><section>phal chen</section><text>rlag pa dang / zil gyis non par byed pas in+d+ra nI la lta bu'o/ /nyon mongs pa'i gnyid kyis log pa'i sems can sad par byed pas tho ras kyi rnga lta bu'o/ /rnyog pa med pas chu dang ba lta bu'o/ /'dus byas dang 'dus ma byas la spyod pa'i dge ba'i rtsa ba'i</text></item>
<item><p>311b4</p><section>phal chen</section><text>tshogs zil du brlag par byed pas 'dzam bu chu klung gi gser gyi rgyan lta bu'o/ /'jig rten gsum las mngon par 'phags pas ri'i rgyal po chen po lta bu'o/ /skyabs tshol ba yongs su mi gtong bas skyabs lta bu'o/ /don ma yin pa 'joms pas don lta bu'o/ /</text></item>
<item><p>311b5</p><section>phal chen</section><text>snying dga' bar byed pas dbyig lta bu'o/ /'gro ba thams cad yongs su tshim par byed pas mchod sbyin gyi yo byad lta bu'o/ /'gro ba thams cad kyi sems kyi gtso bo dang thu bor gyur pas na rgan pa lta bu'o/ /sangs rgyas kyi chos thams cad 'dzin pas gling gzhi</text></item>
<item><p>311b6</p><section>phal chen</section><text>lta bu'o/ /byang chub sems dpa'i spyod pa dang smon lam thams cad sdud pas mdo lta bu'o/ /'jig rten thams cad skyong bas rdzi lta bu'o/ /sdig to thams cad las rnam par zlog pas srungs ma lta bu'o/ /nyon mongs pa'i lha ma yin 'dren pas dbang po'i</text></item>
<item><p>311b7</p><section>phal chen</section><text>mig 'phrul lta bu'o/ /'dul ba 'dren pas chu'i zhags pa lta bu'o/ /bag chags dang bag la nyal ba dang nyon mongs pa thams cad gzhob du klog pas dbang po'i me lta bu'o/ /lha dang mi dang lha ma yin du bcas pa'i 'jig rten rnams la mchod rten lta bu'o/ /</text></item>
<item><p>312a1</p><section>phal chen</section><text>rigs kyi bu de ltar byang chub kyi sems ni yon tan de dag dang yon tan gyi khyad par gzhan dag kyang tshad med pa dang ldan pa ste/ rigs kyi bu mdor na sangs rgyas kyi chos thams cad dang / sangs rgyas kyi yon tan ji snyed pa de snyed du byang chub kyi sems la</text></item>
<item><p>312a2</p><section>phal chen</section><text>yon tan dang legs pa yod par blta'o/ /de ci'i phyir zhe na/ 'di las ni byang chub sems dpa' thams cad kyi spyod pa'i dkyil 'khor rab tu 'byung ste/ 'das pa dang ma byon pa dang / da ltar byung ba'i sangs rgyas thams cad kyang 'di las byung ngo / /rigs kyi bu</text></item>
<item><p>312a3</p><section>phal chen</section><text>de bas na gang gis bla na med pa yang dag par rdzogs pa'i byang chub tu sems bskyed pa de ni thams cad mkhyen pa nyid kyi sems dang / lhag pa'i bsam pas shin tu bzung bas yon tan tshad med pa phun sum tshogs pa yin no/ /rigs kyi bu 'di lta ste dper na 'jigs</text></item>
<item><p>312a4</p><section>phal chen</section><text>pa med pa zhes bya ba'i rtsi yod de/ de 'chang na 'jigs pa lnga mi 'byung ste/ 'di ltar mes mi tshig go /dug gis mi tshugs so/ /mtshon gyis mi chod do/ /chus mi khyer ro/ /du bas mi 'chi'o/ /rigs kyi bu de bzhin du thams cad mkhyen pa'i sems kyi</text></item>
<item><p>312a5</p><section>phal chen</section><text>rtsi 'chang ba'i byang chub sems dpa' yang 'dod chags kyi mes mi tshig go /yul gyi dug gis mi tshugs so/ /nyon mongs pa'i mtshon gyis mi chod do/ /srid pa'i chus mi khyer ro/ /yongs su rtog pa'i du bas mi 'chi'o/ /rigs kyi bu 'di lta</text></item>
<item><p>312a6</p><section>phal chen</section><text>ste dper na/ rnam par mi gtong ba zhes bya ba'i rtsi yod de/ de 'chang na gzhan gyis gnod par bya ba'i 'jigs pa thams cad mi 'byung ngo / /de bzhin du byang chub sems dpa' byang chub kyi sems kyi ye shes kyi rtsi 'chang ba la'ang 'khor ba'i gnod pa'i 'jigs</text></item>
<item><p>312a7</p><section>phal chen</section><text>pa thams cad mi 'byung ngo / /rigs kyi bu 'di lta ste dper na/ mchu zhes bya ba'i rtsi yod de/ de 'chang na dri tshor ba tsam gyis sbrul thams cad 'byer ro/ /de bzhin du byang chub sems dpa' byang chub kyi sems kyi rtsi 'chang ba'i yon tan gyi dri tsam gyis kyang nyon</text></item>
<item><p>312b1</p><section>phal chen</section><text>mongs pa'i sbrul thams cad 'byer bar 'gyur ro/ /rigs kyi bu 'di lta ste dper na/ skyes bu gzhan gyis mi thub pa'i rtsi 'chang ba ni dgra yi dkyil 'khor thams cad kyis mi tshugs so/ /de bzhin du byang chub sems dpa' thams cad mkhyen pa nyid kyi sems</text></item>
<item><p>312b2</p><section>phal chen</section><text>gzhan gyis mi thub pa'i rtsi 'chang ba yang bdud dang phyir rgol ba'i dkyil 'khor thams cad kyis thub par dka'o/ /rigs kyi bu 'di lta ste dper na/ rnam par sel ba zhes bya ba'i rtsi yod de/ de bcangs na zug rngu thams cad 'byin par 'gyur ro/ /de bzhin du byang chub</text></item>
<item><p>312b3</p><section>phal chen</section><text>sems dpa' byang chub kyi sems rnam par sel ba 'chang ba ni 'dod chags dang zhe sdang dang gti mug gi zug rngu thams cad mi 'byung ngo / /rigs kyi bu 'di lta ste dper na/ rtsi'i rgyal po chen po blta na sdug pa zhes bya ba yod de/ de bcangs na nad thams cad sel</text></item>
<item><p>312b4</p><section>phal chen</section><text>bar 'gyur ro/ /de bzhin du byang chub sems dpa' byang chub kyi sems rtsi'i rgyal po chen po blta na sdug pa 'chad pa yang nyon mongs pa dang mi shes pa'i nad thams cad rab tu sel bar 'gyur ro/ /rigs kyi bu 'di lta ste dper na/ rtsi'i shing chen po sbyor ba zhes</text></item>
<item><p>312b5</p><section>phal chen</section><text>bya ba yod de/ de'i shun pas rma la reg ma thag tu thams cad 'tsho bar 'gyur ro/ gang nas bshus pa de'i shun phrags kyang phyir skye'o/ /de bzhin du byang chub kyi sems kyi sa bon las skyes pa'i shing thams cad mkhyen pa nyid du sbyor ba yang mthong ma thag tu</text></item>
<item><p>312b6</p><section>phal chen</section><text>rigs kyi bu dad pa rnams kyi las dang nyon mongs pa'i rma yongs su 'tsho bar 'gyur ro/ /thams cad mkhyen pa nyid kyi shing de la yang 'jig rten thams cad kyis rmad byung ba'am nyams par mi 'gyur ro/ /rigs kyi bu 'di lta ste dper na/ rtsi chen po'i</text></item>
<item><p>312b7</p><section>phal chen</section><text>rnam pa rtsa ba ma grub pa zhes bya ba yod de/ de'i mthus 'dzam bu'i gling gi shing thams cad kyang yan lag thams cad du rnam par 'phel lo/ /de bzhin du byang chub kyi sems rtsa ba ma grub pa'i rtsi chen po'i mthus kyang / slob pa dang mi slob pa dang rang sangs rgyas dang byang chub sems</text></item>
<item><p>313a1</p><section>phal chen</section><text>dpa' thams cad kyi dge ba'i rtsa ba'i chos kyi shing rnams rnam par 'phel lo/ /'di lta ste dper na/ dga' ba 'thob pa zhes bya ba'i rtsi yod de/ de su'i lus la thogs pa de'i lus dang sems nad med par 'gyur ro/ /de bzhin du thams cad mkhyen pa nyid kyi sems</text></item>
<item><p>313a2</p><section>phal chen</section><text>dga' ba 'thob par byed pa'i rtsi yang byang chub sems dpa' thams cad kyi lus dang sems nad med pa yongs su skyed do/ /rigs kyi bu 'di lta ste dper na/ dran pa 'thob pa zhes bya ba'i rtsi yod de/ de bcangs na sems kyi dran pa rnam par dag par 'gyur ro/ /de bzhin du thams cad mkhyen</text></item>
<item><p>313a3</p><section>phal chen</section><text>pa nyid du sems bskyed pa dran pa 'thob par byed pa'i rtsi yang byang chub sems dpa' rnams kyi sangs rgyas kyi chos thams cad la sgrib pa med pa'i dran pa rnam par dag par byed do/ /rigs kyi bu 'di lta ste/ dper na/ pad ma chen po zhes bya ba'i rtsi yod de/ de zos ba tsam gyis tshe'i tshad</text></item>
<item><p>313a4</p><section>phal chen</section><text>bskal par 'gyur ro/ /de bzhin du byang chub kyi sems kyi pad mo chen po'i rtsi zos pa'i byang chub sems dpa' yang bskal pa grangs med pa'i tshe la dbang gi pha rol tu phyin pa thob par 'gyur ro/ /rigs kyi bu 'di lta ste dper na/ mi snang ba zhes bya ba'i rtsi yod de/ de bcangs na</text></item>
<item><p>313a5</p><section>phal chen</section><text>mi dang mi ma yin pa thams cad kyis mi mthong ngo / /de bzhin du byang chub kyi sems kyi rtsi mi snang bar 'gyur ba bcangs te 'dres pa rnam par spyod pa'i byang chub sems dpa' yang bdud kyi yul thams cad du mi snang ngo / /rigs kyi bu 'di lta ste dper na/ rgya mtsho chen po'i nang na</text></item>
<item><p>313a6</p><section>phal chen</section><text>nor bu rin po che'i rgyal po chen po rin po che thams cad yongs su sdud pa zhes bya ba yod de/ de 'jig rten gyi khams gzhan du ma 'phos na rgya mtsho chen po la bskal pas tshig pa'i me thams cad kyis kyang tal tsam yang bskam par nus pa'i gnas med skabs do/ /de bzhin du</text></item>
<item><p>313a7</p><section>phal chen</section><text>byang chub sems dpa' thams cad mkhyen pa nyid du sems bskyed pa nor bu rin po che thams cad yongs su sdud pa'i nor bu rin po che'i rgyal po chen po bsam pa dang / sems kyi rgyud la yod pa rnams kyi dge ba'i rtsa ba thams cad mkhyen pa nyid du bsngos pa 'ga' zhig rnam par chud za</text></item>
<item><p>313b1</p><section>phal chen</section><text>bar 'gyur ba de lta bu'i gnas med skabs med de/ de ni mi srid de thams cad mkhyen pa nyid du sems bskyed pa yongs su btang ba zhig tu gyur na ni dge ba'i rtsa ba thams cad kyang bskam par 'gyur ro/ /rigs kyi bu 'di lta ste dper na/ nor bu rin po che chen po 'od thams cad yongs su</text></item>
<item><p>313b2</p><section>phal chen</section><text>'dus pa zhes bya ba yod de/ de mgul du btags na nor bu rin po che'i rgyan thams cad kyang zil gyis non par 'gyur ro/ /de bzhin du byang chub kyi sems 'od thams cad yongs su 'dus pa'i rin po che chen po bsam pa'i rgyan du thogs pa'i byang chub sems dpa' yang nyan</text></item>
<item><p>313b3</p><section>phal chen</section><text>thos dang rang sangs rgyas su sems bskyed pa'i rin po che'i rgyan thams cad zil gyis gnon to/ /rigs kyi bu 'di lta ste dper na/ nor bu rin po che chen po chu 'dang zhes bya ba yod de/ de chur bcug na 'dam dang rnyog pa thams cad rab tu dang bar byed do/ /de</text></item>
<item><p>313b4</p><section>phal chen</section><text>bzhin du byang chub kyi sems chu 'dang gi nor bu rin po che yang nyon mongs pa'i 'dam dang / rnyog pa thams cad rab tu dang bar byed do/ /rigs kyi bu 'di lta ste dper na/ nor bu rin po che chen po chu dang 'grogs pa zhes bya ba thogs pa'i nya pa ni chur mi</text></item>
<item><p>313b5</p><section>phal chen</section><text>'chi'o/ /de bzhin du thams cad mkhyen pa nyid kyi sems chu dang 'grog pa'i nor bu rin po che chen po thogs pa'i byang chub sems dpa' yang 'khor ba'i rgya mtsho thams cad du mi 'chi'o/ /rigs kyi bu 'di lta ste dper na/ nor bu rin po che klu'i nor bu'i go cha zhes</text></item>
<item><p>313b6</p><section>phal chen</section><text>bya ba yod de/ de lag na 'dug na nya ba la pa/ chu las 'tsho ba rnams klu'i gnas thams cad du 'dong yang klu'i sbrul thams cad kyis mi tshugs so/ /de bzhin du thams cad mkhyen pa nyid du sems bskyed pa'i ye shes klu'i nor bu'i go ca 'chang ba'i byang</text></item>
<item><p>313b7</p><section>phal chen</section><text>chub sems dpa' yang 'dod pa'i gnas kyi khams thams cad du 'gro ba yang nyams par mi 'gyur ro/ /rigs kyi bu 'di lta ste dper na/ nor bu rin po che brgya byin mngon par chags pa thogs pa'i lha'i rgyal po brgya byin ni/ lha'i tshogs thams cad zil gyis gnon to/ /de bzhin du</text></item>
<item><p>314a1</p><section>phal chen</section><text>thams cad mkhyen pa nyid kyi sems brgya byin mngon par chags pa'i nor bu rin po che'i rgyal po chen po smon lam gyi cod pan mgo la thogs pa'i byang chub sems dpa' yang khams gsum pa thams cad zil gyis gnon to/ /rigs kyi bu 'di lta</text></item>
<item><p>314a2</p><section>phal chen</section><text>ste dper na/ nor bu rin po che chen po yid bzhin gyi rgyal po thogs pa'i mi ni phongs pa thams cad kyis mi 'jigs so/ /de bzhin du thams cad mkhyen pa nyid du sems bskyed pa yid bzhin gyi rgyal po'i nor bu rin po che chen po thogs pa'i byang chub sems dpa'</text></item>
<item><p>314a3</p><section>phal chen</section><text>yang yo byad dang 'tsho bas bag tsha ba thams cad kyis mi 'jigs so/ /rigs kyi bu 'di lta ste dper na/ nor bu rin po che nyi mas mdzes pa ni nyi ma la bstan na mi 'byung ngo / /de bzhin du thams cad mkhyen pa nyid du sems bskyed pa nyi mas mdzes pa'i nor bu</text></item>
<item><p>314a4</p><section>phal chen</section><text>rin po che yang shes rab kyi 'od zer gyis phog na ye shes kyi me 'byin to/ /rigs kyi bu 'di lta ste dper na/ nor bu rin po che zla bas mdzes pa zhes bya ba la zla ba'i 'od kyis phog na chu'i rgyun 'byin to/ /de bzhin du byang chub tu sems bskyed pa zla bas mdzes pa'i rin po</text></item>
<item><p>314a5</p><section>phal chen</section><text>che chen po yang dge ba'i rtsa ba yongs su bsngos pa'i zla ba'i 'od kyis phog na dge ba'i rtsa ba thams cad kyi smon lam gyi chu'i rgyun 'byin to/ /rigs kyi bu 'di lta ste dper na/ nor bu rin po che yid bzhin gyi rgyal po'i cod pan thogs pa'i klu'i rgyal po chen po rnams la</text></item>
<item><p>314a6</p><section>phal chen</section><text>gzhan gyi gnod par bya ba'i 'jigs pa med do/ /de bzhin du byang chub kyi sems snying rje chen po'i nor bu rin po che yid bzhin gyi rgyal po thogs pa'i byang chub sems dpa' rnams la'ang ngan song dang ngan 'gros gnod par bya ba'i 'jigs pa med do/ /rigs kyi</text></item>
<item><p>314a7</p><section>phal chen</section><text>bu 'di lta ste dper na/ nor bu rin po che chen po 'gro ba'i rgyan dam pa zhes bya ba ni sems can thams cad kyi bsam pa yongs su rdzogs par bya bas nam yang byang bar mi 'gyur ro/ /de bzhin du byang chub tu sems bskyed pa 'gro ba thams cad kyi rgyan gyi dam pa'i nor bu rin</text></item>
<item><p>314b1</p><section>phal chen</section><text>po che chen po yang sems can thams cad kyi bsam pa dang byang chub sems dpa'i smon lam yongs su rdzogs par bya bas nam yang byang bar mi 'gyur ro/ /rigs kyi bu 'di lta ste dper na/ rgyal po 'khor los sgyur ba'i nor bu rin po che chen po ni mun pa thams cad yongs</text></item>
<item><p>314b2</p><section>phal chen</section><text>su sel cing 'gro ste/ khyim gyi nang na gnas na yang rab tu snang bar byed do/ /de bzhin du thams cad mkhyen pa nyid du sems bskyed pa 'khor los sgyur ba'i nor bu rin po che yang ma rig pa'i mun pa thams cad sel cing 'gro ba'i rgyud thams cad du 'gro ste/ 'dod pa'i</text></item>
<item><p>314b3</p><section>phal chen</section><text>khams na gnas na yang ye shes kyi snang ba chen por rab tu 'gyed do/ /rigs kyi bu 'di lta ste dper na/ gang ci yang rung ste nor bu rin po che chen po in dra nI la'i 'od kyis phog pa de dag thams cad ni nor bu rin po che chen po in+d+ra nI la'i kha dog tu 'gyur ro/ /de</text></item>
<item><p>314b4</p><section>phal chen</section><text>bzhin du thams cad mkhyen pa nyid du sems bskyed pa'i nor bu rin po che chen po in dra nI la yang chos gang dang gang la rnam par spyad pa dang / yongs su btang ba dang / dge ba'i rtsa ba gang ci yang rung ste/ thams cad mkhyen pa nyid du sems bskyed pas yongs su bsngos</text></item>
<item><p>314b5</p><section>phal chen</section><text>pa de dag thams cad kyang thams cad mkhyen pa nyid kyi nor bu rin po che chen po'i kha dog tu 'gyur ro/ /rigs kyi bu 'di lta ste dper na/ nor bu rin po che baiDUr+ya ni lo brgya phrag stong du mi gtsang ba'i nad zhig na 'dug kyang dri mi zhim pa thams cad dang lhan cig mi gnas</text></item>
<item><p>314b6</p><section>phal chen</section><text>te/ de'i rang bzhin 'od gsal ba ni de bzhin du gsal zhing shin tu dri ma med do/ /de bzhin du thams cad mkhyen pa nyid du sems bskyed pa'i nor bu rin po che baiDUr+ya yang bskal pa brgya phrag stong zhig tu 'dod pa'i khams thams cad du gnas kyang 'dod pa'i</text></item>
<item><p>314b7</p><section>phal chen</section><text>khams kyi skyon thams cad kyis kun nas nyon mongs par mi 'gyur te/ chos kyi dbyings kyi rang bzhin 'od gsal ba ni de bzhin du shin tu dag par gnas so/ /rigs kyi bu 'di lta ste dper na/ nor bu rin po che chen po dri ma med pas rnam par dag pa'i 'od ces</text></item>
<item><p>315a1</p><section>phal chen</section><text>bya ba ni rin po che'i 'byung gnas thams cad zil gyis gnon to/ /de bzhin du thams cad mkhyen pa nyid du sems bskyed pa'i nor bu rin po che chen po dri ma med pas rnam par dag pa'i 'od kyang so so'i skye bo dang / slob pa dang mi slob pa dang /</text></item>
<item><p>315a2</p><section>phal chen</section><text>rang sangs rgyas thams cad kyi yon tan rin po che'i 'byung gnas zil gyis gnon to/ /rigs kyi bu 'di lta ste dper na/ rin po che chen po me 'byung ba zhes bya ba ni gcig pu gnas kyang mun pa thams cad rnam par sel to/ /de bzhin du thams cad</text></item>
<item><p>315a3</p><section>phal chen</section><text>mkhyen pa nyid du sems bskyed pa'i nor bu rin po che me 'byung ba lhag mthong dang ldan pa gcig pu yang tshul bzhin yid la bya bas mi shes pa'i mun pa thams cad rnam par sel to/ /rigs kyi bu 'di lta ste dper na/ rgya mtsho chen po nas grus blangs</text></item>
<item><p>315a4</p><section>phal chen</section><text>pa'i nor bu rin po che rin thang med pa tshong pa'i lag du 'ong ba ni grong khyer du phyin na nor bu 'ching bu brgya phrag stong yang kha dog dang rin thang gis zil gyis gnon to/ /de bzhin du 'khor ba'i rgya mtsho chen po na gnas kyang thams cad mkhyen pa nyid du</text></item>
<item><p>315a5</p><section>phal chen</section><text>sems bskyed pa'i nor bu rin po che chen po rin thang med pa smon lam gyi grur bcug pa ni byang chub sems dpa' sems dang po bskyed pas lhag pa'i bsam pa'i rgyud la 'dug ste thams cad mkhyen pa'i grong khyer du ma phyin kyang rnam par grol ba'i grong khyer du phyin</text></item>
<item><p>315a6</p><section>phal chen</section><text>na nyan thos dang rang sangs rgyas nor bu 'ching bu lta bu thams cad zil gyis gnon to/ /rigs kyi bu 'di lta ste dper na/ nor bu rin po che chen po dbang gi rgyal po zhes bya ba yod de/ de ni 'dzam bu'i gling na gnas kyang dpag tshad stong phrag bzhi bcu</text></item>
<item><p>315a7</p><section>phal chen</section><text>na gnas pa'i gnyi zla'i dkyil 'khor gyi khyim gyi gzhal med khang gi gzugs brnyan gyi rgyan yongs su ston to/ /de bzhin du yon tan thams cad kyis yongs su sbyangs pa'i thams cad mkhyen pa nyid du sems bskyed pa'i nor bu rin po che chen po dbang gi rgyal po yang</text></item>
<item><p>315b1</p><section>phal chen</section><text>'khor ba'i gnas na 'dug bzhin du/ chos kyi dbyings kyi nam mkha'i spyod yul las rgyu ba'i de bzhin gshegs pa'i ye shes chen po'i gnyi zla dang sangs rgyas kyi yul gyi dkyil 'khor thams cad kyi gzugs brnyan gyi rgyan yongs su ston to/ /rigs kyi bu</text></item>
<item><p>315b2</p><section>phal chen</section><text>'di lta ste dper na/ ji srid du gnyi zla'i dkyil 'khor 'od kyis snang bar byed pa de srid du nor dang / 'bru dang / rin po che'i rnam pa dang / gser dang dngul dang / tog dang spos dang phreng ba dang / gos dang longs spyod gang ji snyed pa de dag thams cad kyis nor bu</text></item>
<item><p>315b3</p><section>phal chen</section><text>rin po che chen po dbang gi rgyal po'i rin du mi chog go /de bzhin du ji srid du dus gsum la thams cad mkhyen pa'i ye shes chos kyi dbyings kyi yul snang bar mdzad pa de srid du lha dang mi dang / nyan thos dang rang sangs rgyas thams cad kyi dge ba'i rtsa ba</text></item>
<item><p>315b4</p><section>phal chen</section><text>zag pa yod pa 'am/ zag pa med pa gang ji snyed pa de dag thams cad kyis kyang byang chub tu sems bskyed pa'i nor bu rin po che chen po dbang gi rgyal po'i rin du mi chog go /rigs kyi bu 'di lta ste dper na/ nor bu rin po che chen po rgya mtsho'i rgyan kyi</text></item>
<item><p>315b5</p><section>phal chen</section><text>dam pa zhes bya ba yod de/ de ni rgya mtsho'i rgyan thams cad yongs su ston to/ /de bzhin du byang chub tu sems bskyed pa'i nor bu rin po che chen po rgya mtsho'i rgyan gyi dam pa yang thams cad mkhyen pa'i ye shes kyi yul rgya mtsho'i rgyan thams cad yongs</text></item>
<item><p>315b6</p><section>phal chen</section><text>su ston to/ /rigs kyi bu 'di lta ste dper na/ nor bu rin po che chen po yid bzhin gyi rgyal po ma gtogs par lha rdzas kyi 'dzam bu chu klung gi gser las lhag par 'phags pa gang yang med do/ /de bzhin du thams cad mkhyen pa'i ye shes nor bu rin po che</text></item>
<item><p>315b7</p><section>phal chen</section><text>chen po yid bzhin gyi rgyal po ma gtogs par byang chub tu sems bskyed pa'i lha rdzas kyi 'dzam bu chu klung gi gser las lhag par khyad par du 'phags pa gang yang med do/ /rigs kyi bu 'di lta ste dper na/ klu'i tshogs grub par gyur pa'i sbrul 'dul ba ni klu dang</text></item>
<item><p>316a1</p><section>phal chen</section><text>sbrul thams cad la dbang bsgyur ro/ /de bzhin du thams cad mkhyen pa nyid du sems bskyed pa'i nan tan gyi klu'i dkyil 'khor grub pa'i byang chub sems dpa' sbrul 'dul ba yang nyon mongs pa'i klu dang / sbrul thams cad la dbang bsgyur ro/ /</text></item>
<item><p>316a2</p><section>phal chen</section><text>rigs kyi bu 'di lta ste dper na/ dpa' bo lag cha dang ldan pa ni dgra'i 'khor gyis tshugs par dka'o/ /de bzhin du thams cad mkhyen pa nyid du sems bskyed pa'i lag cha dang ldan pa'i byang chub sems dpa' thams cad kyang nyon mongs pa'i dgra'i dkyil 'khor thams cad</text></item>
<item><p>316a3</p><section>phal chen</section><text>kyis thub par dka'o/ /rigs kyi bu 'di lta ste dper na/ lha rdzas kyi tsan dan sbrul gyi snying po'i phye ma srang gcig gis ni stong gi 'jig rten gyi khams dri zhim pos rgyas par 'gengs te de zho gcig tsam la yang stong gsum gyi stong chen po'i 'jig rten gyi khams rin</text></item>
<item><p>316a4</p><section>phal chen</section><text>po ches yongs su gang ba rin du mi chog go /de bzhin du thams cad mkhyen pa nyid du sems bskyed pa lha rdzas kyi tsan dan sbrul gyi snying pos lhag pa'i bsam pa gcig la gnas pa'i khams kyang chos kyi dbyings thams cad yon tan gyi dri zhim por rgyas par</text></item>
<item><p>316a5</p><section>phal chen</section><text>'gengs te slob pa dang mi slob pa dang / rang sangs rgyas thams cad kyi sems kyang zil gyis gnon to/ /rigs kyi bu 'di lta ste dper na/ tsan dan rin po che chen po kha ba'i tsan dan zhes bya ba ni gdung ba thams cad rab tu zhi bar byed de/ lus</text></item>
<item><p>316a6</p><section>phal chen</section><text>thams cad kyang rab tu bsal bar byed do/ /de bzhin du thams cad mkhyen pa nyid du sems bskyed pa'i kha ba'i tsan dan rin po che yang nyon mongs pa'i kun tu rtog pa dang / 'dod chags dang zhe sdang dang gti mug gis gdung ba thams cad kyang rab tu</text></item>
<item><p>316a7</p><section>phal chen</section><text>sel to/ /ye shes kyi lus kyang rab tu sim par byed do/ /rigs kyi bu 'di lta ste dper na/ ri'i rgyal po ri rab kyi drung du ji snyed cig nye bar 'dod pa de dag thams cad gser gyi kha dog gcig tu 'gyur ro/ /de bzhin du gang su yang</text></item>
<item><p>316b1</p><section>phal chen</section><text>rung ste/ thams cad mkhyen pa nyid du sems bskyed pa dang ldan pa'i byang chub sems dpa'i drung du nye bar 'ongs pa de dag thams cad kyang thams cad mkhyen pa nyid kyi kha dog tu kha dog gcig par 'gyur ro/ /rigs kyi bu 'di lta ste dper na/ shing sus</text></item>
<item><p>316b2</p><section>phal chen</section><text>kyang mi tshugs pa dang / kun nas 'du ba'i shun phrags kyi dri zhim po 'byung ba de lta bu ni 'dzam bu gling gi me tog par shi ka dang / me tog dza ti dang / me tog su ma na la pa me tog gi rnam pa thams cad la yang med do/ /de bzhin du byang chub sems</text></item>
<item><p>316b3</p><section>phal chen</section><text>dpa' thams cad mkhyen pa nyid du sems bskyed pa'i sa bon las byung ba'i smon lam gyi shing gi yon tan dang ye shes kyi shun phrags kyi dri zhim po'i ngad 'byung ba 'di lta bu ni dge ba'i rtsa ba dma' ba dang ldan pa thams cad dang / nyan thos dang / rang sangs rgyas</text></item>
<item><p>316b4</p><section>phal chen</section><text>kyi me tog par shi ka dang / me tog dza ti dang / me tog su ma na'i tshul khrims dang / ting nge 'dzin dang shes rab dang rnam par grol ba dang / rnam par grol ba'i ye shes mthong ba zag pa med pa dang ldan pa thams cad la yang med do/ /rigs kyi bu 'di lta</text></item>
<item><p>316b5</p><section>phal chen</section><text>ste dper na/ shing sus kyang mi thub pa dang / kun nas 'du ba kha 'bus par gyur na/ me tog stong phrag mang po'i 'byung gnas su gyur par shes par bya'o/ /de bzhin du thams cad mkhyen pa nyid du sems bskyed pa'i shing kun nas 'du ba dge ba'i rtsa bas kha</text></item>
<item><p>316b6</p><section>phal chen</section><text>'brus par gyur na/ /lha dang grangs pa'i byang chub kyi me tog zag pa dang bcas pa dang / zag pa med pa'i skye gnas su 'gyur bar shes par bya'o/ /rigs kyi bu 'di lta ste dper na/ shing kun nas 'du ba'i me tog gis nyi ma gcig tu bsgos</text></item>
<item><p>316b7</p><section>phal chen</section><text>ba'i gos sam/ til mar las dri zhim po'i ngad 'byung ba de lta bu yang me tog tsam pa ka dang / me tog su ma nas nyi ma brgya phrag stong du bsgos pa'i gos sam til mar las kyang mi 'byung ngo / /de bzhin du thams cad mkhyen pa nyid kyi sems kyi rgyud tshe</text></item>
<item><p>317a1</p><section>phal chen</section><text>gcig tu yongs su bsgoms pa'i byang chub sems dpa'i yon tan dang ye shes kyi dri zhim po'i ngad phyogs bcu'i sangs rgyas kyi zhabs kyi drung du ldang ba de lta bu ni bskal pa brgya phrag stong du bsgoms pa'i nyan thos dang rang sangs rgyas</text></item>
<item><p>317a2</p><section>phal chen</section><text>thams cad kyi sems las kyang zag pa med pa'i dge ba'i rtsa ba dang / chos kyi ye shes kyi dri zhim po mi 'byung ngo / /rigs kyi bu 'di lta ste dper na/ shing gi rigs ni li ki ri zhes bya ba rgya mtsho gnod pa dang bral ba nas skye ba yod de/ de'i</text></item>
<item><p>317a3</p><section>phal chen</section><text>rtsa ba yan chad me tog gi bar du yang dus thams cad du nam yang sems can rnams kyi nye bar 'tsho bar mi 'gyur ba med do/ /de bzhin du snying rje chen po dang smon lam gyi rtsa bas yang dag par skyes pa'i byang chub sems dpa' yang thog ma thams cad mkhyen pa</text></item>
<item><p>317a4</p><section>phal chen</section><text>nyid du sems bskyed pa nas nye bar bzung ba phyin chad dam pa'i chos gnas pa'i mthar thug gi bar du nam yang lha dang bcas pa'i 'jig rten gyi nye bar 'tsho bar mi 'gyur ba med do/ /rigs kyi bu 'di lta ste dper na/ dngul chu'i rigs gser du</text></item>
<item><p>317a5</p><section>phal chen</section><text>snang ba zhes bya ba yod de/ de ni srang gcig gis kyang lcags srang stong gser du 'gyur ro/ /dngul chu srang gcig po de ni lcags srang stong po des zad par bya ba 'am lcags su bsgyur bar mi nus so/ /de bzhin du thams cad mkhyen pa nyid du sems bskyed</text></item>
<item><p>317a6</p><section>phal chen</section><text>pa'i ro'i khams dge ba'i rtsa ba yongs su bsngo ba'i ye shes kyis bzung ba ni las dang nyon mongs pa'i sgrib pa'i lcags thams cad zad par byas te/ chos thams cad mkhyen pa nyid kyi kha dog tu byed kyang thams cad mkhyen pa nyid du sems bskyed pa'i</text></item>
<item><p>317a7</p><section>phal chen</section><text>ro'i khams gcig po de ni las dang nyon mongs pa'i lcags thams cad kyis kyang kun nas nyon mongs par bya ba'am/ zad par mi nus so/ /rigs kyi bu 'di lta ste dper na/ me ni ji tsam du chung du zin kyang rkyen ji tsam dang phrad pa de tsam gyi me</text></item>
<item><p>317b1</p><section>phal chen</section><text>lce yongs su bskyed do/ /de bzhin du thams cad mkhyen pa nyid du sems bskyed pa'i ci tsam du chung du zin kyang pa rgya chen po'i tshogs kyi rkyen ji tsam dang phrad pa de tsam du ye shes kyi 'od 'phro ba rab tu dgye bas rnam par 'phel bar byed do/ /</text></item>
<item><p>317b2</p><section>phal chen</section><text>rigs kyi bu 'di lta ste dper na/ mar gcig las mar bye ba brgya phrag stong zhig bus kyang me mar de ni mar de snyed byung bas mi zad de mthar thug pa med do/ /de bzhin du thams cad mkhyen pa nyid du sems bskyed pa'i me mar gcig las 'das pa</text></item>
<item><p>317b3</p><section>phal chen</section><text>dang ma byon pa dang / da ltar byung ba'i de bzhin gshegs pa thams cad kyi thams cad mkhyen pa nyid du thugs bskyed pa'i me mar mang po 'bar yang thams cad mkhyen pa nyid du sems bskyed pa'i me mar gcig po de ni de snyed kyi thams cad mkhyen pa</text></item>
<item><p>317b4</p><section>phal chen</section><text>nyid du sems bskyed pa'i me mar 'byung bas mi zad de mthar thug pa med do/ /rigs kyi bu 'di lta ste dper na/ me mar gcig cig khyim 'am/ khang bu ji lta bur bcug kyang rung ste/ bcug ma thag tu lo stong du bsags bsags pa'i mun pa yang rnam</text></item>
<item><p>317b5</p><section>phal chen</section><text>par sel cing snang bar byed do/ /de bzhin du thams cad mkhyen pa nyid du sems bskyed pa gcig kyang sems can gyi bsam pa'i khyim thibs po ma rig pa'i mun pa dang ldan pa ji lta bu yang rung ste/ de'i rgyud du phyin na de phyin ma thag tu bskal pa brgya stong brjod</text></item>
<item><p>317b6</p><section>phal chen</section><text>du med par bstsags pa'i las dang nyon mongs pa'i sgrib pa dang / mun pa thams cad rnam par sel cing ye shes kyi snang ba yongs su bskyed do/ /rigs kyi bu 'di lta ste dper na/ me mar ni snying po ji tsam pa de'i rkyen tsam du snang bar byed de/ mar gyi tshogs ji</text></item>
<item><p>317b7</p><section>phal chen</section><text>srid du gnas pa de srid du 'bar ro/ /de bzhin du thams cad mkhyen pa nyid du sems bskyed pa'i me mar yang byang chub sems dpa'i smon lam gyi snying po'i khyad par ci 'dra ba de lta bur chos kyi dbyings yongs su snang bar byed de/ snying rje chen pos spyod pa'i mar</text></item>
<item><p>318a1</p><section>phal chen</section><text>gyi tshogs ci srid du gnas pa de srid du sems can gdul ba dang / zhing yongs su dag par bya ba dang / sangs rgyas kyi sku don bsgrub pa la yongs su 'bar bar gnas so// //shin tu rgyas pa chen po'i mdo sangs rgyas</text></item>
<item><p>318a2</p><section>phal chen</section><text>rmad gcad ces bya ba/ bam po nyi shu pa/ rigs kyi bu 'di lta ste dper na/ lha rdzas kyi 'dzam bu chu klung gi gser gyi rgyan lha'i rgyal po dbang bsgyur gyi mgo la thogs pa ni 'dod pa la spyod pa'i lha'i bu thams cad kyis mi 'phrogs so/ /de bzhin du thams cad</text></item>
<item><p>318a3</p><section>phal chen</section><text>mkhyen pa nyid du sems bskyed pa lha rdzas kyi 'dzam bu chu klung gi gser gyi rgyan nan tan dang yon tan la rab tu gnas pa byang chub sems dpa' phyir ldog pa rnams kyi sman lam chen po'i mgo la thogs pa ni byis pa tha dad pa'i skye bo dang / slob pa dang / mi slob pa dang</text></item>
<item><p>318a4</p><section>phal chen</section><text>rang sangs rgyas thams cad kyis mi 'phrogs so/ /rigs kyi bu 'di lta ste dper na/ kyi rgyal po seng ge'i nga ros ni seng ge'i phru gu skyes nas/ ring por ma lon pa'ang nyams su bde zhing rta'i thams cad ni kun tu 'byer bar 'gyur ro/ /de bzhin</text></item>
<item><p>318a5</p><section>phal chen</section><text>du de bzhin gshegs pas skyes bu'i seng ge chen po thams cad mkhyen pa nyid kyi nga ro byang chub kyi sems yongs su brjod pa phyung bas ni las dang po ba'i byang chub sems dpa' seng ge'i phru gu rnams sangs rgyas kyi nyams su bde zhing rta'i pa la gnas pa'i</text></item>
<item><p>318a6</p><section>phal chen</section><text>sems can thams cad ni kun tu 'byar ro/ /rigs kyi bu 'di lta ste dper na/ seng ge'i rgyus pa las rgyud du byas pa'i pi bang gi sgras ni pi bang thams cad kyi rgyud yongs su chad do/ /de bzhin du de bzhin gshegs pa seng ge pha rol tu phyin pa'i sku</text></item>
<item><p>318a7</p><section>phal chen</section><text>mnga' ba'i byang chub tu sems bskyed pa'i rgyus pa'i yon tan brjod pa'i sgras 'dod pa'i rgyud kyi dga' ba'i pi bang thams cad kyi rgyud yongs su chad par 'gyur ro/ /nyan thos dang rang sangs rgyas kyi spyod pa dang / yon tan gyi gtam thams cad</text></item>
<item><p>318b1</p><section>phal chen</section><text>kyang yongs su 'gags par 'gyur ro/ /rigs kyi bu 'di lta ste dper na/ rgya mtsho chen po ba dang / ma he dang / ra'i 'o mas yongs su gang ba'i nang du seng ge'i 'o ma thigs pa gcig blugs pas 'o ma de dag thams cad 'gyes par 'gyur te 'dur mi gtub</text></item>
<item><p>318b2</p><section>phal chen</section><text>bo/ /de bzhin du bskal pa brgya phrag stong du bstsags pa'i nyon mongs pa kun gyi 'o ma'i rgya mtshor yang de bzhin gshegs pa skyes bu'i seng ge chen po'i thams cad mkhyen pa nyid du sems bskyed pa'i 'o ma thigs pa gcig blugs pas thams cad ma lus par</text></item>
<item><p>318b3</p><section>phal chen</section><text>zad par 'gyur te/ nyan thos dang rang sangs rgyas thams cad kyi rnam par thar pa rnams kyang mi gnas mi 'du'o/ /rigs kyi bu 'di lta ste dper na/ bya ka la ping ka'i phru gu sgo nga'i sbubs nas ma byung ba la nga ro'i mthu'i khyad par yod pa de lta bu ni/ gangs kyi ri</text></item>
<item><p>318b4</p><section>phal chen</section><text>la gnas pa'i bya'i tshogs mthu dang shugs thams cad yongs su rdzogs pa thams cad la yang med do/ /de bzhin du byang chub sems dpa' ka la ping ka'i phru gu las dang po ba 'khor ba'i sgo nga'i sbubs na 'dug pa la snying rje chen po dang byang chub kyi sems kyi nga ro</text></item>
<item><p>318b5</p><section>phal chen</section><text>mthu'i khyad par yod pa de lta bu ni nyan thos dang rang sangs rgyas thams cad la med do/ /rigs kyi bu 'di lta ste dper na/ nam mkha' lding chen po'i phru gu skyes nas ring po ma lon pa la gshog pa'i rlung gi stobs dang mthu bdog pa dang / yongs su</text></item>
<item><p>318b6</p><section>phal chen</section><text>dag pa'i yon tan yod pa de lta bu ni de ma yin pa'i bya lus tshad du phyin pa gzhan thams cad la yang med do/ /de bzhin du de bzhin gshegs pa nam mkha' lding chen po'i rigs dang rgyud du byung ba'i byang chub sems dpa' nam mkha' lding chen po'i</text></item>
<item><p>318b7</p><section>phal chen</section><text>phru gu sems dang po bskyed pa thams cad mkhyen pa nyid du sems bskyed pa'i gshog pa'i rlung gi stobs dang shugs bdog pa dang / snying rje chen po dang lhag pa'i bsam pa'i yongs su dag pa'i yon tan yod pa ni nyan thos dang rang sangs rgyas bskal</text></item>
<item><p>319a1</p><section>phal chen</section><text>ba brgya stong tshang bas byung ba thams cad la do/ /rigs kyi bu 'di lta ste dper na/ skyes bu chen po'i lag nas spyad pa'i mde'u thung gis ni go ca ji tsam du sra yang rtol to/ /de bzhin du byang chub sems dpa' brtson</text></item>
<item><p>319a2</p><section>phal chen</section><text>'grus brtan po dang ldan pa'i lag nas spyad pa'i thams cad mkhyen pa nyid du sems bskyed pa'i mde'u thung gis kyang lta ba dang bag la nyal ba'i go ca thams cad mi rtol ba med do/ /rigs kyi bu 'di lta ste dper na/ mthu bo che chen po khros te</text></item>
<item><p>319a3</p><section>phal chen</section><text>rngam pa'i 'phral ba la thor bu ji srid du gnas pa de srid du 'dzam bu'i gling gi mi thams cad kyis kyang mi thub bo/ /de bzhin du byang chub sems dpa' mthu bo che chen po snying rje chen pos rngam pa'i lhag pa'i bsam pa'i gdong la thams cad mkhyen pa</text></item>
<item><p>319a4</p><section>phal chen</section><text>nyid du sems bskyed pa'i thor bu ji srid du gnas pa de srid du 'jig rten gyi khams thams cad du gtogs pa'i bdud thams cad dang bdud kyi las thams cad kyis kyang mi thub bo/ /rigs kyi bu 'di lta ste dper na/ 'phong gi slob dpon gyi mchan bu ma byang</text></item>
<item><p>319a5</p><section>phal chen</section><text>ba 'phong gi thabs la ma goms pa la 'phong gi gnas dang thabs kyi mthu dang khyad par bdog pa de lta bu ni thams cad la byang yang 'phong mi shes pa rnams la med do/ /de bzhin du byang chub sems dpa' cang shes las dang po ba thams cad mkhyen pa nyid</text></item>
<item><p>319a6</p><section>phal chen</section><text>kyis lam goms pa la smon lam gyi ye shes dang / mos pas spyod pa'i mthu'i khyad par ci bdog pa de lta bu ni byang chub tu sems bskyed pa'i sems can thams cad dang slob pa dang / mi slob pa dang / rang sangs rgyas thams cad la</text></item>
<item><p>319a7</p><section>phal chen</section><text>med do/ /rigs kyi bu 'di lta ste dper na/ 'phong slob pa'i 'phong gi rgyus thams cad la ni dang por rkang pa'i stangs la gom par bya ba sngon du 'gro'o/ /de bzhin du byang chub sems dpa' thams cad mkhyen pa nyid kyi sa la slob pas sangs rgyas kyi</text></item>
<item><p>319b1</p><section>phal chen</section><text>chos thams cad khong du chud par bya ba la yang dang por thams cad mkhyen pa nyid du sems bskyed pa'i lhag pa'i bsam pa la yang dag par gnas pa sngon du 'gro'o/ /rigs kyi bu 'di lta ste dper na/ sgyu ma'i mkhan po sgyu ma'i rnam pa dang yul thams</text></item>
<item><p>319b2</p><section>phal chen</section><text>cad yongs su ston pa'i bya ba thams cad ni dang por sngags kyi dngos grub mngon par bsgrub pa yid la byas na 'grub par 'gyur ro/ /de bzhin du byang chub sems dpa'i yul dang rnam par 'phrul pa thams cad yongs su ston pa'i sangs rgyas dang byang chub</text></item>
<item><p>319b3</p><section>phal chen</section><text>sems dpa'i yul thams cad la yang dang po sems bskyed pa'i smon lam mngon par bsgrub pa ni yongs su grub pa yin no/ /rigs kyi bu 'di lta ste dper na/ sgyu ma'i sngags dang rig sngags thams cad ni gzugs med pa la bstan du pa yin yang</text></item>
<item><p>319b4</p><section>phal chen</section><text>sems bskyed pas sgyu ma'i sprul pa dang gzugs kyi rnam pa thams cad yongs su ston to/ /de bzhin du thams cad mkhyen pa nyid du sems bskyed pa yang gzugs med pa la bsten du med de/ chos kyi dbyings thams cad sems bskyed pa la dbang bsgyur ba tsam</text></item>
<item><p>319b5</p><section>phal chen</section><text>gyis chos kyi dbyings thams cad yon tan gyi rgyan rnam par phye ba thams cad kyis rnam par sgrub bo/ /rigs kyi bu 'di lta ste dper na/ byi la'i mig gis bltas pa tsam gyis byi ba thams cad kun tu 'byer ro/ /de bzhin du byang chub sems dpa'i thams cad mkhyen</text></item>
<item><p>319b6</p><section>phal chen</section><text>pa nyid du sems bskyed pa'i lhag pa'i bsam pa'i sbyor ba tsam gyis las dang nyon mongs pa thams cad 'byer bar 'gyur ro/ /rigs kyi bu 'di lta ste dper na/ 'dzam bu chu klung gi gser gyi rgyan btags na rgyan thams cad zil gyis gnon to/ /de bzhin du byang chub sems</text></item>
<item><p>319b7</p><section>phal chen</section><text>dpa' byang chub kyi sems 'dzam bu chu klung gi gser gyi rgyan thogs pa yang nyan thos dang rang sangs rgyas thams cad kyi yon tan gyi rgyan zil gyis gnon to/ /zil du rlag par byed do/ /rigs kyi bu 'di lta ste dper na/ rdo ba khab long gi rgyal po'i</text></item>
<item><p>320a1</p><section>phal chen</section><text>khams ji tsam du chung yang lcags sgrog sra ba thams cad zhig par byed do/ /de bzhin du sems thag pa nas bskyed pa'i thams cad mkhyen pa nyid du sems bskyed pa'i khams ji tsam du chung yang lta ba'i rnam pa dang / ma rig pa dang</text></item>
<item><p>320a2</p><section>phal chen</section><text>sred pa'i sgrog thams cad zhig par byed do/ /rigs kyi bu 'di lta ste dper na/ rdo ba khab long gi khams ni gang dang gang du bzhag pa de dang der lcags phal pa thams cad 'gyes shing mi gnas la mi 'du'o/ /de bzhin du thams cad mkhyen pa nyid du sems bskyed pa'i</text></item>
<item><p>320a3</p><section>phal chen</section><text>khams kyang las dang nyon mongs pa'am/ nyan thos dang rang sangs rgyas kyi rnam par grol ba gang dang gang du byung ba de dang de dag gi las dang nyon mongs pa thams cad dang nyan thos dang rang sangs rgyas kyi rnam par thar pa thams cad kyang 'byer zhing mi 'khod</text></item>
<item><p>320a4</p><section>phal chen</section><text>mi 'du'o/ /rigs kyi bu 'di lta ste dper na/ chu srin gyi tshil gyi zegs ma gcig zos pa'i nya ba ni chu'i srog chags thams cad kyi 'jigs pa dang bral ba yin te/ chu srin gyis sos btab kyang lus la mi tshugs so/ /de bzhin du lhag pa'i bsam</text></item>
<item><p>320a5</p><section>phal chen</section><text>pas byang chub kyi sems kyi cha gcig zos pa'i byang chub sems dpa' yang 'khor ba'i las dang nyon mongs pa'i 'jigs pa dang bral ba yin te/ nyan thos dang rang sangs rgyas thams cad kyi mngon par khong du chud par bya ba'i nang na 'dug kyang yang dag pa'i</text></item>
<item><p>320a6</p><section>phal chen</section><text>mtha' mngon du bya ba'i lam gol bar ltung bas gnod par mi 'gyur ro/ /rigs kyi bu 'di lta ste dper na/ bdud rtsi'i chu 'thungs pa'i skyes bu ni gzhan gyi gnod par bya ba thams cad kyis mi 'chi'o/ /de bzhin du byang chub sems dpa' thams cad</text></item>
<item><p>320a7</p><section>phal chen</section><text>mkhyen pa nyid du sems bskyed pa'i bdud rtsi'i chu 'thungs pa yang nyan thos dang rang sangs rgyas thams cad kyi sar mi 'chi'o/ /byang chub sems dpa'i snying rje chen po'i smon lam las kyang rgyun 'chad par mi 'gyur ro/ /rigs kyi bu 'di lta ste dper na/</text></item>
<item><p>320b1</p><section>phal chen</section><text>bsku ba grub pa'i skyes bu ni mi'i gnas thams cad na rnam par spyod kyang kun gyis mi mthong ngo / /de bzhin du byang chub sems dpa' byang chub tu sems bskyed pa'i shes rab dang smon lam gyis nye bar bstan pa bdud kyi yul thams cad rnam par spyod kyang</text></item>
<item><p>320b2</p><section>phal chen</section><text>bdud thams cad kyis mi mthong ngo / /rigs kyi bu 'di lta ste dper na/ rgyal po chen po la rten pa'i skyes ba ni skye bo ma rabs thams cad kyis mi 'jigs so/ /de bzhin du byang chub sems dpa' thams cad mkhyen pa nyid du sems bskyed pa chos</text></item>
<item><p>320b3</p><section>phal chen</section><text>kyi rgyal po chen po la rten pa yang sgrib pa dang bar chad dang ngan song thams cad kyis mi 'jigs so/ /rigs kyi bu 'di lta ste dper na/ sa phug gi khyim na gnas na sa'i gse ba thams cad rlan gyis yongs su gang bas me'i 'jigs pa med do/ /</text></item>
<item><p>320b4</p><section>phal chen</section><text>de bzhin du byang chub sems dpa' sems kyi rgyud byang chub kyi sems kyi dge ba'i rtsa bas mngon par brlan pa la'ang nyan thos dang rang sangs rgyas kyi rnam par grol ba'i ye shes kyi myes 'jigs pa med do/ /rigs kyi bu 'di lta ste dper na/ dpa' bo la rten</text></item>
<item><p>320b5</p><section>phal chen</section><text>pa'i ni dgra thams cad kyis mi 'jigs so/ /de bzhin du byang chub sems dpa' thams cad mkhyen pa nyid du sems bskyed pa dpa' bo la rten pa yang spyod pa ngan pa'i dgra thams cad kyis mi 'jigs so/ /rigs kyi bu 'di lta ste dper na/</text></item>
<item><p>320b6</p><section>phal chen</section><text>lha'i dbang po brgya byin rdo rje'i lag ca thogs pa ni lha ma yin gyi tshogs thams cad rab tu 'jom mo/ /de bzhin du byang chub sems dpa' thams cad mkhyen pa nyid du sems bskyed pa brtan pa'i lhag pa'i bsam pa rdo rje'i lag ca thogs pa</text></item>
<item><p>320b7</p><section>phal chen</section><text>yang bdud dang phas kyi rgol ba'i lha ma yin gyi tshogs thams cad rab tu 'jom mo/ /rigs kyi bu 'di lta ste dper na/ rtsi ro'i bcud 'thungs pa'i skyes bu ni tshe shin tu ring bar gnas so/ /nyam chung bar mi 'gyur ro/ /rga bar mi</text></item>
<item><p>321a1</p><section>phal chen</section><text>'gyur ro/ /de bzhin du byang chub sems dpa' thams cad mkhyen pa nyid du sems bskyed pa'i ro'i bcud kyi tshogs 'thungs pa yang bskal pa grangs med par 'khor ba na 'khor yang yongs su skyo ba med la 'khor ba'i</text></item>
<item><p>321a2</p><section>phal chen</section><text>skyon gyis mi gos so/ /rigs kyi bu 'di lta ste dper na/ sman gyi ro sbyar ro cog thams cad du chu ni sngon du 'gro ba ste/ gang la'ang skyon du mi 'gyur ro/ /de bzhin du byang chub sems dpa'i spyod pa dang / smon lam gyi tshogs sbyar ba thams</text></item>
<item><p>321a3</p><section>phal chen</section><text>cad du thams cad mkhyen pa nyid du sems bskyed pa ni sngon du 'gro ba ste/ gang la yang skyon du mi 'gyur ro/ /rigs kyi bu 'di lta ste dper na/ mi'i don du bya ba thams cad la ni srog gi dbang po sngon du 'gro'o/ /de bzhin du byang chub sems</text></item>
<item><p>321a4</p><section>phal chen</section><text>dpa' sangs rgyas kyi chos thams cad yang dag par blang ba la'ang byang chub kyi sems sngon du 'gro'o/ /rigs kyi bu 'di lta ste dper na/ skyes bu srog gi dbang po dang bral ba ni las thams cad la mthu med pas pha ma dang gnyen bshes kyi tshogs</text></item>
<item><p>321a5</p><section>phal chen</section><text>kyis kyang nye bar 'tsho bar byar med do/ /de bzhin du byang chub sems dpa' thams cad mkhyen pa nyid du sems bskyed pa dang bral ba yang / sangs rgyas kyi ye shes thob par bya ba la mthu med pas sems can thams cad kyis kyang thams cad</text></item>
<item><p>321a6</p><section>phal chen</section><text>mkhyen pa nyid kyi yon tan gyis nye bar 'tsho bar byar do/ /rigs kyi bu 'di lta ste dper na/ rgya mtsho chen po ni dug thams cad kyis gdug par mi nus so/ /de bzhin du thams cad mkhyen pa nyid du sems bskyed pa rgya mtsho chen po yang las</text></item>
<item><p>321a7</p><section>phal chen</section><text>dang nyon mongs pa dang / nyan thos dang rang sangs rgyas su sems bskyed pa'i dug thams cad kyis gdug par mi nus so/ /rigs kyi bu 'di lta ste dper na/ nyi ma'i dkyil 'khor ni skar ma thams cad kyi 'od kyis thub par mi nus so/ /</text></item>
<item><p>321b1</p><section>phal chen</section><text>de bzhin du thams cad mkhyen pa nyid du sems bskyed pa'i nyi ma'i dkyil 'khor yang nyan thos dang rang sangs rgyas kyi skar ma thams cad kyi yon tan zag pa med pa'i 'od kyis mi thub bo/ /rigs kyi bu 'di lta ste dper na/ rgyal po'i bu skyes nas yun</text></item>
<item><p>321b2</p><section>phal chen</section><text>ring du ma lon pa yang blo'i mchog tu bya ba nas rgan pa thams cad rigs su rigs dang ldan par skyes pa dang / dbang gis zil gyis gnon to/ /de bzhin du byang chub sems dpa' byang chub tu sems bskyed nas ring po ma lon pa</text></item>
<item><p>321b3</p><section>phal chen</section><text>chos kyi rgyal po de bzhin gshegs pa'i rigs su skyes pa las dang po ba yang yun ring po nas tshangs par spyod spyod pa'i nyan thos nas rgan pa thams cad byang chub kyi sems kyi snying rje chen po'i dbang gi zil gyis gnon to/ /rigs kyi bu</text></item>
<item><p>321b4</p><section>phal chen</section><text>'di lta ste dper na/ blon po ji tsam du nas rgan pas kyang rgyal bu gzhon nu ji tsam du chung ba la yang phyag bya dgos so/ /rgyal po'i bus kyang blon po rgan po la rim gror mi bya ba ma yin no/ /de bzhin du nyan thos dang rang sangs rgyas ji tsam du rgan la ji tsam</text></item>
<item><p>321b5</p><section>phal chen</section><text>du tshangs pa'i spyod pa ring du spyod spyod pa rnams kyis kyang byang chub sems dpa' las dang po ba la gdud par bya'o/ /byang chub sems dpas kyang nyan thos dang rang sangs rgyas rnams la rim gro med par bya ba ma yin no/ /rigs kyi bu 'di lta ste dper</text></item>
<item><p>321b6</p><section>phal chen</section><text>na/ rgyal po'i bu thams cad kyis mi dgos par bya ba zhig na'ang rgyal po'i mtshan dang ldan na rigs kyi btsun pas rgyal po'i blon po dam par bya ba thams cad dang yang mi mnyam mo/ /de bzhin du byang chub sems dpa' las dang po ba las dang nyon</text></item>
<item><p>321b7</p><section>phal chen</section><text>mongs pa'i nye bar len pa thams cad kyis non pa yang thams cad mkhyen pa nyid du sems bskyed pa'i mtshan dang ldan na/ sangs rgyas kyi rigs kyis btsun zhing che bas nyan thos dang rang sangs rgyas mchog tu phyin pa thams cad dang yang mi mnyam mo/ /</text></item>
<item><p>322a1</p><section>phal chen</section><text>rigs kyi bu 'di lta ste dper na/ nor bu rin po che yongs su dag pa ni mig la rab rib kyi skyon yod na yongs su ma dag par snang ngo / /de bzhin du thams cad mkhyen pa nyid du sems bskyed pa rin po che rang bzhin gyis yongs su dag pa</text></item>
<item><p>322a2</p><section>phal chen</section><text>yang sems can dad pa'i mig mi shes pa'i rab rib kyi skyon dang ldan pa rnams la yongs su ma dag par snang ngo / /rigs kyi bu 'di lta ste dper na/ rtsi'i gzungs sngags dang rtsi thams cad bsdus te byas pa ni/ reg gam mthong ngam/ 'grogs na yang</text></item>
<item><p>322a3</p><section>phal chen</section><text>sems can gyi nad rab tu zhi bar byed do/ /de bzhin du byang chub kyi sems kyi smon lam dang ye shes kyi lus dge ba'i rtsa ba'i tshogs dang shes rab dang thabs kyi sngags dang rtsi thams cad las bsgrubs pa byang chub kyi sems dang ldan pa ni thos sam mthong</text></item>
<item><p>322a4</p><section>phal chen</section><text>ngam/ 'grogs sam rjes su dran pa'i tshul gyis kyang sems can gyi nyon mongs pa'i nad rab tu zhi bar byed do/ /rigs kyi bu 'di lta ste dper na/ gos dang ba'i mtshan nyid can ni 'dam gyi nyes pa thams cad kyis mi gos so/ /de bzhin du byang chub kyi</text></item>
<item><p>322a5</p><section>phal chen</section><text>sems kyi gos dang pa'i mtshan nyid can ni 'khor ba'i nyon mongs pa'i 'dam gyi skyon thams cad kyis kun nas nyon mongs par mi 'gyur ro/ /rigs kyi bu 'di lta ste dper na/ shing gi gzugs mgo gzer gyis btab pa ni yongs su 'gyes par mi 'gyur te/</text></item>
<item><p>322a6</p><section>phal chen</section><text>bya ba thams cad kyang byed do/ /de bzhin du thams cad mkhyen pa nyid du smon pa'i ye shes kyi lus kyi spyi bo byang chub tu sems bskyed pa'i smon lam gyi gzer gyis btab pa yang byang chub sems dpa'i bya ba thams cad la mthu yod de/ thams cad mkhyen pa nyid kyi</text></item>
<item><p>322a7</p><section>phal chen</section><text>smon lam gyi ye shes las lus su grub pa yin pas yongs su 'gyes par mi 'gyur ro/ /rigs kyi bu 'di lta ste dper na/ gzer dang mi ldan pa'i 'khrul 'khor ni shing gi yan lag de nyid yin yang dgos pa bya ba'i mthu med do/ /de bzhin du byang chub</text></item>
<item><p>322b1</p><section>phal chen</section><text>sems dpa' thams cad mkhyen pa nyid du sems bskyed pa'i lhag pa'i bsam pa dang mi ldan na/ byang chub kyi yan lag gi tshogs de nyid yin yang sangs rgyas kyi chos bsgrub pa la mthu med do/ /rigs kyi bu 'di lta ste dper na/ 'khor los sgyur ba'i rgyal po</text></item>
<item><p>322b2</p><section>phal chen</section><text>la rin po che'i a ga ru nag po glang po'i snying po zhes bya ba yod pa des bdugs ma thag tu rgyal po'i 'khor los sgyur ba'i yan lag bzhi'i dpung gi tshogs thams cad kyang nam mkha' la gnas par 'gyur ro/ /de bzhin du thams cad mkhyen pa nyid</text></item>
<item><p>322b3</p><section>phal chen</section><text>du sems bskyed pa a ga rus bdugs pa'i byang chub sems dpa'i dge ba'i rtsa ba thams cad kyang khams gsum pa thams cad las rnam par 'das te/ de bzhin gshegs pa'i ye shes nam mkha'i spyod yul 'dus ma byas pa thams cad kyi mthar</text></item>
<item><p>322b4</p><section>phal chen</section><text>thug par 'gyur ro/ /rigs kyi bu 'di lta ste dper na/ rdo rje ni rin po che ma rabs kyi 'byung khung nas mi 'byung gi rdo rje'i 'byung khung ngam/ gser gyi 'byung khungs nas 'byung ngo / /de bzhin du thams cad mkhyen pa nyid du sems bskyed pa rdo rje</text></item>
<item><p>322b5</p><section>phal chen</section><text>lta bu'ang sems can gyi bsam pa'i dge ba'i rtsa ba ma rabs kyi rin po che'i 'byung gnas nas mi skye ste/ gzhan du na sems can yongs su skyob pa'i snying rje chen po'i rdo rje'i 'byung khung ngam/ thams cad mkhyen pa'i ye shes la lhag par</text></item>
<item><p>322b6</p><section>phal chen</section><text>dmigs pa'i gser gyi 'byung khungs chen po nas 'byung ngo / /rigs kyi bu 'di lta ste dper na/ shing gi rigs rtsa ba med pa zhes bya ba yod de/ de'i rtsa ba mthar thug pa mi dmigs mod kyi shing rnams la yal ga dang lo ma dang 'dab ma dang me tog shin</text></item>
<item><p>322b7</p><section>phal chen</section><text>tu rgyas pa dra ba lta bur gyur pa yang snang ngo / /de bzhin du thams cad mkhyen pa nyid du sems bskyed pa'i dge ba'i rtsa ba'i mthar thug pa'ang mi dmigs mod kyi 'jig rten gyi skye gnas thams cad du yang thams cad mkhyen pa nyid kyi bsod nams dang ye shes dang</text></item>
<item><p>323a1</p><section>phal chen</section><text>mngon par shes pa'i me tog shin tu rgyas pa smon lam chen po'i dra bar gyur pa yang yongs su snang ngo / /rigs kyi bu 'di lta ste dper na/ rdo rje ni snod ngan pa'i gzhi la 'dug na mdzes par mi snang ngo / /snod ma rdol ba ma gtogs par snod rdol</text></item>
<item><p>323a2</p><section>phal chen</section><text>ba dang / bu ga can gyis gzung bar mi nus so/ /de bzhin du thams cad mkhyen pa nyid du sems bskyed pa'i rdo rje chen po yang sems can mos pa zhen pa'i snod dang / ser sna can nam tshul khrims ngan pa can nam gnod sems can nam/ le lo can nam/ dran pa 'khrug</text></item>
<item><p>323a3</p><section>phal chen</section><text>pa'am/ shes rab 'chal ba can rnams la mi mdzes te/ /byang chub sems dpa'i lhag pa'i bsam pa rin po che'i snod ma gtogs par sems can lhag pa'i bsam pa log pa la zhugs pa blo mi brtan pa'i snod kyis kyang gzung bar mi nus so/ /</text></item>
<item><p>323a4</p><section>phal chen</section><text>rigs kyi bu 'di lta ste dper na/ rdo rje ni rin po che thams cad 'bugs so/ /de bzhin du thams cad mkhyen pa nyid du sems bskyed pa rdo rje yang sangs rgyas kyi chos rin po che thams cad phugs par khong du chud par byed do/ /rigs kyi bu 'di lta</text></item>
<item><p>323a5</p><section>phal chen</section><text>ste dper na/ rdo rje ni brag thams cad shigs par 'jom mo/ /de bzhin du thams cad mkhyen pa nyid du sems bskyed pa rdo rje yang / lta ba'i rnam pa thams cad kyi brag shigs par 'jom mo/ /rigs kyi bu 'di lta ste dper na/ rdo rje rin po che ni chag</text></item>
<item><p>323a6</p><section>phal chen</section><text>kyang thams cad las khyad par du 'phags pa'i gser gyi rgyan zil gyis gnon to/ /de bzhin du thams cad mkhyen pa nyid du sems bskyed pa rdo rje rin po che bsam pa log par zhugs pas chag par gyur kyang nyan thos dang rang sangs rgyas thams cad kyi yon tan</text></item>
<item><p>323a7</p><section>phal chen</section><text>gyi gser gyi rgyan zil gyis gnon to/ /rigs kyi bu 'di lta ste dper na/ rdo rje rin po che ni chag kyang phongs pa thams cad rnam par sel to/ /de bzhin du thams cad mkhyen pa nyid du sems bskyed pa rdo rje rin po che nan tan med pas chag par gyur kyang / 'khor ba'i</text></item>
<item><p>323b1</p><section>phal chen</section><text>phongs pa thams cad rnam par sel to/ /rigs kyi bu 'di lta ste dper na/ rdo rje'i khams ni ji tsam zhig tu chung yang nor bu dang rdo thams cad gcog pa'i mtshan nyid do/ /de bzhin du dmigs pa ji tsam du chung ba la zhugs kyang thams cad mkhyen pa nyid du sems bskyed</text></item>
<item><p>323b2</p><section>phal chen</section><text>pa rdo rje'i khams ni mi shes pa thams cad 'jig par byed pa'i mtshan nyid do/ /rigs kyi bu 'di lta ste dper na/ rdo rje rin po che ni skye bo ma rabs kyi lag tu phyin par mi 'gyur ro/ /de bzhin du thams cad mkhyen pa nyid du sems bskyed pa rdo rje rin po che yang ma</text></item>
<item><p>323b3</p><section>phal chen</section><text>rabs kyi bsam pa dang ldan pa/ dge ba'i rtsa ba ngan ngon can gyi lha dang mi'i lag tu phyin par mi 'gyur ro/ /rigs kyi bu 'di lta ste dper na/ rin po che yongs su brtag pa la mi mkhas pa'i skyes bu ni rdo rje rin po che'i yon tan mi shes pas de'i yon tan</text></item>
<item><p>323b4</p><section>phal chen</section><text>nyams su myong bar mi 'gyur ro/ /de bzhin du shes rab 'chal pa'i ngang tshul dang ldan pa'i skyes bu gang zag kyang byang chub kyi sems rdo rje rin po che chen po'i yon tan la mi mkhas pas kyang de'i yon tan gyi khyad par nyams su myong bar mi 'gyur ro/ /</text></item>
<item><p>323b5</p><section>phal chen</section><text>rigs kyi bu 'di lta ste dper na/ rdo rje ni zhu bar mi nus so/ /de bzhin du thams cad mkhyen pa nyid kyi rgyur gyur pa'i byang chub tu sems bskyed pa rdo rje yang zhu bar mi nus so/ /rigs kyi bu 'di lta ste dper na/ rdo rje'i lag ca chen po ni gzhan du na mthu bo</text></item>
<item><p>323b6</p><section>phal chen</section><text>che chen po'i stobs ltar khyad par du 'phags pa'i mthu stobs kyi shugs drag po ma gtogs par stobs po che chen pos kyang gzung bar mi nus so/ /de bzhin du thams cad mkhyen pa nyid du sems bskyed pa'i rdo rje'i lag ca chen po yang gzhan du na byang chub</text></item>
<item><p>323b7</p><section>phal chen</section><text>sems dpa' chen po thams cad mkhyen pa nyid kyi rgyu'i stobs kyis brtan pa dge ba'i rtsa ba tshad med pa'i mthu bo che chen po'i stobs ltar khyad par du 'phags pa stobs kyi shugs chen po rab tu thob pa ma gtogs par nyan thos dang rang sangs rgyas stobs po che thams</text></item>
<item><p>324a1</p><section>phal chen</section><text>cad kyis kyang yongs su gzung bar mi nus so/ /rigs kyi bu 'di lta ste dper na/ mtshon cha thams cad kyis mi tshugs pa gang du yang rdo rjes mi tshugs pa med de kha mi 'bab bo/ /de bzhin du sems can yongs su smin par bya ba dang / gdul ba'am/ dus gsum</text></item>
<item><p>324a2</p><section>phal chen</section><text>gyi bskal par spyad pa'i sdug bsngal dang 'grogs par bya ba gang du nyan thos dang rang sangs rgyas kyi smon lam dang ye shes kyi mtshon chas rdugs pa thams cad mkhyen pa nyid du sems bskyed pa'i rdo rje'i mtshon cha chen po thogs pa'i byang chub sems dpa'</text></item>
<item><p>324a3</p><section>phal chen</section><text>yongs su skyo ba'i yid med pas ni mi bzod pa med de/ kha mi 'bab bo/ /rigs kyi bu 'di lta ste dper na/ rdo rje ni gzhan du na rdo rje nyid las gyur pa'i gzhi ma gtogs par sa'i phyogs gang gis kyang gzung bar mi nus so/ /de bzhin du byang chub sems dpa'i</text></item>
<item><p>324a4</p><section>phal chen</section><text>'byung ba'i smon lam gyi tshogs rdo rje ni gzhan du na lhag pa'i bsam pas byang chub tu sems bskyed pa rdo rje brtan pa'i sa gzhi ma gtogs par/ nyan thos dang / rang sangs rgyas thams cad kyis gzung bar mi nus so/ /rigs kyi bu 'di lta ste dper na/ rgya mtsho</text></item>
<item><p>324a5</p><section>phal chen</section><text>chen po'i snod rdo rje'i gzhi sra zhing gseb med pas chu gsang du 'dzag par mi 'gyur ro/ /de bzhin du byang chub sems dpa'i dge ba'i rtsa ba byang chub kyi sems rdo rje gseb med pa yongs su bsngos pa'i gzhi can la gnas pa yang srid par skye ba thams</text></item>
<item><p>324a6</p><section>phal chen</section><text>cad kyis zad par mi 'gyur ro/ /rigs kyi bu 'di lta ste dper na/ rdo rje'i gzhi la brten pa'i sa chen po ni 'jig par mi 'gyur ro/ /dma' bar mi 'gyur ro/ /de bzhin du byang chub tu sems bskyed pa rdo rje sra ba'i gzhi la brten pa'i byang chub sems dpa'i smon lam</text></item>
<item><p>324a7</p><section>phal chen</section><text>rnams kyang khams gsum thams cad du 'jig par mi 'gyur dma' bar mi 'gyur ro/ /rigs kyi bu 'di lta ste dper na/ rdo rje ni chus bangs pa'am rul bar mi 'gyur ro/ /de bzhin du byang chub tu sems bskyed pa rdo rje yang las dang nyon mongs pa thams</text></item>
<item><p>324b1</p><section>phal chen</section><text>cad kyi chur bskal par gnas kyang rul bar mi 'gyur bangs par mi 'gyur ro/ /rigs kyi bu 'di lta ste dper na/ rdo rje ni me thams cad kyi drod kyis kyang tshig par mi 'gyur yongs su gdung bar yang mi 'gyur ro/ /de bzhin du thams cad mkhyen pa nyid du sems</text></item>
<item><p>324b2</p><section>phal chen</section><text>bskyed pa rdo rje yang 'khor ba thams cad kyi sdug bsngal gyi drod thams cad kyis mi tshig go /nyon mongs pa thams cad kyi gdung bas gdung bar mi 'gyur ro/ /rigs kyi bu 'di lta ste dper na de bzhin gshegs pa dgra bcom pa yang dag par rdzogs</text></item>
<item><p>324b3</p><section>phal chen</section><text>pa'i sangs rgyas snying po byang chub la bzhugs shing / bdud rgol tu gzhug pa mdzad pa dang / thams cad mkhyen pa nyid du mngon par rdzogs par 'tshang rgya ba rnams kyi gdan ni gzhan du na stong gsum gyi stong chen po'i 'jig rten gyi khams kyi rdo rje'i lte</text></item>
<item><p>324b4</p><section>phal chen</section><text>ba'i sa'i gzhi ma gtogs par sa'i phyogs gzhan gyis gzung bar mi nus so/ /de bzhin du byang chub sems dpa' bla na med pa yang dag par rdzogs pa'i byang chub tu smon lam 'debs pa dang spyad pa spyod pa dang / pha rol tu phyin pa yongs su</text></item>
<item><p>324b5</p><section>phal chen</section><text>rdzogs par byed pa dang / bzod pa la 'jug pa dang sa thob par byed pa dang / dge ba'i rtsa ba yongs su rdzogs par byed pa dang / lung bstan pa yongs su nod pa dang / byang chub sems dpa'i lam gyi tshogs thams cad nye bar ston pa dang / de bzhin gshegs pa</text></item>
<item><p>324b6</p><section>phal chen</section><text>thams cad la mchod pa byed pa dang / chos kyi sprin chen po yongs su 'dzin pa rnams kyi dge ba'i rtsa ba'i stobs dang shugs dang drag shul de dag kyang gzhan du na thams cad mkhyen pa nyid du sems bskyed pa smon lam thams cad kyi ye shes rdo rje sra</text></item>
<item><p>324b7</p><section>phal chen</section><text>ba'i lte ba can ma gtogs par sems can gzhan gyis yongs su gzung bar mi nus so/ /rigs kyi bu de ltar thams cad mkhyen pa nyid du sems bskyed pa ni yon tan de dag dang gzhan tshad med pa nas/ yon tan gyi khyad par brjod du med pa'i yang</text></item>
<item><p>325a1</p><section>phal chen</section><text>brjod du med pa dang ldan pa ste/ sems can gang gis bla na med pa yang dag par rdzogs pa'i byang chub tu sems bskyed pa de dag kyang / yon tan gyi chos de lta bu dang ldan par gyur to/ /ldan par 'gyur ro/ /de bas</text></item>
<item><p>325a2</p><section>phal chen</section><text>na rigs kyi bu de ltar khyod/ bla na med pa yang dag par rdzogs pa'i byang chub tu sems bskyed de/ yon tan 'di dag rab tu thob par bya ba'i phyir/ byang chub sems dpa'i spyod pa yongs su tshol ba ni khyod kyis thob par bya ba legs</text></item>
<item><p>325a3</p><section>phal chen</section><text>par thob bo/ /rigs kyi bu khyod na re ji ltar byang chub sems dpa'i spyod pa la spyad par bya/ ji ltar nan tan du bya zhes zer ba ni rigs kyi bu khang pa brtsegs pa chen po rnam par snang mdzad kyi rgyan gyis brgyan pa'i snying po 'di nyid kyi nang du song ste</text></item>
<item><p>325a4</p><section>phal chen</section><text>ltos shig dang / der khyod kyis ji ltar byang chub sems dpas byang chub sems dpa'i spyod pa la bslab par bya ba dang / bslabs nas kyang yon tan ji lta bu yongs su 'grub par 'gyur ba shes par 'gyur ro/ /de nas tshong dpon gyi bu nor byang chub</text></item>
<item><p>325a5</p><section>phal chen</section><text>sems dpa' byams pa la g.yas phyogs su bskor ba byas te 'di skad ces smras so/ /'phags pa pho brang brtsegs pa'i chab sgo dbyer gsol nang du mchi'o/ /de nas byang chub sems dpa' byams pas khang pa brtsegs pa rnam par snang mdzad kyi</text></item>
<item><p>325a6</p><section>phal chen</section><text>rgyan gyis brgyan pa'i snying po'i sgo drung du phyin te/ lag pa g.yas pas se gol gtogs te/ sgra phyung ba dang / de'i sgo de yang rang bye bar gyur pa dang / des smras pa/ rigs kyi bu da khang pa brtsegs pa 'dir song shig /de nas tshong dpon gyi bu nor</text></item>
<item><p>325a7</p><section>phal chen</section><text>ngo mtshar chen po thob par gyur te/ khang pa brtsegs pa de'i nang du phyin pa dang / phyin ma thag tu sgo de yang rang chad par gyur to/ /des mthong ba khang pa brtsegs pa de shin tu rgya che zhing yangs la rgyar dpag tshad brgya stong mang po dang ldan pa/ nam mkha'i</text></item>
<item><p>325b1</p><section>phal chen</section><text>dbyings kyi tshad kyis gzhal ba/ 'khor thams cad du nam mkha'i dbyings ltar yangs pa/ gdugs dang / rgyal mtshan dang / ba dan gyi rgyan grangs med pas brgyan pa/ rin po che grangs med pa'i rgyan gyis brgyan pa/ mu tig gi phreng ba grangs med</text></item>
<item><p>325b2</p><section>phal chen</section><text>pa rab tu sbyangs pa'i rgyan gyis brgyan pa/ rin po che 'i phreng ba grangs med pa rab tu spyangs pa'i rgyan gyi brgyan pa/ mu tig dmar po'i phreng ba grangs med pa rab tu sbyangs pa'i rgyan gyi brgyan pa/ seng ge'i mu tig gi phreng ba grangs med pa rab tu sbyangs</text></item>
<item><p>325b3</p><section>phal chen</section><text>ba'i rgyan gyis brgyan pa/ seng ge'i rgyal mtshan grangs med pa'i rgyan gyis brgyan pa/ zla ba dang / zla gam grangs med pa'i rgyan gyis brgyan pa/ dar gyi lda ldi sna tshogs grangs med par rab tu sbyangs pa'i rgyan gyis brgyan pa/ dar gyi ba dan sna tshogs</text></item>
<item><p>325b4</p><section>phal chen</section><text>grangs med pa'i rgyan gyis brgyan pa/ rin po che mang po grangs med pa'i 'od kyi rgyan gyis brgyan pa/ gser gyi dra ba grangs med pa'i rgyan gyis brgyan pa/ rin po che'i snam bu grangs med pa'i rgyan gyis brgyan pa/ gser gyi lcags phod rin</text></item>
<item><p>325b5</p><section>phal chen</section><text>po ches spras pa grangs med pa'i rgyan gyis brgyan pa/ dril bu sgra snyan pa 'byung ba grangs med pa'i rgyan gyis brgyan pa/ rin po che'i dril bu g.yer kha'i dra ba bskyod na yid du 'ong ba'i sgra 'byung ba grangs med pa'i rgyan gyis brgyan pa/ lha rdzas</text></item>
<item><p>325b6</p><section>phal chen</section><text>kyi me tog mang po'i char mngon par 'bab pa/ grangs med pa'i rgyan gyis brgyan pa/ lha rdzas kyi phreng ba'i lda ldi mngon par sbyangs pa grangs med pa'i rgyan gyis brgyan pa/ gam yo nas spos kyi snod nas bdug spos 'thul ba'i yo byad grangs</text></item>
<item><p>325b7</p><section>phal chen</section><text>med pa'i rgyan gyis brgyan pa/ gser phye ma'i char rab tu 'bab pa/ grangs med pa'i rgyan gyis brgyan pa/ pu shu'i dra ba grangs med pa'i rgyan gyis brgyan pa/ skar khung grangs med pa'i rgyan gyis brgyan pa/ rta babs grangs med pa'i rgyan</text></item>
<item><p>326a1</p><section>phal chen</section><text>gyis brgyan pa/ ba gam grangs med pa'i rgyan gyis brgyan pa/ long gi dkyil 'khor grangs med pa'i rgyan gyis brgyan pa/ rin po che'i pha gu grangs med pa gtams pa'i rgyan gyis brgyan pa/ rin po che'i rtsig pa</text></item>
<item><p>326a2</p><section>phal chen</section><text>grangs med pa'i rgyan gyis brgyan pa/ rin po che'i ka ba grangs med pa'i rgyan gyis brgyan pa/ rin po che'i gos kyi sprin grangs med pa'i rgyan gyis brgyan pa/ rin po che'i shing grangs med pa'i rgyan gyis brgyan pa/ rin po che'i khri 'phang</text></item>
<item><p>326a3</p><section>phal chen</section><text>grangs med pa'i rgyan gyis brgyan pa/ rin po che'i lam grangs med pa'i rgyan gyis brgyan pa/ rin po che grangs med pa'i bad kyi rgyan gyis brgyan pa/ sa'i gzhi rgyan sna tshogs grangs med pa'i rgyan gyis brgyan pa/ rin po che grangs med pa</text></item>
<item><p>326a4</p><section>phal chen</section><text>las brtsegs pa'i khang pa'i rgyan gyis brgyan pa/ rin po che'i khri grangs med pa'i rgyan gyis brgyan pa/ rin po che'i bu mo grangs med pa'i rgyan brgyan pa/ rin po che'i snam bu grangs med pa bting ba'i rgyan gyis brgyan pa/</text></item>
<item><p>326a5</p><section>phal chen</section><text>'dzam bu chu klung gi gser gyi chu shing gi ka ba shin tu rnam par phye ba/ grangs med pa'i rgyan gyis brgyan pa/ rin po che thams cad kyi gzugs grangs med pa'i rgyan gyis brgyan pa/ byang chub sems dpa'i lus grangs med pa'i rgyan gyis brgyan</text></item>
<item><p>326a6</p><section>phal chen</section><text>pa/ bya'i tshogs sna tshogs yid du 'ong ba'i sgra 'byin pa grangs med pa'i rgyan gyis brgyan pa/ rin po che'i pad mo grangs med pa'i rgyan gyis brgyan pa/ rin po che'i srog shing 'dzin pa grangs med pa'i rgyan gyis brgyan pa/ rdzing bu grangs med pa'i rgyan</text></item>
<item><p>326a7</p><section>phal chen</section><text>gyis brgyan pa/ me tog pun da ri ka grangs med pa'i rgyan gyis brgyan pa/ rin po che'i them skas grangs med pa'i rgyan gyis brgyan pa/ rin po che'i stegs bu rnam par bkod pa grangs med pa'i rgyan gyis brgyan pa/ sa rin po che sna tshogs grangs</text></item>
<item><p>326b1</p><section>phal chen</section><text>med pas spras pa'i rgyan gyis brgyan pa/ nor bu rin po che chen po'i 'od grangs med pa rab tu 'gyed pa'i rgyan gyis brgyan pa/ rin po che thams cad rnam par phye ba/ grangs med pa'i rgyan gyis brgyan pa/ yon tan dang legs pa phun sum tshogs pa/ grangs</text></item>
<item><p>326b2</p><section>phal chen</section><text>med pa'i rgyan gyis brgyan par 'dug pa mthong ste/ khang pa brtsegs pa de'i nang na yang / khang pa brtsegs pa gzhan brgya stong 'di lta bu'i rgyan dang / lhab lhub kyis brgyan pa/ rin po che'i gdugs dang / rgyal mtshan dang / lha'i ba dan grangs med</text></item>
<item><p>326b3</p><section>phal chen</section><text>pa'i rgyan gyis brgyan pa nas/ yon tan dang legs pa phun sum tshogs pa/ grangs med pa'i bar gyi rgyan gyis brgyan pas gang bar mthong ngo / /khang pa brtsegs pa de dag thams cad kyang / de ltar rgya che zhing yangs la de ltar tshad med de/</text></item>
<item><p>326b4</p><section>phal chen</section><text>nam mkha'i mdzod du gyur pa/ kun nas shin tu spa bar 'khod par mthong ngo / /des khang pa brtsegs pa rnam par phye ba de dag thams cad kyang / dmigs pa gcig la phan tshun ma 'dres pa dang / phan tshun ma 'dzings pa dang / phan tshun sal sal por</text></item>
<item><p>326b5</p><section>phal chen</section><text>'dug par gzugs brnyan gyi tshul du de la snang bar gyur te/ dmigs pa gcig la ji lta ba de bzhin du/ dmigs pa ma lus pa de dag thams cad la yang snang bar mthong ngo / /de nas tshong dpon gyi bu nor / khang pa brtsegs pa chen po rnam par</text></item>
<item><p>326b6</p><section>phal chen</section><text>snang mdzad kyis rgyan gyis brgyan pa'i snying po'i yul dang / rnam par 'phrul pa bsam gyis mi khyab pa rnam pa de lta bu dag mthong nas/ dga' ba'i shugs dpag tu med pa rnam par 'phel ba'i spro ba dang / mos pa chen pos lus dang / sems mngon par</text></item>
<item><p>326b7</p><section>phal chen</section><text>brlan pa dang / 'du shes kyi rnam par thams cad rnam par bsal ba'i yid dang / sgrib pa thams cad rnam par bzlog pa'i sems dang / rmongs pa thams cad rnam par bral ba dang / 'khrug pa med pa'i phyogs la rab tu gzhol ba dang / sgra thams</text></item>
<item><p>327a1</p><section>phal chen</section><text>cad la thogs pa med pa'i dran pas/ rnam par dmigs pa'i rna ba dang ldan pa dang / yid la bya ba'i rnam par 'khrug pa thams cad dang bral ba dang / rnam par thar ba sgrib pa med pa'i tshul gyi rjes su 'brang ba'i blo dang / dmigs</text></item>
<item><p>327a2</p><section>phal chen</section><text>pa thams cad la sgrib pa med par mig rab tu 'gro bar gyur nas/ phyogs kyi rgyud thams cad la mngon du bltas pa'i lus kyis phyag bya bar/ mngon par sgrub pa'i stobs thams cad du khyab pa dang ldan pa'i lus thams cad kyis phab ste/ phyag byas so/ /</text></item>
<item><p>327a3</p><section>phal chen</section><text>de nas tshong dpon gyi bu nor phyag byas ma thag tu/ byang chub sems dpa' byams pa'i byin gyi rlabs kyi mthus khang pa brtsegs pa/ de dag thams cad kyi nang du bdag nyid phyin par shes par gyur to/ /khang pa brtsegs pa de dag thams cad</text></item>
<item><p>327a4</p><section>phal chen</section><text>du yang rnam par 'phrul pa/ bsam gyis mi khyab pa'i yul can rnam pa sna tshogs rnam pa tha dad pa mang po yang mthong bar gyur te/ khang pa brtsegs pa la lar ni/ byang chub sems dpa' byams pas thog ma rigs ni gang du skyes te/ ming ni</text></item>
<item><p>327a5</p><section>phal chen</section><text>ci zhes bya bar gyur pa zhig gis/ dge ba'i rtsa ba gang dang yongs su bskul ba gang dang / dge ba'i bshes gnyen gang gi yang dag par bskul ba dang / tshe'i tshad ni ci tsam zhig tu/ bskal pa'i ming ni ci zhes bya bar/ de bzhin gshegs pa ni gang la</text></item>
<item><p>327a6</p><section>phal chen</section><text>rgyan ni ji lta bu zhig dang ldan pa'i zhing du 'khor ni ji lta bu zhig tu smon lam gyi khyad par ni ji lta bu zhig mngon par bsgrubs te/ bla na med pa yang dag par rdzogs pa'i byang chub tu/ smon lam gyi sems bskyed pa de dag thams cad kyang</text></item>
<item><p>327a7</p><section>phal chen</section><text>mthong bar gyur to/ /shes par gyur to/ /khong du chud par gyur to/ /de'i tshe sems can de dag dang de bzhin gshegs pa de'i sku tshe'i tshad dang tshe'i tshad ji srid cig tu gyur pa de tsam gyi dus su/ de bzhin gshegs pa de'i zhabs kyi</text></item>
<item><p>327b1</p><section>phal chen</section><text>drung na bdag nyid 'dug par yang shes par gyur te/ bya ba de dag thams cad kyang mthong bar gyur to/ /khang pa brtsegs pa la lar ni/ byang chub sems dpa' byams pas thog ma gang du/ byams pa'i ting nge 'dzin thob par gyur pa dang</text></item>
<item><p>327b2</p><section>phal chen</section><text>dus gang nas bzung ste/ de'i byams pa zhes bya bar gyur pa de dag mthong bar gyur to/ /la lar ni gang du spyod pa spyad pa dang / la lar ni gang du pha rol tu phyin pa yongs su rdzogs par byas pa dang / la lar ni gang du bzod pa la zhugs pa dang /</text></item>
<item><p>327b3</p><section>phal chen</section><text>la lar ni gang du sa non pa dang / la lar ni gang du sangs rgyas kyi zhing gi rgyan yongs su bzung ba dang / la lar ni gang du de bzhin gshegs pa'i bstan pa yongs su bzung ba dang / la lar ni gang du mi skye ba'i chos la bzod pa thob par gyur ba dang / la lar</text></item>
<item><p>327b4</p><section>phal chen</section><text>ni gang du bla na med pa yang dag par rdzogs pa'i byang chub tu lung bstan pa dang / rnam pa ni ji lta bu zhig tu lung bstan pa dang / lung ni sus bstan pa dang / yun ni ji srid cig gis lung bstan pa de dag thams cad kyang mthong bar gyur to/ khang pa brtsegs</text></item>
<item><p>327b5</p><section>phal chen</section><text>pa la lar ni/ byang chub sems dpa' byams pa 'khor los sgyur ba'i rgyal por gyur te/ sems can rnams dge ba bcu'i las kyi lam la rab tu 'god pa mthong bar gyur to/ /la lar ni 'jig rten gyi mgon por gyur te/ 'jig rten gyi phan</text></item>
<item><p>327b6</p><section>phal chen</section><text>pa dang / bde ba thams cad kyis sems can rnams la nye bar sdud pa dang / la lar ni brgya byin du gyur te/ 'dod pa'i yon tan gyi dga' ba las sems can rnams rnam par zlog pa dang / la lar ni tshangs par gyur te/ bsam gtan</text></item>
<item><p>327b7</p><section>phal chen</section><text>dang / tshad med pa'i dga' ba sems can rnams la yongs su brjod pa dang / la lar ni lha'i dbang po rab mtshe mar gyur te/ tshad med pa'i yon tan sems can rnams la yongs su brjod pa dang / la lar ni lha'i dbang po rab dga' ldan du gyur te/</text></item>
<item><p>328a1</p><section>phal chen</section><text>byang chub sems dpa' tshe gcig gis thogs pa'i yon tan brjod pa dang / la lar ni lha'i rgyal po rab 'phrul dgar gyur te/ lha'i 'khor du byang chub sems dpa' thams cad kyi sprul pa'i rgyan yongs su ston pa dang / la lar ni</text></item>
<item><p>328a2</p><section>phal chen</section><text>lha'i rgyal po dbang bsgyur du gyur te/ lha rnams la chos thams cad la dbang bsgyur ba yang dag par ston pa dang / la lar ni bdud du gyur te/ lha rnams la phun sum tshogs pa thams cad mi rtag par ston pa dang / la lar ni lha ma yin gyi dbang po'i gnas su skyes</text></item>
<item><p>328a3</p><section>phal chen</section><text>te/ lha ma yin gyi 'khor nang rgyal dang / dregs pa dang / rlom pa thams cad rab tu spang ba dang / ye shes kyi rgya mtsho chen por 'jug par bya ba dang / chos kyi ye shes kyi rgyu thob par bya ba'i phyir chos ston pa mthong ngo / /khang pa brtsegs pa la</text></item>
<item><p>328a4</p><section>phal chen</section><text>lar ni gshin rje'i 'jig rten mthong bar gyur te/ de na byang chub sems dpa' byams pa 'od kyis/ sems can dmyal ba thams cad snang bar byed cing / sems can dmyal bar skyes pa'i sems can rnams kyi/ sems can dmyal ba'i sdug bsngal thams</text></item>
<item><p>328a5</p><section>phal chen</section><text>cad rab tu zhi bar byed pa mthong ngo / /khang pa brtsegs pa la lar ni kyi gnas mthong bar gyur te/ de na byang chub sems dpa' byams pa/ sems can kyi gnas su skyes pa rnams la/ kha zas dang / btung ba mang po nye bar bsgrub cing</text></item>
<item><p>328a6</p><section>phal chen</section><text>bkres pa dang / skom pa rab tu zhi bar byed pa mthong ngo / /khang pa brtsegs pa la lar ni byol song gi skye gnas na skye ba'i skye mched rnam pa tha dad pa sna tshogs kyis byol song gi skye gnas su gtogs pa'i/ sems can mang po 'dul bar mthong ngo / /khang</text></item>
<item><p>328a7</p><section>phal chen</section><text>pa brtsegs pa la lar ni rgyal po chen po'i khams su gtogs pa'i/ lha'i 'khor na 'jig rten gyi mgon po rnams la chos ston pa mthong ngo / /la lar ni lha'i dbang po brgya byin gyi 'khor na/ la lar ni lha'i rgyal po/ /rab mtshe ma'i 'khor na/</text></item>
<item><p>328b1</p><section>phal chen</section><text>la lar ni lha'i rgyal po rab dga' ldan gyi 'khor na/ la lar ni lha'i rgyal po rab 'phrul dga'i 'khor na/ la lar ni lha'i rgyal po dbang bsgyur gyi 'khor na/ la lar ni bdud kyi 'khor na/ khang pa brtsegs pa la lar ni/ tshangs pa'i</text></item>
<item><p>328b2</p><section>phal chen</section><text>dbang po'i 'khor na/ byang chub sems dpa' byams pa chos ston pa mthong ngo / /la lar ni klu dang lto 'phye chen po'i 'khor na/ la lar ni gnod sbyin dang srin po'i 'khor na/ la lar ni dri za dang mi'am ci'i 'khor na/ la lar ni lha ma</text></item>
<item><p>328b3</p><section>phal chen</section><text>yin dang gsod 'phrog gi dbang po'i 'khor na/ la lar ni nam mkha' lding gi dbang po chen po'i 'khor na/ la lar ni mi'i 'khor na/ khang pa brtsegs pa la lar ni lha dang / klu dang / gnod sbyin dang / dri za dang / lha ma yin dang /</text></item>
<item><p>328b4</p><section>phal chen</section><text>nam mkha' lding dang / mi'am ci dang / lto 'phye chen po dang / mi dang mi ma yin pa'i 'khor na/ byang chub sems dpa' byams pa chos ston pa mthong ngo / /la lar ni nyan thos kyi 'khor na/ la lar ni rang sangs rgyas kyi 'khor na/ la lar</text></item>
<item><p>328b5</p><section>phal chen</section><text>ni byang chub sems dpa'i 'khor na/ khang pa brtsegs pa la lar ni/ byang chub sems dpa' sems thog ma bskyed pa las dang po ba rnams la/ byang chub sems dpa' byams pa chos ston pa mthong ngo / /la lar ni spyod pa la zhugs pa rnams la/ la lar</text></item>
<item><p>328b6</p><section>phal chen</section><text>ni bzod pa thob cing phyir mi ldog pa rnams la/ la lar ni tshe gcig gis thogs shing dbang bskur ba rnams la/ khang pa brtsegs pa la lar ni/ byang chub sems dpa' sa dang po la gnas pa rnams la sa'i khyad par yongs su brjod pa mthong ngo / /</text></item>
<item><p>328b7</p><section>phal chen</section><text>la lar ni sa bcu la gnas pa'i bar gyi/ byang chub sems dpa' rnams dang lhan cig tu/ byang chub sems dpa' byams pas thams cad kyi khyad par yang dag par bgro bar bskyod pa mthong ngo / /la lar ni pha rol tu phyin pa thams cad yongs</text></item>
<item><p>329a1</p><section>phal chen</section><text>su rdzogs par bya ba dang / la lar ni bslab pa thams cad la mngon du 'jug par bya ba kun tu mtha' yas pa dang / la lar ni ting nge 'dzin gyi sgo la 'jug pa rgya chen po dang / la lar ni rnam par thar pa'i tshul zab mo dang /</text></item>
<item><p>329a2</p><section>phal chen</section><text>la lar ni bsam gtan dang / ting nge 'dzin dang / snyoms par 'jug pa dang / mngon par shes pa zhi ba'i yul gyis rgyas par dgang ba dang / la lar ni byang chub sems dpa'i spyod pa dang / 'dul ba dang / thabs kyi sgo la 'jug pa dang /</text></item>
<item><p>329a3</p><section>phal chen</section><text>la lar ni smon lam mngon par bsgrub pa rgya che ba dang / khang pa brtsegs pa la lar ni/ byang chub sems dpa' byams pa skal ba mthun par spyod pa'i/ byang chub sems dpa' rnams dang 'grogs shing / 'jig rten la phan par bya ba'i don</text></item>
<item><p>329a4</p><section>phal chen</section><text>du/ bzo'i gnas sna tshogs dang / gtsug lag gi khyad par sems can thams cad la/ phan pa dang bde bar 'gyur ba dang / 'byor ba rnams yang dag par 'gro ba mthong ngo / /la lar ni byang chub sems dpa' tshe gcig gis/ thogs pa rnams</text></item>
<item><p>329a5</p><section>phal chen</section><text>dang 'grogs shing / sangs rgyas thams cad kyi ye shes la dbang bskur ba'i sgo yang dag par 'gro ba mthong ngo / /khang pa brtsegs pa la lar ni/ byang chub sems dpa' byams pa chags pa cing / lo brgya stong du mar mi gtong ba la</text></item>
<item><p>329a6</p><section>phal chen</section><text>brtson pa mthong ngo / /la lar ni lung dpog pa dang / kha ton bya ba la brtson par/ la lar ni chos kyi sgo rab tu brtags pa la brtson par/ la lar ni dam pa'i chos bgro ba la brtson par/ la lar ni dam pa'i chos bri ba la brtson par/</text></item>
<item><p>329a7</p><section>phal chen</section><text>la lar ni byams pa la mnyam par gzhag par/ la lar ni bsam gtan dang / tshad med pa thams cad la mnyam par gzhag par/ la lar ni rgyas pa'i skye mched dang / rnam par thar pa thams cad la mnyam par gzhag par/ khang</text></item>
<item><p>329b1</p><section>phal chen</section><text>pa brtsegs pa la lar ni byang chub sems dpa' byams pa/ byang chub sems dpa'i mngon par shes pa bsgrub pa'i thabs kyi ting nge 'dzin la/ mnyam par gzhag par mthong ngo / /khang pa brtsegs pa la lar ni byang chub sems dpa'i/ ting</text></item>
<item><p>329b2</p><section>phal chen</section><text>nge 'dzin sprul pa yod pa la mnyam par bzhag pa'i byang chub sems dpa' mang po mthong ste/ de dag gi lus thams cad dang / ba spu'i sgo thams cad nas sprul pa thams cad kyi sprin mang po 'byung ba mthong ngo / /la la'i lus dang / ba</text></item>
<item><p>329b3</p><section>phal chen</section><text>spu'i sgo thams cad nas ni/ lha'i ris kyi sprin mang po 'byung ba mthong ngo / /la la'i lus dang ba spu'i sgo thams cad nas ni klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye</text></item>
<item><p>329b4</p><section>phal chen</section><text>chen po dang / brgya byin dang / tshangs pa dang / 'jig rten gyi mgon po dang / 'khor los sgyur ba'i sprin mang po 'byung ba dang / la la'i lus dang ba spu'i sgo thams cad nas ni/ khams kyi rgyal po'i sprin mang po 'byung ba dang / la la'i</text></item>
<item><p>329b5</p><section>phal chen</section><text>lus dang ba spu'i sgo thams cad nas ni/ rgyal bu gzhon nu'i sprin mang po 'byung ba dang / la la'i lus dang ba spu'i sgo thams cad nas ni/ tshong dpon dang / blon po dang / khyim bdag gi sprin mang po dang / la la'i lus dang ba spu'i sgo</text></item>
<item><p>329b6</p><section>phal chen</section><text>thams cad nas ni/ nyan thos dang / rang sangs rgyas dang / byang chub sems dpa'i sprin mang po dang / la la'i lus dang ba spu'i sgo thams cad nas ni/ de bzhin gshegs pa'i sku'i sprin mang po dang / la la'i lus dang ba spu'i sgo thams cad nas ni/</text></item>
<item><p>329b7</p><section>phal chen</section><text>sems can thams cad du sprul pa'i/ sprin tshad med pa 'byung ba mthong ngo / /la la'i lus dang ba spu'i sgo thams cad nas ni/ chos kyi sgo rnam pa sna tshogs 'byung ba thos par gyur te/ 'di ltar byang chub sems dpa'i yon tan bsngags pa'i sgo</text></item>
<item><p>330a1</p><section>phal chen</section><text>dang / sbyin pa'i pha rol tu phyin pa'i sgo dang / tshul khrims dang / bzod pa dang / brtson 'grus dang / bzod pa dang / brtson 'grus dang / bsam gtan dang / shes rab dang / thabs dang / smon lam dang / stobs dang / ye shes kyi pha rol</text></item>
<item><p>330a2</p><section>phal chen</section><text>tu phyin pa'i sgo dang / bsdu ba'i dngos po dang / bsam gtan dang / tshad med pa dang / ting nge 'dzin dang / snyoms par 'jug pa dang / mngon par shes pa dang / rig pa dang / gzungs dang / spobs pa dang / bden pa dang / so so</text></item>
<item><p>330a3</p><section>phal chen</section><text>yang dag par rig pa dang / zhi gnas dang / lhag mthong dang / rnam par thar pa'i sgo dang / rten cing 'brel bar 'byung ba dang / rten pa dang / chos kyi mdo dang / dran pa nye bar gzhag pa dang / yang dag par spong ba dang / rdzu 'phrul gyi</text></item>
<item><p>330a4</p><section>phal chen</section><text>rkang pa dang / dbang po dang / stobs dang / byang chub kyi yan lag dang / lam dang / nyan thos kyi theg pa'i gtam dang / rang sangs rgyas kyi theg pa'i gtam dang / theg pa chen po'i gtam dang / sa dang bzod pa dang / spyod pa dang / smon</text></item>
<item><p>330a5</p><section>phal chen</section><text>lam gyi sgo dang / de bzhin du chos thams cad kyi sgor 'jug pa'i sgra mang po 'byung ba thos so/ /khang pa brtsegs pa la lar ni/ de bzhin gshegs pa'i 'khor gyi dkyil 'khor du kun nas 'dus par mthong ste/ de bzhin gshegs pa de dag gi</text></item>
<item><p>330a6</p><section>phal chen</section><text>rnam pa tha dad pa sna tshogs skye ba dang / rigs rnam pa tha dad pa dang / sku rnam par phye ba tshad med pa rnam pa tha dad pa dang / sku tshe rnam pa tha dad pa dang / zhing rnam pa tha dad pa dang / bskal pa rnam pa tha dad pa dang / chos bstan pa rnam pa</text></item>
<item><p>330a7</p><section>phal chen</section><text>tha dad pa dang / 'byung ba'i sgo rnam pa tha dad pa dang / dam pa'i chos gnas pa rnam pa tha dad pa nas/ 'khor gyi dkyil 'khor thams cad du/ rnam pa tha dad pa dag kyang ma lus par mthong bar gyur to/ /khang pa brtsegs</text></item>
<item><p>330b1</p><section>phal chen</section><text>pa chen po rnam par snang mdzad kyi rgyan gyis brgyan pa'i snying po/ de'i dbus su khang pa brtsegs pa gcig cig gzhan pas che la yangs shing / khang pa brtsegs pa gzhan thams cad kyi rgyan ma lus pa thams cad pas kyang ches lhag</text></item>
<item><p>330b2</p><section>phal chen</section><text>par 'phags pa'i rgyan gyis/ yang dag par brgyan pa zhig 'dug par mthong ste/ khang pa brtsegs pa de'i nang na stong gsum gyi stong chen po'i 'jig rten gyi khams 'dug pa mthong ngo / /stong gsum gyi stong chen po'i 'jig rten gyi khams</text></item>
<item><p>330b3</p><section>phal chen</section><text>de nas yang / gling bzhi pa bye ba phrag brgya dang / 'dzam bu'i gling bye ba phrag brgya dang / dga' ldan gyi gnas bye ba phrag brgya 'khod par mthong ngo / /'dzam bu'i gling de dag thams cad na yang byang chub sems dpa' byams pa pad mo'i nang du skye ba</text></item>
<item><p>330b4</p><section>phal chen</section><text>dang / brgya byin dang / tshangs pas yongs su blangs pa dang / gom pa bdun du 'gro ba dang / phyogs bcur rnam par bltas pa dang / seng ge'i nga ro chen po sgrog pa dang / gzhon nu'i sa thams cad yongs su ston pa dang / btsun mo'i 'khor gyi</text></item>
<item><p>330b5</p><section>phal chen</section><text>nang na gnas pa dang / bza' shing gi ra bar 'gro ba dang / thams cad mkhyen pa nyid la mngon du phyogs te/ mngon par byung nas rab tu 'byung ba dang / dka' ba'i spyod pa yongs su ston pa dang / zas za ba dang / snying po byang chub tu 'gro ba dang /</text></item>
<item><p>330b6</p><section>phal chen</section><text>bdud rgol du 'jug pa dang / byang chub tu rnam par 'tshang rgya ba dang / byang chub kyi shing la mi 'gebs par lta ba dang / tshangs pa chen pos gsol ba gdab pa dang / mngon par rdzogs par sangs rgyas te/ chos kyi 'khor lo bskor ba'i</text></item>
<item><p>330b7</p><section>phal chen</section><text>yul sna tshogs yongs su bstan pa dang / rnam pa tha dad pa dang / tshul dang rnam pa sna tshogs bstan pa rnam pa tha dad pa dang / tshe'i tshad sna tshogs rnam pa tha dad pa dang / 'khor gyi dkyil 'khor gyi rgyan sna tshogs tha dad pa dang / sangs rgyas kyi zhing rnam</text></item>
<item><p>331a1</p><section>phal chen</section><text>par dag pa'i tshul bstan pas sna tshogs rnam pa tha dad pa dang / spyod pa dang smon lam brjod pa sna tshogs rnam pa tha dad pa dang / chos bstan cing rnam par dgod pa dang / sems can yongs su smin par bya ba'i thabs sna tshogs rnam pa tha</text></item>
<item><p>331a2</p><section>phal chen</section><text>dad pa dang / ring bsrel bgo ba dang / bstan pa gnas pa'i byin gyi rlabs yongs su bstan pa sna tshogs rnam pa tha dad pas chos kyi 'khor lo bskor zhing lha'i gnas su 'gro ba mthong ste/ de dag thams cad na'ang tshong dpon gyi bu nor nyid rkang pa'i</text></item>
<item><p>331a3</p><section>phal chen</section><text>drung na 'dug par rang rang gis shes par gyur to/ /de'i 'khor gyi dkyil 'khor thams cad dang / bya ba thams cad yongs su bstan pa dang / tshe'i tshad rnam pa tha dad pa thams cad la dran pa ma nyams pa'i byin gyi rlabs kyis 'du shes kyi rnam pa thams</text></item>
<item><p>331a4</p><section>phal chen</section><text>cad khong du chud pa'i ye shes kyi sa la gnas pas/ khang pa brtsegs pa de dag gi dril dang / dril bu g.yer ka'i dra ba dang / rol mo dang / glu la pa'i pa ci snyed cig yod pa de dag thams cad las/ chos kyi sprin gyi 'brug sgra bsam gyis mi khyab pa</text></item>
<item><p>331a5</p><section>phal chen</section><text>'byung ba thos par gyur te/ la la las ni byang chub kyi sems rnam pa tha dad pa dang / la la las ni pha rol tu phyin pa'i spyod pa dang / smon lam rnam pa tha dad pa dang / la la las ni sa tshad med pa rnam pa tha dad pa dang / la la las ni mngon par shes</text></item>
<item><p>331a6</p><section>phal chen</section><text>pa bsam gyis mi khyab pas rnam par 'phrul ba rnam pa tha dad pa dang / la la las ni de bzhin gshegs pa'i mchod pa sna tshogs rnam pa tha dad pa dang / la la las ni sangs rgyas kyi zhing gi rgyan rnam pa tha dad pa dang / la la las ni de bzhin gshegs pa'i</text></item>
<item><p>331a7</p><section>phal chen</section><text>chos kyi sprin tshad med pa rnam pa tha dad pa dang / de bzhin du chos thams cad kyi sgra gong du ji skad du brjod pa thams cad thos par gyur to/ /la la las ni thams cad mkhyen pa nyid du 'jug pa'i sgra thos te/ 'jig rten gyi khams che ge mo zhig ces bya</text></item>
<item><p>331b1</p><section>phal chen</section><text>bar byang chub sems dpa'i dang / che ge mo zhig gi chos kyi sgo ni che ge mo zhig ces bya ba thos/ dge ba'i bshes gnyen ni/ che ge mo zhig gis yang dag par bskul/ de bzhin gshegs pa ni che ge mo zhig gi zhabs kyi drung du bskal pa'i ming</text></item>
<item><p>331b2</p><section>phal chen</section><text>ni 'di zhes bya bar/ sangs rgyas kyi zhing ni 'di lta bu zhig tu 'khor gyi dkyil 'khor ni 'di lta bu zhig na 'dug 'dug ste/ dge ba'i rtsa ba ni 'di lta bu zhig bskyed nas/ de bzhin gshegs pa'i yon tan ni/ 'di lta bu dag gcig</text></item>
<item><p>331b3</p><section>phal chen</section><text>thos te/ lhag pa'i bsam pa ni 'di lta bu dang / smon lam gyi rnam pa ni 'di 'dra ba zhig gis/ byang chub tu sems bskyed nas/ des bskal pa ni 'di snyed cig tu/ byang chub sems dpa'i spyod pa spyad de/ bskal pa 'di snyed cig</text></item>
<item><p>331b4</p><section>phal chen</section><text>gis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /mtshan ni 'di zhes bya/ sku che'i tshad ni 'di tsam zhig ste/ sangs rgyas kyi zhing gi yon tan dang / rgyan phun sum tshogs</text></item>
<item><p>331b5</p><section>phal chen</section><text>pa 'di 'dra ba dang / smon lam gyi khyad par 'di lta bu zhig dang / sems can rnam par gdul ba 'di 'dra ba zhig dang / nyan thos dang / rang sangs rgyas kyi 'khor kun nas 'dus pa 'di 'dra ba zhig go /de yongs su mya ngan</text></item>
<item><p>331b6</p><section>phal chen</section><text>las 'das nas kyang / bskal ba 'di snyed cig tu dam pa'i chos gnas par 'gyur ro/ /sems can gyi don ni 'di tsam zhig tu 'gyur ro/ /zhes bya ba'i sgra thos so/ /la la las ni 'jig rten gyi khams che ge mo zhig na/ byang chub sems dpa'i</text></item>
<item><p>331b7</p><section>phal chen</section><text>ming dang / che ge mo zhig sbyin pa'i pha rol tu phyin pa la spyod na/ gtang bar dka' ba 'di lta bu'i yongs su gtong ba brgya ni byed do/ /byang chub sems dpa' che ge mo zhig ni/ tshul khrims srung ngo / /bzod pa sgom mo/ /brtson 'grus rtsom mo/ /bsam</text></item>
<item><p>332a1</p><section>phal chen</section><text>gtan la snyoms par 'jug go /shes rab kyis rnam par dbye ba la brtson no/ /byang chub sems dpa' che ge mo zhig ni dam pa'i chos yongs su btsal ba'i don du rgyal po'i srid yongs su gtong bar byed do/ /</text></item>
<item><p>332a2</p><section>phal chen</section><text>rin po che yongs su gtong ba dang / bu yongs su gtong ba dang / chung ma yongs su gtong ba dang / rka lag dang dang / mgo yongs su gtong ba byed do/ /myer mchong ba byed do/ /byang chub sems dpa'i ming dang che ge mo zhig gis ni de bzhin</text></item>
<item><p>332a3</p><section>phal chen</section><text>gshegs pa'i bstan pa bzung ste/ chos smra bar byed do/ /chos kyi sbyin pa gtong ngo / /chos kyi mchod sbyin byed do/ /chos kyi rgyal mtshan sgreng ngo / /chos kyi rnga rdung ngo / /chos kyi dung 'bud do/ /chos kyi char 'bebs so/ /de bzhin</text></item>
<item><p>332a4</p><section>phal chen</section><text>gshegs pa'i bstan pa 'dzin to/ /de bzhin gshegs pa'i mchod rten brgyan pa byed do/ /de bzhin gshegs pa'i sku gzugs brgyan pa byed do/ /sems can la bde ba'i yo byad kyis sdud do/ /dam pa'i chos kyi mdzod srung ngo zhes bya</text></item>
<item><p>332a5</p><section>phal chen</section><text>ba'i sgra thos so/ /la la las ni 'jig rten gyi khams che ge mo zhig ces bya ba na/ de bzhin gshegs pa mtshan che ge mo zhes dbang bskur ba dang che ge mo zhig gis 'khor 'di lta bu zhig na sangs rgyas kyi zhing 'di lta bu zhig dang /</text></item>
<item><p>332a6</p><section>phal chen</section><text>bskal pa 'di lta bu zhig la sku tshe'i tshad 'di tsam zhig dang chos bstan pa 'di lta bu dang / sems can 'dul ba 'di 'dra ba dang / 'di lta bu'i smon lam gyi mngon par 'tshang rgya bas da ltar bzhugs shing 'tsho skyong ngo zhes bya ba dang / de bzhin du</text></item>
<item><p>332a7</p><section>phal chen</section><text>dril dang dril bu g.yer ka'i dra ba dang / rol mo la pa'i dmigs pa thams cad las chos kyi sgo rnam pa tha dad pa tshad med pa'i sgra thos par gyur te/ sgra de dag thams cad thos pas tshong dpon gyi bu nor dga' ba'i shugs</text></item>
<item><p>332b1</p><section>phal chen</section><text>rgya chen pos mngon par brlan pa'i sems kyis chos kyi sgo de dag thos nas la lar ni gzungs kyi sgo mang po thob par gyur to/ /la lar ni spobs pa'i sgo mang po thob par gyur to/ /la lar ni bzod pa'i sgo mang po thob par gyur to/ /la lar ni spyod pa'i sgo mang po</text></item>
<item><p>332b2</p><section>phal chen</section><text>thob par gyur to/ /la lar ni smon lam gyi sgo mang po thob par gyur to/ /la lar ni pha rol tu phyin pa'i sgo mang po thob par gyur to/ /la lar ni mngon par shes pa'i sgo mang po thob par gyur to/ /la lar ni rig pa dang ye shes snang ba'i sgo mang po thob par gyur to/ /</text></item>
<item><p>332b3</p><section>phal chen</section><text>la lar ni rnam par thar pa'i sgo mang po thob par gyur to/ /la lar ni ting nge 'dzin gyi sgor 'jug pa mang po thob par gyur to// //sangs rgyas rmad gcad ces bya ba shin tu rgyas pa chen po'i mdo/ bam po nyi shu gcig pa/ me long gi dkyil</text></item>
<item><p>332b4</p><section>phal chen</section><text>'khor de dag las kyang gzugs brnyan gyi rgyan rnam par dmigs pa tshad med pa mthong bar gyur te/ la lar ni de bzhin gshegs pa'i 'khor gyi dkyil 'khor gyi gzugs brnyan rnam par dmigs pa mthong ngo / /la lar ni byang chub sems dpa'i 'khor</text></item>
<item><p>332b5</p><section>phal chen</section><text>gyi dkyil 'khor gyi gzugs brnyan rnam par dmigs pa dang / la lar ni nyan thos kyi 'khor gyi dkyil 'khor gyi gzugs brnyan rnam par dmigs pa dang / la lar ni rang sangs rgyas kyi 'khor gyi dkyil 'khor gyi gzugs brnyan rnam par dmigs</text></item>
<item><p>332b6</p><section>phal chen</section><text>pa dang / la lar ni de bzhin gshegs pa'i 'khor gyi dkyil 'khor gyi gzugs brnyan rnam par dmigs pa dang / la lar ni kun nas nyon mongs pa'i zhing gi gzugs brnyan rnam par dmigs pa dang / la lar ni rnam par dag pa'i zhing gi gzugs</text></item>
<item><p>332b7</p><section>phal chen</section><text>brnyan rnam par dmigs pa dang / la lar ni kun nas nyon mongs shing rnam par dag pa'i zhing gi gzugs brnyan rnam par dmigs pa dang / la lar ni rnam par dag cing kun nas nyon mongs pa'i zhing gi gzugs brnyan rnam par dmigs</text></item>
<item><p>333a1</p><section>phal chen</section><text>pa dang / la lar ni sangs rgyas dang bcas pa'i 'jig rten gyi khams kyi gzugs brnyan rnam par dmigs pa dang / la lar ni sangs rgyas mi bzhugs pa'i 'jig rten gyi khams kyi gzugs brnyan rnam par dmigs pa dang /</text></item>
<item><p>333a2</p><section>phal chen</section><text>la lar ni chung ba'i 'jig rten kyi khams kyi gzugs brnyan rnam par dmigs pa dang / la lar ni che ba'i 'jig rten gyi khams kyi gzugs brnyan rnam par dmigs pa dang / la lar ni phra ba'i 'jig rten gyi khams kyi gzugs brnyan rnam par dmigs pa dang /</text></item>
<item><p>333a3</p><section>phal chen</section><text>la lar ni rgya che ba'i 'jig rten gyi khams kyi gzugs brnyan rnam par dmigs pa dang / la lar ni 'phrul gyis 'ju ga pa'i 'jig rten gyi khams kyi gzugs brnyan rnam par dmigs pa dang / la lar ni snrel zhi'i 'jig rten gyi khams kyi gzugs</text></item>
<item><p>333a4</p><section>phal chen</section><text>brnyan rnam par dmigs pa dang / la lar ni spyi'u tshugs kyi 'jig rten gyi khams kyi gzugs brnyan rnam par dmigs pa dang / la lar ni sa'i gzhi mnyam par 'dug pa'i 'jig rten gyi khams kyi gzugs brnyan rnam par dmigs pa dang / la lar</text></item>
<item><p>333a5</p><section>phal chen</section><text>ni sems can dmyal ba dang / byol song dang / yi dwags kyi gnas kyi 'jig rten gyi khams kyi gzugs brnyan rnam par dmigs pa dang / la lar ni lha dang gang ba'i 'jig rten gyi khams kyi gzugs brnyan rnam par dmigs pa mthong bar gyur to/ /</text></item>
<item><p>333a6</p><section>phal chen</section><text>'chag sa de dag dang / gnas de dag dang / stan de dag la byang chub sems dpa' grangs med pa dgos pa sna tshogs la brtson pa dag kyang mthong bar gyur te/ la lar ni 'chag pa dang / la lar ni bsam gtan byed pa dang / la lar ni lta ba dang /</text></item>
<item><p>333a7</p><section>phal chen</section><text>la lar ni sems can rnams la snying rje chen pos rgyas par 'gengs pa dang / la lar ni gtsug lag gi tshul sna tshogs 'jig rten gyi don du 'gyur ba bsgrub pa dang / la lar ni lung nod pa dang / la lar ni kha ton byed pa dang / la lar ni yi ger 'dri ba</text></item>
<item><p>333b1</p><section>phal chen</section><text>dang / la lar ni dri ba yongs su 'dri ba dang / la lar ni phung po gsum pa'i bshags pa dang / yongs su bsngo ba la brtson pa dang / la lar ni smon lam mngon par sgrub pa byed pa mthong ngo / /ka ba de dag las kyang rin po che'i rgyal po</text></item>
<item><p>333b2</p><section>phal chen</section><text>thams cad kyi 'od kyi dra ba mang po 'byung ba mthong ste/ la la las ni kha dog sngon po dang / la la las ni kha dog ser po dang / la la las ni kha dog dmar po dang / la la las ni kha dog dkar po dang / la la las ni shel gyi kha dog dang /</text></item>
<item><p>333b3</p><section>phal chen</section><text>la la las ni gser gyi kha dog dang / la la las ni in dra nI la'i kha dog dang / la la las ni 'ja'i kha dog dang / la la las ni 'dzam bu chu klung gi gser gyi kha dog dang / la las ni 'od thams cad du snang ba'i kha dog dang /</text></item>
<item><p>333b4</p><section>phal chen</section><text>lus dang sems kyi bde bskyed pa blta na mchog tu mdzes pa mthong bar gyur to/ /'dzam bu chu klung gi gser gyi chu shing gi ka ba de dag dang / rin po che thams cad kyi gzugs de dag kyang lag nas me tog gi sprin mngon par spyod par mthong ste/ lag</text></item>
<item><p>333b5</p><section>phal chen</section><text>nas phreng ba'i lda ldi dang / lag nas gos dang / lag nas gdugs dang / rgyal mtshan dang / ba dan dang / lag nas spos dang / bdug spos dang / byug pa dang / lag nas nor bu rin po che'i dra ba dang / lag nas rin po che sna tshogs</text></item>
<item><p>333b6</p><section>phal chen</section><text>dang / gser gyi lcag phod sna tshogs dang / lag nas mu tig sna tshogs kyi se mo do dang / lag nas rin po che sna tshogs kyi se mo do mngon par sbyong ba dang / lag na rgyan thams cad thogs par mthong ngo / /la la ni gtsug gi rin po che dang / cod</text></item>
<item><p>333b7</p><section>phal chen</section><text>pan gyis 'dud cing 'gebs par blta ba dang / thal mo sbyar zhing phyag 'tshal bar mthong ngo / /mu tig gi phreng ba de dag las kyang / spos sna tshogs kyis dri zhim por byas pa'i cha yan lag brgyad dang ldan pa'i char gyi rgyun phra mo 'bab par mthong</text></item>
<item><p>334a1</p><section>phal chen</section><text>ngo / /rin po che bai DUr+ya'i phreng ba'i dra ba de dag las kyang / mar phreng ba rab tu 'bar ba mang po mthong bar gyur to/ /rin po che'i gdugs de dag kyang rgyan dang / lhab lhub thams cad kyis mdzes par brgyan te/</text></item>
<item><p>334a2</p><section>phal chen</section><text>rin po che'i dril dang / dril bu g.yer kha'i dra ba dang / dar gyi lda ldi dang / chun po dang / rin po che'i shar bu dang / nor bu rin po che sna tshogs kyis sgo ngas yongs su brgyan pa'i snying po dang ldan pa mthong ngo / /rdzing de dag nas kyang /</text></item>
<item><p>334a3</p><section>phal chen</section><text>rin po che'i me tog pad mo dang / uta pal dang / ku ma da dang / bun da ri ka grangs med pa mngon par 'thon par mthong ste/ la la ni mtho gang 'khor ba tsam/ la la ni 'dom gang 'khor ba tsam/ la la ni shing rta'i 'khor lo tsam ste/ de</text></item>
<item><p>334a4</p><section>phal chen</section><text>dag la yang gzugs sna tshogs kyi rgyan mang po 'khod par mthong ste/ 'di ltar bud med kyi gzugs dang / skyes pa'i gzugs dang / khye'u'i gzugs dang / bu mo'i gzugs dang / brgya byin gyi gzugs dang / tshangs pa'i</text></item>
<item><p>334a5</p><section>phal chen</section><text>gzugs dang / 'jig rten gyi mgon po'i gzugs dang / lha dang klu dang / gnod sbyin dang dri za dang / lha ma yin dang / nam mkha' lding dang / mi 'am ci dang / lto 'phye chen po'i gzugs dang / nyan thos dang / rang sangs rgyas</text></item>
<item><p>334a6</p><section>phal chen</section><text>dang / byang chub sems dpa'i gzugs dang / 'gro ba thams cad kyi gzugs kyi dbyibs su 'dug pa'i lus kha dog sna tshogs rnam pa du ma dang ldan pa mang po thal mo sbyar te/ lus 'dud cing / phyag 'tshal bar 'khod par mthong ngo / /</text></item>
<item><p>334a7</p><section>phal chen</section><text>de bzhin gshegs pa'i sku gzugs/ chen po'i mtshan sum cu rtsa gnyis kyis brgyan pa skyil mo krung du bcas te bzhugs pa dag kyang mthong ngo / /sa chen po'i gzhi bai DUr+ya las grub pa/ ris su 'dug pa'i ris re re nas</text></item>
<item><p>334b1</p><section>phal chen</section><text>kyang gzugs brnyan rnam par pa bsam gyis mi khyab pa mang po mthong bar gyur te/ /khang ba rtsegs pa/ la la las ni zhing gi gzugs brnyan rnam par dmigs pa/ la la las ni byang chub sems dpa'i gzugs brnyan rnam par dmigs pa/ la</text></item>
<item><p>334b2</p><section>phal chen</section><text>la las ni sangs rgyas kyi gzugs brnyan rnam par dmigs pa mthong bar gyur te/ khang pa brtsegs pa de dag gi rgyan dang / lhab lhub ji snyed pa de dag thams cad kyang / ris re re la gzugs brnyan du snang bar mthong ngo / /rin</text></item>
<item><p>334b3</p><section>phal chen</section><text>po che'i shing rin po che'i me tog dang / 'bras bu'i mdzod sna tshogs dang ldan pa de dag thams cad las kyang / lus phyed tsam byung ba'i gzugs dbyibs sna tshogs dang kha dog sna tshogs su 'dug pa mang po 'thon par mthong ste/ la la</text></item>
<item><p>334b4</p><section>phal chen</section><text>las ni sangs rgyas sku phyed tsam byung ba dang / la la las ni byang chub sems dpa'i lus phyed tsam byung ba dang / la la las ni lha dang / klu dang / gnod sbyin dang / dri za dang / lha ma yin dang / nam mkha' lding dang /</text></item>
<item><p>334b5</p><section>phal chen</section><text>ci dang / lto 'phye chen po'i lus phyed tsam byung ba dang / la la las ni brgya byin dang / tshangs pa dang / 'jig rten gyi mgon po'i lus phyed tsam byung ba dang / la la las ni 'khor los sgyur ba dang / dbang po'i lus</text></item>
<item><p>334b6</p><section>phal chen</section><text>phyed tsam byung ba dang / la la las ni rgyal bu gzhon nu dang / tshong dpon dang / khyim bdag dang / blon po dang / skyes pa dang / bud med dang / khye'u dang / dge slong dang / dge slong ma dang / dge bsnyen dang /</text></item>
<item><p>334b7</p><section>phal chen</section><text>dge bsnyen ma'i lus phyed tsam byung ba mthong ste/ la la'i la gnas ni me tog phreng ba spyod pa dang / la la'i lag nas ni rin po che'i phreng ba mngon par spyod pa dang / la la'i lag nas ni rgyan thams cad mngon par thogs pa dang / la la ni lus</text></item>
<item><p>335a1</p><section>phal chen</section><text>'dud cing thal mo sbyar te mi 'gebs par lta zhing phyag 'tshal ba dang / la la ni mngon par bstod pa dang / la la ni mnyam par bzhag pa dang / la la ni gser gyi kha dog tu 'dug pa dang / la la ni dngul</text></item>
<item><p>335a2</p><section>phal chen</section><text>gyi kha dog tu 'dug pa dang / la la ni byi ru'i kha dog tu 'dug pa dang / la la ni rin po che baiDUr+ya sngon po'i kha dog tu 'dug pa dang / la la ni rin po che in dra nI la'i kha dog tu 'dug pa dang / la la ni nor bu rin po che rnam par snang ba'i</text></item>
<item><p>335a3</p><section>phal chen</section><text>kha dog tu 'dug pa dang / la la ni rin po che thams cad kyi kha dog tu 'dug pa dang / la la ni me tog tsam pa ka'i kha dog tu 'dug pa dang / la la ni 'od kyi lus dang / la la ni mtshan gyis rnam par bris pa'i lus su mthong bar gyur to/ /zla gam</text></item>
<item><p>335a4</p><section>phal chen</section><text>de dag las kyang gnyi zla dang gza' skar gyi gzugs brnyan grangs med pa mang po 'thon te/ phyogs bcu snang bar byed pa mthong bar gyur to/ /khang pa dang gzhal med khang dang khang pa brtsegs pa'i rtsig ngos de dag thams cad kyang rin po che thams cad</text></item>
<item><p>335a5</p><section>phal chen</section><text>kyis ris su bris par mthong ste/ rin po che'i ris de dag thams cad las kyang / byang chub sems dpa' byams pas byang chub sems dpa'i spyod pa rim pas ji ltar spyad pa'i byang chub sems dpa'i spyod pa thams cad</text></item>
<item><p>335a6</p><section>phal chen</section><text>rim par mthong bar gyur te/ mig ris la la las ni byang chub sems dpa' byams pas mgo byin pa mthong ngo / /la la las ni byin pa dang / la la las ni lag pa byin pa dang / la la las ni gtsug gi rin po che byin pa dang /</text></item>
<item><p>335a7</p><section>phal chen</section><text>la la las ni thor pag dang bcas pa'i gtsug gi rin po che byin pa dang / la la las ni so byin pa dang / la la las ni lce byin pa dang / la la las ni rna ba byin pa dang / la la las ni sna byin pa dang / la la las ni snying byin pa dang / la la las ni sha dang</text></item>
<item><p>335b1</p><section>phal chen</section><text>rkang byin pa dang / la la las ni khrag byin pa dang / la la las ni pags pa dang pri byin pa dang / la la las ni sen mo sha dang bcas par byin pa dang / la la las ni dra bar 'brel ba dang / bcas pa'i sor mo byin pa dang / la la</text></item>
<item><p>335b2</p><section>phal chen</section><text>las ni bu dang / bu mo dang chung ma byin pa dang / la la las ni rin po che'i phung po byin pa dang / la la las ni grong dang grong khyer dang / ljongs dang yul dang khams dang / rgyal po'i gnas byin pa dang / la la las ni 'dzam bu'i gling byin</text></item>
<item><p>335b3</p><section>phal chen</section><text>pa dang / la la las ni gling bzhi byin pa dang / la la las ni rgyal srid kyi dbang phyug byin pa dang / la la las ni rgyal po'i khri byin pa dang / la la las ni bran pho smos byin pa dang / la la las ni btsun mo'i 'khor byin pa dang / la la</text></item>
<item><p>335b4</p><section>phal chen</section><text>las ni bza' shing gi ra ba dang / dka' thub kyi nags tshal byin pa dang / la la las ni gdugs dang rgyal mtshan dang ba dan byin pa dang / la la las ni me tog dang / phreng ba dang / byug pa byin pa dang / la la las ni nad kyi</text></item>
<item><p>335b5</p><section>phal chen</section><text>rtsi byin pa dang / la la las ni kha zas dang / skom gyi rnam pa mang po byin pa dang / la la las ni yo byad thams cad byin pa dang / la la las ni gnas thams cad byin pa dang / la la las ni gzhal ba'i snod rin po ches gang ba byin</text></item>
<item><p>335b6</p><section>phal chen</section><text>pa dang / la la las ni rin po che'i shing rta byin pa dang / la la las ni btson ra na 'khod pa thar bar byed pa dang / la la las ni gsad par chad pa las thar bar byed pa dang / la la las ni byis pa gso ba byed pa dang / la la las ni lam stor</text></item>
<item><p>335b7</p><section>phal chen</section><text>ba la lam ston pa dang / la la las ni mnyan par gyur te/ chu klung gi rgyud la gru 'dor ba dang / la la las ni rta'i rgyal po stobs kyis sgrol bar gyur te/ rgya mtsho chen po'i srin po'i gling du phyin par gyur pa'i sems can yongs su</text></item>
<item><p>336a1</p><section>phal chen</section><text>skyob pa dang / la la las ni drang srong chen por gyur te/ bstan pa mngon par bsgrub pa dang / la la las ni 'khor los sgyur bar gyur te/ sems can dge ba bcu'i las kyi lam la dgod pa dang / la</text></item>
<item><p>336a2</p><section>phal chen</section><text>la las ni sman par gyur te/ na ba'i gsos sman dang / la la las ni pha ma la phu dud byed pa dang / la la las ni dge ba'i bshes gnyen la rim gro byed pa dang / la la las ni nyan thos kyi kha dog dang / gzugs kyis sems can 'dul ba la brtson pa dang /</text></item>
<item><p>336a3</p><section>phal chen</section><text>la la las ni rang sangs rgyas kyi kha dog dang / gzugs kyis sems can 'dul ba la brtson pa dang / la la las ni byang chub sems dpa'i kha dog dang / gzugs kyis sems can 'dul ba la brtson pa dang / la la las ni sangs rgyas kyi sku mdog dang sku</text></item>
<item><p>336a4</p><section>phal chen</section><text>gzugs kyis sems can 'dul ba la brtson pa dang / la la las ni skyes pa'i rabs kyi khyad par thams cad kyis skye ba yongs su bstan te/ sems can yongs su smin par byed pa dang / la la las ni chos smra ba'i gzugs kyis de bzhin gsheg</text></item>
<item><p>336a5</p><section>phal chen</section><text>pa'i bstan pa la zhugs te/ lung dbog pa dang / kha ton bya ba dang tshul bzhin du dpyad par bya ba la brtson pa dang / de bzhin gshegs pa'i mchod rten la rgyan gyis brgyan par byed pa dang / de bzhin gshegs pa'i sku gzugs byed du 'jug pa dang /</text></item>
<item><p>336a6</p><section>phal chen</section><text>sangs rgyas mchod pa la sems can yongs su bskul ba dang / spos dang byug pa gsol zhing / 'bru mar dri zhim pos byug pa dang / dril bu dang / me tog gi phreng ba gsol ba la pa/ sangs rgyas kyi mchod pa rnam pa thams</text></item>
<item><p>336a7</p><section>phal chen</section><text>cad la brtson pa dang / dge ba bcu'i las kyi lam la sems can rab tu 'god pa dang / bslab pa'i gnas lnga dang / gso sbyin gyi yan lag brgyad dang / sangs rgyas dang / chos dang / dge 'dun la skyabs btsal ba dang /</text></item>
<item><p>336b1</p><section>phal chen</section><text>rab tu 'byung ba dang / chos mnyan pa dang / lung mnod pa dang / kha ton bya ba dang / tshul bzhin yid la bya ba la sems can dgod par byed pa dang / chos kyi gtam bya ba'i phyir seng ge'i stan la 'dug cing sangs rgyas kyi byang chub rnam par</text></item>
<item><p>336b2</p><section>phal chen</section><text>'grel ba dang / de ltar byang chub sems dpa' byams pas bskal pa bye ba khrag khrig brgya stong grangs med par pha rol tu phyin pa drug la spyad pa de dag thams cad tshong dpon gyi bu nor ris de dag las rnam pa gzhan dang gzhan du</text></item>
<item><p>336b3</p><section>phal chen</section><text>mthong bar gyur to/ des khang pa brtsegs pa/ la lar ni byang chub sems dpa' byams pas dge ba'i bshes gnyen ji snyed cig bsnyen bkur ba de dag thams cad kyi rnam par 'phrul pa'i rgyan thams cad kyang mthong bar gyur te/ dge ba'i</text></item>
<item><p>336b4</p><section>phal chen</section><text>bshes gnyen de dag thams cad kyi drung du bdag nyid phyin cing / tshur shog nor legs par 'ongs sam/ mi ngal lam/ 'de re byang chub sems dpa'i rgyan dang yul rnam par sprul ba bsam gyis mi khyab pa 'di dag la ltos shig /ces bsgo zhing gtam shes par byed</text></item>
<item><p>336b5</p><section>phal chen</section><text>par gyur te/ de ltar tshong dpon gyi bu nor khang pa brtsegs pa/ de dag re re dang / dmigs pa de dag re re las kyang / bsam gyis mi khyab pa'i rgyan dang / yul rnam par sprul pa 'di dag dang / gzhan dag kyang grangs med pa</text></item>
<item><p>336b6</p><section>phal chen</section><text>mang po mthong bar gyur te/ dran pa'i mthu nyams pa med pa dang / mig yongs su dag pa/ phyogs kun tu rnam par lta ba dang / lhag mthong la lta ba'i ye shes sgrib pa med pa dang / byang chub sems dpa'i ye shes dang / byin</text></item>
<item><p>336b7</p><section>phal chen</section><text>gyi rlabs kyi dbang rab tu thob pas/ byang chub sems dpa'i 'du shes kyi rnam pa la zhugs pa'i ye shes kyi sa la gnas te/ mtha' yas pa'i rgyan dang / yul rnam par sprul pa de dag thams cad mthong bar gyur to/ /'di lta ste/</text></item>
<item><p>337a1</p><section>phal chen</section><text>dper na/ skyes bu gnyid kyis log pa'i rmi lam du/ gzugs kyi dmigs pa'i khyad par sna tshogs mang po zhig mthong bar gyur te/ 'di ltar khyim dang gzhal med khang mdangs dga' ba'am/ grong dang /</text></item>
<item><p>337a2</p><section>phal chen</section><text>grong khyer dang / ljongs dang / yul mdangs dga' ba'am/ bza' shing gi ra ba dang / kun dga'i ra ba dang / dka' thub kyi nags tshal mdangs dga' ba'am/ shing dang / chu klung dang / rdzing dang / ri mdangs dga' ba</text></item>
<item><p>337a3</p><section>phal chen</section><text>'am/ gos dang / kha zas dang / btung ba'i longs spyod nyams su bde ba'am/ glu dang / sil snyan dang / rol mo'i sgra snyan pa sna tshogs kyis rtsa ba nyams su dga' ba zhig mthong ngam/ pha ma dang gnyen bshes dang / bdag</text></item>
<item><p>337a4</p><section>phal chen</section><text>nyid 'grogs par shes par gyur pa'am/ rgya mtsho chen po dang / ri'i rgyal po ri rab dang / lha'i gnas thams cad dang / 'dzam bu'i gling dag na bdag dpag tshad brgya phrag du mar gnas par shes par gyur la/ khyim 'am gnas de yang</text></item>
<item><p>337a5</p><section>phal chen</section><text>shin tu yangs shing / yon tan dang rgyan thams cad kyis yongs su brgyan par mthong ste/ nyin par zhig yin par shes kyang / nam de yang ring ba dang / thung bar bye brag mi 'byed la rmi lam yin pa tsam du'ang mi shes so/ /bdag nyid kyang bde ba'i</text></item>
<item><p>337a6</p><section>phal chen</section><text>yo byad thams cad dang ldan zhing lus kyi 'du byed zo bdog bde la snyoms pa dang / gnyid med de mi dga' ba thams cad yongs su bstsal bas/ dga' ba dang / bde ba rgya chen po nyams su myong ste/ yun kyang ring mo zhig lon pa snyam</text></item>
<item><p>337a7</p><section>phal chen</section><text>nas/ nyin gcig gam/ nyin bdun nam/ zla ba phyed dam/ zla ba gcig gam/ lo gcig gam/ lo brgya'am/ de bas kyang ring ba zhig lon pa tsam du shes par gyur nas/ sa ngan de thams cad kyang rjes su dran no/ /</text></item>
<item><p>337b1</p><section>phal chen</section><text>de bzhin du tshong dpon gyi bu nor kyang / byang chub sems dpa' byin gyi rlabs dang / khams gsum thams cad rmi lam lta bur yang dag par gzhol ba'i ye shes kyis chung ba'i 'du shes 'gags pa'i sems dang ldan par gyur te/ byang chub</text></item>
<item><p>337b2</p><section>phal chen</section><text>sems dpa'i 'du shes kyi rnam pa yangs shing / rgya che ba dang / sgrib pa med pa la gnas shing / byang chub sems dpa'i rgyan gyi yul khong du chud la/ byang chub sems dpa'i tshul la 'jug pa bsam gyis mi khyab pa'i rjes su 'brang ba'i blo dang</text></item>
<item><p>337b3</p><section>phal chen</section><text>ldan pas/ rgyan rnam par sprul pa de dag thams cad kyang mthong bar gyur to/ /shes par gyur to/ /nyams su myong par gyur to/ /rnam par dpyad par gyur to/ /mtshan mar byas par gyur to/ /dmigs kyis rtogs</text></item>
<item><p>337b4</p><section>phal chen</section><text>par gyur to/ /bdag nyid kyang / de dag na 'dug par shes par gyur to/ /'di lta ste/ dper na/ mi nad pa sems kyi rgyud tha ma byung bar gyur te/ de ma thag tu skye ba'i sems nye bar gnas nas/ las kyi srid pa mngon du gyur na/</text></item>
<item><p>337b5</p><section>phal chen</section><text>las ji lta bur byas shing bsags pa'i rnam par smin pas/ las mi dge ba'i rkyen gyis ni/ sems can dmyal ba dang / byol song gi skye gnas dang / kyi yul lam/ gshin rje'i lag cha gnyem+sa ba thogs pa/ gshe zhing</text></item>
<item><p>337b6</p><section>phal chen</section><text>khro ba dag kyang mthong bar 'gyur/ sems can dmyal ba'i ngud mo dang / 'o dod kyi sgra yang thos par gyur la/ ba tshwa'i chu de dag kyang mthong ste/ spu gri'i so bshibs pa'i ri de dag dang / lcags kyi shal ma li'i sdong po de dag dang /</text></item>
<item><p>337b7</p><section>phal chen</section><text>ral gyi'i so'i nags tshal de dag kyang / mthong bar gyur tam/ sems can dmyal ba de dag kyang / kun nas 'bar zhing yongs su 'bar ba dang / rab tu 'bar ba dang / lcags kyi bum pa gcig tu 'bar ba de</text></item>
<item><p>338a1</p><section>phal chen</section><text>dag kyang / mthong bar gyur la/ gnod pa de dag thams cad kyis kyang gnod par bya zhing / tshor ba de dag kyang nyams su myong ba tsam du shes par gyur te/ sems can dmyal ba pa de dag kyang /</text></item>
<item><p>338a2</p><section>phal chen</section><text>me'i gdung bas/ sdug bsngal ba zhig tu mthong ngam/ bdag gis myong bar gyur tam/ las dge ba'i tshogs kyis lha'i khang pa dang / gnas shig mthong bar gyur tam/ lha'i 'khor dang / lha mo'i tshogs dang /</text></item>
<item><p>338a3</p><section>phal chen</section><text>rgyan rnam par phye ba thams cad kyang mthong bar gyur te/ bza' shing gi ra ba dang / dka' thub kyi nags tshal dang / chu klung dang / rdzing dang / rin po che'i ri dang / yid bzhin gyi shing dang / longs spyod mang po</text></item>
<item><p>338a4</p><section>phal chen</section><text>mthong ngo / /nyams su myong par gyur te/ tshe'i yun kyang de dang mnyam par shes par gyur na/ de ni 'di nas kyang 'phos pa med/ der yang skyes pa med de/ mi snang bar ma gyur bzhin du/ las kyi yul bsam gyis</text></item>
<item><p>338a5</p><section>phal chen</section><text>khyab pas bya ba'i rnam pa de lta bu dag shes shing mthong la nyams su myong bar rung ngo / /de bzhin du tshong dpon gyi bu nor byang chub sems dpa'i las kyi yul bsam gyis mi khyab pa'i phyir/ rgyan rnam par</text></item>
<item><p>338a6</p><section>phal chen</section><text>sprul pa de dag thams cad kyang mthong bar gyur to/ /'di lta ste/ dper na/ skyes bu 'byung po'i gdon gyis non pas ni gzugs kyi rnam pa sna tshogs mang po mthong ste/ ci dris pa de dag gi lung yang ston to/ /de bzhin</text></item>
<item><p>338a7</p><section>phal chen</section><text>du tshong dpon gyi bu nor byang chub sems dpa'i ye shes dang byin gyis rlabs kyi mthus rgyan de dag thams cad mthong bar gyur to/ /'di lta ste dper na/ klu'i khang par phyin pa'i skyes bu ni/ klu'i 'du shes</text></item>
<item><p>338b1</p><section>phal chen</section><text>kyi rnam pa la zhugs pas/ nyi ma gcig gam/ nyi ma bdun nam/ zla ba phyed dam/ zla ba gcig gam/ lo gcig gam/ lo brgyar yang 'du shes kyi rnam par shes te/ klu'i 'du shes kyi rnam pa dang / bral nas/</text></item>
<item><p>338b2</p><section>phal chen</section><text>mi'i 'du shes kyi rnam par na yid tsam las ma lon par mthong ngo / /de bzhin du tshong dpon gyi bu nor byang chub sems dpa'i 'du shes kyi rnam pa ma btang ba'i blo dang ldan pas kyang / byang chub sems dpa' byams</text></item>
<item><p>338b3</p><section>phal chen</section><text>pa'i byin gyi rlabs kyis/ yud tsam gcig po de yang bskal pa bye ba khrag khrig brgya stong mang por shes par gyur to/ /'di lta ste/ dper na/ tshangs pa chen po'i gzhal med khang 'gro ba thams cad na rgyan gyi dam pa phul</text></item>
<item><p>338b4</p><section>phal chen</section><text>zhes bya ba yod de/ de'i nang du stong gsum gyi stong chen po'i 'jig rten gyi khams thams cad kyang / gzugs brnyan gyi tshul du dmigs pa thams cad dang ma 'dres par gsal bar snang ngo / /de bzhin du tshong dpon gyi</text></item>
<item><p>338b5</p><section>phal chen</section><text>bu nor kyang / rgyan de dag thams cad dmigs pa thams cad du/ phan tshun ma 'dres pa dang / phan tshun ma 'dzings par gzugs brnyan rab tu byung ba mthong ngo / /'di lta ste/ dper na/</text></item>
<item><p>338b6</p><section>phal chen</section><text>rgyas pa'i skye mched kyi snyoms par 'jug pa la rnam par spyod pa'i dge slong ni/ gcig pu gnyis su med par khang bu'am/ 'chag sa 'am/ 'dug pa'i gnas na 'dug gam/ 'greng yang rung ste/ 'jig</text></item>
<item><p>338b7</p><section>phal chen</section><text>rten thams cad rgyas pa'i skye mched gang la snyoms par zhugs pa'i/ yul bzhin du bsam gtan pa'i yul/ bsam gyis mi khyab par mthong zhing / nyams su myong ngo / /de bzhin du tshong dpon gyi</text></item>
<item><p>339a1</p><section>phal chen</section><text>bu/ nor kyang yul gang la zhugs pa'i tshul bzhin du rgyan de dag thams cad mthong zhing shes te/ nyams su myong bar gyur to/ /'di lta ste dper na/ dri za'i grong khyer rnams kyi rgyan dang lhab</text></item>
<item><p>339a2</p><section>phal chen</section><text>lhub thams cad nam mkha'i dbyings la byung ba ni yongs su snang yang ci la yang sgrib par mi 'gyur ro/ /'di lta ste dper na/ gnod sbyin gyi gzhal med khang mi'i khang pa na 'dug pa'am/ mi'i khang pa gnod sbyin gyi khang pa'i khongs na</text></item>
<item><p>339a3</p><section>phal chen</section><text>'dug pa ni phan tshun tha mi dad de las kyi yul rnam pa ji ltar dag pa'i tshul bzhin du snang ngo / /'di lta ste dper na/ rgya mtsho chen po la stong gsum gyi stong chen po'i 'jig rten gyi khams thams cad kyang rgya'i gzugs brnyan ltar snang ngo / /'di</text></item>
<item><p>339a4</p><section>phal chen</section><text>lta ste dper na/ sgyu ma'i mkhan po ni sngags dang rig sngags dang / rtsi'i mthu dang byin gyi rlabs kyis gzugs kyi rnam pa thams cad dang bya ba thams cad kyang yongs su ston to/ /de bzhin du tshong dpon gyi bu nor kyang</text></item>
<item><p>339a5</p><section>phal chen</section><text>byang chub sems dpa' byams pa'i byin gyi rlabs dang / ye shes sgyu ma bsam gyis mi khyab pa la zhugs pas byang chub sems dpa'i dbang dang byin gyi rlabs kyi ye shes chos thams cad shes pa sgyu ma'i stobs kyi mngon par bsgrubs pa'i</text></item>
<item><p>339a6</p><section>phal chen</section><text>mthus rgyan gyi yul rnam par sprul pa de dag thams cad mthong bar gyur to/ /de nas byang chub sems dpa' byams pas khang pa brtsegs pa de'i nang du song ste/ byin gyi rlabs de dag brtul nas/ tshong dpon gyi bu nor</text></item>
<item><p>339a7</p><section>phal chen</section><text>la se gol gyi sgra byas te/ 'di skad ces smras so/ /rigs kyi bu 'di ni chos rnams kyi chos nyid yin gyi longs rigs kyi bu chos thams cad ni rnam par bsgrub na nye bar 'grub pa'i mtshan nyid de/ byang chub sems dpa'i ye shes kyi byin</text></item>
<item><p>339b1</p><section>phal chen</section><text>gyis brlabs pa'o/ /rang bzhin de lta bu ste yongs su ma grub pa'o/ /sgyu ma dang rmi lam dang gzugs brnyan lta bu'o/ /de nas tshong dpon gyi bu nor se gol gyi sgra des ting nge 'dzin de las langs par gyur pa dang / de la byang chub</text></item>
<item><p>339b2</p><section>phal chen</section><text>sems dpa' byams pas smras pa/ rigs kyi bu khyod kyis byang chub sems dpa'i byin gyi rlabs rnam par 'phrul pa mthong mod/ khyod kyis byang chub sems dpa'i tshogs kyi mthu dang rgyu mthun pa mthong mod/ khyod kyis byang chub sems</text></item>
<item><p>339b3</p><section>phal chen</section><text>dpa'i smon lam gyi ye shes kyis rnam par bsgrubs pa mthong mod/ khyod kyis byang chub sems dpa'i gnas mdangs dga' ba mthong mod/ khyod kyis byang chub sems dpa'i spyod pa yongs su bsdu ba mthong mod/ khyod kyis byang chub sems</text></item>
<item><p>339b4</p><section>phal chen</section><text>dpa'i 'byung ba'i sgo thos mod/ khyod kyis sangs rgyas kyi zhing gi yon tan dang rgyan tshad med pa mthong mod/ khyod kyis de bzhin gshegs pa'i smon lam rnam pa tha dad pa'i khyad par mthong mod/ khyod kyis byang chub sems dpa'i</text></item>
<item><p>339b5</p><section>phal chen</section><text>rnam par thar ba bsam gyis mi khyab pa'i rjes su 'brang bar byas mod/ khyod kyis byang chub sems dpa'i ting nge 'dzin gyi dga' ba dang bde ba myong mod nor smras pa 'phags pa dge ba'i bshes gnyen gyi byin gyi rlabs dang dge ba'i bshes gnyen</text></item>
<item><p>339b6</p><section>phal chen</section><text>gyi dgongs pa dang dge ba'i bshes gnyen gyi mthus mthong ngo / /'phags pa rnam par thar pa 'di'i ming ci zhes bgyi smras pa/ rigs kyi bu rnam par thar pa 'di ni dus gsum gyi dmigs pa thams cad la shes pa rab tu zhugs pa'i dran pa</text></item>
<item><p>339b7</p><section>phal chen</section><text>nyams pa med pas brgyan pa'i snying po zhes bya ba ste/ rigs kyi bu rnam par thar pa 'di lta bu brjod du med pa'i yang brjod du med pa dag ni tshe gcig gis thogs pa'i byang chub sems dpa' thob bo/ /nor smras pa/</text></item>
<item><p>340a1</p><section>phal chen</section><text>'phags pa rgyan de dag gang du mchis/ smras pa gang nas 'ong ba der ro/ /nor smras pa gang nas mchis smras pa/ byang chub sems dpa'i ye shes kyi byin gyi rlabs mngon par bsgrubs pa las 'ongs so/ /</text></item>
<item><p>340a2</p><section>phal chen</section><text>de ni byin gyi rlabs de nyid la gnas shing gang du yang song ba med la 'phos pa med do/ /phung por gyur pa med do/ /tshogs su gyur pa med do/ /brtsegs par gnas pa med do/ /dngos por gnas pa med do/ /yul na gnas pa ma yin no/ /phyogs</text></item>
<item><p>340a3</p><section>phal chen</section><text>na gnas pa ma yin no/ /rigs kyi bu 'di lta ste dper na/ klu rnams kyi sprin gyi dra ba ni lus la yang mi gnas/ sems la yang mi gnas nang la yang mi gnas mod kyi klu'i sems kyi dbang dang klu'i dbang bsam gyis mi khyab pas char gyi rgyun tshad med pa bkye</text></item>
<item><p>340a4</p><section>phal chen</section><text>ba ni med pa ma yin te snang ngo / /rigs kyi bu de bzhin du rgyan de dag kyang nang na'ang gnas ma yin/ phyi rol na gnas pa yang ma yin te/ byang chub sems dpa'i byin gyi rlabs kyi dbang dang / khyod kyi snod bzang po'i phyir mi snang bar yang</text></item>
<item><p>340a5</p><section>phal chen</section><text>ma yin no/ rigs kyi bu 'di lta ste dper na/ sgyu ma'i mkhan pos ni sgyu ma'i yul thams cad yongs su bstan kyang gang nas kyang 'ongs pa med bshig kyang gang du yang 'gro ba de/ 'pho ba mod kyi sngags dang rtsi'i mthus yongs</text></item>
<item><p>340a6</p><section>phal chen</section><text>su mi snang ba ma yin no/ /rigs kyi bu de bzhin du rgyan de dag kyang gang du yang song ba med/ gang nas kyang 'ongs pa med la gang du'ang phung por gyur ba mod kyi/ byang chub sems dpa'i ye shes sgyu ma bsam gyis mi khyab pa la shin tu bslabs pa</text></item>
<item><p>340a7</p><section>phal chen</section><text>dang / sngon gyi smon lam gyi byin gyi rlabs dang / ye shes kyi dbang gis yongs su mi snang ba ma yin no/ /nor smras pa/ 'phags pa shul ji srid cig nas gshegs smras pa/ rigs kyi bu byang chub sems dpa' rnams</text></item>
<item><p>340b1</p><section>phal chen</section><text>'gro ba ni 'ong ba med par 'gro'o/ /g.yo ba dang gnas pa med par 'gro'o/ /gnas dang brten med par 'gro'o/ /shi 'pho dang skye ba med par 'gro'o/ /gnas pa dang 'pho ba med par 'gro'o/ /g.yo ba dang ldang ba med par 'gro'o/ /ltos</text></item>
<item><p>340b2</p><section>phal chen</section><text>pa dang gnas med par 'gro'o/ /las dang rnam par smin pa med par 'gro'o/ /skye ba dang mi 'gag par 'gro'o/ /rtag pa med pa dang chad pa med par 'gro'o/ /gzhan yang rigs kyi bu byang chub sems dpa' rnams kyi 'gro ba ni 'dul</text></item>
<item><p>340b3</p><section>phal chen</section><text>ba'i sems can la lta bas snying rje chen po'o/ /byang chub sems dpa' rnams kyi 'gro ba ni sdug bsngal ba'i sems can yongs su skyob pas byams pa'o/ /byang chub sems dpa' rnams kyi 'gro ba ni gang du dga' bar skye bas tshul khrims so/</text></item>
<item><p>340b4</p><section>phal chen</section><text>byang chub sems dpa' rnams kyi 'gro ba ni sngon gyi byin gyi rlabs kyis smon lam mo/ /byang chub sems dpa' rnams kyi 'gro ba ni thams cad du bzhin yongs su ston pas mngon par shes pa'o/ /byang chub sems dpa' rnams kyi 'gro ba ni de bzhin</text></item>
<item><p>340b5</p><section>phal chen</section><text>gshegs pa thams cad kyi zhabs kyi drung nas g.yo ba med pas mngon par 'du bya ba med pa'o/ /byang chub sems dpa' rnams kyi 'gro ba ni lus dang sems yongs su mi gtong bas len pa dang 'dor ba med pa'o/ /byang chub sems dpa' rnams</text></item>
<item><p>340b6</p><section>phal chen</section><text>kyi 'gro ba ni sems can thams cad kyi rjes su 'brang bas shes rab dang thabs so/ /byang chub sems dpa' rnams kyi 'gro ba ni mig yor dang gzugs brnyan dang / sprul pa lta bu yin pas sprul pa yongs su ston pa'o/ /rigs kyi bu</text></item>
<item><p>340b7</p><section>phal chen</section><text>gzhan yang khyod lam ji srid cig nas 'ongs shes khyod kyis smras pa ni/ rigs kyi bu nga ni tshe'i sa yul phreng ba stobs kyi grong rdal khang khyim can zhes bya ba de na tshong dpon sa skyong zhes bya ba zhig yod de/ de sangs rgyas kyi chos la bzhag</text></item>
<item><p>341a1</p><section>phal chen</section><text>nas tshe'i sa'i mi rnams la snod kyi tshul bzhin du chos bstan pa byas te/ pha ma dang bram ze dang khyim bdag dang gnyen bshes su 'ong ba rnams theg pa chen po la yang dag par bskul nas 'dir 'ongs so/ /nor</text></item>
<item><p>341a2</p><section>phal chen</section><text>kyis smras pa/ 'phags pa byang chub sems dpa' rnams kyi tshe'i sa gang lags/ smras pa rigs kyi bu bcu po 'di dag ni byang chub sems dpa' rnams kyi tshe'i sa ste/ bcu gang zhe na 'di lta ste/ byang chub kyi sems ni byang chub sems dpa'i</text></item>
<item><p>341a3</p><section>phal chen</section><text>rigs su skyes pas byang chub sems dpa' rnams kyi tshe'i sa'o/ /lhag pa'i bsam pa ni dge ba'i bshes gnyen gyi rigs su skyes pas byang chub sems dpa' rnams kyi tshe'i sa'o/ /sa la gnas pa ni pha rol tu phyin pa'i rigs su skyes pas</text></item>
<item><p>341a4</p><section>phal chen</section><text>byang chub sems dpa' rnams kyi tshe'i sa'o/ /smon lam mngon par bsgrub pa ni spyod pa'i rigs su skyes pas byang chub sems dpa' rnams kyi tshe'i sa'o/ /snying rje chen po ni bsdu ba'i dngos po thams cad kyi rigs su skyes pas byang chub</text></item>
<item><p>341a5</p><section>phal chen</section><text>sems dpa' rnams kyi tshe'i sa'o/ /yang dag pa ji lta ba bzhin du chos rtogs par bya ba ni shes rab kyi pha rol tu phyin pa'i rigs su skyes pas byang chub sems dpa' rnams kyi tshe'i sa'o/ /theg pa chen po ni thabs mkhas pa'i rigs su skyes</text></item>
<item><p>341a6</p><section>phal chen</section><text>pas byang chub sems dpa' rnams kyi tshe'i sa'o/ /sems can yongs su smin par ba ba ni mngon par rdzogs par 'tshang rgya ba'i rigs su skyes pas byang chub sems dpa' rnams kyi tshe'i sa'o/ /thabs dang shes rab gnyis ni mi skye ba'i chos</text></item>
<item><p>341a7</p><section>phal chen</section><text>kyi bzod pa'i rigs su skyes pas byang chub sems dpa' rnams kyi tshe'i sa'o/ /rigs kyi bu chos thams cad kyi yon tan ni 'das pa dang ma byon pa dang / da ltar byung ba'i de bzhin gshegs pa thams cad kyi rigs su skyed pas byang chub</text></item>
<item><p>341b1</p><section>phal chen</section><text>sems dpa' rnams kyi tshe'i sa ste/ rigs kyi bu bcu po de dag ni byang chub sems dpa' rnams kyi tshe'i sa'o/ /rigs kyi bu thabs mkhas pa ni byang chub sems dpa' rnams kyi pha'o/ /shes rab kyi pha rol tu phyin pa ni ma'o/ /sbyin pa'i</text></item>
<item><p>341b2</p><section>phal chen</section><text>pha rol tu phyin pa ni 'o ma'o/ /tshul khrims kyi pha rol tu phyin pa ni ma ma'o/ /bzod pa'i pha rol tu phyin pa ni lhab lhub dang rgyan to/ /brtson 'grus kyi pha rol tu phyin pa ni bskyed pa'o/ /bsam gtan gyi pha rol tu phyin pa ni spyod pa rnam par dag par byed</text></item>
<item><p>341b3</p><section>phal chen</section><text>pa'o/ /dge ba'i bshes gnyen rnams ni bslab pa la spyod du 'jug pa'o/ /byang chub kyi yan lag thams cad ni grogs po'o/ /dge ba'i rtsa ba'i chos thams cad ni gnyen bshes so/ /byang chub sems dpa' thams cad ni phu nu'o/</text></item>
<item><p>341b4</p><section>phal chen</section><text>byang chub kyi sems ni rigs so/ /nan tan ni rigs kyi chos so/ /sa'i gnas ni rigs kyi gnas so/ /bzod pa thob pa ni rigs su rigs dang ldan par skyes pa'o/ /smon lam mngon par bsgrub pa ni rigs kyi gzhung thob pa'o/ /spyod</text></item>
<item><p>341b5</p><section>phal chen</section><text>pa rnam par dag pa ni rigs kyi chos kyi rjes snyegs pa'o/ /theg pa chen po la yang dag par bskul ba ni rigs kyi rgyun mi gcod pa'o/ /dbang bskur nas tshe gcig gis thogs pa ni chos kyi rgyal po'i sras kyi thu bo'o/ /de bzhin gshegs</text></item>
<item><p>341b6</p><section>phal chen</section><text>pa nyid du yang dag par bsgrub pa ni rigs kyi rgyud yongs su dag pa ste/ rigs kyi bu de ltar na byang chub sems dpa'i byis pa tha dad pa'i skye bo'i sa las shin tu 'das pa yin/ byang chub sems dpa'i skyon med par zhugs pa yin/ de</text></item>
<item><p>341b7</p><section>phal chen</section><text>bzhin gshegs pa'i rigs su yang dag par byung ba yin/ de bzhin gshegs pa'i rgyud la rab tu gnas pa yin/ dkon mchog gsum gyi rigs rgyun mi gcad pa la zhugs pa yin/ byang chub sems dpa'i rigs yongs su</text></item>
<item><p>342a1</p><section>phal chen</section><text>bsdu ba la mngon par brtson pa yin/ rigs dang rus kyi yongs su dag pa yin/ mnad kyi rgyud kyi smad du med pa yin/ lha dang bcas pa'i 'jig rten dang / bdud dang bcas pa dang / tshangs pa dang bcas pa dang /</text></item>
<item><p>342a2</p><section>phal chen</section><text>dge sbyong dang bram zer bcas pa'i skye dgu'i nang na rigs la smos pa'i skyon thams cad kyi kha na ma tho ba pa yin te/ sangs rgyas kyi rigs dam par skyes la smon lam chen po'i lus dang ldan pas rigs kyis btsun pa yin no/ /rigs kyi bu rgyud kyi</text></item>
<item><p>342a3</p><section>phal chen</section><text>rigs de lta bu dang ldan pa'i byang chub sems dpa' rnams ni chos thams cad gzugs brnyan lta bur yongs su shes pas 'jig rten gyi skye gnas thams cad du smad pa med pa yin te srid pa'i skye gnas thams cad sprul pa lta bur yongs su shes pas srid pa'i lam gyi rgyud</text></item>
<item><p>342a4</p><section>phal chen</section><text>du skye zhing gnas pa thams cad kyis kun nas nyon mongs par mi 'gyur ro/ chos thams cad la bdag med par khong du chud pa'i sems can thams cad yongs su smin par bya ba dang / gdul bas yongs su mi skyo'o/ /byams pa chen po dang / snying rje chen po'i</text></item>
<item><p>342a5</p><section>phal chen</section><text>lus dang ldan pa'i phyir sems can thams cad la phan gdags par ngal bar mi 'gyur ro/ /'khor ba thams cad rmi lam lta bur yongs su rtogs pas bskul pa thams cad du gnas pas sgyid lug par mi 'gyur ro/ /phung po thams</text></item>
<item><p>342a6</p><section>phal chen</section><text>cad sgyu ma lta bur yongs su shes pas skye ba dang shi 'pho ba dang 'chi ba yongs su bstan pa thams cad kyis dub par mi 'gyur ro/ /khams dang skye mched chos kyi dbyings kyi rang bzhin du rab tu rtogs pas yul thams cad kyi rma mi 'byung ngo / /</text></item>
<item><p>342a7</p><section>phal chen</section><text>'du shes kyi rnam pa thams cad smig rgyu lta bur shin tu bsgoms pas 'khor ba'i dga' ba thams cad kyis mos par mi 'gyur ro/ /sgyu ma lta bu'i chos thams cad la rnam par brtse bas bdud kyi yul thams cad kyis mi dogs so/ /chos kyi las</text></item>
<item><p>342b1</p><section>phal chen</section><text>su byung bas nyon mongs pa thams cad du smos su med do/ /skye ba la dbang rab tu thob pas 'gro ba'i rgyud thams cad rtogs par khong du chud pa yin no/ /rigs kyi bu de ltar nga ni 'jig rten gyi khams thams cad kyi skye gnas kyi khongs su chud pa'i lus</text></item>
<item><p>342b2</p><section>phal chen</section><text>dang 'gro ba thams cad kyi gzugs dang mnyam pa'i kha dog gi khyad par dang sems can thams cad dang mnyam pa'i nges pa'i tshig gi bye brag dang / 'gro ba thams cad dang mnyam pa'i rnam pa tha dad pa dang / sems can thams cad kyi mos pa dang</text></item>
<item><p>342b3</p><section>phal chen</section><text>mnyam pa'i spyod lam dang 'gro ba rnam par gdul ba thams cad dang mnyam pa'i 'jig rten gyi rjes su 'brang ba dang / sems can rnam par dag par bya ba thams cad dang mnyam pa'i tshe dang / rigs su skye ba yongs su bstan pa dang / byis pa'i</text></item>
<item><p>342b4</p><section>phal chen</section><text>spyod pa thams cad dang mnyam pa'i bya ba la 'jug pa'i sgo dang / sems can gyi 'du shes kyi rnam pa thams cad dang mnyam pa'i yongs su shes par bya ba la 'jug pa dang / byang chub sems dpa'i smon lam gyi sprul pa thams cad dang mnyam</text></item>
<item><p>342b5</p><section>phal chen</section><text>pa'i lus yongs su bstan cing brjod pas chos kyi dbyings thams cad rgyas par bkang ste/ sngon skal ba mnyam par spyod spyod pa'i sems can byang chub kyi sems stor bar gyur pa rnams yongs su smyin par bya ba dang / 'dzam bu'i gling du skyes</text></item>
<item><p>342b6</p><section>phal chen</section><text>pa'i tshe yongs su bstan pa dang / lho phyogs kyi rgyud 'di'i yul phreng ba stobs kyi grong rdal khang khyim dang ldan pa zhes bya ba 'di'i bram ze'i rigs su skyes pa rnams dang / pha ma dang gnyen bshes su 'ong ba rnams rnam par gdul ba dang /</text></item>
<item><p>342b7</p><section>phal chen</section><text>bram ze'i rigs dang / rgyud kyi khyad par gyis rigs kyi nga rgyal can du gyur pa 'di dag nga rgyal can du gyur pa 'di dag nga rgyal par byas te/ de bzhin gshegs pa'i rigs su bskyed pa'i don du 'dir skyes so/ /rigs kyi bu de ltar nga lho phyogs kyi rgyud 'di na</text></item>
<item><p>343a1</p><section>phal chen</section><text>thabs rnam pa 'di lta bus sems can bsam pa'i tshul ji lta bu dang ldan pa dang / rnam pa ji lta bur 'dul ba rnams yongs su smyin par bya ba dang / gdul ba byed cing khang pa brtsegs pa chen po rnam par snang mdzad kyi</text></item>
<item><p>343a2</p><section>phal chen</section><text>rgyan gyis brgyan pa'i snying po 'di na 'dug go /'di nas nga shi 'phos nas kyang bsam pa'i tshul ji lta ba bzhin du sems can rnams kyi rjes su 'brang bar bya ba dang / dga' ldan gyi rigs su gtogs pa'i lha'i bu skal ba mnyam par spyod spyod</text></item>
<item><p>343a3</p><section>phal chen</section><text>pa rnams yongs su smyin par bya ba dang / 'dod pa'i khams nas yongs su 'das pa thams cad la 'ang byang chub sems dpa'i bsod nams dang ye shes dang / sprul pa'i rgyan yongs su bstan pa dang / 'dod pa'i dga' ba'i sred pa las</text></item>
<item><p>343a4</p><section>phal chen</section><text>rnam par bzlog pa dang / 'du byed thams cad rtag pa nyid du bstan pa dang / lhar skyes pa thams cad kyang mthar gud par gyur pa yongs su bstan pa dang / ye shes chen po'i chos kyi sgo 'chi 'pho'i rnam pa zhes ba ba tshe gcig gis</text></item>
<item><p>343a5</p><section>phal chen</section><text>thogs pa'i byang chub sems dpa' rnams dang yang dag par bgro bar bya ba dang / lhan cig yongs su smin par gyur pa rnams der skye bar yongs su bsdu bar bya ba dang / de bzhin gshegs pa shAkya thub pas bkye ba'i 'dul ba'i pad mo rnams kyang</text></item>
<item><p>343a6</p><section>phal chen</section><text>kha dbye ba'i phyir dga' ldan gyi gnas su skye ba yongs su ston te/ dus la bab pa la bsam pa yongs su rdzogs nas ni thams cad mkhyen pa nyid kyang thob par byed kyis/ ngas byang chub thob nas kyang rigs kyi bu khyod dang / 'jam</text></item>
<item><p>343a7</p><section>phal chen</section><text>dpal gzhon nur gyur par bcas pas da dung yang mthong bar 'gyur ro/ /song rigs kyi bu da dung yang 'jam dpal gzhon nur gyur pa'i gan du song la ji ltar byang chub sems dpas byang chub sems dpa'i spyod pa la bslab par bya ba dang /</text></item>
<item><p>343b1</p><section>phal chen</section><text>ji ltar kun tu bzang po'i spyod pa'i dkyil 'khor la 'jug par bya ba dang / ji ltar mngon par bsgrub pa dang / ji ltar smon par bya ba dang / ji ltar rgyas par bya ba dang / ji ltar rjes su 'brang bar bya ba dang / ji ltar yongs su sbyang bar bya ba dang / ji ltar</text></item>
<item><p>343b2</p><section>phal chen</section><text>khong du chud par bya ba dang / ji ltar yongs su rdzogs par bya ba dris shig dang / dge ba'i bshes gnyen des khyod la ston par 'gyur ro/ de ci'i phyir zhe na/ 'jam dpal gzhon nur gyur pas spyod pa mngon par bsgrub pa de lta bu'i smon lam</text></item>
<item><p>343b3</p><section>phal chen</section><text>gyi khyad par ni byang chub sems dpa' bye ba khrag khrig brgya phrag stong la yang med do/ /'jam dpal gzhon nur gyur pa'i smon lam mngon par bsgrub pa ni tshad med do/ /'jam dpal gzhon nur gyur pa'i byang chub sems dpa'i yon</text></item>
<item><p>343b4</p><section>phal chen</section><text>tan gyi khyad par thams cad mngon par bsgrub pa ni tshad med do/ /'jam dpal gzhon nur gyur pa ni sangs rgyas bye ba khrag khrig brgya phrag stong gi yum lta bu'o/ /'jam dpal gzhon nur gyur pa ni byang chub sems dpa' bye ba khrag</text></item>
<item><p>343b5</p><section>phal chen</section><text>khrig brgya phrag stong la gdams ngag ston pa'o/ /'jam dpal gzhon nur gyur pa ni sems can gyi khams thams cad yongs su smin par bya ba dang / gdul ba la rab tu brtson pa'o 'jam dpal gzhon nur gyur pa ni phyogs bcu'i</text></item>
<item><p>343b6</p><section>phal chen</section><text>'jig rten gyi khams su gi 'khor los rnam par rgyas par gyur pa'o/ /'jam dpal gzhon nur gyur pa ni de bzhin gshegs pa'i 'khor gyi dkyil 'khor thams cad du gtam gyi skyes bur gyur pa'o/ /'jam dpal gzhon nur gyur</text></item>
<item><p>343b7</p><section>phal chen</section><text>pa ni de bzhin gshegs pa thams cad kyis bsngags shing bstod pa'o/ /'jam dpal gzhon nur gyur pa ni chos thams cad yang dag pa ji lta ba bzhin du mthong ba ste chos zab mo'i ye shes la rnam par spyod pa'o/ /'jam dpal gzhon nur gyur</text></item>
<item><p>344a1</p><section>phal chen</section><text>pa ni rnam par thar ba thams cad kyi tshul thams cad la ring du song ba'i spyod yul dang ldan pa ste/ byang chub sems dpa'i spyod pa kun tu bzang po la zhugs pa'o/ /rigs kyi bu dge ba'i bshes gnyen de ni khyod de bzhin</text></item>
<item><p>344a2</p><section>phal chen</section><text>gshegs pa'i rigs su skyed pa'o/ /dge ba'i rtsa ba thams cad yongs su 'phel bar byed pa'o/ /byang chub sems dpa'i tshogs mang po rab tu sgrub pa'o/ /yang dag pa'i dge ba'i bshes gnyen ston pa'o/ /yon tan thams cad la yang dag</text></item>
<item><p>344a3</p><section>phal chen</section><text>par skul ba'o/ /smon lam chen po'i dra ba thams cad du 'jug pa'o/ /smon lam mngon par bsgrub pa thams cad la rab tu gzhog pa'o/ /byang chub sems dpa' thams cad kyi gsang ba thos par byed pa'o/ /byang chub sems dpa'i bsam</text></item>
<item><p>344a4</p><section>phal chen</section><text>gyis mi khyab pa thams cad yang dag par ston pa'o/ /sngon gyi tshe'i gnas su skal ba mthun par spyad pa'o/ /rigs kyi bu de bas na khyod da ltar yang 'jam dpal gyi rkang pa'i drung na 'dug gis yon tan gyi gdams ngag thams cad thob par bya ba la</text></item>
<item><p>344a5</p><section>phal chen</section><text>yongs su skyo ba ma skyed cing yongs su sgyid lug par ma byed cig /de ci'i phyir zhe na/ nor khyod kyis dge ba'i bshes gnyen ji snyed cig mthong ba dang / spyod pa'i sgo ji snyed cig thos pa dang / rnam par thar pa'i tshul ji snyed cig la zhugs</text></item>
<item><p>344a6</p><section>phal chen</section><text>pa dang / smon lam gyi khyad par ji snyed cig khong du chud pa de dag thams cad kyang 'jam dpal gzhon nur gyur pa'i mthu dang byin gyi rlabs su blta ste/ 'jam dpal gzhon nur gyur pa ni thams cad la'ang pha rol tu phyin pa'i mchog thob pa'o/ /de</text></item>
<item><p>344a7</p><section>phal chen</section><text>nas tshong dpon gyi bu nor byang chub sems dpa' sems dpa' chen po byams pa'i rkang pa gnyis la spyi bos phyag 'tshal te/ lan brgya stong du mar g.yas phyogs su bskor ba byas nas yang dang yang bltas te/ byang chub sems dpa' byams</text></item>
<item><p>344b1</p><section>phal chen</section><text>pa'i drung nas song ngo / /de nas tshong dpon gyi bu nor grong khyer brgya rtsa bcu kun tu rgyus te/ phyogs kyi gnas yid bde ba mngon du 'gyur ba zhes bya ba zhig na 'jam dpal gzhon nur gyur pa la sems shing rnam par lta bas 'jam dpal gzhon nur gyur</text></item>
<item><p>344b2</p><section>phal chen</section><text>ba mthong bar mos shing / smon lam phrad par dga' bas sdod cing 'dug 'dug pa dang / de nas 'jam dpal gzhon nur gyur pas/ dpag tshad brgya rtsa bcu'i pha rol nas lag pa brkyang ste/ tshong dpon gyi bu nor grong khyer yid bde ba mngon du 'gyur</text></item>
<item><p>344b3</p><section>phal chen</section><text>ba na 'dug pa'i spyi bor bzhag ste/ 'di skad ces smras so/ /rigs kyi bu legs so legs so/ /dad pa'i dbang po dang ldan pa sems skyo ba can bsam pa zhum pa can sbyor ba bor ba brtson 'grus ldog pa/ yon tan cung zad kyis dga' bar rtsi ba/</text></item>
<item><p>344b4</p><section>phal chen</section><text>dge ba'i rtsa ba gcig la zhen par gnas pa/ spyod pa dang smon lam mngon par bsgrub pa la mkhas pa dge ba'i bshes gnyen gyis yongs su ma bzung ba/ sangs rgyas kyis ma dgongs pa rnams kyis ni chos nyid 'di lta bu yongs su shes par bya ba dang</text></item>
<item><p>344b5</p><section>phal chen</section><text>tshul 'di lta bu dang / spyod yul 'di lta bu dang / gnas 'di lta bu yongs su shes par bya ba 'am/ rnam par shes par bya ba 'am/ khong du chud par bya ba 'am/ 'jug par bya ba 'am/ yid ches par bya ba 'am/ brtag par bya ba'am/ rtogs</text></item>
<item><p>344b6</p><section>phal chen</section><text>par bya ba'am/ thob par bya bar nus so/ /zhes te des de la chos kyi gtam gyis yang dag par bstan pa dang / yang dag par bskul pa dang / gzengs bstod pa dang dga' bar byas te chos kyi sgo grangs pa dang / ldan par byas nas ye shes</text></item>
<item><p>344b7</p><section>phal chen</section><text>mtha' yas pa'i snang ba chen po thob par byas te/ byang chub sems dpa'i gzungs dang / spobs pa dang ting nge 'dzin dang / mngon par shes pa dang / ye shes mtha' yas pa'i byin gyis byin du brlabs par byas te/ kun tu bzang pa'i spyod pa'i</text></item>
<item><p>345a1</p><section>phal chen</section><text>dkyil 'khor la bzhag nas bdag gi yul la'ang rab tu bzhag ste/ tshong dpon gyi bu nor drung nas song ngo / shin tu rgyas pa chen po'i mdo/ /sangs rgyas rmad gcad ces bya ba las sdong pos brgyan pa'i le'u ste/</text></item>
<item><p>345a2</p><section>phal chen</section><text>bzhi bcu rtsa lnga pa'o// //sangs rgyas rmad gcad ces bya ba shin tu rgyas pa chen po'i mdo/ bam po nyi shu gnyis pa/ de nas tshong dpon gyi bu nor dge ba'i bshes gnyen stong gsum gyi stong chen po'i 'jig rten gyi khams kyi</text></item>
<item><p>345a3</p><section>phal chen</section><text>rdul shin tu phra ba snyed bsnyen bkur ba/ thams cad mkhyen pa nyid du tshogs bsags pa'i sems dang ldan pa/ dge ba'i bshes gnyen thams cad kyi gdams ngag dang rjes su bstan pa la mthun par 'dzin pas zhugs pa/ dge ba'i bshes gnyen thams</text></item>
<item><p>345a4</p><section>phal chen</section><text>cad kyi drung du bsam pa mnyam par 'gro ba/ dge ba'i bshes gnyen thams cad dga' bar bya bas yid mi 'byung ba'i blo dang ldan pa/ dge ba'i bshes gnyen thams cad kyi gdams ngag dang rjes su bstan pa'i tshul rgya mtsho'i rjes su song ba snying rje chen po'i</text></item>
<item><p>345a5</p><section>phal chen</section><text>bsam pa rgya mtsho las yang dag par byung ba'i snying po dang ldan pa/ byams pa chen po'i tshul gyi sprin gyis 'gro ba thams cad rnam par snang bar byas pa/ dga' ba chen po'i shugs rnam par 'phel ba'i lus dang ldan pa/ byang chub sems dpa'i rnam par</text></item>
<item><p>345a6</p><section>phal chen</section><text>thar pa rgya chen po la rab tu zhi bar rnam par dpyod pa sgo thams cad nas lhug par 'phro ba'i gtong ba'i dang ldan pa/ de bzhin gshegs pa thams cad kyi yon tan rgya mtsho'i nan tan rab tu rdzogs pa de bzhin gshegs pa thams cad kyi mos pa'i lam du</text></item>
<item><p>345a7</p><section>phal chen</section><text>zhugs pa thams cad mkhyen pa nyid kyi tshogs la brtson 'grus kyi shugs rnam par 'phel ba byang chub sems dpa' thams cad kyi sems dang bsam pas shin tu sbyangs pa'i blo dang ldan pa/ dus gsum gyi de bzhin gshegs pa thams cad gcig</text></item>
<item><p>345b1</p><section>phal chen</section><text>nas gcig tu brgyud pa la zhugs pa sangs rgyas thams cad kyi chos kyi tshul rgya mtsho khong du chud pa de bzhin gshegs pa thams cad chos kyi 'khor lo'i tshul rgya mtsho'i rjes su song ba/ 'jig rten gyi skye gnas thams cad du gzugs brnyan</text></item>
<item><p>345b2</p><section>phal chen</section><text>yongs su ston pa'i spyod yul dang ldan pa byang chub sems dpa' thams cad kyi smon lam gyi tshul rgya mtsho la zhugs pa/ bskal pa thams cad du byang chub sems dpa'i spyod pa la rab tu zhugs pa/ thams cad mkhyen pa nyid kyi yul snang ba</text></item>
<item><p>345b3</p><section>phal chen</section><text>rab tu thob pa/ byang chub sems dpa'i dbang po thams cad rnam par 'phel ba/ thams cad mkhyen pa'i lam snang ba rab tu thob pa/ phyogs thams cad du sgrib pa med pa'i snang ba rab tu thob pa/ chos kyi dbyings thams cad kyi tshul la</text></item>
<item><p>345b4</p><section>phal chen</section><text>rab tu zhugs pa'i blo dang ldan pa/ zhing gi tshul thams cad la snang ba rab tu grub pa sems can 'byam klas pa thams cad kyi don bya ba la rgyud dang mi 'thun pa par rjes su song ngo / /sgrib pa'i g.yang sa'i ri thams cad rnam par 'thor ba/</text></item>
<item><p>345b5</p><section>phal chen</section><text>sgrib pa med pa'i chos nyid kyi rjes su song ba byang chub sems dpa'i rnam par thar pa sa'i gzhi kun tu gnas pa'i chos kyi dbyings kyi snying po can la rab tu zhi bar rnam par dpyod pa de bzhin gshegs pa thams cad kyi spyod yul rjes su tshol ba/</text></item>
<item><p>345b6</p><section>phal chen</section><text>de bzhin gshegs pa thams cad kyi byin gyis brlabs pa de/ byang chub sems dpa' kun tu bzang po'i spyod yul la rnam par dpyod cing 'dug par gyur te/ byang chub sems dpa' sems dpa' chen po kun tu bzang po'i thos pa dang /</text></item>
<item><p>345b7</p><section>phal chen</section><text>byang chub sems dpa'i spyod pa thos pa dang / smon lam gyi khyad par thos pa dang tshogs yongs su bsgrub pa la 'jug pa dang gnas pa'i khyad par thos pa dang / mngon par bsgrub pa dang 'byung ba'i lam gyi khyad par thos pa dang / kun tu</text></item>
<item><p>346a1</p><section>phal chen</section><text>bzang po'i sa'i tshul gyi rgyud thos pa dang / sa'i tshogs thos pa dang sa thob par byed pa'i shugs thos pa dang sa yongs su gnon pa thos pa dang / sa la gnas pa thos pa dang / sa sngon du 'dor bas rnam par gnon pa</text></item>
<item><p>346a2</p><section>phal chen</section><text>thos pa dang / sa'i spyod yul thos pa dang / sa'i byin gyi rlabs thos pa dang sa la yang dag par gnas pa thos nas/ byang chub sems dpa' kun tu bzang po mthong bar dga' zhing skom ste/ nam mkha'i dbyings ltar shin tu yangs pa'i sems mngon par</text></item>
<item><p>346a3</p><section>phal chen</section><text>zhen pa thams cad las gyen du 'phags pa dang / zhing gi 'du shes shin tu bsgoms pa dang / chags pa thams cad las yang dag par 'das pa'i sems chos thams cad la sgrib pa med pa'i spyod yul can dang / thogs pa pa'i sems phyogs rgya mtsho thams</text></item>
<item><p>346a4</p><section>phal chen</section><text>cad rgyas par 'gengs pa dang / sgrib pa med pa'i sems thams cad mkhyen pa nyid kyi yul yongs su gnon pa dang / shin tu rnam par dag pa'i sems snying po byang chub kyi rgyan lhag mthong gis yongs su dag pa dang / shin tu rnam par phye ba'i sems sangs rgyas</text></item>
<item><p>346a5</p><section>phal chen</section><text>thams cad kyi chos rgya mtsho la zhugs pa dang / shin tu yangs pa'i sems sems can gyi khams thams cad yongs su smin par bya ba dang / gdul ba rgyas par 'gengs pa dang shin tu phye ba'i sems sangs rgyas kyi zhing thams cad yongs su dag par byed pa dang /</text></item>
<item><p>346a6</p><section>phal chen</section><text>tshad med pa'i sems sangs rgyas thams cad kyi 'khor gyi dkyil 'khor du gzugs brnyan rab tu 'byung ba dang / bskal pa thams cad du gnas pas zad cing mthar thug pa med pa'i sems de bzhin gshegs pa thams cad kyi stobs dang mi bsnyengs pa dang / sangs</text></item>
<item><p>346a7</p><section>phal chen</section><text>rgyas kyi chos ma 'dres pa'i mthar thug pas snying po byang chub rdo rje dam pa'i snying po can de la pad mo'i stan rin po che thams cad kyi lhun can zhig la de bzhin gshegs pa'i gdan seng ge'i khri la mngon par bltas te 'dug go /de ltar tshong dpon gyi bu nor de</text></item>
<item><p>346b1</p><section>phal chen</section><text>lta bu'i bsam pa dang yid la bya ba la brtson par gnas pa'i sngon gyi dge ba'i rtsa ba'i rlan dang / de bzhin gshegs pa thams cad kyi byin gyi rlabs dang / byang chub sems dpa' kun tu bzang po dang sngon gyi dge ba'i rtsa ba'i skal ba mthun pas byang chub sems</text></item>
<item><p>346b2</p><section>phal chen</section><text>dpa' kun tu bzang po mthong bar 'gyur bar sngon gyi ltas bcu byung ngo / /bcu gang zhe na/ 'di lta ste sangs rgyas kyi zhing thams cad de bzhin gshegs pa thams cad kyi snying po byang chub kyi rgyan rnam par dag pas rnam par dag par gyur to/ /sangs rgyas kyi</text></item>
<item><p>346b3</p><section>phal chen</section><text>zhing thams cad mi khom pa dang / ngan song dang ngan 'gro'i lam thams cad rnam par bstsal bas rnam par dag par gyur to/ /sangs rgyas kyi zhing thams cad pad mo'i tshal gyi rgyan ltar sangs rgyas kyi zhing rnam par dag pas rnam par dag par gyur to sangs</text></item>
<item><p>346b4</p><section>phal chen</section><text>rgyas kyi zhing thams cad sems can thams cad kyi lus dang sems dga' zhing sim par byed pas/ rnam par dag par gyur to sangs rgyas kyi zhing thams cad rin po che thams cad kyi rang bzhin du kun tu gnas pas rnam par dag par gyur to/ /sangs rgyas kyi</text></item>
<item><p>346b5</p><section>phal chen</section><text>zhing thams cad sems can gyi khams kun tu mtshan dang dpe byad bzang pos rab tu brgyan par kun nas gnas pas rnam par dag par gyur to/ /sangs rgyas kyi zhing thams cad rgyan dang lhab lhub kyi sprin gyis kun tu khebs par kun nas gnas pas rnam par</text></item>
<item><p>346b6</p><section>phal chen</section><text>dag par gyur to/ /sangs rgyas kyi zhing thams cad sems can gyi khams thams cad phan tshun byams pa'i sems dang / phan pa'i sems dang / gnod sems med pa'i sems dang ldan par kun nas gnas pas rnam par dag par gyur to/ /sangs rgyas kyi zhing thams cad snying po</text></item>
<item><p>346b7</p><section>phal chen</section><text>byang chub kyi rgyan gyis brgyan par kun nas gnas pas rnam par dag par gyur to/ /sangs rgyas kyi zhing thams cad sems can thams cad sangs rgyas rjes su dran pa yid la bya ba la brtson par kun nas gnas pas rnam par dag par gyur te/ byang chub</text></item>
<item><p>347a1</p><section>phal chen</section><text>sems dpa' sems dpa' chen po kun tu bzang po mthong bar 'gyur ba'i/ sngon gyi ltas bcu po de dag byung bar gyur to/ /gzhan yang byang chub sems dpa' sems dpa' chen po kun tu bzang po mthong bar 'gyur ba'i sngon gyi</text></item>
<item><p>347a2</p><section>phal chen</section><text>ltas snang ba chen po bcu byung bar gyur te/ bcu gang zhe na 'di lta ste/ 'jig rten gyi khams thams cad kyi rdul shin tu phra ba rnams las rdul shin tu phra ba re re zhing yang de bzhin gshegs pa thams cad kyi 'od zer gyi dra ba mang po rnam par snang bar gyur</text></item>
<item><p>347a3</p><section>phal chen</section><text>to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang sangs rgyas thams cad kyi 'od kyi dkyil 'khor mang po 'thon te/ kha dog gcig pa dang kha dog sna tshogs dang kha dog brgya stong du mar chos kyi</text></item>
<item><p>347a4</p><section>phal chen</section><text>dbyings thams cad rgyas par 'gengs par gyur to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang rin po che thams cad kyi sprin de bzhin gshegs pa thams cad kyi gzugs brnyan rnam par dmigs</text></item>
<item><p>347a5</p><section>phal chen</section><text>par byed pa mang po 'thon te/ chos kyi dbyings thams cad rgyas par 'gengs par gyur to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang de bzhin gshegs pa thams cad kyi 'od 'phro ba'i</text></item>
<item><p>347a6</p><section>phal chen</section><text>'khor lo dang dkyil 'khor gyi sprin mang po 'thon te/ chos kyi dbyings thams cad rgyas par 'gengs par gyur to/ /'jig rten gyi khams thams cad kyi rdul shin tu phra ba re re las kyang spos dang / me tog dang</text></item>
<item><p>347a7</p><section>phal chen</section><text>phreng ba dang byug pa dang bdug pa'i sprin mang po 'thon te/ byang chub sems dpa' kun tu bzang po'i yon tan gyi chos rgya mtsho'i sprin thams cad kyi 'brug sgra rab tu sgrog cing phyogs bcu'i chos kyi dbyings thams cad rgyas par 'gengs par gyur to/</text></item>
<item><p>347b1</p><section>phal chen</section><text>'jig rten gyi khams thams cad kyi rdul shin tu phra ba rnams las rdul shin tu phra ba re re las kyang nyi ma dang zla ba dang skar ma'i sprin mang po 'thon te/ byang chub sems dpa' kun tu bzang po'i 'od rab tu 'gyed cing / chos kyi dbyings thams cad rgyas</text></item>
<item><p>347b2</p><section>phal chen</section><text>par 'gengs par gyur to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang lus thams cad kyi dbyibs ltar 'dug pa'i mar sprin mang po 'thon nas/ sangs rgyas kyi 'od gzer ltar rab tu snang bar</text></item>
<item><p>347b3</p><section>phal chen</section><text>byed cing chos kyi dbyings thams cad rgyas par 'gengs par gyur to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang nor bu rin po che'i gzugs de bzhin gshegs pa thams cad kyi skur snang</text></item>
<item><p>347b4</p><section>phal chen</section><text>ba'i sprin mang po 'thon nas/ phyogs bcu'i 'jig rten gyi khams thams cad rgyas par 'gengs par gyur to/ /'jig rten gyi khams thams cad kyi rdul shin tu phra ba rnams las rdul shin tu phra ba re re las kyang 'od gzer gyi gzugs de bzhin</text></item>
<item><p>347b5</p><section>phal chen</section><text>gshegs pa thams cad kyi sku'i dbyibs su snang ba'i sprin mang po 'thon te/ sangs rgyas thams cad kyi byin gyi rlabs dang smon lam gyi sprin gyi char mngon par 'bebs shing / chos kyi dbyings thams cad rgyas par 'gengs par gyur to/ /'jig</text></item>
<item><p>347b6</p><section>phal chen</section><text>rten gyi khams thams cad kyi rdul shin tu phra ba rnams las rdul shin tu phra ba re re las kyang byang chub sems dpa'i lus kyi gzugs brnyan gzugs kyi rnam pa thams cad kyi kha dog du snang ba'i sprin rgya mtsho sems can thams cad gdon pa'i</text></item>
<item><p>347b7</p><section>phal chen</section><text>sbyor ba dang ldan pa sems can thams cad kyi chos kyi bsam pa yongs su rdzogs par sgrub pa mang po 'thon te/ chos kyi dbyings thams cad rgyas par 'gengs par gyur to/ /byang chub sems dpa' kun tu bzang po mthong bar 'gyur</text></item>
<item><p>348a1</p><section>phal chen</section><text>ba'i sngon gyi ltas snang ba chen po bcu po de dag byung bar gyur to/ /de nas tshong dpon gyi bu nor sngon gyi ltas su snang ba bcu po de dag mthong nas byang chub sems dpa' kun tu bzang po mthong bar gyur pa'i skabs ni bye/ rang gi dge ba'i</text></item>
<item><p>348a2</p><section>phal chen</section><text>rtsa bas ni brtan de bzhin gshegs pa thams cad kyi byin gyis ni brlabs sangs rgyas thams cad kyi chos kyi snang ba ni yang dag par skyes/ byang chub sems dpa' kun tu bzang po'i spyod pa la ni mngon du gyur/ byang chub sems dpa' kun tu bzang po'i smon lam gyi</text></item>
<item><p>348a3</p><section>phal chen</section><text>byin gyis ni byin du brlabs/ de bzhin gshegs pa thams cad kyi spyod yul la ni mngon par mos byang chub sems dpa'i spyod yul rlabs po che la ni shin tu nges pa'i stobs dang shugs ni rab tu thob/ byang chub sems dpa' kun tu bzang po mthong na thams cad</text></item>
<item><p>348a4</p><section>phal chen</section><text>mkhyen pa nyid thob pa dang 'dra bar ni sems/ byang chub sems dpa' kun tu bzang po mthong bar bya ba la dbang po ni mngon du gyur byang chub sems dpa' kun tu bzang po mthong bar bya ba la brtson 'grus kyi shugs chen po ni thob/ byang chub sems dpa'</text></item>
<item><p>348a5</p><section>phal chen</section><text>kun tu bzang po yongs su btsal ba la brtson 'grus phyir mi ldog pa'i sbyor ba dang ni ldan phyogs thams cad du mngon du gyur pa'i dbang po'i 'khor lo dang kun tu lta bas yul yongs su gnon pa'i byang chub sems dpa'i lus dang sangs rgyas ma lus pa'i zhabs</text></item>
<item><p>348a6</p><section>phal chen</section><text>kyi drung na byang chub sems dpa' kun tu bzang po 'dug pa'i rjes su 'brang ba'i sems de bzhin gshegs pa thams cad dmigs par bya ba la yang dag par btang ba dang / byang chub sems dpa' kun tu bzang po'i dmigs pa yongs su btsal</text></item>
<item><p>348a7</p><section>phal chen</section><text>ba dang mi 'bral ba'i bsam pa dang byang chub sems dpa' kun tu bzang po mthong bar bya ba'i 'du shes kyi rnam pa'i snying po dang ldan pa'i ye shes kyi byang chub sems dpa' kun tu bzang po'i lam la zhugs pa dang / nam mkha'i dbyings ltar</text></item>
<item><p>348b1</p><section>phal chen</section><text>yangs pa'i bsam pa dang / snying rje chen po'i rdo rje thogs pa'i lhag pa'i bsam pa dang / byang chub sems dpa' kun tu bzang po'i rjes su 'brangs par smon pa/ phyi ma'i mtha'i bskal pa'i mur thug par byin gyis brlabs pa dang / yongs su gnon pa'i rtsal</text></item>
<item><p>348b2</p><section>phal chen</section><text>rnam par dag pa/ byang chub sems dpa' kun tu bzang po'i spyod pa mnyam pa nyid kyi rjes su song ba dang / byang chub sems dpa' kun tu bzang po'i sa la gnas pa'i ye shes la rnam par dpyod pa/ de bzhin gshegs pa thams cad kyi yul la</text></item>
<item><p>348b3</p><section>phal chen</section><text>yang dag par gnas pa dang mi ldan pa des byang chub sems dpa' kun tu bzang po de bzhin gshegs pa thams cad dang mnyam pa nyid rjes su thob pa/ dus gsum mnyam pa nyid kyi rjes su song ba/ bsam gyis mi khyab pa'i yul dang ldan pa/ mi 'phrogs</text></item>
<item><p>348b4</p><section>phal chen</section><text>pa'i spyod yul can mu med pa'i ye shes kyi yul dang ldan pa/ byang chub sems dpa' thams cad kyis rnam par lta ba/ 'jig rten thams cad kyi zil gyis gnon pa/ 'khor gyi dkyil 'khor 'khor thams cad kyi rjes su 'brang ba/ mngon par 'phags</text></item>
<item><p>348b5</p><section>phal chen</section><text>pa'i yul dang ldan pa de/ bcom ldan 'das de bzhin gshegs pa rnam par snang mdzad kyi spyan sngar byang chub sems dpa'i 'khor gyi dkyil 'khor rgya mtsho na ni 'dug /byang chub sems dpa'i tshogs kyis ni yongs su bskor/ byang chub sems dpa'i</text></item>
<item><p>348b6</p><section>phal chen</section><text>dge 'dun gyis ni mdun du byas shing / seng ge'i khri rin po che'i pad mo chen po'i snying po can zhig la 'dug pa mthong ste/ des de'i ba spu'i bu ga thams cad kyi ba spu'i sgo re re nas kyang 'jig rten gyi khams thams cad kyi rdul shin tu phra ba snyed kyi 'od</text></item>
<item><p>348b7</p><section>phal chen</section><text>zer gyi sprin mang po 'thon nas/ 'jig rten gyi khams chos kyi dbyings kyis klas pa nam mkha'i mthas gtugs pa thams cad rab tu snang bar byas nas/ sems can rnams kyi sdug bsngal rab tu zhi bar byed pa mthong ngo / /des de'i lus las 'od</text></item>
<item><p>349a1</p><section>phal chen</section><text>kyi dkyil 'khor sangs rgyas kyi zhing thams cad kyi rdul shin tu phra ba snyed kyi sprin mang po kha dog sna tshogs can mang po 'thon te/ byang chub sems dpa' thams cad kyi dga' ba dang / mos pa'i shugs rgya chen po rnam par 'phel bar byed</text></item>
<item><p>349a2</p><section>phal chen</section><text>pa mthong ngo / /spyi bo dang phrag pa'i lhun gnyis dang / ba spu'i sgo thams cad nas kyang spos 'od 'phro ba'i sprin gyi char kha dog sna tshogs su 'dug pa mang po mngon par 'thon nas/ de bzhin gshegs pa thams cad kyi 'khor gyi dkyil 'khor rgyas par bkang ste/ mngon par</text></item>
<item><p>349a3</p><section>phal chen</section><text>'bab pa mthong ngo / /ba spu'i bu ga thams cad las ba spu'i sgo re re nas kyang me tog thams cad kyi sprin gyi char sangs rgyas kyi zhing thams cad kyi rdul shin tu phra ba snyed mang po mngon par 'thon nas/ de bzhin gshegs pa thams cad kyi 'khor gyi dkyil</text></item>
<item><p>349a4</p><section>phal chen</section><text>'khor rgyas par bkang ste/ mngon par 'bab pa mthong ngo / /ba spu'i bu ga thams cad las ba spu'i sgo re re nas kyang spos sna tshogs kyi shing gi sprin mang po sangs rgyas kyi zhing thams cad kyi rdul shin tu phra ba snyed mngon par 'thon nas/ chos kyi dbyings</text></item>
<item><p>349a5</p><section>phal chen</section><text>nam mkha'i dbyings kyi mthas klas pa thams cad rgyas par bkang nas/ spos kyi shing gi sprin gyi rgyan gyis brgyan par byas te/ spos dang phye ma dang bdug pa'i mdzod zad mi shes pa'i char rab tu 'gyed cing de bzhin gshegs pa thams cad kyi</text></item>
<item><p>349a6</p><section>phal chen</section><text>'khor gyi dkyil 'khor rgyas par bkang ste/ mngon par 'bab par byed pa mthong ngo / /ba spu'i sgo thams cad las ba spu'i sgo re re nas kyang gos sna tshogs kyi sprin mang po mngon par 'thon te/ chos kyi dbyings nam mkha'i dbyings kyi mthas</text></item>
<item><p>349a7</p><section>phal chen</section><text>klas pa thams cad kun nas yog par byas nas brgyan par mthong ngo / /ba spu'i bu ga thams cad nas ba spu'i sgo re re nas kyang dar sna tshogs kyi lda ldi'i sprin dang phreng ba sna tshogs kyi sprin dang / mu tig sna tshogs kyi sprin dang nor bu rin po che yid</text></item>
<item><p>349b1</p><section>phal chen</section><text>bzhin gyi sprin gyi char sangs rgyas kyi zhing thams cad kyi rdul shin tu phra ba snyed mngon par 'thon nas/ de bzhin gshegs pa thams cad kyi 'khor gyi dkyil 'khor rgyas par bkang ste/ mngon par 'bab pa mthong ngo / /ba spu'i bu ga thams cad nas ba spu'i</text></item>
<item><p>349b2</p><section>phal chen</section><text>sgo re re nas kyang sems can thams cad kyi bsam pa yongs su rdzogs par bsgrub pa'i phyir/ rin po che'i shing gi sprin sangs rgyas kyi zhing thams cad kyi rdul shin tu phra ba snyed mngon par 'thon te/ chos kyi dbyings nam mkha'i mthas klas pa</text></item>
<item><p>349b3</p><section>phal chen</section><text>thams cad rgyas par bkang nas/ rin po che'i shing las rin po che'i mdzod rnam par 'phro ba'i rgyan gyis brgyan par byas te/ de bzhin gshegs pa thams cad kyi 'khor gyi dkyil 'khor dag tu rin po che'i char chen po mngon par 'bab par byed pa</text></item>
<item><p>349b4</p><section>phal chen</section><text>mthong ngo / /ba spu'i bu ga thams cad las ba spu'i sgo re re nas kyang gzugs kyi khams kyi lha'i ris kyi sprin sangs rgyas kyi zhing thams cad kyi rdul shin tu phra ba snyed mngon par 'thon nas/ byang chub sems dpa' la yang dag par bsngags pa</text></item>
<item><p>349b5</p><section>phal chen</section><text>byed cing sangs rgyas kyi zhing thams cad rgyas par 'gengs pa mthong ngo / /ba spu'i bu ga thams cad las ba spu'i sgo re re nas kyang tshangs pa'i rgyud du gtogs pa'i lha'i ris thams cad du sprul pa'i sprin mang po mngon par 'thon te/ mngon par sangs</text></item>
<item><p>349b6</p><section>phal chen</section><text>rgyas pa'i de bzhin gshegs pa rnams la chos kyi 'khor lo bskor bar gsol ba 'debs par mthong ngo / /ba spu'i bu ga thams cad kyi ba spu'i sgo re re nas kyang 'dod pa'i khams thams cad du gtogs pa'i lha'i dbang po'i lus kyi sprin mang po</text></item>
<item><p>349b7</p><section>phal chen</section><text>mngon par 'thon te/ de bzhin gshegs pa thams cad kyi chos kyi 'khor lo mang po yang dag par 'dzin par mthong ngo / /ba spu'i bu ga thams cad kyi ba spu'i sgo re re nas kyang sems kyi skad cig re re la yang sangs rgyas kyi zhing gi sprin dus gsum</text></item>
<item><p>350a1</p><section>phal chen</section><text>du gtogs pa'i sangs rgyas kyi zhing thams cad dang 'dra ba/ sangs rgyas kyi zhing thams cad kyi rdul shin tu phra ba snyed mngon par 'thon nas/ chos kyi dbyings nam mkha'i mthas klas pa/ thams cad rgyas par bkang ste/</text></item>
<item><p>350a2</p><section>phal chen</section><text>sems can gnas med pa dang skyabs pa dang rten pa rnams kyi gnas dang / skyabs dang rten du gyur par mthong ngo ba spu'i bu ga thams cad kyi ba spu'i sgo re re nas kyang / sems kyi skad cig re re las sangs rgyas kyi zhing yongs su dag pa/ sangs</text></item>
<item><p>350a3</p><section>phal chen</section><text>rgyas 'byung ba dang / byang chub sems dpa'i 'khor gyi dkyil 'khor thams cad kyis yongs su gang ba'i sprin sangs rgyas kyi zhing thams cad kyi rdul shin tu phra ba snyed mngon par 'thon nas/ chos kyi dbyings nam mkha'i mthas klas pa thams cad rgyas par bkang ste/</text></item>
<item><p>350a4</p><section>phal chen</section><text>sems can mos pa rlabs po che rnams yongs su dag par sgrub pa mthong ngo / /ba spu'i bu ga thams cad las ba spu'i sgo re re nas kyang sems kyi skad cig re re la sangs rgyas kyi zhing rnam par dag pa la kun nas nyon mongs pa sangs rgyas kyi zhing thams cad kyi rdul</text></item>
<item><p>350a5</p><section>phal chen</section><text>shin tu phra ba snyed kyi sprin mang po mngon par 'thon nas/ chos kyi dbyings nam mkha'i dbyings kyi mthas klas pa thams cad rgyas par bkang ste kun nas nyon mongs pa'i sems can rnams rnam par dag par sgrub pa mthong ngo / /ba spu'i bu ga re re'i ba spu'i sgo thams cad</text></item>
<item><p>350a6</p><section>phal chen</section><text>nas sems kyi skad cig re re la sangs rgyas kyi zhing kun nas nyon mongs la rnam par dag pa sangs rgyas kyi zhing thams cad kyi rdul shin tu phra ba snyed kyi sprin mang po mngon par 'thon nas/ chos kyi dbyings nam mkha'i dbyings kyis klas pa thams cad rgyas</text></item>
<item><p>350a7</p><section>phal chen</section><text>par bkang ste/ sems can gcig tu kun nas nyon mongs pa rnams rnam par dag par sgrub pa mthong ngo / /ba spu'i bu ga thams cad las ba spu'i sgo re re nas kyang sems can thams cad kyi lus kyi sprin sangs rgyas kyi zhing thams cad kyi rdul shin tu phra ba</text></item>
<item><p>350b1</p><section>phal chen</section><text>snyed mngon par 'thon te/ sems can gyi khams nam mkha'i dbyings kyis klas pa thams cad rgyas par bkang nas sems can thams cad kyi spyod pa'i rjes su 'brang bar byed cing / bla na med pa yang dag par rdzogs pa'i byang chub tu sems can thams</text></item>
<item><p>350b2</p><section>phal chen</section><text>cad yongs su smin par byed pa mthong ngo / /ba spu'i bu ga thams cad las ba spu'i sgo re re nas kyang sems kyi skad cig re re la byang chub sems dpa'i lus kyi sprin 'jig rten gyi khams thams cad kyi rdul shin tu phra ba snyed mngon par 'thon nas/</text></item>
<item><p>350b3</p><section>phal chen</section><text>chos kyi dbyings nam mkha'i dbyings kyis klas pa/ thams cad rgyas par bkang ste/ sems can thams cad kyi dge ba'i rtsa ba rnam par 'phel bar bya ba'i phyir sangs rgyas thams cad kyi mtshan mang po brjod par byed pa mthong ngo / /ba spu'i bu ga</text></item>
<item><p>350b4</p><section>phal chen</section><text>thams cad las ba spu'i sgo re re nas kyang byang chub sems dpa'i lus kyi sprin sangs rgyas kyi zhing thams cad kyi rdul shin tu phra ba snyed mngon par 'thon te/ chos kyi dbyings nam mkha'i dbyings kyis klas pa thams cad rgyas par bkang nas sangs</text></item>
<item><p>350b5</p><section>phal chen</section><text>rgyas kyi zhing 'byam klas pa thams cad du byang chub sems dpa' thams cad kyi sems dang po bskyed pa nas nye bar bzung ba'i dge ba'i rtsa ba thams cad mngon par bsgrub pa nye bar bsgrub pa mthong ngo / /ba spu'i bu ga thams cad las ba spu'i sgo re re</text></item>
<item><p>350b6</p><section>phal chen</section><text>nas kyang byang chub sems dpa'i sprin sangs rgyas kyi zhing thams cad kyi rdul shin tu phra ba snyed mngon par 'thon te/ sangs rgyas kyi zhing thams cad du byang chub sems dpa' kun tu bzang po'i spyod pa rnam par dag par bya ba'i phyir byang chub</text></item>
<item><p>350b7</p><section>phal chen</section><text>sems dpa'i smon lam rgya mtsho thams cad mngon par brjod pa mthong ngo / /ba spu'i bu ga thams cad las ba spu'i sgo re re nas kyang sems can thams cad kyi bsam pa yongs su rdzogs par bya ba'i don du byang chub sems dpa' kun tu bzang po'i</text></item>
<item><p>351a1</p><section>phal chen</section><text>spyod pa'i sprin thams cad mkhyen pa nyid du yang dag par 'byung bas dga' ba'i shugs rnam par 'phel bar byed pa/ sangs rgyas kyi zhing thams cad kyi rdul shin tu phra ba snyed kyi char mngon par 'thon nas mngon par 'bab pa mthong</text></item>
<item><p>351a2</p><section>phal chen</section><text>ngo / /des de'i ba spu'i bu ga thams cad las ba spu'i sgo re re nas kyang mngon par rdzogs par 'tshang rgya ba'i sprin sangs rgyas kyi zhing thams cad du mngon par rdzogs par 'tshang rgya ba ston pa/ thams cad mkhyen pa nyid du</text></item>
<item><p>351a3</p><section>phal chen</section><text>yang dag par 'byung ba'i chos kyi sprin chen po rnam par 'phel bar byed pa/ sangs rgyas kyi zhing thams cad kyi rdul shin tu phra ba snyed mngon par 'thon pa mthong ngo / /de nas tshong dpon gyi bu nor byang chub sems dpa' kun tu bzang</text></item>
<item><p>351a4</p><section>phal chen</section><text>po'i rdzu 'phrul gyi yul de lta bu mthong nas/ dga' rangs te mgu zhing nyams bde la tshim zhing yid bde ba skyes nas/ de bas kyang shas cher byang chub sems dpa' kun tu bzang po'i lus la sems sems pa dang / byang chub sems dpa'</text></item>
<item><p>351a5</p><section>phal chen</section><text>kun tu bzang po'i yan lag re re dang / yan lag rnam par phye ba re re dang / lus kyi cha re re dang / lus kyi cha rnam par phye ba re re dang / yan lag gi phyogs re re dang / yan lag gi phyogs rnam par phye ba re re dang / lus re re dang / lus rnam</text></item>
<item><p>351a6</p><section>phal chen</section><text>par phye ba re re dang / ba spu'i bu ga re re dang ba spu'i bu ga rnam par phye ba re re nas stong gsum gyi stong chen po'i 'jig rten gyi khams 'di rlung gi phung po dang bcas/ chu'i phung po dang bcas/ sa'i phung po dang bcas/ phung po dang bcas/ rgya mtsho dang bcas/</text></item>
<item><p>351a7</p><section>phal chen</section><text>gling dang bcas/ chu klung dang bcas/ rin po che'i ri dang bcas/ ri rab dang bcas/ khor yug dang bcas/ grong dang grong khyer dang / ljongs dang yul dang khams dang rgyal po'i gnas dang bcas/ nags tshal dang bcas/ khang khyim dang bcas/</text></item>
<item><p>351b1</p><section>phal chen</section><text>skye bo'i tshogs dang bcas/ sems can dmyal ba'i 'jig rten dang bcas/ byol song gi skye gnas dang bcas/ gshin rje'i 'jig rten dang bcas/ lha ma yin gyi 'jig rten dang bcas/ klu'i 'jig rten dang bcas/</text></item>
<item><p>351b2</p><section>phal chen</section><text>nam mkha' lding gi 'jig rten dang bcas/ 'jig rten dang bcas/ lha'i 'jig rten dang bcas/ tshangs pa'i 'jig rten dang bcas/ 'dod pa'i khams kyi yul dang bcas gzugs kyi khams kyi yul dang bcas/ gzugs</text></item>
<item><p>351b3</p><section>phal chen</section><text>med pa'i khams kyi yul dang bcas/ gzhi dang bcas rten dang bcas/ dbyibs dang bcas/ sprin dang bcas/ glog dang bcas/ skar ma dang bcas/ nyin zhag dang bcas/ zla ba phyed dang bcas/ zla ba gcig dang bcas/ dus</text></item>
<item><p>351b4</p><section>phal chen</section><text>dang bcas/ lo dang bcas/ bskal ba bar ma dang bcas bskal pa dang bcas par gzugs brnyan gyi tshul du mthong ngo / /'jig rten gyi khams 'di la ji lta ba de bzhin du/ shar phyogs kyi 'jig rten gyi khams thams cad kyang mthong</text></item>
<item><p>351b5</p><section>phal chen</section><text>bar gyur to/ /shar phyogs la ji lta ba de bzhin du lho phyogs dang / nub phyogs dang / byang phyogs dang / byang shar gyi phyogs mtshams dang / shar lho'i phyogs mtshams dang / lho nub kyi phyogs mtshams dang / nub byang gi phyogs</text></item>
<item><p>351b6</p><section>phal chen</section><text>mtshams dang / 'og dang steng gi phyogs thams cad kyi 'jig rten gyi khams thams cad kyang sangs rgyas byung ba dang bcas/ byang chub sems dpa'i 'khor kyi dkyil 'khor dang bcas par gzugs brnyan gyi tshul du mthong bar gyur to/ /</text></item>
<item><p>351b7</p><section>phal chen</section><text>des mi mjed kyi 'jig rten gyi khams 'di'i sngon gyi mtha'i mur thug pa'i 'jig rten gyi khams gcig nas gcig tu brgyud pa/ ji snyed pa de dag thams cad kyang byang chub sems dpa' kun tu bzang po'i chen po'i mtshan re re las</text></item>
<item><p>352a1</p><section>phal chen</section><text>sangs rgyas byung ba dang bcas/ byang chub sems dpa'i 'khor gyi dkyil 'khor thams cad dang bcas/ sems can dang bcas/ khang khyim dang bcas/ nyin zhag dang bcas bskal pa dang bcas par mthong bar</text></item>
<item><p>352a2</p><section>phal chen</section><text>gyur to/ /de bzhin tu phyi ma'i mtha'i mur thug pa'i sangs rgyas kyi zhing 'byam klas pa thams cad kyang mthong bar gyur to/ /ji ltar 'jig rten gyi khams 'di'i sngon gyi mtha' dang phyi ma'i mtha'i mur thug pa'i 'jig rten gyi khams gcig nas</text></item>
<item><p>352a3</p><section>phal chen</section><text>gcig tu brgyud pa thams cad kyang mthong bar gyur pa de bzhin tu phyogs bcu'i 'jig rten gyi khams thams cad kyi sngon gyi mtha' dang / phyi ma'i mtha'i mur thug pa'i 'jig rten gyi khams gcig nas gcig tu brgyud pa thams cad kyang</text></item>
<item><p>352a4</p><section>phal chen</section><text>byang chub sems dpa' kun tu bzang po'i lus dang / chen po'i mtshan re re dang / ba spu'i bu ga re re nas shin tu rnam par phye ba dang / phan tshun ma 'dres par mthong bar gyur to/ /byang chub sems dpa' kun tu bzang po yang</text></item>
<item><p>352a5</p><section>phal chen</section><text>ji ltar bcom ldan 'das de bzhin gshegs pa rnam par snang mdzad kyi spyan snga na seng ge'i khri rin po che'i pad mo chen po'i snying po can la 'dug cing rnam par rtse ba 'di lta bu yongs su ston par mthong ba de bzhin du shar phyogs na'ang</text></item>
<item><p>352a6</p><section>phal chen</section><text>bcom ldan 'das de bzhin gshegs pa bzang po'i dpal gyis 'jig rten gyi khams pad mo'i dpal na rnam par rtse ba 'di nyid yongs su ston cing 'dug par mthong ngo / /shar phyogs na ji lta ba de bzhin du phyogs dang phyogs mtshams</text></item>
<item><p>352a7</p><section>phal chen</section><text>kun tu 'jig rten gyi khams thams cad kyi de bzhin gshegs pa thams cad kyi zhabs kyi drung na byang chub sems dpa' kun tu bzang po seng ge'i khri rin po che'i pad mo chen po'i snying po can la 'dug cing rnam par rtse ba 'di nyid yongs su ston</text></item>
<item><p>352b1</p><section>phal chen</section><text>pa mthong ngo / /ji ltar phyogs bcu'i 'jig rten gyi khams thams cad kyi de bzhin gshegs pa thams cad kyi zhabs kyi drung na seng ge'i khri rin po che'i pad mo chen po'i snying po can la 'dug cing rnam par rtse ba 'di nyid yongs su ston par</text></item>
<item><p>352b2</p><section>phal chen</section><text>mthong ba de bzhin du/ phyogs bcu kun gyi sangs rgyas kyi zhing thams cad kyi rdul shin tu phra ba dag la rdul shin tu phra ba re re'i sangs rgyas kyi 'khor chos kyi dbyings ltar rgya che ba dag ni byang chub sems dpa' kun tu</text></item>
<item><p>352b3</p><section>phal chen</section><text>bzang po de bzhin gshegs pa thams cad kyi zhabs kyi drung na seng ge'i khri rin po che'i pad mo chen po'i snying po can la 'dug cing rnam par rtse ba 'di nyid yongs su ston pa mthong ngo / /de'i lus re re las kyang dus gsum du byung ba'i dmigs</text></item>
<item><p>352b4</p><section>phal chen</section><text>pa thams cad gzugs brnyan gyi tshul du rnam par dmigs par mngon par bstan pa mthong ngo / /zhing thams cad dang sems can thams cad dang sangs rgyas byung ba thams cad dang / byang chub sems dpa'i 'khor gyi dkyil 'khor</text></item>
<item><p>352b5</p><section>phal chen</section><text>thams cad kyang gzugs brnyan gyi tshul du rnam par dmigs par mngon tu bstan pa mthong ngo / /sems can thams cad kyi sgra dang / sangs rgyas thams cad kyi dbyangs dang / de bzhin gshegs pa thams cad kyi chos kyi 'khor</text></item>
<item><p>352b6</p><section>phal chen</section><text>lo dang gdams ngag yongs su bstan pa'i cho 'phrul thams cad dang / byang chub sems dpa'i yang dag par bsdu ba thams cad dang / sangs rgyas thams cad kyi rnam par rol pa dag kyang thos par gyur to/ /des de ltar byang chub</text></item>
<item><p>352b7</p><section>phal chen</section><text>sems dpa' kun tu bzang po'i rnam par rtse ba de lta bu dag mthong ste/ thos nas ye shes kyi pha rol tu phyin pa la rnam par spyod pa bcu thob par gyur to/ /bcu gang zhe na/ 'di lta ste/ sems kyi skad cig gcig la sangs rgyas</text></item>
<item><p>353a1</p><section>phal chen</section><text>kyi zhing thams cad lus kyis rgyas par dgang ba'i ye shes kyi pha rol tu phyin pa la rnam par spyod pa thob par gyur to/ /de bzhin gshegs pa thams cad kyi zhabs kyi drung du 'gro ba la tha mi dad pa'i ye shes</text></item>
<item><p>353a2</p><section>phal chen</section><text>kyi pha rol tu phyin pa la rnam par spyod pa thob par gyur to/ /de bzhin gshegs pa thams cad mchod cing rim gro bya ba'i ye shes kyi pha rol tu phyin pa la rnam par spyod pa thob par gyur to/ /de bzhin gshegs pa thams</text></item>
<item><p>353a3</p><section>phal chen</section><text>cad las de bzhin gshegs pa re re las kyang sangs rgyas kyi chos thams cad yongs su zhus pa rab tu blang ba'i ye shes kyi pha rol tu phyin pa la rnam par spyod pa thob par gyur to/ /de bzhin gshegs pa thams cad kyi chos kyi 'khor</text></item>
<item><p>353a4</p><section>phal chen</section><text>lo nges par rtogs par bya ba'i ye shes kyi pha rol tu phyin pa la rnam par spyod pa thob par gyur to/ /sangs rgyas kyi rnam par 'phrul pa bsam gyis mi khyab pa'i ye shes kyi pha rol tu phyin pa la rnam par spyod pa thob par gyur to/ /</text></item>
<item><p>353a5</p><section>phal chen</section><text>so so yang dag par rig pa zad mi shes pa'i phyi ma'i mtha'i mur thug pa'i bskal par byin gyis brlabs te/ chos kyi tshig gcig shin tu bstan pa'i ye shes kyi pha rol tu phyin pa la rnam par spyod pa thob par gyur to/ /chos</text></item>
<item><p>353a6</p><section>phal chen</section><text>kyi rgya mtsho thams cad mngon sum du rab tu shes pa'i ye shes kyi pha rol tu phyin pa la rnam par spyod pa thob par gyur to/ /chos kyi dbyings kyi tshul rgya mtsho thams cad kyi ye shes kyi pha rol tu phyin pa la rnam par spyod pa thob par gyur to/ /</text></item>
<item><p>353a7</p><section>phal chen</section><text>sems can thams cad kyi 'du shes kyi rnam pa yongs su sgrub pa'i ye shes kyi pha rol tu phyin pa la rnam par spyod pa thob par gyur to/ /skad cig gcig la byang chub sems dpa' kun tu bzang po'i spyod pa mngon sum du rab tu shes pa'i ye shes</text></item>
<item><p>353b1</p><section>phal chen</section><text>kyi pha rol tu phyin pa la rnam par spyod pa thob par gyur to/ /de ltar ye shes kyi pha rol tu phyin pa la rnam par spyod pa dang ldan pa'i tshong dpon gyi bu nor spyi bor byang chub sems dpa' kun tu bzang pos lag pa g.yas pa brkyang ste bzhag</text></item>
<item><p>353b2</p><section>phal chen</section><text>par gyur to/ /de ltar tshong dpon gyi bu nor spyi bo la byang chub sems dpa' kun tu bzang pos lag pa bzhag ma thag tu de'i mod la des ting nge 'dzin gyi sgo sangs rgyas kyi zhing thams cad kyi rdul shin tu phra ba snyed la zhugs par gyur te/</text></item>
<item><p>353b3</p><section>phal chen</section><text>ting nge 'dzin re re las kyang 'jig rten gyi khams rgya mtsho/ sangs rgyas kyi zhing gi rdul shin tu phra ba snyed sngon chad ma mthong bdag la'ang zhugs par gyur to/ /de'i thams cad mkhyen pa nyid kyi tshogs sangs rgyas kyi zhing gi rdul shin tu phra ba snyed</text></item>
<item><p>353b4</p><section>phal chen</section><text>kyang tshogs su gyur to/ /de'i thams cad mkhyen pa nyid kyi chos kyi tshogs sangs rgyas kyi zhing thams cad kyi rdul shin tu phra ba snyed kyang rab tu byung bar gyur to/ /thams cad mkhyen pa nyid la rab tu gnas par bya ba chen po sangs</text></item>
<item><p>353b5</p><section>phal chen</section><text>rgyas kyi zhing thams cad kyi rdul shin tu phra ba snyed kyis mngon par 'phags par gyur to/ /smon lam rgya mtsho sangs rgyas kyi zhing thams cad kyi rdul shin tu phra ba snyed la'ang zhugs par gyur to/ /thams cad mkhyen pa nyid du 'byung</text></item>
<item><p>353b6</p><section>phal chen</section><text>ba'i lam sangs rgyas kyi zhing thams cad kyi rdul shin tu phra ba snyed kyis kyang byung bar gyur to/ /byang chub sems dpa'i spyod pa sangs rgyas kyi zhing thams cad kyi rdul shin tu phra ba snyed la'ang rab tu zhugs par gyur to/ /thams cad</text></item>
<item><p>353b7</p><section>phal chen</section><text>mkhyen pa nyid kyi shugs drag po sangs rgyas kyi zhing thams cad kyi rdul shin tu phra ba snyed kyis kyang rnam par 'phel bar gyur to/ /sangs rgyas thams cad kyi ye shes snang ba sangs rgyas kyi zhing thams cad kyi rdul shin tu phra ba snyed kyis kyang</text></item>
<item><p>354a1</p><section>phal chen</section><text>rab tu snang bar gyur to/ /ji ltar mi mjed kyi 'jig rten gyi khams 'dir byang chub sems dpa' kun tu bzang po bcom ldan 'das de bzhin gshegs pa rnam par snang mdzad kyi spyan snga na 'dug pas lag pa g.yas</text></item>
<item><p>354a2</p><section>phal chen</section><text>pa brkyang te/ tshong dpon gyi bu nor spyi bor bzhag pa de bzhin du 'jig rten gyi khams thams cad kyi de bzhin gshegs pa'i zhabs kyi drung na 'dug pa'i byang chub sems dpa' kun tu bzang pos kyang lag pa g.yas pa brkyang</text></item>
<item><p>354a3</p><section>phal chen</section><text>zhing tshong dpon gyi bu nor spyi bo la bzhag par gyur to/ /de bzhin du phyogs dang phyogs mtshams thams cad kun gyi 'jig rten gyi khams thams cad kyi rdul shin tu phra ba'i khongs su chud pa'i 'jig rten gyi khams dag gi de bzhin</text></item>
<item><p>354a4</p><section>phal chen</section><text>gshegs pa thams cad kyi zhabs kyi drung na 'dug pa'i byang chub sems dpa' kun tu bzang pos kyang lag pa g.yas pa brkyang zhing tshong dpon gyi bu nor spyi bo la bzhag par gyur to/ /ji ltar bcom ldan 'das rnam par</text></item>
<item><p>354a5</p><section>phal chen</section><text>snang mdzad kyi zhabs kyi drung na 'dug pa'i byang chub sems dpa' kun tu bzang po'i lag pas reg ste/ tshong dpon gyi bu nor chos kyi sgo mang po la zhugs par gyur pa de bzhin du kun tu bzang po'i lus thams</text></item>
<item><p>354a6</p><section>phal chen</section><text>cad las 'phros pa'i lag pa'i sprin mang pos reg pa'i tshong dpon gyi bu nor kyang chos kyi sgo mang po la tshul sna tshogs kyis zhugs par gyur to/ /de nas byang chub sems dpa' sems dpa' chen po kun tu bzang pos</text></item>
<item><p>354a7</p><section>phal chen</section><text>tshong dpon gyi bu nor la 'di skad ces smras so/ /rigs kyi bu khyod kyis nga'i rnam par 'phrul pa mthong mod/ smras pa 'phags pa mthong ni mthong na de tsam du bsam gyis mi khyab pa'i rnam par thar pa de ni de bzhin</text></item>
<item><p>354b1</p><section>phal chen</section><text>gshegs pas mkhyen na mkhyen grang ngo / /des smras pa/ rigs kyi bu ngas ni thams cad mkhyen pa nyid kyi sems mngon par 'dod cing / bskal pa sangs rgyas kyi zhing brjod du pa'i yang brjod du med pa'i rdul shin tu phra ba snyed cig tu rnam</text></item>
<item><p>354b2</p><section>phal chen</section><text>par spyad de/ bskal pa chen po de dag re re la yang byang chub kyi sems yongs su sbyong bar byed cing / ngas de bzhin gshegs pa sangs rgyas kyi zhing brjod du pa'i yang brjod du med pa'i rdul shin tu phra ba snyed cig bsnyen bkur to/ /</text></item>
<item><p>354b3</p><section>phal chen</section><text>bskal pa chen po de dag re re la yang / thams cad mkhyen pa nyid kyi bsod nams yongs su sdud pa byed cing / mchod sbyin chen po gtang ba thams cad dang sbyar ba/ 'jig rten thams cad du rnam par grags pa/ sems can thams cad</text></item>
<item><p>354b4</p><section>phal chen</section><text>la bstabs pa dag kyang mchod sbyin tu byas so/ /bskal pa chen po de dag re re la yang thams cad mkhyen pa nyid kyi chos la mngon par smon cing gtang ba dang / gtang ba chen po dang / shin tu gtang ba sangs rgyas kyi zhing brjod du med</text></item>
<item><p>354b5</p><section>phal chen</section><text>pa'i yang brjod du med pa'i rdul shin tu phra ba snyed cig byas so/ /bskal pa chen po de dag re re la yang lus dang srog phangs par bya ba par sangs rgyas kyi chos gces par bya bas lus brjod du med pa'i yang brjod du med pa</text></item>
<item><p>354b6</p><section>phal chen</section><text>zhig yongs su btang ngo rgyal po'i srid chen po yang yongs su btang ngo / /grong dang grong khyer dang ljongs dang yul dang khams dang rgyal po'i gnas dag kyang yongs su btang ngo / /sdug cing yid du 'ong la btang mi bra ba'i 'khor gyi tshogs dag kyang yongs su btang ngo / /</text></item>
<item><p>354b7</p><section>phal chen</section><text>bu dang bu mo dang chung ma dag kyang yongs su btang ngo / /rang gi lus dang / sha dag kyang yongs su btang ngo / /bdag gi lus las khrag dag kyang slong ba rnams la yongs su btang ngo / /rus pa dang rkang dag kyang yongs su</text></item>
<item><p>355a1</p><section>phal chen</section><text>btang ngo / /rkang pa dang lag pa dag kyang yongs su btang ngo / /yan lag dang nying lag dag kyang yongs su btang ngo / /sna dang rna ba dag kyang yongs su btang ngo / /dag kyang yongs su btang ngo / /</text></item>
<item><p>355a2</p><section>phal chen</section><text>rang gi kha nas lce'i dbang po dag kyang yongs su btang ngo / /bskal pa chen po de dag re re la yang 'jig rten thams cad las mngon par 'phags shing bla na med par gyur pa thams cad mkhyen pa nyid kyi dbu la mngon par smon cing / rang</text></item>
<item><p>355a3</p><section>phal chen</section><text>gi mgo sangs rgyas kyi zhing brjod du med pa'i yang brjod du med pa'i rdul shin tu phra ba snyed cig yongs su btang ngo / /bskal pa chen po re re la ji lta ba de bzhin du bskal pa chen po rgya mtsho sangs rgyas kyi zhing brjod du med pa'i</text></item>
<item><p>355a4</p><section>phal chen</section><text>rdul shin tu phra ba snyed las bskal pa rgya mtsho re re la yang de bzhin gshegs pa sangs rgyas kyi zhing rgya mtsho brjod du med pa'i yang brjod du med pa'i rdul shin tu phra ba snyed cig la dbang po dam par gyur te/ rim gro byas so/ /bkur sti byas so/ /phud dud byas so/</text></item>
<item><p>355a5</p><section>phal chen</section><text>mchod pa byas so/ /na bza' dang / bshos dang / gzims cha dang / snyun gyi rkyen sman dang / yo byad dag kyang dbul ba byas so/ /de bzhin gshegs pa de dag gi bstan pa la yang rab tu byung ste/ sangs rgyas kyi gdams ngag thams</text></item>
<item><p>355a6</p><section>phal chen</section><text>cad la yang rab tu zhugs so/ /de dag gi bstan pa yang / yongs su gzung ste/ rigs kyi bu de snyed kyi bskal pa rgya mtshor yang / de bzhin gshegs pa'i bstan pa la sems bskyed pa 'ga' tsam gyis kyang / mi mthun pa'i sems bskyed</text></item>
<item><p>355a7</p><section>phal chen</section><text>du mi dran no/ /de snyed kyi bskal pa rgya mtshor sems bskyed pa 'ga' tsam gyis kyang khong khro ba dang ldan pa'i sems bskyed pa'am/ bdag tu 'dzin pa'i sems sam/ bdag yongs su bskyang zhing yongs su gzung ba'i sems sam/</text></item>
<item><p>355b1</p><section>phal chen</section><text>bdag dang gzhan tu dbye ba'i sems sam/ byang chub kyi lam dang bral bar bya ba'i sems sam/ 'khor ba na gnas pas yongs su skyo ba'i sems sam/ zhum pa'i sems sam/ sgrib pas mgo rmongs pa'i sems bskyed du mi dran te/</text></item>
<item><p>355b2</p><section>phal chen</section><text>gzhan du na thams cad mkhyen pa nyid kyi tshogs bstsags pa'i phyir byang chub kyi sems ye shes gzhan gyis mi thub cing brgal bar dka' ba'i snying po dang ldan pa bskyed do/ /rigs kyi bu 'di lta ste/ nga'i sngon gyi sbyor ba phun sum tshogs pa/</text></item>
<item><p>355b3</p><section>phal chen</section><text>sangs rgyas kyi zhing yongs su dag par byas pa'i sbyor ba dag dang / des snying rje chen po'i sems rab tu thob ste/ sems can yongs su bskyabs pa dang / yongs su smin par bya ba dang / yongs su sbyang bar byas pa'i sbyor ba dag dang /</text></item>
<item><p>355b4</p><section>phal chen</section><text>sangs rgyas mchod cing bsnyen bkur ba'i sbyor ba dag dang / dam pa'i chos yongs su btsal ba'i don du bla ma la rim gror byas pa'i sbyor ba dag dang / dam pa'i chos yongs su bzung ba'i don du lus yongs su btang ba'i sbyor ba dag</text></item>
<item><p>355b5</p><section>phal chen</section><text>dang / dam pa'i chos yongs su bsrung ba'i don du rang gi srog yongs su btang ba'i sbyor ba de dag ni bstan par bya na/ bskal pa rgya mtsho thams cad kyang zad par 'gyur ro/ /rigs kyi bu ngas</text></item>
<item><p>355b6</p><section>phal chen</section><text>ni/ chos rgya mtsho de snyed cig las kyang / tshig dang yi ge 'ga' tsam yang / sems can thams cad yongs su bskyab pa la brtson pa dang / rang gi sems kyi rgyud nges par shes</text></item>
<item><p>355b7</p><section>phal chen</section><text>par bya ba la brtson pa dang / pha rol gyis chos mngon du thos par bya ba la brtson pa dang / 'jig rten pa'i ye shes snang ba thams cad rab tu brjod pa la brtson pa dang / 'jig rten las 'das pa'i ye shes thams cad rab tu brjod</text></item>
<item><p>356a1</p><section>phal chen</section><text>pa la brtson pa dang / sems can thams cad kyi 'khor ba'i bde ba yongs su bskyed pa la brtson pa dang / de bzhin gshegs pa thams cad kyi yon tan yang dag par bsngags pa la brtson pas</text></item>
<item><p>356a2</p><section>phal chen</section><text>'khor los sgyur ba'i rgyal srid yongs su btang bas ma nyos pa'am/ bdog pa thams cad yongs su btang bas mos pa gang yang med de/ de ltar nga nyid kyi sngon gyi sbyor ba phun sum tshogs pa bstan par bya na/ bskal ba rgya mtsho</text></item>
<item><p>356a3</p><section>phal chen</section><text>sangs rgyas kyi zhing brjod du med pa'i yang brjod du med pa'i rdul shin tu phra ba snyed zad par 'gyur ro/ /rigs kyi bu de ltar ngas rnam pa de lta bu'i tshogs kyi stobs dang / dge ba'i rtsa ba'i rgyu bstsags pa'i stobs dang / mos pa rgya</text></item>
<item><p>356a4</p><section>phal chen</section><text>chen po'i stobs dang / yon tan la nan tan du bya ba'i stobs dang / chos thams cad yang dag pa ji lta ba bzhin du khong du chud par bya ba'i stobs dang / shes rab kyi mig gi stobs dang / de bzhin gshegs pa'i byin gyi</text></item>
<item><p>356a5</p><section>phal chen</section><text>rlabs kyi stobs dang / smon lam chen po'i stobs dang / snying rje chen po'i stobs dang / shin tu sbyangs pa'i mngon par shes pa'i stobs dang / dge ba'i bshes gnyen gyis yongs su bzung ba'i stobs kyis chos kyi</text></item>
<item><p>356a6</p><section>phal chen</section><text>lus yongs su dag pa dus gsum du tha mi dad pa thob par gyur to/ /bla na med pa'i gzugs kyi lus 'jig rten thams cad las mngon par 'phags pa 'gro ba thams cad kyi bsam pa ji lta ba bzhin du rnam par dmigs pa</text></item>
<item><p>356a7</p><section>phal chen</section><text>thams cad du rjes su song ba sangs rgyas kyi zhing thams cad du rab tu gzhol ba/ thams cad du rab tu gnas pa rnam par 'phrul pa thams cad rnam pa thams cad du/ ston pa 'gro ba thams cad kyi/ yid du 'ong ba yang yongs</text></item>
<item><p>356b1</p><section>phal chen</section><text>su sbyangs so/ /rigs kyi bu ngas lus thob pa phun sum tshogs pa/ bskal pa rgya mtsho mtha' yas pas yongs su grub pa/ bskal pa bye ba khrag khrig brgya stong mang pos/ 'byung bar dka' ba mthong bar dka' ba</text></item>
<item><p>356b2</p><section>phal chen</section><text>'di la ltos/ rigs kyi bu nga ni dge ba'i rtsa ba ma bskyed pa'i sems can rnams kyi rna lam du yang mi 'ong na/ mthong bar lta ji zhig smos/ rigs kyi bu sems can gang dag nga'i ming thos pa tsam gyis/ bla na med pa</text></item>
<item><p>356b3</p><section>phal chen</section><text>yang dag par rdzogs pa'i byang chub las phyir mi ldog par 'gyur ba yod do/ /mthong ba tsam dang / reg pa tsam dang / bskyal pa tsam dang / rjes su 'brang ba tsam dang / rmi lam du mthong ba tsam dang / rmi lam du ming thos</text></item>
<item><p>356b4</p><section>phal chen</section><text>pa tsam gyis kyang / bla na med pa yang dag par rdzogs pa'i byang chub las phyir mi ldog par 'gyur ba yod de/ sems can la las ni nga nyin zhag gcig tu dran par byas na yongs su smin par 'gyur ro/ /la las ni zhag</text></item>
<item><p>356b5</p><section>phal chen</section><text>bdun dang / la las ni zla ba phyed dang / la las ni zla ba gcig dang / la las ni lo gcig dang / la las ni lo brgya dang / la las ni bskal pa gcig dang / la las ni bskal pa brgya nas/ la las ni bskal ba sangs rgyas kyi</text></item>
<item><p>356b6</p><section>phal chen</section><text>zhing brjod du med pa'i yang brjod du med pa'i rdul shin tu phra ba snyed du nga rjes su dran par byas na/ yongs su smin par 'gyur ro/ /la las ni tshe gcig tu rjes su dran par byas na/ yongs su smin par 'gyur ro/ /la las</text></item>
<item><p>356b7</p><section>phal chen</section><text>ni tshe'i rgyud sangs rgyas kyi zhing brjod du med pa'i yang brjod du med pa'i rdul shin tu phra ba snyed kyis yongs su smin par 'gyur ro/ /sems can la las ni nga'i 'od mthong bas yongs su smin par 'gyur ro/ /la las ni 'od zer</text></item>
<item><p>357a1</p><section>phal chen</section><text>bkye ba mthong bas la las ni zhing bskyod pas la las ni gzugs kyi lus bstan pas la las ni dga' bar byas pas yongs su smin par 'gyur te/ rigs kyi bu de ltar thabs kyi tshul sangs rgyas kyi zhing gi rdul shin</text></item>
<item><p>357a2</p><section>phal chen</section><text>tu phra ba snyed kyi sems can rnams bla na med pa yang dag par rdzogs pa'i byang chub las phyir mi ldog par 'gyur ro/ /rigs kyi bu sems can gang gis nga'i sangs rgyas kyi zhing yongs su dag pa thob pa de dag ni sangs rgyas kyi zhing yongs</text></item>
<item><p>357a3</p><section>phal chen</section><text>su dag par skye'o/ /gang gis nga'i lus yongs su dag pa mthong bar gyur pa de dag ni nga'i lus lta bur skye bar 'gyur gyis rigs kyi bu nga'i lus rnam par dag pa 'di la ltos shig /de nas tshong dpon gyi bu nor byang chub sems dpa'</text></item>
<item><p>357a4</p><section>phal chen</section><text>kun tu bzang po'i lus la bsam pa dang / ba spu'i bu ga re re la yang sangs rgyas kyi zhing rgya mtsho brjod du med pa'i yang brjod du med pa'i sangs rgyas skye bas yongs su gang ba mthong ngo / /zhing rgya mtsho re re na yang de bzhin gshegs pa byang chub sems dpa'i</text></item>
<item><p>357a5</p><section>phal chen</section><text>'khor rgya mtshos kun nas bskor ba mang po bzhugs pa mthong ngo / /zhing rgya mtsho de dag thams cad kyang gzhi sna tshogs dang dbyibs sna tshogs dang / rgyan sna tshogs dang 'khor yug sna tshogs dang sprin sna tshogs dang nam mkha' sna tshogs</text></item>
<item><p>357a6</p><section>phal chen</section><text>kyis kun nas khebs pa dang / sangs rgyas 'byung ba sna tshogs dang chos kyi 'khor lo sna tshogs kyi dbyangs dang ldan par mthong ngo / /ba spu'i bu ga re re la ji lta ba bzhin du ba spu'i bu ga ma lus pa thams cad dang / mtshan thams cad dang dpe</text></item>
<item><p>357a7</p><section>phal chen</section><text>byad bzang po thams cad dang / yan lag dang nying lag thams cad la yang de bzhin te/ zhing rgya mtsho re re nas kyang sangs rgyas kyi sku sprul pa'i sprin sangs rgyas kyi zhing thams cad kyi rdul shin tu phra ba snyed byung nas phyogs bcur 'jig rten gyi khams</text></item>
<item><p>357b1</p><section>phal chen</section><text>thams cad rgyas par bkang ste bla na med pa yang dag par rdzogs pa'i byang chub tu sems can yongs su smin par mdzad pa mthong ngo / /de nas tshong dpon gyi bu nor byang chub sems dpa' kun tu bzang po'i gdams ngag dang rjes su bstan pas rjes su</text></item>
<item><p>357b2</p><section>phal chen</section><text>bstan nas byang chub sems dpa' kun tu bzang po'i lus kyi khongs su gtogs pa'i 'jig rten gyi khams thams cad du zhugs te/ sems can yongs su smin par byed par gyur to/ /de ltar tshong dpon gyi bu nor dge ba'i bshes</text></item>
<item><p>357b3</p><section>phal chen</section><text>gnyen sangs rgyas kyi zhing gi rdul shin tu phra ba snyed cig gi drung du phyin te/ mthong ba dang bsnyen bkur bas ye shes kyi snang ba dang / dge ba'i rtsa ba bstsags pa de dag gis byang chub sems dpa' kun tu bzang po mthong ste/ dge ba'i rtsa ba bstsags</text></item>
<item><p>357b4</p><section>phal chen</section><text>par gyur ba de'i brgya'i char yang nye bar mi 'gro'o/ /stong gi char yang ma yin brgya stong gi char yang ma yin/ bye ba brgya phrag stong gi char yang ma yin te/ grangs dang cha dang bgrang ba dang dper bya ba dang / rgyur bya ba tsam du yang mi phod do/ /des dang po sems</text></item>
<item><p>357b5</p><section>phal chen</section><text>bskyed pa nas nye bar bzung nas byang chub sems dpa' kun tu bzang po mthong ba'i bar der sangs rgyas kyi zhing rgya mtsho gcig nas gcig tu brgyud pa ji snyed cig la zhugs par gyur pa de dag pas sangs rgyas kyi zhing brjod du med pa'i yang brjod du med pa'i rdul</text></item>
<item><p>357b6</p><section>phal chen</section><text>shin tu phra ba snyed kyi bar du byang chub sems dpa' kun tu bzang po'i ba spu'i bu ga re rer sangs rgyas kyi zhing rgya mtsho gcig nas gcig tu brgyud pa mang po la sems kyi skad cig gcig gis zhugs par gyur te/ ba spu'i bu ga re rer ji lta ba de bzhin du ba spu'i bu ga ma lus</text></item>
<item><p>357b7</p><section>phal chen</section><text>pa thams cad la yang sems kyi skad cig re re la 'jig rten gyi khams brjod du med pa'i yang brjod du med pa'i rdul shin tu phra ba snyed rnam par gnon pa phyi ma'i mtha'i mur thug pa'i bskal bar byin gyis brlabs pa/ 'jig rten gyi khams rgyas par 'gengs pas zhugs</text></item>
<item><p>358a1</p><section>phal chen</section><text>kyang zhing rgya mtsho gcig nas gcig tu brgyud pa'i mthar phyin par ma gyur te/ zhing rgya mtsho'i lhun dang zhing rgya mtsho'i bye brag dang / zhing rgya mtsho yongs su bsdu ba dang / zhing rgya mtsho yongs su 'grub pa dang / zhing rgya mtsho 'jig pa dang / zhing rgya</text></item>
<item><p>358a2</p><section>phal chen</section><text>mtsho rnam par phye ba dang / sangs rgyas byung ba rgya mtsho gcig nas gcig tu brgyud pa dang / sangs rgyas byung ba rgya mtsho'i sku dang / sangs rgyas byung ba rgya mtsho'i bye brag dang / sangs rgyas byung ba rgya mtsho yongs su bsdu ba dang / sangs rgyas byung ba rgya mtsho</text></item>
<item><p>358a3</p><section>phal chen</section><text>yongs su 'byung ba dang / sangs rgyas byung ba rgya mtsho yongs su 'jig pa dang / byang chub sems dpa'i 'khor gyi dkyil 'khor rgya mtsho dang byang chub sems dpa'i 'khor gyi dkyil 'khor rgya mtsho gcig nas gcig tu brgyud pa dang / byang chub</text></item>
<item><p>358a4</p><section>phal chen</section><text>sems dpa'i 'khor gyi dkyil 'khor rgya mtsho'i lus dang / byang chub sems dpa'i 'khor gyi dkyil 'khor rgya mtsho'i bye brag dang / byang chub sems dpa'i 'khor gyi dkyil 'khor rgya mtsho yongs su bsdu ba dang / byang chub sems dpa'i</text></item>
<item><p>358a5</p><section>phal chen</section><text>'khor gyi dkyil 'khor rgya mtsho yongs su 'byung ba dang / byang chub sems dpa'i 'khor gyi dkyil 'khor rgya mtsho yongs su 'jig pa dang / sems can gyi khams la 'jug pa dang / skad cig re res sems can gyi dbang po shes pa la 'jug pa dang /</text></item>
<item><p>358a6</p><section>phal chen</section><text>sems can gyi dbang po shes pa khong du chud par bya ba dang / sems can yongs su smin par bya zhing gdul ba dang / byang chub sems dpa' rnam par 'phrul ba zab mo la rnam par gnas pa dang / byang chub sems dpa'i sa yongs su gnan pa'i</text></item>
<item><p>358a7</p><section>phal chen</section><text>rnam par gnon pa rgya mtsho'i mthar yang phyin par ma gyur te/ de zhing la lar ni bskal par rnam par spyad par gyur to/ /zhing la lar ni bskal pa sangs rgyas kyi zhing brjod du med pa'i yang brjod du med pa'i bar du spyad par gyur te/ zhing de dag nas kyang</text></item>
<item><p>358b1</p><section>phal chen</section><text>g.yos pa med do/ /sems kyi skad cig re re la yang zhing rgya mtsho mtha' dang dbus med pa la 'jug cing sems can rnams kyang bla na med pa yang dag par rdzogs pa'i byang chub tu yongs su smin par byed par gyur te/ des de ltar mthar gyis</text></item>
<item><p>358b2</p><section>phal chen</section><text>byang chub sems dpa' kun tu bzang po'i spyod pa dang smon lam rgya mtsho mnyam pa nyid kyi bar du 'ang thob par gyur to/ /de bzhin gshegs pa thams cad dang mnyam pa nyid dang / zhing thams cad lus kyis rgyas par dgang ba mnyam pa nyid dang spyod</text></item>
<item><p>358b3</p><section>phal chen</section><text>pa yongs su rdzogs par rgyas par dgang ba mnyam pa nyid dang / mngon par rdzogs par 'tshang rgya ba'i rnam par 'phrul ba yongs su bstan pas rgyas par dgang ba mnyam pa nyid dang / chos kyi 'khor lo bskor ba mnyam pa nyid dang / so</text></item>
<item><p>358b4</p><section>phal chen</section><text>so yang dag par rig pa rnam par dag pa mnyam pa nyid dang / dbyangs brjod pa mnyam pa nyid dang / dbyangs kyi yan lag rgya mtsho thams cad kyi sbyor ba mnyam pa nyid dang / stobs dang mi 'jig pa mnyam pa nyid dang / sangs rgyas kyi</text></item>
<item><p>358b5</p><section>phal chen</section><text>rnam par spyod pa mnyam pa nyid dang / byams pa chen po dang / snying rje chen po mnyam pa nyid dang / byang chub sems dpa'i rnam par thar pa bsam gyis mi khyab pa'i rnam par 'phrul pa mnyam pa nyid kyi rjes su thob par gyur to/ /de nas byang</text></item>
<item><p>358b6</p><section>phal chen</section><text>chub sems dpa' sems dpa' chen po kun tu bzang pos bskal ba dang / bskal pa 'byam klas pa dang / 'jig rten gyi khams gcig nas gcig tu brgyud pa sangs rgyas kyi zhing brjod du med pa'i yang brjod du med pa'i rdul shin tu phra ba snyed</text></item>
<item><p>358b7</p><section>phal chen</section><text>po de dag brnan te mngon par brjod pa'i phyir tshigs su bcad pa'i dbyangs kyis smon lam btab pa/ /ji snyed su dag phyogs bcu'i 'jig rten na/ /dus gsum gshegs pa mi yi seng ge kun/ /bdag gis ma lus de dag thams cad la/</text></item>
<item><p>359a1</p><section>phal chen</section><text>lus dang ngag yid dang bas phyag bgyi'o/ /bzang po spyod pa'i smon lam stobs dag gis/ /rgyal ba thams cad yid kyis mngon sum du/ /zhing gi rdul snyed lus rab btud pa yis/ /rgyal ba kun la rab tu phyag 'tshal lo/ /rdul</text></item>
<item><p>359a2</p><section>phal chen</section><text>gcig steng na rdul snyed sangs rgyas rnams/ /sangs rgyas sras kyi dbus na bzhugs pa dag/ /de ltar chos kyi dbyings rnams ma lus par/ /thams cad rgyal ba dag gis gang bar mos /de dag bsngags pa mi zad rgya mtsho rnams/ /dbyangs kyi yan lag</text></item>
<item><p>359a3</p><section>phal chen</section><text>rgya mtsho'i sgra kun gyis/ /rgyal ba kun gyi yon tan rab brjod cing / /bde bar gshegs pa thams cad bdag gis bstod/ /me tog dam pa phreng ba dam pa dang / /sil snyan rnams dang byug pa'i gdugs mchog dang / /mar me mchog dang bdug</text></item>
<item><p>359a4</p><section>phal chen</section><text>pa dam pa yis/ /rgyal ba de dag la ni mchod par bgyi/ /na bza' dam pa rnams dang dri mchog dang / /phye ma'i phur ma ri rab mnyam pa dang / /khyad par can gyi rgyan mchog thams cad kyis/ /rgyal ba de dag la ni mchod par bgyi/ /mchod</text></item>
<item><p>359a5</p><section>phal chen</section><text>pa gang rnams bla med rgya che ba/ /de dag rgyal ba thams cad la yang mos/ /bzang po spyod la dad pa'i stobs dag gis/ /rgyal ba kun la phyag 'tshal mchod par bgyi/ /'dod chags zhe sdang gti mug dbang gis na/ /lus dang ngag dang de bzhin yid kyis kyang / /sdig</text></item>
<item><p>359a6</p><section>phal chen</section><text>pa bdag gis bgyis pa ci mchis pa/ /de dag thams cad bdag gis so sor bshags/ /phyogs bcu'i rgyal ba kun dang sangs rgyas sras/ /rang rgyal rnams dang slob dang mi slob dang / /'gro ba rnams kyi bsod nams gang la yang / /de dag kun gyi rjes su bdag yi</text></item>
<item><p>359a7</p><section>phal chen</section><text>rang / /gang rnams phyogs bcu'i 'jig rten sgron ma dag /byang chub rim par sangs rgyas ma chags brnyes/ /mgon po de dag bdag gis thams cad la/ /'khor lo bla na med pa bskor bar bskul/ /mya ngan 'da' ston gang bzhed de dag la/ /'gro ba kun la</text></item>
<item><p>359b1</p><section>phal chen</section><text>phan zhing bde ba'i phyir/ /bskal ba zhing gi rdul snyed bzhugs par yang / /bdag gis thal mo rab sbyar gsol bar bgyi/ /phyag 'tshal ba dang mchod cing bshags pa dang / /rjes su yi rang bskul zhing gsol ba yi/ /dge ba cung zad bdag</text></item>
<item><p>359b2</p><section>phal chen</section><text>gis ci bstsags pa/ /thams cad bdag gis byang chub phyir bsngo'o/ /'das pa'i sangs rgyas rnams dang phyogs bcu yi/ /'jig rten dag na gang bzhugs mchod par gyur/ gang yang ma byon de dag rab myur bar/ /bsam rdzogs byang</text></item>
<item><p>359b3</p><section>phal chen</section><text>chub rim par sangs rgyas spyon/ /phyogs bcu ga la'i zhing rnams ji snyed pa/ /de dag rgya cher yongs su dag par gyur/ /byang chub shing dbang drung gshegs rgyal ba dang / /sangs rgyas sras kyis rab tu gang bar shog /phyogs bcu'i sems can</text></item>
<item><p>359b4</p><section>phal chen</section><text>gang rnams ji snyed pa/ /de dag rtag tu nad med bde bar gyur/ /'gro ba kun gyi chos kyi don rnams ni/ /'thun par gyur cing re ba'ang grub par shog /byang chub spyod pa dag ni bdag spyod cing / /'gro ba kun tu skye ba dran par gyur/ /tshe rabs kun tu 'chi</text></item>
<item><p>359b5</p><section>phal chen</section><text>'pho skye ba na/ /rtag tu bdag ni rab tu 'byung bar shog /rgyal ba kun gyi rjes su slob gyur te/ /bzang po spyod pa yongs su rdzogs byed cing / /tshul khrims spyod pa dri med yongs dag par/ /rtag tu ma nyams skyon med spyod par shog /lha yi skad</text></item>
<item><p>359b6</p><section>phal chen</section><text>dang klu dang gnod sbyin skad/ /grul bum dag dang mi yi skad rnams dang / /'gro ba kun gyi sgra rnams ji tsam par/ /thams cad skad du bdag gis chos bstan to/ /nges shing pha rol phyin la rab brtson te/ /byang chub sems</text></item>
<item><p>359b7</p><section>phal chen</section><text>ni nam yang brjed ma gyur/ /sdig pa gang rnams sgrib par 'gyur ba dag /de dag ma lus yongs su byang bar shog /las dang nyon mongs bdud kyi las rnams las/ /grol zhing 'jig rten 'gro ba rnams su yang /</text></item>
<item><p>360a1</p><section>phal chen</section><text>ji ltar pad mo chus mi chags pa bzhin/ /nyi zla nam mkhar thogs pa med ltar spyad/ /zhing gi khyon dang phyogs rnams ji tsam par/ /ngan song sdug bsngal rab tu zhi bar byed/ /bde ba dag la 'gro ba kun 'god cing / /'gro ba thams cad la</text></item>
<item><p>360a2</p><section>phal chen</section><text>ni phan par spyad/ /byang chub spyod pa yongs su rdzogs byed cing / /sems can dag gi spyod dang mthun par 'jug /bzang po spyod pa dag ni rab ston cing / /ma 'ongs bskal pa kun tu spyod par 'gyur/ /bdag gi spyod dang mtshungs par gang spyod pa/ /</text></item>
<item><p>360a3</p><section>phal chen</section><text>de dag dang ni rtag tu 'grogs par shog /lus dang ngag rnams dang ni sems kyis kyang / /spyod pa dag dang smon lam gcig tu spyad/ /bdag la phan par 'dod pa'i grogs po dag /bzang po spyod pa rab tu ston pa rnams/ /de dag dang yang rtag tu phrad par</text></item>
<item><p>360a4</p><section>phal chen</section><text>shog /de dag bdag gis nam yang yid mi dbyung / /sangs rgyas sras kyis bskor ba'i mgon po rnams/ /mngon sum rtag tu bdag gis rgyal ba lta/ /ma 'ongs bskal pa kun tu mi skyo bar/ /de dag la yang mchod pa rgya cher bgyi/ /rgyal ba</text></item>
<item><p>360a5</p><section>phal chen</section><text>rnams kyi dam pa'i chos 'dzin cing / /byang chub spyod pa kun tu snang bar byed/ /bzang po spyod pa rnam par sbyangs pa yang / /ma 'ongs bskal pa kun tu spyad par bgyi/ /srid pa thams cad du yang 'khor ba na/ /bsod nams ye shes dag ni</text></item>
<item><p>360a6</p><section>phal chen</section><text>mi zad rnyed/ /thabs dang shes rab ting 'dzin rnam thar dang / /yon tan kun gyi mi zad mdzod du gyur/ /rdul gcig steng na rdul snyed zhing rnams te/ /zhing der bsam gyis mi khyab sangs rgyas rnams/ /sangs rgyas sras kyi dbus na bzhugs</text></item>
<item><p>360a7</p><section>phal chen</section><text>pa la/ /byang chub spyod pa spyod cing blta bar bgyi/ /de dag ma lus thams cad phyogs su yang / /skra tsam khyon la dus gsum tshad snyed kyi/ /sangs rgyas rgya mtsho zhing rnams rgya mtsho dang / /bskal pa rgya mtshor spyod cing rab tu 'jug /</text></item>
<item><p>360b1</p><section>phal chen</section><text>gsung gcig yan lag rgya mtsho'i sgra skad kyis/ /rgyal ba kun dbyangs yan lag rnam dag pa/ /'gro ba kun gyi bsam pa ji bzhin dbyangs/ /sangs rgyas gsung la rtag tu 'jug par bgyi/ /dus gsum gshegs pa rgyas ba thams cad dag /'khor</text></item>
<item><p>360b2</p><section>phal chen</section><text>lo'i tshul rnams rab tu bskor ba yis/ /de dag gi yang gsung dbyangs zad la/ /blo yi stobs kyis bdag kyang rab tu 'jug /ma 'ongs bskal ba thams cad 'jug par yang / /skad cig gcig gis bdag kyang 'jug par bgyi/ /gang yang</text></item>
<item><p>360b3</p><section>phal chen</section><text>bskal pa dus gsum tshad de dag /skad cig cha shas kyis ni zhugs par spyad/ /dus gsum gshegs pa mi yi seng ge dag /de dag skad cig gcig la bdag gis blta/ /rtag tu de dag gi ni spyod yul la/ /sgyu mar gyur pa'i rnam thar stobs kyis</text></item>
<item><p>360b4</p><section>phal chen</section><text>'jug /gang yang dus gsum dag gi zhing bkod pa/ /de dag rdul gcig steng du mngon par bsgrub/ /de ltar ma lus phyogs rnams thams cad du/ /rgyal ba rnams kyi zhing gi rgyan la 'jug /gang yang ma byon 'jig rten sgron ma rnams/ /</text></item>
<item><p>360b5</p><section>phal chen</section><text>de dag rim par 'tshang rgya 'khor lo bskor/ /mya ngan 'das pa rab tu zhi mtha' ston/ /mgon po kun gyi drung du bdag mchi'o/ /kun tu myur ba'i rdzu 'phrul stobs rnams dang / /kun nas sgo yi theg pa'i stobs dag dang / /kun tu yon tan spyod pa'i</text></item>
<item><p>360b6</p><section>phal chen</section><text>stobs rnams dang / /kun tu khyab pa byams pa dag gi stobs/ /kun tu dge ba'i bsod nams stobs rnams dang / /chags pa med par gyur pa'i ye shes stobs/ /shes rab thabs dang ting 'dzin stobs dag gis/ /byang chub stobs rnams yang</text></item>
<item><p>360b7</p><section>phal chen</section><text>dag sgrub par byed/ /las kyi stobs rnams yongs su dag byed cing / /nyon mongs stobs rnams kun tu 'joms par byed/ /bdud kyi stobs rnams stobs med rab byed cing / /bzang po spyod pa'i stobs ni rdzogs par bgyi/ /zhing rnams rgya mtsho rnam par dag byed cing / /</text></item>
<item><p>361a1</p><section>phal chen</section><text>sems can rgya mtsho dag ni rnam par sgrol/ /chos rnams rgya mtsho rab tu mthong byed cing / /ye shes rgya mtsho rab tu rtogs par byed/ /spyod pa rgya mtsho rnam par dag byed cing / /smon lam rgya mtsho rab tu rdzogs par byed/ /sangs</text></item>
<item><p>361a2</p><section>phal chen</section><text>rgyas rgya mtsho rab tu mchod byed cing / /bskal pa rgya mtshor mi skyo spyad par bgyi/ /gang yang dus gsum gshegs pa rgyal ba yi/ /byang chub spyod pa'i smon lam bye brag rnams/ /bzang po spyod pas byang chub sangs rgyas nas/ /de kun bdag</text></item>
<item><p>361a3</p><section>phal chen</section><text>gis ma lus rdzogs par bgyi/ /rgyal ba kun gyi sras kyi thu bo ba/ /gang gi ming ni kun tu bzang zhes bya/ /mkhas pa de dang mtshungs par spyad pa'i phyir/ /dge ba 'di dag thams cad rab tu bsngo/ /lus dang ngag dang yid kyang rnam dag cing / /</text></item>
<item><p>361a4</p><section>phal chen</section><text>spyod pa rnam dag zhing rnams yongs dag dang / /bsngo ba bzang po mkhas pa ci 'dra bar/ /de 'drar bdag kyang de dang mtshungs par shog /kun nas dge ba bzang po spyod pa'i phyir/ /'jam dpal gyi ni smon lam spyad par bgyi/ /ma</text></item>
<item><p>361a5</p><section>phal chen</section><text>'ongs bskal pa kun tu mi skyo bar/ /de yi bya ba ma lus rdzogs par bgyi/ /spyod pa dag ni tshad yod ma gyur cig /yon tan rnams kyang tshad gzung med par shog /spyod pa tshad med pa la gnas nas kyang / /de dag 'phrul pa thams cad 'tshal bar bgyi/ /</text></item>
<item><p>361a6</p><section>phal chen</section><text>nam mkha'i mthar thug gyur pa ji tsam par/ /sems can ma lus mtha' yang de bzhin te/ /ci tsam las dang nyon mongs mthar gyur pa/ /bdag gi smon lam mtha' yang de tsam mo/ /gang yang phyogs bcu'i zhing rnams mtha' yas pa/ /rin chen</text></item>
<item><p>361a7</p><section>phal chen</section><text>brgyan te rgyal ba rnams la phul/ /lha dang mi yi bde ba mchog rnams kyang / /zhing gi rdul snyed bskal bar phul ba bas/ /gang gis bsngo ba'i rgyal po 'di thos nas/ /byang chub mchog gi rjes su rab mos shing / /lan cig tsam yang dad pa bskyed pas</text></item>
<item><p>361b1</p><section>phal chen</section><text>ni/ /bsod nams dam pa'i mchog tu 'di 'gyur ro/ /gang gis bzang spyod smon lam 'di btab pa/ /des ni ngan song thams cad spong bar 'gyur/ /des ni grogs po ngan pa spangs pa yin/ /snang ba mtha' yas de yang des myur mthong / /de</text></item>
<item><p>361b2</p><section>phal chen</section><text>dag rnyed pa rab rnyed bde bar 'tsho/ /mi tshe 'dir yang de dag legs par 'ong / /kun tu bzang po de yang ji 'dra bar/ /de dag ring por mi thogs de bzhin 'gyur/ /mtshams med lnga po dag gi sdig pa rnams/ /gang gi mi shes dbang gis byas pa dag /</text></item>
<item><p>361b3</p><section>phal chen</section><text>de yis bzang po spyod pa 'di brjod na/ /myur du ma lus yongs su byang bar 'gyur/ /ye shes dang ni gzugs dang mtshan rnams dang / /rigs dang kha dog rnams dang ldan par 'gyur/ /bdud dang mu stegs mang pos de thub/ /'jig rten gsum po</text></item>
<item><p>361b4</p><section>phal chen</section><text>kun na'ang mchod par 'gyur/ /byang chub shing dbang drung du de myur 'gro/ /song nas sems can phan phyir der 'dug ste/ /byang chub sangs rgyas 'khor lo rab tu bskor/ /bdud rnams sde dang bcas pa thams cad btul/ /gang yang bzang po spyod</text></item>
<item><p>361b5</p><section>phal chen</section><text>pa'i smon lam 'di/ /'chang ba dang ni klog gam ston pa yi/ /de yi rnam par smin pa sangs rgyas mkhyen/ /byang chub mchog la som nyi ma byed cig /'jam dpal ji ltar mkhyen cing dpa' ba dang / /kun tu bzang po de yang de bzhin te/ /</text></item>
<item><p>361b6</p><section>phal chen</section><text>de dag gi ni rjes su bdag slob cing / /dge ba 'di dag thams cad rab tu bsngo/ /dus gsum gshegs pa rgyal ba thams cad kyis/ /bsngo ba gang la mchog tu bsngags pa des/ /bdag gi dge ba'i rtsa ba 'di kun kyang / /bzang po spyod</text></item>
<item><p>361b7</p><section>phal chen</section><text>phyir rab tu bsngo bar bgyi/ /bdag ni 'chi ba'i dus byed gyur pa na/ /sgrib pa thams cad dag ni phyir bstsal te/ /mngon sum snang ba mtha' yas de mthong nas/ /bde ba can gyi zhing der rab tu 'gro/ /der song nas ni smon lam 'di dag kyang / /</text></item>
<item><p>362a1</p><section>phal chen</section><text>thams cad ma lus mngon du gyur par shog /de dag ma lus bdag gis yongs su bskang / /'jig rten ji srid sems can phan par bgyi/ /rgyal pa'i dkyil 'khor bzang zhing dga' ba der/ /pad mo dam pa shin tu mdzes</text></item>
<item><p>362a2</p><section>phal chen</section><text>las skyes/ /snang ba mtha' yas rgyal bas mngon sum du/ /lung bstan pa yang bdag gis der thob shog /der ni bdag gis lung bstan rab thob nas/ /sprul pa mang po bye ba phrag brgya yis/ /blo'i stobs kyis phyogs bcu rnams su yang / /</text></item>
<item><p>362a3</p><section>phal chen</section><text>sems can rnams la phan pa mang po bgyi/ /gang gis bzang po spyod pa ston pa yis/ /dge ba cung zad bdag gis ci bstsags pa/ /des ni 'gro ba'i smon lam dge ba rnams/ /skad cig gcig gis thams cad 'byor bar shog /gang yang</text></item>
<item><p>362a4</p><section>phal chen</section><text>bzang po spyod pa bsngos pa yis/ /bsod nams mtha' yas dam pa thob pa des/ /'gro ba sdug bsngal chu bor bying ba rnams/ /'od dpag med pa'i gnas rab 'gro bar shog /shin tu rgyas pa chen po'i mdo/ /sangs rgyas phal po che zhes bya ba</text></item>
<item><p>362a5</p><section>phal chen</section><text>las/ byang chub sems dpa'i sde snod kyi nang / sdong pos brgyan pa zhes bya ba chos kyi rnam grangs chen po las/ nor dge ba'i bshes gnyen bsnyen bkur ba'i spyod pa phyogs gcig ste ci snyed pa rdzogs // //rgya gar gyi</text></item>
<item><p>362a6</p><section>phal chen</section><text>mkhan po dzi na mi tra dang / su ren+d+ra bo d+hi dang / zhus chen gyi lo tsA ba ban+de ye shes sde/ la sogs pas bsgyur cing zhus te gtan la phab pa'o// //de ltar bde bar gshegs pa'i bka' 'khor lo rim pa gsum las/ 'dir tha ma don dam rnam par</text></item>
<item><p>362a7</p><section>phal chen</section><text>nges pa'i 'khor lo'i snying po phul du byung ba sangs rgyas phal po che mtshan gyi rnam grangs shin tu rgyas pa chen po'i sde snod/ snyan gyi gong rgyan/ pad+ma'i rgyan sogs du ma dang ldan pa la/ de bzhin gshegs pa phal po che'i le'u/ rdo rje rgyal mtshan gyi bsngo ba/ sa bcu bstan pa/ kun tu bzang po'i spyod pa bstan pa/ de bzhin</text></item>
<item><p>362b1</p><section>phal chen</section><text>gshegs pa'i skye ba dang 'byung ba bstan pa/ 'jig rten las 'das pa'i le'u/ sdong pos brgyan pa'i le'u ste bdun la so so'i nang gses kyi dbye bas le'u bzhi bcu rtsa lnga/ sh+lo ka sum khri/ dgu stong sum cu/ bam po brgya sum cu dang sh+lo ka sum cu yod par bu ston rin po che sogs bzhed cing / tshal pa bka'</text></item>
<item><p>362b2</p><section>phal chen</section><text>'gyur gyi dkar chag tu bam po brgya dang bco lnga/ ldan dkar mar bam po brgya dang nyi shu rtsa bdun du mdzad/ deng sang gi dpe rnams la'ang bam grangs mang nyung ci rigs yod par snang / 'di thog mar 'phags pa klu sgrub la/ paN+Di ta byang chub bzang po dang paN+Di ta dga' ba gnyis kyis zhus/ de gnyis kas rgya nag tu</text></item>
<item><p>362b3</p><section>phal chen</section><text>'gyur mdzad/ rgya nag gi 'gyur la/ su ren+t+ra bo d+hi dang / bai ro tsa na rak+Shi tas zhus chen mdzad par bshad cing / lung gi brgyud rim la'ang rgya nag nas 'gyur ba'i brgyud pa ni/ rdzogs pa'i sangs rgyas/ 'phags pa 'jam dpal/ mgon po klu sgrub/ gong gi paN+Di ta gnyis/ de nas hwa shang thu thu zhun sogs</text></item>
<item><p>362b4</p><section>phal chen</section><text>rim par brgyud de/ hwa shang gying ju la dbus pa sangs rgyas 'bum gyis gsan/ de nas lo tsA ba mchog ldan nas deng sang gi bar du brgyud pa dang / rgya gar nas 'gyur ba'i brgyud pa ni/ klu sgrub nas/ aR+Ya de wa/ 'jam dpal grags pa sogs nas rim bzhin/ rdo rje gdan ba ri lo tsA bas gsan/ de</text></item>
<item><p>362b5</p><section>phal chen</section><text>nas mchims brtson seng / rje btsun sa skya pa chen po sogs brgyud par bshad do/ /'on kyang gong gi 'gyur byang 'di las lo paN gzhan gyis bsgyur tshul lo rgyus dang / dpe rnams la ma mthong ngo / /'di nyid tshal ba bka' 'gyur gyi ma phyi byas nas 'jang sa tham rgyal pos bka' 'gyur ro cog par du</text></item>
<item><p>362b6</p><section>phal chen</section><text>bsgrubs pa deng sang li thang mchal bar du grags pa khungs thub kyi tshad mar bzung nas ma phyi byas pa yin kyang / skabs 'dir chad lhag dang brda ma dag pa mang ba 'dug pas/ slar yig rnying dag pa mang du btsal nas zhu dag bgyis pa yin la/ de'ang rgya dpe mi gcig pa dang / 'gyur mi mthun</text></item>
<item><p>362b7</p><section>phal chen</section><text>pa ni don gyi khog gcig kyang tshig la zhu dag mi btub na'ang / 'di'i dpe phal cher zhu dag pher ba kho na 'dug la 'on kyang rgyan la bkod pa dang / 'byam klas la rab 'byams dang / so so yang dag par rig pa la/ tha dad pa yang dag par shes pa dang / thugs la dgongs pa dang / nyin</text></item>
<item><p>363a1</p><section>phal chen</section><text>mtshan dang zla ba yar kham mar kham dang zhes pa la/ nyin mtshan dang yud du yan man dang zhes dang / tha snyad la rnam par dpyod pa zhes pa rnams 'gyur khyad lta bur 'dug pa don la mi 'gal bas rang sor bzhag /rgya skad la rang bzhin rkyen/ rnam 'gyur gyi tshul du ma yod pa/ bod</text></item>
<item><p>363a2</p><section>phal chen</section><text>la lo paN chos kyi spyan ldan rnams kyis don 'gyur mdzad pa 'ga' zhig /dus dang rnam dbye sogs shin tu rtogs dka' bas dpe mthun shas che ba gtso bor bzung / gzhan dogs gnas cung zad yod pa rnams/ bod kyi brda'i bstan bcos rnams dang go bstun/ dpe phal cher la brda rnying</text></item>
<item><p>363a3</p><section>phal chen</section><text>shas che ba dang / 'gyur bcos mdzad pa'i gsal kha mi snang bas/ bod kyi brda rnying pa sha stag zhig byung na 'brel chags pa 'dra yang phyis su brda gsar rnying 'dres nyams che ba dang / shad bar gcod mtshams 'khrugs pa mang du snang yang cung zad skyon chung ba'i dbang du byas nas btang snyoms su</text></item>
<item><p>363a4</p><section>phal chen</section><text>bzhag /de min mon pa'i rdo gcod zhu dag gi dpe zlar ma song bar nan tan chen pos shin tu dag khul du bgyis pa 'di/ sangs rgyas kyi bstan pa rin po che dang ris med pa'i 'gro ba yongs kyi bsod nams kyi dpal du bskal ba ji srid gnas kyi bar du khor yug ri bo'i khongs 'dir/ nyi zla ltar</text></item>
<item><p>363a5</p><section>phal chen</section><text>gsal bar gyur cig /ces bod chen po'i yul ljongs sde bzhi'i 'byung gnas dge bcu'i khrims lugs kyis mngon par mtho ba'i nor 'dzin yangs pa chos bzhin du skyong ba'i lha chos rgyal byang chub sems dpa'i mi'i dbang po bstan pa tshe zhal snga nas/ dge byed ces pa chu</text></item>
<item><p>363a6</p><section>phal chen</section><text>stag lor gsung rab 'di nyid par du bsgrub par mdzad pa'i skabs zhu dag las 'phros te 'di nyid kyi do dam par bkas gnang ba'i zhabs 'bring ba dge slong bkra shis dbang phyug gis gleng ba dza yan+tu// //ye d+har+m+mA he tu brab+ha wA he tun+te ShAn+ta thA ga to h+ya wad ta/ /he ShAny+tsa lo ni ro d+ha e waM bA dI ma hA shra ma NaH//</text></item>
</list>