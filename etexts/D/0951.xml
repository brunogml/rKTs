<list>
<item><p>1a1</p><section>mdo sde</section><text>@#/ /mdo sde za bzhugs so/ /</text></item>
<item><p>1b1</p><section>mdo sde</section><text>@##/ /rgya gar skad du/ sad d+harma rA dza ma hA yA na sU tra/ bod skad du/ dam pa'i chos kyi rgyal po theg pa chen po'i mdo/ /de'i tshe na sangs rgyas shing sA la gnyis kyi bar na</text></item>
<item><p>1b2</p><section>mdo sde</section><text>bzhugs te/ mya ngan las 'das par gshegs kar sems can thams cad brgya stong khri 'bum phal mang po kun shing gi drung na sangs rgyas 'khor bar bskor te 'khod nas mig ni yar</text></item>
<item><p>1b3</p><section>mdo sde</section><text>bcom ldan 'das kyi zhal du lta ste/ cung zad kyang mi g.yengs/ de nas yang dag par gshegs pas 'phrul gyi stobs kyis 'od chen po btang nas nam mkha'i khams thams cad khyab par</text></item>
<item><p>1b4</p><section>mdo sde</section><text>snang ste/ 'od de'i nang nas chos kun mngon par bstan nas de'i tshe mang po'i nang na byang chub sems dpa'i ming nam mkha' mdzod ces bya ba zhig yod pa stan las langs te/ sangs rgyas la</text></item>
<item><p>1b5</p><section>mdo sde</section><text>lan gsum bskor nas slar ngos gcig tu 'dug ste/ lus smad lnga sa la gtugs ngus te mchi ma blags nas sangs rgyas la gsol pa/ lha'i nang na btsun pa yang dag par gshegs pas</text></item>
<item><p>2a1</p><section>mdo sde</section><text>mya ngan las 'das par gshegs pa'i dus kyang nye/ gshegs su yang sla na/ gshegs pa'i slad na rnyog pa rnam pa lnga'i sems can las ngan pa mang ba bgyid cing ngan pa bcu sha stag spyod pa 'di lta bu'i sems can legs pa'i</text></item>
<item><p>2a2</p><section>mdo sde</section><text>dpal gyi stobs snang ba la sangs rgyas kyis shin tu zab cing / dam pa'i chos kyi yi ge sde bcu gnyis bshad pa yi ge'i 'bru ni / gzhung ni rgya ches pas khong du chud cing 'tshal bar bgyi ba'ang dka'/ chos 'di kun blta zhing rjes kyang mi chod na/</text></item>
<item><p>2a3</p><section>mdo sde</section><text>sangs rgyas kyis byams shing thugs rjes gzigs te/ theg pa chen po'i chos yang dag pa'i bden pa bye brag phyed par bshad de/ sems can rnams yang dag pa'i sman bzang po thob par bgyis te/ nad gdug go cog sos par bgyir smon to/ /sangs</text></item>
<item><p>2a4</p><section>mdo sde</section><text>rgyas kyis byang chub sems dpa' nam mkha' mdzod la bka' stsal pa/ shin tu dge'o/ /shin tu dge'o/ /rigs kyi bu pho khyod kyis sems can rnams kyi phyir 'di lta bu'i don chen po 'dri bar nus pa bsod nams chen po thob ste/ bsam gyis mi khyab bo/ /</text></item>
<item><p>2a5</p><section>mdo sde</section><text>ngas khyod la yang dag pa'i bden pa/ theg pa chen po'i chos bye brag phyed pa/ mi 'gyur ba'i gzhung rdzogs par bshad do/ /ci'i phyir zhes byas na/ sems can rgya cher thar bar bya ba'i phyir ro/ /sems can rnams mya ngan dang bral bar bya ba'i phyir ro/ /</text></item>
<item><p>2a6</p><section>mdo sde</section><text>sems can dmyal ba'i nyon mongs pa las phyin cing yul gtsang mar skye bar bya ba'i phyir ro/ /yang dag par grol thar cing skye shi las 'das par bya ba'i phyir khyed rnams kun sems gcig tu soms shig dang khyed la go bar bshad do/ /de nas phal mang</text></item>
<item><p>2b1</p><section>mdo sde</section><text>po kun shin tu dga' gzha' ste/ kha tha dad kyis kyang tshig 'thun par cig car smras pa/ sangs rgyas kyis byams shing thugs rjes gzigs te/ bdag cag rnams la bye brag phyed par bshad par smon to/ /sangs rgyas kyi zhal nas rigs kyi bu pho rnams grol thar bar</text></item>
<item><p>2b2</p><section>mdo sde</section><text>'dod na/ 'dod pa'i yan lag bcad la sems gnyis su mi bsam par gcig tu bsams te yod pa bsam pa'i sems btang ngo / /sems kyi ngo bo nyid kyi tshul ni stong pa ste/ sems kyi ngo bo nyid kyi nang na 'go ba'ang med do/ /gtang ba'ang med do/ /blang ba</text></item>
<item><p>2b3</p><section>mdo sde</section><text>dang gtang ba med na ci'ang thob pa med do/ /de'i ming ni byang chub bo/ /ji lta zhe na/ mya ngan phal mang po kun ni sems gcig las skyes so/ /sems mi sems na mya ngan kyang mi skye ste/ 'du mched dang / shes rab rnams la blang ba dang / gtang ba med do/ /</text></item>
<item><p>2b4</p><section>mdo sde</section><text>blang ba dang gtang ba med pa 'dod chags so cog dang bral lo/ /'dod chags so cog dang bral na 'dod pa'i yan lag med do/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems can gyi 'du mched dang / shes</text></item>
<item><p>2b5</p><section>mdo sde</section><text>rab kyi legs nyes skye nus shing / lan bon ldang ba'i gnas lags te/ phyi nang mu gnyis kyi chos so cog gcig gi nang du gcig zhugs nas/ ci'i slad nas de'i nang na blang ba dang / gtang ba ma ma mchis zhes bgyir rung / sangs rgyas kyis byang chub sems dpa' nam</text></item>
<item><p>2b6</p><section>mdo sde</section><text>mkha' mdzod la bka' stsal pa/ rigs kyi bu pho bsam gtan gcig tu 'dus pa'i nang du zhugs la kun gyis phyi nang du brtags na tha mar yong med do/ /de ci'i phyir zhe na/ nang du bltas nang du brtags na yang dag pa'i ngo bo nyid la skye ba med/ phyir bltas phyir brtags na</text></item>
<item><p>2b7</p><section>mdo sde</section><text>ma rig pa mi ldang / skye ba'ang med/ ldang ba'ang med na/ mya ngan las 'das pa'ang med de/ de ni gtsang gdang ba yin no/ /de ni mchog tu dga' ba'i sman yin no/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das yang dag</text></item>
<item><p>3a1</p><section>mdo sde</section><text>par gshegs pas theg pa chen po'i chos yang dag pa'i gzugs shin tu zab cing gces pa/ bla na ma mchis pa'i sman bzang po dang / theg pa gcig gi bden pa'i nang du 'jug pa bshad na/ slan chad kyi sems can mi gtsang ba'i las gsum gyis ngan</text></item>
<item><p>3a2</p><section>mdo sde</section><text>pa bcu'i las bgyis te/ log sred kyi las spyad pas rtsa ba dang gzhi phra zhing zhan te/ sems la gzungs su gzung ba'ang dka' nas sman dang nad kyang gal te mi 'thun na thabs ji ltar bgyis na theg pa chen po'i nang du 'jug par rung / sangs rgyas kyis byang chub sems</text></item>
<item><p>3a3</p><section>mdo sde</section><text>dpa' nam mkha' mdzod la bka' stsal pa/ nga la thabs yod kyis theg pa chen po la 'jug par bya'o/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das bdag gis gna' sngon thos pa yang dag par gshegs pas theg pa</text></item>
<item><p>3a4</p><section>mdo sde</section><text>chen po'i mi la ni pha rol tu phyin pa drug gi chos bshad/ theg pa bar ma'i mi la ni rgyu rkyen bcu gnyis kyi chos bshad/ theg pa chung ngu'i mi la ni bden pa bzhi'i chos bshad/ log sred kyi mi la ni dge ba bcu'i chos bshad de/ kun kyang nad kyi gzugs dang sbyar nas chos kyi sman</text></item>
<item><p>3a5</p><section>mdo sde</section><text>bzang po bshad na/ de ci'i slad nas theg pa gcig gi chos bshad de mi 'di rnam bzhi'i ra mda' bgyi/ sangs rgyas kyis byang chub sems dpa' nam mkha' mdzod la bka' stsal pa/ ngas theg pa gcig gi lam gyi chos bshad pa 'di ni dper na sa gcig gis yod do cog bskyed cing</text></item>
<item><p>3a6</p><section>mdo sde</section><text>thams cad gso nus pa dang mtshungs so/ /yang dper na chos kyi char pa'i rlan gyis thams cad la khyab par yog ste/ sa las skyes so thams cad ngoms so/ /dper na 'bras sna gcig gi chan bro ba la 'jig rten gyi sems can mi dang mi ma yin pa kun za'o/ /zos</text></item>
<item><p>3a7</p><section>mdo sde</section><text>so cog kun lus ni skye/ srog ni 'tsho ste/ kun skye bar byas pa ni dper na sman gyi rgyal po sman sbyor mkhas pas sman gces pa bzang po kun sbyar te/ sems can tsha ba'i nad kyis btab pa la btang na ni grang bsil/ sems can grang ba'i nad kyis btab pa la btang na ni dro tsha'o/ /</text></item>
<item><p>3b1</p><section>mdo sde</section><text>tshad pa na ba la btang na ni chad do/ /'khyil pa la btang na ni phol te nad mi sos pa med do/ /ngas theg pa gcig bshad de mi de'i gzhi'i nad rnams gso ba yang de dang mtshungs so/ /byang chub sems dpa' nam mkha' mdzod kyis sangs rgyas la gsol pa/ bcom ldan</text></item>
<item><p>3b2</p><section>mdo sde</section><text>'das thabs ji lta bu spyad de/ ngan pa bcu dang sems can log sred de/ theg pa gcig cig gi lam du 'jug par bgyi/ sangs rgyas kyis byang chub sems dpa' nam mkha' mdzod la bka' stsal pa/ rigs kyi bu pho nga'i theg pa gcig gi chos la theg pa gsum ldan te/</text></item>
<item><p>3b3</p><section>mdo sde</section><text>yang gud na theg pa gsum zhes bya ba bshad pa med do/ /khyod brtag par nyon cig dang khyod la zhib tu bshad do/ /rigs kyi bu pho dam pa'i chos kyi lam mo cog phyi mo'i gzhi ngo bo nyid gcig ste/ gnyis su med na thabs spyad pa'i phyir theg pa gsum du bshad do/ /</text></item>
<item><p>3b4</p><section>mdo sde</section><text>theg pa gsum gyi chos kun gcig tu 'dus par brtag /sems can no cog la rnam pa bzhi yod mod kyi sangs rgyas kyi ngo bo nyid la ni gnyis su med do/ /ji lta zhes byas na/ sangs rgyas so cog dang / sems can no cog gi ngo bo nyid gcig tu 'thun te/ mdo gcig ste</text></item>
<item><p>3b5</p><section>mdo sde</section><text>sems can tha dad pa med na/ sems can rang gi sems kyis bye brag dbye ba g.yos so/ /yong ni sangs rgyas kyang sems can yin/ sems can kyang sangs rgyas yin te/ sems can no cog la yang sangs rgyas kyi ngo bo nyid yod do/ /sangs rgyas kyi ngo bo nyid dang sems can</text></item>
<item><p>3b6</p><section>mdo sde</section><text>gyi ngo bo nyid de gnyis kyang gcig ste/ ngo bo nyid gcig tu mtshungs mnyam mo/ /chos so cog dang yang mnyam pas na nga la thabs yod pas theg pa gcig la zhugs par bya'o/ /rigs kyi bu pho sems can de rnams kyi sems kyi mkhar dam du srung du btsud de rkun po</text></item>
<item><p>3b7</p><section>mdo sde</section><text>ma zhugs par bya'o/ /rnam par shes pa drug gi sgo mo chen po rdo rjes bsrungs bran la sems 'dug pa'i gnas la brtags te/ sems 'dug pa'i gnas shes na sems 'dug pa'i gnas na sems mi 'dug go/ /sems mi 'dug na gdod sems 'dug pa med do/ /</text></item>
<item><p>4a1</p><section>mdo sde</section><text>ngan no cog la sems mi 'dug cing / 'du mched khams la sems mi 'dug na 'dod pa'i yan lag gi sems med do/ /'dod pa'i yan lag med na sems kyi 'dod cing btsal ba med do/ /sems la btsal ba med na sems ga la yang mi 'dug go/ /</text></item>
<item><p>4a2</p><section>mdo sde</section><text>ga la yang mi 'dug na gdod de'i ming ni sems 'dug ces bya'o/ /rigs kyi bu pho sems can gyi sems kyi mya ngan no cog byas pa ni kun kyang rnam par shes pa las g.yos te mi 'dug pa'i lan no/ /sems 'dug na gdod mya ngan kyang med do/ /mya ngan med na</text></item>
<item><p>4a3</p><section>mdo sde</section><text>gdod byang chub yin no/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems can thams cad kyis mya ngan no cog bgyis shing sems mi 'dug pa de ci zhig gi stobs kyis bslang ste/ 'dod pa'i yan lag bgyis pa sangs</text></item>
<item><p>4a4</p><section>mdo sde</section><text>rgyas kyis byams shing thugs rjes gzigs te/ phal mang po la sgrol zhing bshad par smon to/ /sangs rgyas kyis bka' stsal pa/ sems can no cog sems kyi yan lag g.yos pas rang bzhin gyi stobs gnyis yod do/ /gnyis zhes bya ba gang yin zhes byas na/</text></item>
<item><p>4a5</p><section>mdo sde</section><text>gcig ni 'du mched kyi phyir g.yos te sems kyi yan lag rang bzhin gyi stobs so/ /gnyis ni 'du mched kyi phyir ma langs kyi bdag gi sems la rang langs te de ni bdag gi rang bzhin gyi stobs so/ /rigs kyi bu pho de sems can rnams kyi rang bzhin gnyis mi g.yo bar</text></item>
<item><p>4a6</p><section>mdo sde</section><text>byas na gdod mya ngan kyang med byang chub kyang med do/ /mya ngan kyang med byang chub kyang med na gdod yang dag par bden pa'i gnas su chud de/ de ni byang chub yang dag pa yin no/ /khyod la sogs pa byang chub sems dpas sems can zhig bstan cing drang na yang sems 'dug</text></item>
<item><p>4a7</p><section>mdo sde</section><text>par ston cig /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems can bslab cing drang na de'i sems 'dug par bgyi na/ khams gang la 'dug na byang chub thob par rung / sangs rgyas kyis byang chub sems dpa' nam mkha'</text></item>
<item><p>4b1</p><section>mdo sde</section><text>mdzod la bka' stsal pa/ shin tu dge'o shin tu dge'o/ /rigs kyi bu pho khyod de 'dri re mkhas sems kyi phyi mo 'di lta bu 'dri ba byang chub sems dpa' sems dpa' chen po yin te bsam gyis mi khyab bo/ /khyed brtags par nyon cig dang / khyed la zhib tu bshad do/ /</text></item>
<item><p>4b2</p><section>mdo sde</section><text>rigs kyi bu pho sems can bslabs shing drang ste sems 'dug par bya na 'dug pa ni nang na yang mi 'dug /phyi rol na yang mi 'dug /bar na yang mi 'dug go/ /sangs rgyas thams cad kyi theg pa chen po'i chos kyang nang na yang mi 'dug /phyi rol na yang mi 'dug /</text></item>
<item><p>4b3</p><section>mdo sde</section><text>bar na yang mi 'dug go/ /sems kyi shes pa gcig pu la gnas te/ med pa'i gnas la 'dug pas na byang chub thob bo/ /byang chub thob tu zin kyang byang chub thob pa yong med de/ de'i ming ni yang dag pa'i mi g.yo ba zhes bya'o/ /ji lta zhes byas na/ mya ngan ni mi</text></item>
<item><p>4b4</p><section>mdo sde</section><text>bden pa las skyes te mya ngan kyang stong pa'o/ /chos so cog kyang rang skyes pa med de chos kyang stong pa'o/ /sems zhes bya ba yang gyin da ming yod du zad kyi thob par mi rung ste/ sems kyang stong pa'o/ /rigs kyi bu pho sems stong pa yin par rig na/ stong pa'i</text></item>
<item><p>4b5</p><section>mdo sde</section><text>sems gcig gis nang nas mi bden pa thams cad la blta ba'i mi rigs so/ /thams cad la bltas na de'i ming ni sems kyi dri ma zhes bya'o/ /sems la dri ma med na de'i ming ni zag pa zad ces bya ba ste/ mig dang kha dog dang sems gsum char yang stong pa ste/ rtag</text></item>
<item><p>4b6</p><section>mdo sde</section><text>par gtsang ngo / /byang chub sems dpa' nam mkha' mdzod kyis sangs rgyas la gsol pa/ bcom ldan 'das/ chos so cog kun kyang / de bzhin lags pa lta na/ sems can thams cad kyang lus gcig /sems gcig /khams</text></item>
<item><p>4b7</p><section>mdo sde</section><text>gcig /sangs rgyas gcig gi khams su chud par nus pa'i rigs/ sangs rgyas gcig gi khams nas stong pa gang zhig khyab pa'i sangs rgyas thams cad kyi chos kyi khams su 'jug nus pa'i rigs/ sangs rgyas kyis byang chub sems dpa' nam</text></item>
<item><p>5a1</p><section>mdo sde</section><text>mkha' mdzod la bka' stsal pa/ rigs kyi bu pho khams thams cad kyang khams gcig tu gzhug tu rung ngo / /khams gcig dang / pad mo'i gdan gcig dang / yang dag par gshegs pa'i sku lus gcig gis khams thams cad kyang kun rgyas shing</text></item>
<item><p>5a2</p><section>mdo sde</section><text>gang bar rung ngo / /khams thams cad mngon par bstan na kun kyang stong pa'o/ /sangs rgyas thams cad kyi khams bzang du brgyan par yang rung ngo / /byang chub sems dpa' gcig gi lus kyis khams thams cad gang rgyas par rung ngo / /ba spu nyag ma gcig</text></item>
<item><p>5a3</p><section>mdo sde</section><text>gi bu ga'i nang du khams thams cad shong bar yang rung ngo / /khams thams cad khams gcig gi nang du gzhug pa dang / sems can gcig gi lus kyi nang du shong bar yang rung ngo / /sangs rgyas kyi chos kyis gcig dang / byang chub kyi shing sdong po gcig gis</text></item>
<item><p>5a4</p><section>mdo sde</section><text>khams thams cad gang bar yang rung ngo / /sgra skad snyan pa gcig gis khams thams cad gang ste/ thams cad de bzhin thos shing shes te kun dga' gzha' bar yang rung ngo / /chos spyod pa rnams chos de bzhin gang bar shes na gzhan gyi yul khams thams cad du sangs</text></item>
<item><p>5a5</p><section>mdo sde</section><text>rgyas kyi lus btsal ba'i mi rigs kyi/ sems gcig dang / khams gcig gi gnas la sangs rgyas kyi lus btsal ba'i rigs so/ /lus gcig gi nang nas thams cad kyi lus 'byung bar nus so/ /thams cad kyi lus kyi nang nas lus gcig 'byung bar nus so/ /</text></item>
<item><p>5a6</p><section>mdo sde</section><text>ji lta zhes byas na/ lus gcig ni sangs rgyas gcig gi lus yin no/ /lus mang po thams cad ni sems can gyi lus yin pas na/ kun sems gcig las skyes so/ /sems gcig pu dge na chos so cog zad par dge'o/ /sems gcig phyi mo mi dge na</text></item>
<item><p>5a7</p><section>mdo sde</section><text>chos so cog zad par yang mi dge'o/ /las ngan pa byas na sems can ngan pa'i lus su skye'o/ /las dge ba byas na lha dang mi'i lus su skye'o/ /sems gcig po yang sems gcig gi gzugs dang bral na sems kyi gzugs kyi nang na stong pa ste/ ci la'ang</text></item>
<item><p>5b1</p><section>mdo sde</section><text>thob pa med do/ /stong pa'i khams dang yang bral na blang ba med pa'i sa ni sangs rgyas kyi lus skye nus so/ /sangs rgyas kyi lus la ni lus gcig tu zad kyi gnyis su med do/ /yong sangs rgyas kyi ngo bo nyid ni gcig go/ /sangs rgyas kyi ngo bo nyid gcig gi nang na</text></item>
<item><p>5b2</p><section>mdo sde</section><text>sems kyi ngo bo nyid gcig tu zad do/ /sems gcig po ma gtogs par gud du gzhan la btsal ba med do/ /gzhan la btsal ba byas na de ni yon po mi drang ba'o/ /ji lta zhes byas na/ sems kyi chos thams cad ni phyi logs nas btsal ba med do/ /phyi logs</text></item>
<item><p>5b3</p><section>mdo sde</section><text>kyi gnas nas btsal na/ de'i ming ni gzhan zhes bya'o/ /gzhan gyi gnas las btsal na de ni mi bden pa'o/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems gcig gi nang nas sangs rgyas thob par rung na/ thams</text></item>
<item><p>5b4</p><section>mdo sde</section><text>cad kyi sems kyi nang na/ kun la yang sangs rgyas kyi ngo bo nyid mchis pa lta/ sems can thams cad kun la sangs rgyas kyi ngo bo nyid mchis na/ yang dag par gshegs pa thams cad kyis sems gcig po spyad de/ sems can thams cad bskyed nus te sems gcig lus</text></item>
<item><p>5b5</p><section>mdo sde</section><text>gcig gis 'khrul pa bsal na/ sangs rgyas kyi chos gzhan ma mchis te/ sangs rgyas kyi chos kyi sku lus su skyes lags pa lta/ sangs rgyas kyis byang chub sems dpa' nam mkha' mdzod la bka' stsal pa/ rigs kyi bu de yin no de yin no/ /khyod kyis bshad pa bzhin</text></item>
<item><p>5b6</p><section>mdo sde</section><text>te/ sems can kun la yang sangs rgyas kyi ngo bo nyid yod de/ sangs rgyas yang dag par gshegs pa thams cad kun gyis sems gcig pu'i chos spyad de/ sems can thams cad kyi sems so cog sems gcig pu'i nang du sangs rgyas kyi chos tshol du btsud pas sangs</text></item>
<item><p>5b7</p><section>mdo sde</section><text>rgyas kyi lus thob bo/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems can rnams la sangs rgyas kyi ngo bo nyid mchis te/ sangs rgyas kyi ngo bo nyid kyi nang du btsal bas sangs rgyas thob na sems can thams cad kyi so so'i</text></item>
<item><p>6a1</p><section>mdo sde</section><text>sems kyi nang na yang sangs rgyas lags te/ de thob par yang rung / mthong bar yang rung lags pa lta/ sangs rgyas kyis byang chub sems dpa' nam mkha' mdzod la bka' stsal pa/ rigs kyi bu pho sangs rgyas kyi ngo bo nyid yang dag pa'i gzugs dam par</text></item>
<item><p>6a2</p><section>mdo sde</section><text>'jug pa ni thob ces byar yang mi rung ngo / /mi thob ces byar yang mi rung ngo / /mthong zhes byar yang mi rung / mi mthong zhes byar yang mi rung ngo / /ji lta zhes byas na/ byang chub sems dpas sangs rgyas kyi ngo bo nyid yod ces bshad na/ de'i ming ni sangs rgyas la skur</text></item>
<item><p>6a3</p><section>mdo sde</section><text>to/ /sangs rgyas kyi ngo bo nyid med ces bshad na yang sangs rgyas la skur to/ /sangs rgyas kyi ngo bo nyid yod pa ma yin/ zhes bshad na yang sangs rgyas la skur to/ /sangs rgyas kyi ngo bo nyid med ces bshad na yang sangs rgyas la skur to/ /ji lta zhes byas na/</text></item>
<item><p>6a4</p><section>mdo sde</section><text>byang chub sems dpas sems can gyi sangs rgyas kyi ngo bo nyid yod pa ma yin na ni nam mkha' dang mtshungs/ med pa ma yin na ni ri bong gi rwa dang mtshungs te/ ri bong gi rwa ni yong med do/ /nam mkha' ni rtag par yod do/ /gzugs kyi tshul ni yod pa ma yin no/ /</text></item>
<item><p>6a5</p><section>mdo sde</section><text>nam mkha'i tshul ni med pa ma yin no/ /gzugs kyi tshul kun dang bral na ci la'ang chags pa med do/ /skye ba'i gnas la mi 'dug ste/ de la skye bar mthong na dri ma'o/ /med pa'i gnas na mi 'dug ste/ de la ma mthong na chad pa zhes bya'o/ /sems can gyi sangs</text></item>
<item><p>6a6</p><section>mdo sde</section><text>rgyas kyi ngo bo nyid kyi dam pa'i gzugs ni de lta bu yin no/ /sangs rgyas kyi ngo bo nyid yod ces bshad na bskyed de skur to/ /sangs rgyas kyi ngo bo nyid med ces bshad na smad de skur to/ /sangs rgyas kyi ngo bo nyid yod kyang yod/ med kyang med ces bshad na log par skur</text></item>
<item><p>6a7</p><section>mdo sde</section><text>to/ /sangs rgyas kyi ngo bo nyid yod pa'ang ma yin med pa'ang ma yin zhes bshad na 'gran tor du skur to/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das sems can gyi sangs rgyas kyi ngo bo nyid dam pa de bzhin du zab ste/ 'du mched</text></item>
<item><p>6b1</p><section>mdo sde</section><text>kyi rnams dang bral bas cis kyang gos pa ma mchis te/ dper na nam mkha' dang mtshungs shing phyi mo'i ngo bo nyid rtag par gtsang na ci'i slad nas sems can gyis mya ngan rnams bgyis/ mya ngan bgyis na sems nyid dri ma lags pa lta na/ sems kyi dri ma de thog ma ga las</text></item>
<item><p>6b2</p><section>mdo sde</section><text>skyes pa bcom ldan 'das kyis phal mang po la bshad de/ sems can gyi rnams kun gyis thos shing shes par bgyis te/ sems can gyi rnams kyi mya ngan ngan no 'tshal ba zhig ste/ sems kyi dri ma bkrus pas la la bkab cing dkris pa yang bral bar smon to/ /de nas sangs</text></item>
<item><p>6b3</p><section>mdo sde</section><text>rgyas 'dzum mul zhes bzhad de phyag g.yon pas byang chub sems dpa'i spyi bo la phyis te/ 'od chen po btang nas thams cad kun tu khyab par byas so/ /de nas sems can phal mang po thams cad kun shin tu dga' gzha'o/ /sangs rgyas kyi zhal nas byang chub sems dpas</text></item>
<item><p>6b4</p><section>mdo sde</section><text>sems can rnams kyi phyir de lta bu'i dri ba byas pa de'i ming ni drang po dris pa ste/ sems can thar bar bya ba yin no/ /tshig gzhan dris na de'i ming ni yon por dris zhes bya ste/ sems can brlag pa yin no/ /byang chub sems dpa' khyod drang po 'dri nus pa sems can thar par</text></item>
<item><p>6b5</p><section>mdo sde</section><text>byas pa yin no/ /khyed la sogs pa sems can kun sems gcig tu soms la brtags par nyon te/ 'gyes shing 'khrug pa'i sems sol la phyi logs kyi don med par byos te/ sems kyi yid thub par 'dug shig dang khyed la bshad do/ /bshad pa thos na ngan pa</text></item>
<item><p>6b6</p><section>mdo sde</section><text>bcu'i sems can kun grol thar pa thob bo/ /byang chub sems dpa' nam mkha' mdzod kyis sangs rgyas la gsol pa/ bcom ldan 'das bdag la sogs pa sems can phal mang po thams cad kun sems gcig tu bgyis lags te/ 'khrug pa'i sems gzhan ma</text></item>
<item><p>6b7</p><section>mdo sde</section><text>mchis na/ bcom ldan 'das kyis phal mang po la dgrol bshad par smon to/ /bcom ldan 'das kyis byang chub sems dpa' dang phal mang po rnams la bka' stsal pa/ mya ngan thams cad ni phyin ci log las skyes so/ /phyin ci log thams cad ni mi bden pa'i</text></item>
<item><p>7a1</p><section>mdo sde</section><text>sems las skyes so/ /mi bden pa'i sems thams cad ni nga yod pa las skyes so/ /nga yod pa thams cad ni phyi mo yong med pa las skyes so/ /phyi mo med pa thams cad ni mi 'dug pa nyid yin no/ /phyi mo med na yod pa ma yin no/ /yod pa</text></item>
<item><p>7a2</p><section>mdo sde</section><text>ni dri ma'o/ /med pa ni gtsang ma'o/ /gtsang ma de'i gnas ni rtag par pha rol tu phyin pa yin no/ /skyid pa pha rol tu phyin pa yin no/ /nga pha rol tu phyin pa yin no/ /gtsang ma pha rol tu phyin pa yin no/ /de lta bu mthong ba ni ming drang po mthong ba zhes bya ste/ gzhan</text></item>
<item><p>7a3</p><section>mdo sde</section><text>mthong ba ni ming yon po mthong ba zhes bya'o/ /de lta bu mthong ba ni mi de la shes rab yod do/ /gzhan mthong ba ni mi de la shes rab med do/ /shes rab yod pas ni thabs kyis bkrol lo/ /shes rab med pas ni thabs kyis bcings so/ /byang chub sems</text></item>
<item><p>7a4</p><section>mdo sde</section><text>dpa' nam mkha' mdzod kyis sangs rgyas la gsol pa/ bcom ldan 'das gtsang ma'i gnas de na sems can la la zhig sems rtag tu rtag pa'i sems g.yos so/ /rtag tu skyid pa'i sems g.yo'o/ /rtag tu nga'i sems g.yo'o/ /rtag tu gtsang ma'i sems</text></item>
<item><p>7a5</p><section>mdo sde</section><text>g.yo'o/ /shes rab yod pa lags te phyin ci log ma lags so/ /sangs rgyas kyis byang chub sems dpa' nam mkha' mdzod la bka' stsal pa/ sems can la la zhig de ltar sems pa ni ming drang po sems pa ste/ mi de drang po mthong ba yin no/ /mi de shes rab yod</text></item>
<item><p>7a6</p><section>mdo sde</section><text>pa yin no/ /ji lta zhes byas na/ yang dag par gshegs pa'i chos kyi sku lus rtag pa pha rol tu phyin/ skyid pa pha rol tu phyin/ nga pha rol tu phyin/ gtsang ma pha rol tu phyin te gtsang gdang bar gnas so/ /sangs rgyas rnams kyi chos kyi sku lus de lta bur mthong</text></item>
<item><p>7a7</p><section>mdo sde</section><text>ba'i mi de ni sangs rgyas kyi yang dag pa'i slob ma gcig pu yin te/ drang po'i chos las skyes/ chos las 'phrul te skyes/ sangs rgyas kyi zhal nas skyes/ sangs rgyas kyi brtan pa bzhi thob bo/ /mi tha mal pa yin mod kyi brtan pa bzhi byang chub sems dpa' yin no/ /</text></item>
<item><p>7b1</p><section>mdo sde</section><text>rigs kyi bu pho nga 'das pa'i phyi na lo lnga brgya yang rung / lo stong yang rung / lo stong lnga brgya yang rung / de'i phyi na yang mi la la zhig gis chos kyi yi ge 'di gzungs su bzung ste/ kha ton dang klog nus la bshad pa bzhin du las su byas te/ rtag skyid/ nga gtsang gi</text></item>
<item><p>7b2</p><section>mdo sde</section><text>gnas la yid ches shing drang por mthong gi steng du chos 'di spyad de/ sems can bstan bslabs na/ sems can gcig bstan na de'i ming byang chub sems dpa'o/ /mi tha mal pa yin mod kyi yon phul ba blang du rung ste/ khyim nas byung ba'i mi yin no/ /</text></item>
<item><p>7b3</p><section>mdo sde</section><text>byang chub sems dpa' nam mkha' mdzod kyis sangs rgyas la gsol pa/ bcom ldan 'das la yong khyim nas byung ba'i mi de skra dang kha spu bregs la chos kyi gos gyon te/ tshul khrims tshang ba mnos te/ tha mal pa'i chos kyis ma gos pa de'i ming ni khyim nas byung ste/</text></item>
<item><p>7b4</p><section>mdo sde</section><text>yon blang du rung ba zhes bgyi na/ yang dag par gshegs pas da bshad pa mi tha mal pa la khyim nas byung ba'i mi lags te/ yon blang du rung zhes bgyi ba de'i gzhung bye brag ma phyed na/ sangs rgyas kyis byams shing thugs rjes gzigs te bdag la bshad par smon</text></item>
<item><p>7b5</p><section>mdo sde</section><text>to/ /sangs rgyas kyis byang chub sems dpa' nam mkha' mdzod la bka' stsal pa/ rigs kyi bu pho skra dang kha spu bregs pa ni lus la nga med par gdul ba'i phyir ro/ /chos kyi gos gyon pa ni tha mal pa'i chos dang dbral ba'i phyir ro/ /tshul khrims tshang bar</text></item>
<item><p>7b6</p><section>mdo sde</section><text>'dzin pa ni thob cing mi gzhig pa'i phyir ro/ /ngas bshad pa de mi tha mal pa yin mod kyi lus dang sems thul bar nus te/ nga dang le lo mi g.yo sems la rdul gyis ma gos te/ tha mal pa'i chos dang bral nas yun / rdo rje dang mtshungs te/ tshul khrims kyi ngo bo</text></item>
<item><p>7b7</p><section>mdo sde</section><text>nyid ma zhig pas/ tha mal pa yin mod kyi yang dag par na khyim nas byung ba yang dag pa yin no/ /yang theg pa chen po'i chos kyi yi ge 'di'i nang na bshad pa bzhin du las su spyad na/ sangs rgyas kyi chos la yid ches pas rtag skyid nga gtsang mthong ste/ sems can</text></item>
<item><p>8a1</p><section>mdo sde</section><text>la bkrol bshad na mi tha mal pa yin mod kyi brtan pa bzhi'i mi yin te/ byang chub sems dpa'i las spyod pa yon blang du rung ste/ ming ni dge bsnyen zhes bya'o/ /shes rab kyi thabs thob ste theg pa chen po'i chos bshad do/ /de lta bu'i chos kyi</text></item>
<item><p>8a2</p><section>mdo sde</section><text>ngo bo nyid kun sems dang ma bral te/ sems las 'phrul skyes te/ ting nge 'dzin mi g.yo rtag par gcig pu'i sems la gnyis su med do/ /gcig pu'i sems kyi nang na phyi nang yang med/ bar ma yang nga med de thams cad dang bral lo/ /thams cad dang bral na</text></item>
<item><p>8a3</p><section>mdo sde</section><text>skye ba dang shi ba'ang med do/ /skye ba dang shi ba med na gdod yang dag pa'i mi g.yo ba yin no/ /yang dag pa'i mi g.yo ba rtag par 'dug la sangs rgyas dang chos dang dge 'dun ni med par mi 'gyur ro/ /khams gsum gyi sems can ni rang skyes rang shi'o/ /</text></item>
<item><p>8a4</p><section>mdo sde</section><text>rigs kyi bu pho ched kar sems can la nga med par bshad do/ /sangs rgyas dang yang dag par gshegs pa ni yang dag pa'i bden pa'i nga yin te/ skye shir 'bab pa las 'das so/ /khyod la sogs pa sems can rnams rtag par 'dug pa tshol na 'dod pa'i rnams</text></item>
<item><p>8a5</p><section>mdo sde</section><text>dang spongs la skye ba med pa'i las byos shig /byang chub sems dpa' nam mkha' mdzod kyis sangs rgyas la gsol pa/ bcom ldan 'das las ji lta bu spyad na ming skye ba med pa'i las zhes bgyi/ sangs rgyas kyi zhal nas rigs kyi bu pho rnams nga las gzhan ma skyes na/</text></item>
<item><p>8a6</p><section>mdo sde</section><text>gzhan las nga mi skye'o/ /ji lta zhes byas na/ tshul gyi ngo bo nyid ni gtsang ma stong pa ste/ yod pa'ang ma yin/ rtag pa med pa yang ma yin no/ /yod do cog kyang yod ni stong pa gtsang ma ste/ med pa yang ma yin na mthar yang yod pa yang ma yin no/ /byang chub sems</text></item>
<item><p>8a7</p><section>mdo sde</section><text>dpa' dang sangs rgyas yang dag par gshegs pa rnams kyis khor mor ngo bo nyid gcig gi spos kyi ro bro bas sems can rnams kyi sems gcig gis ngo bo nyid gtsang mar bsangs na/ mdzangs pa'i rnams ni go ste stong par khong du chud/ blun po'i rnams kyis ni bslad pa'i</text></item>
<item><p>8b1</p><section>mdo sde</section><text>nang du zhugs te chags bcings so/ /ji lta zhes byas na/ sems can shes rab yod pa la gti mug med pas tshor ba'i ngo bo nyid yod de/ ma rig pa'o cog tshor bas tshor ba med pa mi g.yo'o/ /stong pa'ang med/ mi 'gyur ba'ang med de/ gtsang gdang ba gcig pu'i</text></item>
<item><p>8b2</p><section>mdo sde</section><text>nang du chud nas mya ngan no cog dang yong bral lo/ /sems can blun po ni gti mug yod pas tshor ba'i ngo bo nyid la ma tshor bas ma rig pa g.yos te tshor ba med pas ni rdul dang mya ngan thams cad byas so/ /tshor ba yod par shes na tshor ba med pa'ang med do/ /tshor ba</text></item>
<item><p>8b3</p><section>mdo sde</section><text>med pa'ang med na gdod nad kyang mi skye'o/ /nad mi skye na tshor ba yod pa'ang med do/ /tshor ba yod pa med pa ni yid mi ches pa'i sems med do/ /ji lta zhes byas na/ yid mi ches pa'i sems gcig gi nang na yid rnam gnyis yod do/ /yid mi ches pa'i sems</text></item>
<item><p>8b4</p><section>mdo sde</section><text>med na nad kyang mi skye'o/ /skye ba'i gnas yod na ni khang pa stong par zhugs so/ /ngo bo nyid gcig gi yang dag pa'i stong pa ni bya ba ni yod/ gzugs ni med/ 'du mched dang phrad do/ /rgyu g.yos pa ni stong pa sgyu ma dang mtshungs so/ /byang chub sems dpa'</text></item>
<item><p>8b5</p><section>mdo sde</section><text>sems can no cog yid mi ches pa'i sems ni chod par bya ba'i rigs so/ /bdag gis sems kyi mkhan po bya bar smon to/ /sems kyis bdag gi mkhan po bya bar mi smon to/ /'dod pa'i rnams dang bral la rang nyams med par byas te/ bsam pa'i gnas skyes kyang</text></item>
<item><p>8b6</p><section>mdo sde</section><text>bsal ba'i sems med do/ /snga ma'i sems dang phyi ma'i sems gcig la gcig 'gal bas na gzhung bzhin te ma rig pa mi g.yo/ tshor ba 'gyur ba yod mod kyi phyi mo mi g.yo ba'o/ /sems g.yos pa'i tshe snga ma g.yos pa'i sems kyis dgag go/ /byang chub</text></item>
<item><p>8b7</p><section>mdo sde</section><text>sems dpa' nam mkha' mdzod kyis sangs rgyas la gsol pa/ bcom ldan 'das sems kyi sngon logs na sems g.yos pa mchis na chos ci bgyis pas tshor zhing dgag nus/ sangs rgyas kyi zhal nas byang chub sems dpas las spyod pa'i rnams las khor mor sems</text></item>
<item><p>9a1</p><section>mdo sde</section><text>'dug pa'i rnams la rtog tu bcug ste/ sems 'dug pa'i gnas rig na gdod sems mi 'dug go/ /de ltar tshor bas na tshor ba dgag go/ /'dod pa'i sems mi g.yo na dgag cing brtags yang med do/ /g.yo ba'i gnas yod na stong pa la bde bar</text></item>
<item><p>9a2</p><section>mdo sde</section><text>gzhag go/ /ngo bo nyid kyi stong pa gcig gi nang na gos pa dang gtsang ma gnyis ka'ang med do/ /ngo bo nyid gtsang gdang bas na blangs pa'ang med/ btang ba'ang med do/ /sems kyang mi skye'o/ /skye ba'ang med/ spyod pa'ang med/ lus kyis spyad pa'i gnas kyang med/</text></item>
<item><p>9a3</p><section>mdo sde</section><text>tshig smra ba'i lam yang chad/ sangs rgyas kyi ngo bo nyid kyi dam pa tshor ba'i ngo bo nyid ni rtag par yod cing / dpe stong pa dang mtshungs te thams cad la ma chags so/ /byang chub sems dpa' las 'di spyad na/ dper dbyi gu thogs la nam mkha' la brdegs pa dang mtshungs te/</text></item>
<item><p>9a4</p><section>mdo sde</section><text>phog ni phog ste chags pa med do/ /de'i ming chos spyod pa zhes bya'o/ /chags pa'i gnas yod du zin na phyi nang du zhugs pa yin no/ /sa gtsang mar bgrod cing 'gro na sems gcig ste gnyis su med do/ /bsam gtan du zhugs la ldang dub kyi sems bkag ste/</text></item>
<item><p>9a5</p><section>mdo sde</section><text>yang dag pa'i bden pa gcig la brtags la 'gyod tshangs bya'o/ /de'i tshe phal mang po'i nang na log sred ming 'dod zhes bya ba zhig yod pa gna' thog ma med pa tshun chad log pa mang du byas te/ nyes pa bcu rtag par byas nas sdang ba dang / khro ba dang / phrag dog dang /</text></item>
<item><p>9a6</p><section>mdo sde</section><text>'gran nga ba dang / 'di rnams bzhi'i sbrul gyis ni drangs/ mi bden pa dang phyi log gi sems kyi byi ba gnyis kyis ni sems kyi rtsa ba bcad de/ dper na mi zhig shing gi kha na mar spyangs la 'og na sbrul bzhi 'dug ste/ kha gdug pa'i rlangs pas ni gyen du bdugs/ shing gi kha</text></item>
<item><p>9a7</p><section>mdo sde</section><text>nas byi ba gnyis kyis ni dpyangs thag gi rtsa ba la gzas te chad la thug /sems gtsang ma gsum ni med par byas/ mig dang / kha dog dang / sems dang kun ni mi bden pa phyin ci log byed pa ste mthong bas bcings nas sems can dmyal bar lhung la thug pa las skad cig</text></item>
<item><p>9b1</p><section>mdo sde</section><text>bsam pa'i sems kyi nang na gnod bkur ba'i sems g.yos te/ yang dag par gshegs pa la 'gyod tshangs kyi chos 'dri'am snyam na yid la gnong zhing ngo tsha bas 'dri ma phod na/ yang dag par gshegs pa'i 'phrul gyi thugs kyis de'i yid la sems pa mkhyen te/ mi de sdug</text></item>
<item><p>9b2</p><section>mdo sde</section><text>bsngal ba las bral te/ sems can dmyal ba'i sgo nas dbyung bar thugs la dgongs nas byang chub sems dpa' nam mkha' mdzod la bka' stsal pa/ nga 'das te song ba'i phyi na log sred la la zhig gis las ngan pa mang du byas te/ sangs rgyas kyi dkon mchog gsum</text></item>
<item><p>9b3</p><section>mdo sde</section><text>med par byed pa de lta bu'i mi ni phyi ma'i dus la sems can dmyal ba'i nang du yang dag par lhung nas/ bskal pa chen po bcu gnyis kyi bar du'ang mi thar to/ /khyed byang chub sems dpa' rnams kyis byams shing snying rje spyod la sems can 'di lta bu'i rnams 'gyod tshangs</text></item>
<item><p>9b4</p><section>mdo sde</section><text>byed du chug la/ de'i sems kyi dri ma gtsang gdang bar byos la grol thar par byos shig /byang chub sems dpa' nam mkha' mdzod kyis sangs rgyas la gsol pa/ bcom ldan 'das 'gyod tshangs kyi chos ci zhig bgyis na/ sdig bsal bar rung ba sangs rgyas kyis</text></item>
<item><p>9b5</p><section>mdo sde</section><text>byams shing thugs rjes gzigs te/ bye brag phyed par bshad par smon to/ /sangs rgyas kyis byang chub sems dpa' nam mkha' mdzod la bka' stsal pa/ 'gyod tshangs bya na yang dag pa'i bden pa'i gzhung la brtag go/ /yang dag pa'i bden pa'i gzhung mthong na</text></item>
<item><p>9b6</p><section>mdo sde</section><text>sdig go cog thams cad bsal to/ /sangs rgyas kyis tshig 'di skad bshad zin nas de'i tshe phal mang po brgya stong khri 'bum gyi sems can mi dang mi ma yin pa la sogs pa thams cad kun sems gcig tu yang dag pa'i bden pa'i gzhung gcig la brtags te/ mthong</text></item>
<item><p>9b7</p><section>mdo sde</section><text>zin nas log sred 'dod mod bzhin stan las langs te lus smad lnga sa la gtugs nas sangs rgyas la gsol pa/ bcom ldan 'das bdag gi sems la ma rig pa mchis pas brtag pa bslabs mod kyi yang dag pa'i bden pa'i gzhung ma mthong ngo / /thog ma zhes</text></item>
<item><p>10a1</p><section>mdo sde</section><text>bgyi ba ma mchis pa tshun chad ngan pa bcu 'ba' zhig gi las bgyis na/ da thabs ci spyad na bdag gis yang dag pa'i bden pa'i gzhung mthong zhing sdig zhu byang bar bgyir rung / sangs rgyas kyis 'dod la bka' stsal pa/ khyod la sogs pa log sred kyi</text></item>
<item><p>10a2</p><section>mdo sde</section><text>rnams kun sems gcig tu byos shig dang ngas khyed la bye brag phyed par dgrol bshad do/ /'dod khyod la sogs pa sems can rnams kyis lus dang sems la sangs rgyas kyi ngo bo gcig pu la brtags na chos kyi ngo bo nyid kyang rtag pa gcig pu'o/ /sangs rgyas</text></item>
<item><p>10a3</p><section>mdo sde</section><text>so cog la'ang ngo bo nyid gcig pu ste/ gnyis su med pas na yang dag pa'i bden pa'i gzhung yin no/ /de la gnyis su yod par mthong na de'i ming ni yon po zhes bya'o/ /yon por lta na ni mya ngan 'khrug pa ldang ngo / /yon po mthong ba med na mya ngan 'khrug pa'ang mi skye'o/ /</text></item>
<item><p>10a4</p><section>mdo sde</section><text>mya ngan 'khrug pa chod na de'i ming gtsang gdang zhes bya'o/ /khyed la sogs pa sems can kun gyis sems gcig tu sangs rgyas kyi ngo bo nyid gcig pu la rtogs shig /sangs rgyas kyi ngo bo nyid las gzhan mthong ba ni yong med do/ /gzhan mthong ba yod du zin na kun kyang</text></item>
<item><p>10a5</p><section>mdo sde</section><text>sgyu ma mi bden pa yin no/ /mi bden pa de lta bu byed pa ni phyin ci log ces bya'o/ /'dod sems gcig gtsang na ni chos so cog kun kyang gtsang ngo / /sems gcig sme na ni chos so cog kun kyang sme'o/ /sme ba'i dri ma ni sdig pa yin no/ /gtsang ma ni yang</text></item>
<item><p>10a6</p><section>mdo sde</section><text>dag pa yin no/ /sems dri ma dang bral na sdig mi skye'o/ /'dod sangs rgyas la gsol pa/ bcom ldan 'das bdag gis gna' nas las ngan pa'i rnams bgyis pa ni bskal pa stong khri grangs ma mchis mu ma mchis pa lon na de ring sems bskyed do/ /yang</text></item>
<item><p>10a7</p><section>mdo sde</section><text>dag pa'i bden pa'i gzhung gcig la brtags na mu ma mchis pa'i sdig kun byang ngam mi byang ba sangs rgyas kyis dgrol bshad par smon to/ /sangs rgyas kyis 'dod la bka' stsal pa/ yang dag pa'i bden pa'i gzhung rtogs na sdig to cog kun ni byang ngo / /ci'i</text></item>
<item><p>10b1</p><section>mdo sde</section><text>phyi nas shes byas na 'dod sngon chad ni dri ma'i sems so/ /da ni gtsang ma'i sems so/ /sems gcig ste gnyis su med de gud na sems gzhan med do/ /de ring gi sems gtsang na sngon gyi sems kyang gtsang ngo / /de lta bas na bskal pa grangs med pa</text></item>
<item><p>10b2</p><section>mdo sde</section><text>tshun chad kyi sdig rnams kun byang zhing med par mngon no/ /dper me long lo stong lon pa'i steng na/ rdul chags pa la gos kyis thang cig phyis na me long de'i mod la bzhin snang ste/ rdul kun phyid nas lhag ma'ang ma lus pa dang mtshungs so/ /yang gcig tu na</text></item>
<item><p>10b3</p><section>mdo sde</section><text>khang pa mun nag lo stong lon pa'i nang du mar me gcig bsregs pa dang mtshungs te/ mun pa kun med par song ngo / /khyed la sogs pa sems can gyi rnams rtag par sems gcig gis yang dag pa'i bden pa'i gzhung gcig la brtags pa'i rigs so/ /chos so</text></item>
<item><p>10b4</p><section>mdo sde</section><text>cog gi nang gi las rnams spyad de 'jig rten gyi chos so cog thams cad dang bral bar bya ba'i rigs so/ /ci'i phyir zhes byas na/ 'dod 'jig rten gyi chos ni g.yos kyang rung ma g.yos kyang rung ste/ kun kyang mthar 'jig cing 'dral ba yin no/ /chos la zhig</text></item>
<item><p>10b5</p><section>mdo sde</section><text>cing ral na spyod pa la'ang rtag pa med de/ chos la skye shi yod par 'gyur ro/ /skye shi yod pa'i chos dang bral na gdod ming yang dag pa'i gzhung zhes bya'o/ /'dod dper na rdza mkhan gyis rdza spyad byas pa dang mtshungs te/ yid la ci 'dod pa bzhin du byas na spyad</text></item>
<item><p>10b6</p><section>mdo sde</section><text>la mi 'gyur ba med de/ spyad kyi dpe gzugs dang ming kun skyes shing dengs so/ /gyo mo'i rang bzhin 'ba' zhig yod de/ rang bzhin gcig pu ni rtag par yod do/ /dpe gzugs gzhan kun ni skyes shing dengs so/ /skyes shing dengs pa'i gzugs ni rang skyes pa</text></item>
<item><p>10b7</p><section>mdo sde</section><text>ma yin no/ /rang skyes pa ma yin na yod pa ma yin no/ /'dod sangs rgyas kyi ngo bo nyid ni dper gyo mo dang mtshungs so/ /sems can gyi rang bzhin ni dper snod dang mtshungs te skye shi'i chos yin no/ /las so cog dang bral na sangs rgyas kyi sku lus gcig</text></item>
<item><p>11a1</p><section>mdo sde</section><text>yin te/ sangs rgyas kyi sku lus gcig la brtags na lus gzhan med do/ /'dod sangs rgyas la gsol pa/ bcom ldan 'das bdag gis yang dag pa'i bden pa'i gzhung la brtags pas sdig gi rnams kun byang lags na yang las ci</text></item>
<item><p>11a2</p><section>mdo sde</section><text>spyad na chos kyi lus skye bar rung / sangs rgyas kyis 'dod la bka' stsal pa/ yang dag pa'i bden pa'i gzhung la brtags na nad do cog mi ldang ngo / /sdig dang dri ma kun ma g.yos na sems ni rdo rje dang mtshungs te/ nam du'ang mi 'jig go/ /tshul khrims gzung</text></item>
<item><p>11a3</p><section>mdo sde</section><text>nus na sems nam mkha' dang mtshungs te phyi nang gnyis ka gtsang gdang ngo / /bsam gtan 'dus pa'i nang du 'jug pa la mkhas na/ sems ni dper rlung dang me dang mtshungs te/ las ngan pa'o cog kun gyis shing bsal to/ /shes rab la rten pa la mkhas na shes</text></item>
<item><p>11a4</p><section>mdo sde</section><text>rab thob par rung ste/ de'i ming ni grol thar pa zhes bya'o/ /grol thar pas na yang dag pa shes shing mthong bar nus so/ /'dod khyod kyis 'di lta bu'i don sbyang zhing spyad nus na chos kyi sku lus rnam pa lnga thob par rung ngo / /'dod sangs rgyas la</text></item>
<item><p>11a5</p><section>mdo sde</section><text>gsol pa/ bcom ldan 'das chos kyi sku lus rnam pa lnga la rgyu dang 'bras bu ci mchis/ sangs rgyas kyis 'dod la bka' stsal pa/ sangs rgyas kyi ngo bo nyid ni rtag pa'i rgyu yin no/ /chos kyi sku lus ni rtag pa'i 'bras bu yin no/ /ji lta zhes byas na/ sems kyi rgyu</text></item>
<item><p>11a6</p><section>mdo sde</section><text>ni sangs rgyas kyi ngo bo nyid de chos kyi yon gyis 'bras bu thob bo/ /rgyu dang 'bras bu dang bral na rgyu'i 'bras bu med do/ /rgyu dang 'bras bu med na sangs rgyas kyi lus yang dag pa yin no/ /'dod sems gtsang ma'i yul la sems mi g.yo bar sangs rgyas tshe dpag</text></item>
<item><p>11a7</p><section>mdo sde</section><text>med bsams na gdod yul gtsang mar skye ste/ sems can gyi phyir mi g.yo ba'i chos bshad de/ sems yang dag pa'i stong pa'i nang du chud la g.yo zhing bshad pa'i rnams dang bral te/ shes pa gsum gyi ngo bo nyid gcig ste/ rdo rje dang mtshungs par mi 'jig go/ /</text></item>
<item><p>11b1</p><section>mdo sde</section><text>de'i tshe phal gyi nang na yang byang chub sems dpa' ming spyod med ces bya ba zhig yod pa stan las langs te/ phrag pa g.yas pa chos bzhin byas/ pus mo g.yas pa sa la btsugs te thal mo sbyar nas sangs rgyas la gsol pa/ bcom ldan 'das sangs rgyas 'das te gshegs</text></item>
<item><p>11b2</p><section>mdo sde</section><text>pa'i slad na lo lnga brgya'am/ lo stong ngam/ stong lnga brgya na sems can la chos bshad na/ chos gang bshad pa'i rigs pa sangs rgyas kyis byams shing thugs rje gzigs te/ bdag la drang zhing bshad par smon to/ /sangs rgyas kyis byang chub sems dpa' spyod med la</text></item>
<item><p>11b3</p><section>mdo sde</section><text>bka' stsal pa/ rigs kyi bu pho chos kyis rnams bshad pa ni mdo ni bshad/ gzugs ni mi bshad do/ /gzhung ni bshad/ yi ge'i ri mo ni mi bshad do/ /de lta bur bshad pa ni chos yang dag pa yin no/ /yi ge'i ri mo dang / gzugs bshad na ni kha g.yos</text></item>
<item><p>11b4</p><section>mdo sde</section><text>sems g.yos pa kun kyang bskur cing dbang bzas pa'i rigs kyi bu pho sems can thams cad la chos bshad na mi g.yo ba bzhin du bshad/ mnyam snyoms par bshad pa'i rigs so/ /ji lta zhes byas na/ sems can no cog gi sems gcig la sangs rgyas kyi ngo bo</text></item>
<item><p>11b5</p><section>mdo sde</section><text>nyid kyang gcig ste/ ngo bo nyid gcig tu mnyam snyoms na chos so cog kun kyang mnyam snyoms so/ /de la mtho dman du bshad na de'i ming yon po bshad pa ste/ de'i kha ni ral/ de'i lce ni gas te/ ci'i phyir zhes byas na/ sems can thams cad kyi sems kyi dri ma yang</text></item>
<item><p>11b6</p><section>mdo sde</section><text>dri ma gcig tu 'thun no/ /sems can thams cad kyi sems gtsang ma yang gtsang ma gcig tu 'thun no/ /ci'i phyir zhes byas na/ sems can thams cad kyi sems gcig tu gtsang ste/ dge ba bcu'i chos 'thun par gtsang ngo / /sems can thams cad kyi sems</text></item>
<item><p>11b7</p><section>mdo sde</section><text>gcig tu dri ma yod na ngan pa bcu'i chos gcig tu 'thun par dri ma yod do/ /sems can gyi nad ni gcig tu 'thun te/ sems can gyi sman dgos na sman kyang gcig tu dgos so/ /chos mang du bshad na de'i ming ni phyin ci log ces bya'o/ /ci'i phyir zhes byas na/ mi bden pas bye brag phye ste/</text></item>
<item><p>12a1</p><section>mdo sde</section><text>dge ba dang ngan pa'i chos bshig ste/ chos gcig bshig cing yod bzhin du chos bshad na/ sangs rgyas kyi chos lam bshad pa yin no/ /byang chub sems dpas chos bshad pa na mi g.yo ba bzhin du shod cig /byang chub sems dpa' spyod med kyis</text></item>
<item><p>12a2</p><section>mdo sde</section><text>sangs rgyas la gsol pa/ bcom ldan 'das ji ltar mi g.yo ba bzhin du bshad ces bgyi/ sangs rgyas kyis byang chub sems dpa' spyod med la bka' stsal pa/ rigs kyi bu pho yang dag pa'i bden pa'i chos gcig bshad pa ni mi g.yo ba bzhin du bshad pa yin no/ /sems drang po</text></item>
<item><p>12a3</p><section>mdo sde</section><text>rdzogs par bshad pa ni mi g.yo ba bzhin du bshad pa yin no/ /mu gcig la chags pa med par bshad pa ni mi g.yo ba bzhin du bshad pa yin no/ /bye brag dbye ba med par bshad pa ni mi g.yo ba bzhin du bshad pa yin no/ /sems gcig tu gtsang mar gnas te</text></item>
<item><p>12a4</p><section>mdo sde</section><text>bshad na mi g.yo ba bzhin du bshad pa yin no/ /bshad do cog kun bshad du med na mi g.yo ba bzhin du bshad pa yin no/ /de nas byang chub sems dpa' spyod med kyis sems can phal mang po thams cad kun gyis bye brag phyed par khong du chud par bya ba'i phyir yang sangs rgyas</text></item>
<item><p>12a5</p><section>mdo sde</section><text>la gsol pa/ ji lta bur bshad na bshad pa med de/ mi g.yo ba bzhin du bshad ces bgyi/ sangs rgyas kyis byang chub sems dpa' spyod med la bka' stsal pa/ rigs kyi bu pho chos so cog gi rang bzhin gyi gzugs stong pa bas na dgrol zhing bshad du med do/ /chos so cog</text></item>
<item><p>12a6</p><section>mdo sde</section><text>la gzugs med pas na gzugs la dgrol zhing bshad du med de bshad du mi rung ngo / /chos so cog la bya ba'ang med/ g.yo ba'ang med pas na bya ba med pa'i dgrol bshad pa la bshad du mi rung ngo / /rigs kyi bu pho dgrol bshad pa ni de ltar bshad de/ bshad pa de</text></item>
<item><p>12a7</p><section>mdo sde</section><text>bshad du mi rung bas mi g.yo ba bzhin bshad ces bya'o/ /byang chub sems dpa' spyod med kyis sangs rgyas la gsol pa/ bcom ldan 'das chos ni de ltar bshad lags pa lta na/ ji lta bur na sems drang por rdzogs par bshad ces bgyi/ sangs rgyas kyis byang chub</text></item>
<item><p>12b1</p><section>mdo sde</section><text>sems dpa' spyod med la bka' stsal pa/ sems drang po zhes bya ba ni sems drang po spyad de yang dag par gshegs pa'i gzhung yid ches par bshad pa la bdag gi sems bzhin mi bshad pa'o/ /rdzogs zhes bya ba ni dge ba bcu'i gzhung rdzogs pa dang / bden pa</text></item>
<item><p>12b2</p><section>mdo sde</section><text>bzhi'i gzhung rdzogs pa dang / rgyu rkyen bcu gnyis kyi gzhung rdzogs pa dang / pha rol tu phyin pa drug gi gzhung rdzogs pa dang / grol thar pa'i gzhung rdzogs pa yin te/ de lta bu'i chos rnams rdzogs na nga ni sems gcig gi na sangs rgyas ngo bo nyid gcig gi sar gtsang</text></item>
<item><p>12b3</p><section>mdo sde</section><text>ma gcig snyoms par bshad na/ de'i ming rdzogs par bshad de mi g.yo ba bzhin bshad ces bya'o/ /ci'i phyi nas shes byas na/ chos so cog thams cad kun gcig tu rdzogs par bshad pa'i phyir ro/ /byang chub sems dpas chos gcig tu gtsang mar snyoms/</text></item>
<item><p>12b4</p><section>mdo sde</section><text>dper mtsho chen po gcig gi chu'i nang na nor bu rin po che rnam pa mang du yod pa la tshol bas yid bzhin du rnyed pa dang mtshungs so/ /yang dper na 'phrul gyi sman tan zhes bya ba sman go 'dun rnam pa mang po las sbyar te/ nad do cog gsos na sman btang ba bzhin du kun sos</text></item>
<item><p>12b5</p><section>mdo sde</section><text>so/ /snying gtsang ma gcig tu snyoms na sems gcig tu gtsang / sangs rgyas kyi ngo bo nyid gcig tu gtsang / chos kyi rnams gcig tu gtsang ste/ mnyam snyoms na chos kyi rnams snyoms te/ de lta bur bshad pa ni gtsang mar bshad pa yin no/ /gzhan ltar bshad pa ni</text></item>
<item><p>12b6</p><section>mdo sde</section><text>sme bar bshad pa yin no/ /ci'i phyi nas shes byas na sems can thams cad kun la sangs rgyas kyi ngo bo nyid yod do/ /sangs rgyas kyi ngo bo nyid med pa med de/ tshor ba la nye ring yod du zad do/ /rtsa ba'i phyi mo bzhin du theg pa chung ngu'i mi la ni theg pa chung ngu'i chos bshad/</text></item>
<item><p>12b7</p><section>mdo sde</section><text>log sred kyi mi la ni log sred kyi chos bshad na de'i ming ni sangs rgyas kyi chos lam yon por bshad pa zhes bya ste/ sangs rgyas kyi ngo bo nyid 'chad pa dang / sangs rgyas kyi sku lus med par 'chad pa'o/ /de lta bur chos 'chad pa'i mi ni bskal pa brgya stong khri'i bar du</text></item>
<item><p>13a1</p><section>mdo sde</section><text>sems can dmyal ba rnams su lhung ste/ sangs rgyas 'jig rten du byung du zin kyang mi thar to/ /thar du zin te mi'i nang du skyes na yang yul gyi mtha' 'khob mi'i tha ma'i nang du skyes te/ mchu sho rel lce med pa de lta bu'i lus thob bo/ /ci'i phyi nas</text></item>
<item><p>13a2</p><section>mdo sde</section><text>shes byas na/ byang chub sems dpa' sems can gyi ngo bo nyid ni chos kyi ngo bo nyid yin te/ chos kyi ngo bo nyid ni rtag par gtsang la yang dag pa'i mtshan bzang po rnam pa kun ldan te/ phyi mo nas thob pa'ang med/ stor ba'ang med de byung ba'ang med/ nub pa'ang med de ngo bo</text></item>
<item><p>13a3</p><section>mdo sde</section><text>nyid rtag cing yang dag pa'i bden pa ste/ sgyu ma mi bden pa'ang med do/ /mya ngan 'khrug pa'ang med do/ /mya ngan las 'das pa'ang med do/ /skyed bri'ang med la mtha' yun du gtsang gdang ste/ ngo bo nyid gcig tu gtsang gdang ba ni byang chub nyid yin no/ /gtsang</text></item>
<item><p>13a4</p><section>mdo sde</section><text>gdang ba'i ngo bo nyid dang / byang chub kyi ngo bo nyid ni gcig tu zad de gnyis su med do/ /gtsang gdang ba'i btang snyoms pa ste/ yi ge'i 'bru dang tshig gi lam yang chad do/ /dper na nam mkha' dang mtshungs te/ phyi nang gnyis ka gtsang gdang ngo / /gtsang gdang ba</text></item>
<item><p>13a5</p><section>mdo sde</section><text>gcig po de ni phyi nang na'ang mi gnas/ bar na'ang mi gnas/ smra ba'ang med/ bshad pa'ang med do/ /ji lta bur na de'i nang nas nad kyi rtsi bye brag dbye/ bye brag dbye ba med na bye brag dbye ba'i shes rab yin no/ /rigs kyi bu pho sems gcig dang / gtsang gdang ba</text></item>
<item><p>13a6</p><section>mdo sde</section><text>gcig dang / sangs rgyas kyi ngo bo nyid gcig dang / 'di rnams dang bral na sangs rgyas btsal du yang med/ chos bshad du yang med/ dge 'dun thob pa'ang med do/ /ji lta zhes byas na/ sangs rgyas ni chos yin no/ /chos ni dge 'dun yin no/ /de lta bas na ngas</text></item>
<item><p>13a7</p><section>mdo sde</section><text>chos kyi yi ge 'di bshad pa sems can gyi lus gcig /sems gcig /gtsang gdang ba gcig /sangs rgyas kyi ngo bo nyid gcig /sangs rgyas kyi chos kyis gcig /byang chub kyi sdong po gcig gis khams so cog thams cad gang rgyas te sems can thams cad kyi</text></item>
<item><p>13b1</p><section>mdo sde</section><text>lus kyi nang du chud do/ /rigs kyi bu pho sangs rgyas thams cad ni chos kyi yi ge 'di las skyes so/ /chos so cog kun ni chos kyi yi ge 'di las byung ngo / /dge 'dun thams cad kyang chos kyi yi ge 'di las snang ngo / /chos kyi yi ge 'di mnos shing gzungs su</text></item>
<item><p>13b2</p><section>mdo sde</section><text>'dzin pa ni ming dkon mchog gsum gzungs su 'dzin pa zhes bya'o/ /chos kyi yi ge 'di klog cing 'di'i gzhung rgya cher klog tu bcug na la la zhig na ba yod na'ang kun sos te 'dre gdon dang ngan pa'i rnams nye nus pa med do/ /byang chub sems dpa' khyod kyis sems</text></item>
<item><p>13b3</p><section>mdo sde</section><text>can la phan bsod de lta bu yod kyis ngas chos kyi yi ge 'di khyod la gtams te/ gtad la gcig tu na sems can la ra mda' bya zhing bsgral ba'i chos nyung ngu thos la mang du shes pa dang / nyung ngu mthong ba la mang du rig pa dang / yi ge'i ri mo mang du ma btsal bar gzhung gi</text></item>
<item><p>13b4</p><section>mdo sde</section><text>mngon rtags thob pa yang bshad kyis/ khyed la sogs pa byang chub sems dpa'i rnams kun sems gcig tu brtags par nyon cig dang khyod la dgrol bshad do/ /sems can thams cad kun sems gcig /sangs rgyas gcig /ngo bo nyid gcig ste/ mya</text></item>
<item><p>13b5</p><section>mdo sde</section><text>ngan 'khrug pa thams cad kun ni sems gcig las skyes so/ /kun kyang 'du mched dang shes rab gnyis kyi gnas kyi rgyu las langs so/ /ji lta zhes byas na/ rgyu'i rang bzhin dang / bdag gi rang bzhin dang / rang bzhin gnyis kyi stobs las stobs rnams gnyis</text></item>
<item><p>13b6</p><section>mdo sde</section><text>kyi rang bzhin g.yos te/ skad cig bsams pa las mi bden pa'i sems skyes te/ mi bden pa de la ni phyi mo'ang med do/ /skad cig sems g.yos pa'i tshe mya ngan 'khrug pa'ang mod bzhin ldang ngo / /sems 'di la brtags na mi bden pa'i sems la phyi mo med do/ /</text></item>
<item><p>13b7</p><section>mdo sde</section><text>phyi mo med na gnas kyang med do/ /de la gnas med par rtogs na tshor ba'i sems skyes te/ phyi mo tshor ba'i sems gtsang ma la bsam pa yong med do/ /sems la bsam pa med na sems mi g.yo'o/ /sems mi g.yo na sems kyi gnas kyang med de/ de'i</text></item>
<item><p>14a1</p><section>mdo sde</section><text>ming ni gtsang gdang ngo / /gtsang gdang ba'i stong pa'i sems ni ngo bo nyid phyi mo nas gtsang gdang ste/ gtsang mas mngon brtags par yang med do/ /gtsang gdang ba'i sems dang yang bral bas na gtsang gdang zhes bshad do/ /byang chub sems</text></item>
<item><p>14a2</p><section>mdo sde</section><text>dpa' ni gtsang gdang ba'i sems la bya ba yang med/ g.yo ba yang med/ dri ma yang med/ gtsang ma yang med/ skye ba yang med/ 'bri ba yang med de mthar cis kyang gos pa med de/ gnas gcig la'ang 'dug pa med de/ de'i ming dang grangs las yang bral lo/ /rtag</text></item>
<item><p>14a3</p><section>mdo sde</section><text>pa de bzhin na de bzhin zhes bya ba yang med de/ dper rdo rje dang mtshungs te/ ngo bo nyid gcig pu la zhig pa'ang med do/ /dper nam mkha' dang mtshungs te thams cad shong / dper me tog pad mo dang mtshungs te sred pa'i chus mi chags so/ /las 'di spyad na yang dag par</text></item>
<item><p>14a4</p><section>mdo sde</section><text>grol thar te/ skye shi 'bab las 'das te/ sems can dmyal ba'i sdug bsngal las phyin to/ /byang chub sems dpa' sems gcig gi chos 'di ming gcig ni 'gyod tshangs kyis grol thar pa zhes kyang bya ste/ yang dag pa'i bden pa'i gzhung mthong ba'i phyir ro/ /</text></item>
<item><p>14a5</p><section>mdo sde</section><text>gnyis su na ming chos spyad pas grol thar ces kyang bya ste/ nags gcig na 'dug pa'i phyir ro/ /gsum du na ming spyad pa med pas grol thar ces kyang bya ste/ 'dug cing chags pa med pa'i phyir ro/ /grol thar pa 'di gsum ni kun kyang sems gcig las skyes te/ sems</text></item>
<item><p>14a6</p><section>mdo sde</section><text>can thams cad la sems gnyis su med pa'i phyir ro/ /sems can thams cad kun la theg pa gcig pu yod do/ /byang chub sems dpa'i chos kyi rgyal po chos gcig shes par nus na chos gcig mi shes pa med do/ /chos gcig mi shes na chos gcig kyang</text></item>
<item><p>14a7</p><section>mdo sde</section><text>shes pa med do/ /ji lta zhes byas na/ chos kyi rnams mi gcig pa med pa'i phyir ro/ /byang chub sems dpa' 'di gcig pu thos na de ni nyung du thos pa yin no/ /chos mi shes pa med pa de'i ming ni mang du shes pa'o/ /ci'i phyir zhes byas na/ chos so cog gi ngo</text></item>
<item><p>14b1</p><section>mdo sde</section><text>bo nyid gtsang ma gcig la 'dus pa'i phyir ro/ /gcig pu 'di mthong ba'i phyir ro/ /gcig pu 'di mthong na sangs rgyas thams cad kyi lus mthong ngo / /ci'i phyir zhes byas na/ sangs rgyas so cog gi lus ni gtsang ma gcig las byung ba'i phyir ro/ /gtsang ma</text></item>
<item><p>14b2</p><section>mdo sde</section><text>gcig gis ni sangs rgyas gcig gi lus dang / sangs rgyas kyi sa gcig dang / byang chub kyi sdong po gcig yin no/ /rigs kyi bu pho chos 'di'i nang nas mya ngan 'khrug pa'i rnams bcad pa ni dper sdong po bcad pa dang mtshungs/ rtsa ba 'ba' zhig bcad kyi</text></item>
<item><p>14b3</p><section>mdo sde</section><text>yal ga dang 'dab ma mi gcod do/ /ci'i phyir zhes byas na/ dper mi la la zhig lus la dug mdas phog ste/ lus na tsha ba la mda' phyung na ni nad kyang sos so/ /mda' ma phyung na ni nad kyang mi sos so/ /de la bsdad de mda' de'i sgro ni ci'i sgro/ gcig tu</text></item>
<item><p>14b4</p><section>mdo sde</section><text>na de'i smyug ri gang las byung / mda' de sus 'phangs zhes 'dri na de'i bar du mi de na tsha bas tshe srog zad zin to/ /de'i 'og tu mda' phyung ba ni phan pa med par mngon no/ /rigs kyi bu pho sems mod bzhin du khrus shig /sems gtsang mar 'dug na de'i ming</text></item>
<item><p>14b5</p><section>mdo sde</section><text>ni gtsang gdang zhes bya'o/ /'du mched kyi rnams gtsang gdang na yod pa la chags pa'i rnams dang bral te/ chags pa med pa'i nang du chud par nus so/ /ci'i phyir zhes byas na/ phyi mo sems can la bslabs te/ sman bzang po 'di bshad de nad kyi rnams gsos</text></item>
<item><p>14b6</p><section>mdo sde</section><text>la kun sos par 'tshal lo/ /yang gcig tu na chos kyi yi ge 'di'i rdo rje'i shes rab kyi ral gris sems can rnams kyi ma rig pa'i yid breg go/ /yang gcig tu na chos kyi yi ge 'di gtsang gdang ba'i chos spyad de/ sems can rnams kyi gdug pa gsum gyi dri ma</text></item>
<item><p>14b7</p><section>mdo sde</section><text>brdab cing bsal lo/ /yang gcig tu na chos kyi yi ge 'di shes rab kyi stobs po che spyad de/ sems can dkris pa bcus bcings pa grol thar par 'tshal lo/ /yang gcig tu na chos kyi yi ge 'di ngo bo nyid gtsang gdang bar gcig tu spyad de/ sems can gyi rnams</text></item>
<item><p>15a1</p><section>mdo sde</section><text>kun gyis lus gcig /sems gcig /sangs rgyas gcig /ngo bo nyid gcig /gtsang gdang ba gcig thob ste/ theg pa tshigs kyi nang du chud yang dag par 'tshal lo/ /sems sems can dmyal ba nas thar yang dag par 'tshal lo/ /</text></item>
<item><p>15a2</p><section>mdo sde</section><text>sems can dmyal ba nas thar yang dag par 'tshal lo/ /bdag gi sems can gyi rnams bsgral ba'i ra mda' nus te/ sems can gyi rnams sems can dmyal ba rnams su ltung na bdag gis sangs rgyas kyi sku lus nub cing med par bgyis lags na/ bcom ldan 'das</text></item>
<item><p>15a3</p><section>mdo sde</section><text>kyis sangs rgyas kyi chos 'di bdag la gtad cing gdams par smon to/ /bdag la yang sems can rgya cher bsgral ba bshad de sems can gyi rnams thos pa nyung la shes pa mang / mthong ba nyung la rig pa mang / yi ge'i ri mo mang du ma 'tshal bar gzhung gi mngon rtags thob</text></item>
<item><p>15a4</p><section>mdo sde</section><text>ste/ chos nyung ngus yang dag par grol thar la/ gzhan dogs pa 'dri ba ma mchis par bgyi na/ sangs rgyas kyis byams shing thugs rjes gzigs te bdag la dgrol bshad par smon to/ /sangs rgyas kyis phal mang po la bka' stsal pa/ byang chub sems dpa' chos kyi</text></item>
<item><p>15a5</p><section>mdo sde</section><text>rgyal po 'dis bskal pa brgya stong khri 'bum gyi sangs rgyas rnams la yon gsol myong zin pas na/ thabs spyod pa mkhas te sems can la ra mda' bya zhing bsgral nus so/ /byang chub sems dpa' 'dis ro bro ba'i rlung spyad de sems can rnams kyi srog mthud nus so/ /khyed la</text></item>
<item><p>15a6</p><section>mdo sde</section><text>sogs pa da lta'i dang / ma 'ongs pa'i dus kyi sems can rnams kyis byang chub sems dpa' 'di'i ming gzungs su bzung gi steng du/ dge ba'i bshes gnyen chen po gyis/ mya ngan las 'das pa'i shes rab kyi pha rol tu phyin pa'i stong par grol thar pa thogs pa med pa thob bo/ /de</text></item>
<item><p>15a7</p><section>mdo sde</section><text>nas byang chub sems dpa' chos kyi rgyal pos sa la gtugs te phyag 'tshal nas langs te/ de'i gzhi nas mya ngan las 'das pa chen por zhugs nas/ stong pas grol thar par go ste/ chags pa med pa'i sa las rkang pa bteg pa dang rkang pa bor ba kun kyang gtsang gdang ba</text></item>
<item><p>15b1</p><section>mdo sde</section><text>bsgrod de/ thal mo sbyar nas/ sangs rgyas la phyag 'tshal te song ngo / /dam pa'i chos kyi rgyal po'i yi ge bam po gcig ste rdzogs so// //sngon rgya las 'gyur ba'i rnying pa skad gsar gyis ma bcos par snang // //</text></item>
<item><p>15b2</p><section>mdo sde</section><text>@##/ /rgya gar skad du/ Ar+ya d+harma Na ya nA ma ma hA yA na sU tra/ bod skad du/ 'phags pa chos kyi tshul zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>15b3</p><section>mdo sde</section><text>ldan 'das mnyan yod na rgyal bu rgyal byed kyi tshal na smyug ma las byas pa'i 'khor gyi khyams na bzhugs te/ de'i tshe smyug ma las byas pa'i 'khor gyi khyams su 'dus shing 'khod pa'i byang chub sems dpa' rab tu mang po dag 'di snyam du sems te/ bdag cag gis ji ltar</text></item>
<item><p>15b4</p><section>mdo sde</section><text>gnas par bya/ ji ltar bsgrub par bya/ ji ltar rnal 'byor du bya/ ji ltar sems can rnams yongs su smin par bya snyam pa dang / de nas bcom ldan 'das kyis byang chub sems dpa' rab tu mang po de dag gi bsam pa mkhyen nas smyug ma las byas pa'i 'khor gyi khyams</text></item>
<item><p>15b5</p><section>mdo sde</section><text>ga la ba der gshegs te byon nas gdan bting ba la bzhugs so/ /bzhugs nas bcom ldan 'das kyis byang chub sems dpa' rab tu mang po de dag la 'di skad ces bka' stsal to/ /rigs kyi bu dag legs so legs so/ /khyod kyi rtog pa ni bzang ngo / /yid</text></item>
<item><p>15b6</p><section>mdo sde</section><text>kyi dri ba ni mdzes so/ /spobs pa ni dge'o/ /yid la bya ba ni tshul bzhin no/ /rigs kyi bu dag de'i phyir legs par rab tu nyon la yid la zung shig dang / byang chub sems dpa' sems dpa' chen po rnams kyi tshul gang byang chub sems dpa'i spyod pa thams cad ston</text></item>
<item><p>15b7</p><section>mdo sde</section><text>par byed pa dang / sangs rgyas kyi chos thams cad rjod par byed pa de lta bu'i chos kyi tshul ngas khyod la bshad do/ /bcom ldan 'das legs so zhes gsol nas/ byang chub sems dpa' de dag bcom ldan 'das kyi ltar nyan pa dang / bcom ldan 'das kyis de dag la 'di skad</text></item>
<item><p>16a1</p><section>mdo sde</section><text>ces bka' stsal to/ /rigs kyi bu dag de lta bas na mya ngan las 'das pa'i bsam pa can du gyis shig /'khor bar sbyor ba can du gyis shig /'khor ba dang mya ngan las 'das pa la yang gnas par ma byed cig /de dag gis gsol pa/ bcom</text></item>
<item><p>16a2</p><section>mdo sde</section><text>ldan 'das ji ltar na byang chub sems dpa' rnams mya ngan las 'das pa'i bsam pa can dang 'khor bar sbyor ba can lags/ ji ltar na 'khor ba dang / mya ngan las 'das pa la yang mi gnas pa lags/ bcom ldan 'das kyis bka' stsal pa/ 'chi ba med pa'i bde ba la</text></item>
<item><p>16a3</p><section>mdo sde</section><text>reg par bya ba'i phyir mya ngan las 'das pa'i bsam pa can yin/ dge ba'i rtsa ba bsags pa'i phyir 'khor bar sbyor ba can yin/ 'phags pa dang so so'i skye bo dag sten pa'i phyir 'khor ba dang mya ngan las 'das pa la'ang mi gnas te de ni tshul lo/ /rigs kyi bu dag de</text></item>
<item><p>16a4</p><section>mdo sde</section><text>lta bas na rang gi sems yongs su sbyongs shig /pha rol gyi sems srungs shig /sems dpa' ba can du gyis shig /gsol pa/ bcom ldan 'das ji ltar na byang chub sems dpa' rnams rang gi sems yongs su sbyong bar bgyid pa lags/ ji ltar na gzhan gyi</text></item>
<item><p>16a5</p><section>mdo sde</section><text>sems srung ba lags/ ji ltar na sems dpa' ba can lags/ bka' stsal pa/ nyon mongs pa sel bas rang gi sems yongs su sbyong bar byed pa yin/ khong khro ba med pas gzhan gyi sems srung ba yin/ byang chub kyi sems mi gtong bas sems dpa' ba yin te de ni</text></item>
<item><p>16a6</p><section>mdo sde</section><text>tshul lo/ /rigs kyi bu dag de lta bas na bya ba dang yang 'gal bar ma byed cig /bya ba ma yin pa la yang snang bar gyis shig /byas pa la lan re ba med par gyis shig /gsol pa/ bcom ldan 'das ji ltar na byang chub sems dpa' rnams bgyi ba dang mi 'gal bar</text></item>
<item><p>16a7</p><section>mdo sde</section><text>bgyid pa lags/ ji ltar na mi bgyi ba la yang gda' ba lags/ ji ltar na bgyi ba la lan re ba ma mchis pa lags/ bka' stsal pa/ bya ba dang 'gal bar mi bya ba ni rten cing 'brel par 'byung ba'i chos la 'jug pas las kyi rnam par smin pa la yid ches par bya'o/ /</text></item>
<item><p>16b1</p><section>mdo sde</section><text>bya ba ma yin pa la snang ba ni snying rje chen po la 'jug pa'o/ /byas pa la lan re ba med pa ni lan du phan 'dogs par re ba med pa ste de ni tshul lo/ /rigs kyi bu dag de lta bas na dus ma yin par ni ma ldang cig /dus la bab na ni ma nyal cig /nyal ba rnams ni</text></item>
<item><p>16b2</p><section>mdo sde</section><text>slong shig /rtag tu ni nyol cig /gsol pa/ bcom ldan 'das ji ltar na byang chub sems dpa' rnams dus ma lags par mi ldang ba lags/ ji ltar na dus la bab na mi nyal ba lags/ ji ltar na nyal ba rnams slong ba lags/ ji ltar na rtag tu nyal ba lags/</text></item>
<item><p>16b3</p><section>mdo sde</section><text>bka' stsal pa/ dus ma yin par mi ldang ba ni snod du ma gyur pa rnams la chos mi bstan pa'o/ /dus la bab na mi nyal ba ni snod du gyur pa las 'da' bar mi bya'o/ /nyal ba rnams bslang ba ni dus dang dus ma yin pas bskul ba'o/ /rtag tu nyal ba ni snyoms</text></item>
<item><p>16b4</p><section>mdo sde</section><text>par 'jug pa las mi ldang ba ste de ni tshul lo/ /rigs kyi bu dag de lta bas na yid brtan pa med par gyis shig /yid brtan pa gzhig par gyis shig /yid ma brtan pa rnams la yid brtan par gyis shig /gsol pa/ bcom ldan 'das ji ltar na byang</text></item>
<item><p>16b5</p><section>mdo sde</section><text>chub sems dpa' rnams yid mi rton pa lags/ ji ltar na yid brtan pa 'jig par bgyid pa lags/ ji ltar na yid ma brtan pa rnams la yid rton pa lags/ bka' stsal pa/ yid mi brtan zhes bya ba ni gzugs med pa'i snyoms par 'jug pa rnams la yid mi</text></item>
<item><p>16b6</p><section>mdo sde</section><text>gzhag pa'o/ /yid brtan pa gzhig par bya ba ni snyoms par 'jug pa bzlog pa'o/ /yid ma brtan pa rnams la yid brtan par bya ba ni log par zhugs pa rnams la ste de ni tshul lo/ /rigs kyi bu dag de lta bas na nor dang ldan par gyis shig /byas pa</text></item>
<item><p>16b7</p><section>mdo sde</section><text>shes pa med par sbyor cig /ci la'ang lan re bar ma byed cig /rnyed pa chen pos nye bar 'tsho bar gyis shig /gsol pa/ bcom ldan 'das ji ltar na byang chub sems dpa' rnams nor dang ldan pa lags/ ji ltar na byas pa 'tshal ba ma mchis par sbyor ba lags/</text></item>
<item><p>17a1</p><section>mdo sde</section><text>ji ltar na ci la'ang lan mi re ba lags/ ji ltar na rnyed pa chen pos nye bar 'tsho ba lags/ bka' stsal pa/ nor dang ldan pa zhes bya ba ni nor bdun dang ldan pa'o/ /byas pa shes pa med par sbyar ba ni ser sna can rnams sbyin pa la sbyar ba dang / shes</text></item>
<item><p>17a2</p><section>mdo sde</section><text>rab 'chal pa rnams shes rab la sbyar ba'o/ /ci la'ang lan re ba med pa ni rang gi dgos pa la'ang nan tan du bya ba'o/ /rnyed pa chen pos nye bar 'tsho ba ni bla na med pa yang dag par rdzogs pa'i byang chub tu yongs su bsngo ba ste de ni tshul lo/ /rigs kyi bu dag de</text></item>
<item><p>17a3</p><section>mdo sde</section><text>lta bas na chags pa yang shes par gyis shig /chags pa rnams la yang spyod cig /chags pa la zhen pa rnams la'ang ltos shig /chags pa med pa la'ang srungs shig /gsol pa/ bcom ldan 'das ji ltar na byang chub sems dpa' rnams la chags</text></item>
<item><p>17a4</p><section>mdo sde</section><text>pa 'tshal ba lags/ ji ltar na chags pa rnams la spyod pa lags/ ji ltar na chags par zhen pa la lta ba lags/ ji ltar na chags pa ma mchis pa srung ba lags/ bka' stsal pa/ chags pa shes par bya ba ni gzugs med pa'i snyoms par 'jug pa rnams so/ /</text></item>
<item><p>17a5</p><section>mdo sde</section><text>chags pa rnams la spyad pa ni skye mched drug gcad pa'o/ /chags par zhen pa la lta ba ni so so'i skye bo yongs su smin par bya ba'o/ /chags pa med pa srung ba ni skyon med par mi 'jug pa ste de ni tshul lo/ /rigs kyi bu dag de lta bas na 'jigs par gyis shig /</text></item>
<item><p>17a6</p><section>mdo sde</section><text>mngon par dga' ba med par gyis shig /snying brtse ba med par gyis shig /snying rje ba med par gyis shig /gsol pa/ bcom ldan 'das ji ltar na byang chub sems dpa' rnams 'jigs par bgyid pa lags/ ji ltar na mngon par dga' ba ma mchis pa lags/</text></item>
<item><p>17a7</p><section>mdo sde</section><text>ji ltar na snying brtse ba ma mchis pa lags/ ji ltar na snying rje ba ma mchis pa lags/ bka' stsal pa/ 'jigs zhes bya ba ni nyan thos dang rang sangs rgyas kyi sas 'jigs pa'o/ /mngon par dga' ba med ces bya ba ni gzugs med pa'i snyoms par 'jug pa rnams la</text></item>
<item><p>17b1</p><section>mdo sde</section><text>dga' ba med pa'o/ /snying brtse ba med pa ni phyi rol gyi dngos po rnams yongs su btang ba la'o/ /snying rje ba med pa ni nang gi dngos po mgo la sogs pa yongs su btang ba la ste/ de ni tshul lo/ /rigs kyi bu dag de lta bas na bden pa yang khong du chud par gyis shig /</text></item>
<item><p>17b2</p><section>mdo sde</section><text>du smra ba yang ma spang zhig /gsol pa/ bcom ldan 'das ji ltar na byang chub sems dpa' rnams bden pa khong du chud par bgyi ba lags/ ji ltar na du smra ba ni mi spong ba lags/ bka' stsal pa/ bden pa khong du chud par bya ba ni nyan thos dang rang sangs</text></item>
<item><p>17b3</p><section>mdo sde</section><text>rgyas 'dul ba'i phyir ro/ /du smra ba mi spang ba ni 'dus byas la nye bar spyod pa'i phyir te de ni tshul lo/ /rigs kyi bu dag de lta bas na pha rol tu phyin par bgyis te/ tshu rol gyi ngogs la blta bar gyis shig /pha rol tu phyin par ma byed par pha rol gyi ngogs la</text></item>
<item><p>17b4</p><section>mdo sde</section><text>blta bar gyis shig /gsol pa/ bcom ldan 'das ji ltar na byang chub sems dpa' rnams pha rol tu phyin cing tshu rol gyi ngogs la blta ba lags/ ji ltar na pha rol tu phyin par mi bgyid cing pha rol gyi ngogs la blta ba lags/ bka' stsal pa/ pha rol tu phyin pa ni</text></item>
<item><p>17b5</p><section>mdo sde</section><text>sems can thams cad kyi sems dang / spyod pa dang / bsam pa la'o/ /tshu rol gyi ngogs la blta ba ni sems can thams cad yongs su smin par bya ba'i phyir ro/ /pha rol tu phyin par mi bya ba ni pha rol bsgral ba'i phyir ro/ /pha rol gyi ngogs la lta ba ni rtag tu mya ngan</text></item>
<item><p>17b6</p><section>mdo sde</section><text>las 'da' ba la gzhol bar bya ste de ni tshul lo/ /rigs kyi bu dag de lta bas na rtag tu mi 'thun par yang gyis la rtsod pa med pa mchog tu yang gyis shig /byams pa la yang gnas la skyon yang mthong bar gyis shig /gsol pa/ bcom ldan 'das ji ltar na byang</text></item>
<item><p>17b7</p><section>mdo sde</section><text>chub sems dpa' rnams rtag tu mi 'thun par bgyid pa dang / rtsod pa ma mchis pa mchog tu bgyid pa lags/ ji ltar na byams pa la gnas shing skyon yang mthong ba lags/ bka' stsal pa/ rtag tu mi 'thun par byed pa ni dam pa'i chos yongs su gzung ba'i phyir ro/ /</text></item>
<item><p>18a1</p><section>mdo sde</section><text>rtsod pa med pa mchog tu byed pa ni bsam pa dag pa'i phyir ro/ /byams pa la gnas pa ni sems can yongs su bskyab pa'i phyir ro/ /nyes pa mthong ba ni 'dus byas kyi dngos po thams cad de de ni tshul lo/ /rigs kyi bu dag de lta bas na</text></item>
<item><p>18a2</p><section>mdo sde</section><text>zad pa yang zad par ma byed cig /mi zad par yang ltung bar ma byed cig /zad pa'i chos nyid kyang khong du chud par gyis shig /gsol pa/ bcom ldan 'das ji ltar na byang chub sems dpa' rnams zad pa zad par mi bgyid pa lags/ ji ltar na mi zad par mi</text></item>
<item><p>18a3</p><section>mdo sde</section><text>ltung ba lags/ ji ltar na zad pa'i chos nyid kyang khong du chud pa lags/ bka' stsal pa/ zad pa zhes bya ba ni 'dus byas so/ /mi zad pa zhes bya ba ni 'dus ma byas so/ /de la byang chub sems dpas dge ba'i rtsa ba bsags pa'i phyir 'dus byas kyang zad par mi bya'o/ /</text></item>
<item><p>18a4</p><section>mdo sde</section><text>thabs la mkhas pas 'dus ma byas su yang ltung bar mi bya'o/ /zad pa'i chos nyid khong du chud par bya ba ni mi rtag pa'i mthar 'gyur ba ste de ni tshul lo/ /rigs kyi bu dag de lta bas na mun pa'i nang na'ang gnas par gyis shig /snang ba yang zin par gyis shig /</text></item>
<item><p>18a5</p><section>mdo sde</section><text>mi bya ba ni gyis shig /bya ba ni yal bar zhog shig /gsol pa/ bcom ldan 'das ji ltar na byang chub sems dpa' rnams mun pa'i nang na gnas pa lags/ ji ltar na snang ba zin pa lags/ ji ltar na mi bgyi ba bgyid pa lags/ ji ltar na bgyi ba yal bar gzhog</text></item>
<item><p>18a6</p><section>mdo sde</section><text>pa lags/ bka' stsal pa/ mun pa zhes bya ba ni mi shes pa ste/ de la byang chub sems dpa' rnams kyis sems can mi shes pa rnams kyi don du bden pa thob par bya'o/ /snang ba zhes bya ba ni shes rab ste/ shes rab des kyang mun pa bsal bar bya'o/ /mi bya ba</text></item>
<item><p>18a7</p><section>mdo sde</section><text>zhes bya ba ni mya ngan las 'das pa'o/ /bya ba zhes bya ba ni mngon par 'du bya ba med pa'o/ /de byang chub sems dpa' rnams kyis yal bar gzhag par bya ste de ni tshul lo/ /rigs kyi bu dag de lta bas na zab mo'i chos kyi snang ba la yang gnas par gyis shig /snang ba'i</text></item>
<item><p>18b1</p><section>mdo sde</section><text>chos rnams la'ang brnyas par ma byed cig /snang ba dang mi snang ba la'ang ma gnas shig /gsol pa/ bcom ldan 'das ji ltar na byang chub sems dpa' rnams zab mo'i chos kyi snang ba la gnas pa lags/ ji ltar na snang bar gyur pa'i chos rnams la brnyas pa ma mchis</text></item>
<item><p>18b2</p><section>mdo sde</section><text>pa lags/ ji ltar na snang ba dang mi snang ba la mi gnas pa lags/ bka' stsal pa/ zab ces bya ba ni rten cing 'brel par 'byung ba ste/ de la byang chub sems dpa' rnams kyis lta ba thams cad dang bral bas chos thams cad la rten cing 'brel par 'byung ba yin par rig</text></item>
<item><p>18b3</p><section>mdo sde</section><text>par bya'o/ /chos gang dag rten cing 'brel par 'byung bas snang bar gyur pa de dag la yang sems can yongs su smin par bya ba'i phyir brnyas par mi bya'o/ /snang ba dang mi snang ba la gnas par mi bya ba ni gnyis dang bral ba'i phyir te de ni tshul lo/ /rigs kyi bu dag de</text></item>
<item><p>18b4</p><section>mdo sde</section><text>lta bas na gang yang dag par bsdu bar bya ba de la 'dod pa med par gyis shig /yang dag par bsdu ba'i phyir yang brtson 'grus ma glod cig /gsol pa/ bcom ldan 'das ji ltar na byang chub sems dpa' rnams gang yang dag par bsdu bar bgyi ba de la 'dod pa ma mchis</text></item>
<item><p>18b5</p><section>mdo sde</section><text>pa lags/ ji ltar na yang dag par bsdu bar bgyi ba'i slad du brtson 'grus lhod par mi bgyid pa lags/ bka' stsal pa/ yang dag par bsdu ba zhes bya ba ni dge ba'i rtsa ba rnams so/ /de la 'dod pa med pa ni mi lta bar sems can rnams la gtang ba'o/ /yang dag</text></item>
<item><p>18b6</p><section>mdo sde</section><text>par bsdu ba la brtson 'grus mi glod pa ni dge ba'i rtsa ba la ngoms mi shes par brtson par bya ba ste de ni tshul lo/ /rigs kyi bu dag de lta bas na gting dpag dka' bar yang gyis shig /spyod pa gsal ba la yang snang bar gyis shig /gsol pa/ bcom ldan</text></item>
<item><p>18b7</p><section>mdo sde</section><text>'das ji ltar na byang chub sems dpa' rnams gting dpag dka' ba lags/ ji ltar na spyod pa gsal ba la yang gda' ba lags/ bka' stsal pa/ gting dpag dka' ba zhes bya ba ni zab pa la snyoms par 'jug pa ste/ gang la nyan thos dang rang sangs rgyas rnams kyis</text></item>
<item><p>19a1</p><section>mdo sde</section><text>kyang gting mi rnyed pa'o/ /spyod pa gsal ba la yang snang ba zhes bya ba ni byis pa so so'i skye bo'i chos rnams dang 'dre bar bya ba ste de ni tshul lo/ /rigs kyi bu dag de lta bas na lam las gzur bar gyis shig /lam gol ba na yang snang bar gyis shig /</text></item>
<item><p>19a2</p><section>mdo sde</section><text>yang dag pa'i lam yang ma dor cig /gsol pa/ bcom ldan 'das ji ltar na byang chub sems dpa' rnams lam las 'dzur ba lags/ ji ltar na lam gol ba na yang gda' ba lags/ ji ltar na yang dag pa'i lam mi 'dor ba lags/ bka' stsal pa/ lam las</text></item>
<item><p>19a3</p><section>mdo sde</section><text>'dzur ba zhes bya ba ni nyan thos dang rang sangs rgyas kyi lam las 'byol ba'o/ /lam gol ba na snang ba ni sems can yongs su smin par bya ba'i phyir ro/ /yang dag pa'i lam mi 'dor ba ni 'di lta ste/ pha rol tu phyin pa drug gi lam ste de ni tshul lo/ /rigs kyi bu dag</text></item>
<item><p>19a4</p><section>mdo sde</section><text>de lta bas na phyir mi ldog pa'i go cha yang bgo bar gyis shig /thams cad las kyang phyir ldog par gyis shig /phyir log nas kyang sgrol cig /gsol pa/ bcom ldan 'das ji ltar na byang chub sems dpa' rnams phyir mi ldog pa'i go cha bgos pa lags/ ji ltar</text></item>
<item><p>19a5</p><section>mdo sde</section><text>na thams cad las phyir ldog pa lags/ ji ltar na phyir ldog nas sgrol ba lags/ bka' stsal pa/ phyir mi ldog pa'i go cha bgos zhes bya ba ni chos dang 'thun pa'i dam bcas pa la gnas pa'o/ /thams cad las phyir ldog pa ni chos dang mi ldan pa'i dam bcas pa</text></item>
<item><p>19a6</p><section>mdo sde</section><text>las ldog pa'o/ /phyir log pa nas sgrol ba ni mi dge ba'i chos thams cad kyi ste de ni tshul lo/ /rigs kyi bu dag de lta bas na 'dum par gyis shig /rtag tu dbye bar gyis shig /brtan par gyis shig /blo rgod cing mi rgod par yang gyis shig /</text></item>
<item><p>19a7</p><section>mdo sde</section><text>gsol pa/ bcom ldan 'das ji ltar na byang chub sems dpa' rnams 'dum pa lags/ ji ltar na rtag tu bye ba lags/ ji ltar na brtan pa lags/ ji ltar na blo rgod cing mi rgod pa lags/ bka' stsal pa/ 'dum pa zhes bya ba ni bdud zil gyis mnan pa'i phyir</text></item>
<item><p>19b1</p><section>mdo sde</section><text>ro/ /rtag tu bye ba ni gcig nas gcig tu brgyud cing mi gnas pa'i sems gzhan dang gzhan shes pa'o/ /brtan pa ni bsgrub pa la'o/ /blo rgod cing mi rgod pa ni dge ba'i chos gzhan dang gzhan la dmigs pa'i phyir te de ni tshul lo/ /rigs kyi bu dag de lta bas na rjes</text></item>
<item><p>19b2</p><section>mdo sde</section><text>su chags par yang gyis shig /rtag tu zhe 'gras par yang gyis shig /yun ring por lta bar yang gyis shig /byas pa mi gzo bar yang gyis shig /gsol pa/ bcom ldan 'das ji ltar na byang chub sems dpa' rnams rjes su chags pa lags/ ji ltar na rtag tu</text></item>
<item><p>19b3</p><section>mdo sde</section><text>zhe 'gras pa lags/ ji ltar na yun ring por lta ba lags/ ji ltar na byas pa mi gzo ba lags/ bka' stsal pa/ rjes su chags pa zhes bya ba ni theg pa chen po la'o/ /zhe 'gras pa zhes bya ba ni theg pa dman pa la'o/ /yun ring por lta ba ni 'khor ba yongs su bzung ba'i</text></item>
<item><p>19b4</p><section>mdo sde</section><text>phyir ro/ /byas pa mi gzo ba ni sdig pa byas pa rnams la phyir lan mi glon pa ste de ni tshul lo/ /rigs kyi bu dag de lta bas na gtong ba yang shin tu thong shig /ser sna can du yang gyis shig /'dzin pa'i sems kyang med par gyis shig /gsol pa/ bcom ldan</text></item>
<item><p>19b5</p><section>mdo sde</section><text>'das ji ltar na byang chub sems dpa' rnams gtong ba shin tu gtang ba lags/ ji ltar na ser sna can lags/ ji ltar na 'dzin pa'i sems ma mchis pa lags/ bka' stsal pa/ gtong ba shin tu gtang ba ni sems can thams cad yongs su mi gtang ba'i phyir sbyin pa gtang</text></item>
<item><p>19b6</p><section>mdo sde</section><text>ba'o/ /ser sna can du bya ba ni snod du ma gyur pa rnams la'o/ /'dzin pa med pa'i sems su bya ba ni chos la slob dpon gyi dpe mkhyud med pa'i phyir te de ni tshul lo/ /rigs kyi bu dag de lta bas na gang dag spangs pa de dag ni yongs su zung shig /gang dag yongs su bzung ba</text></item>
<item><p>19b7</p><section>mdo sde</section><text>de dag ni yal bar zhog shig /nad pa ltar yang gyis shig /na ba rnams kyang gsos shig /gsol pa/ bcom ldan 'das ji ltar na byang chub sems dpa' rnams gang dag spangs pa de dag yongs su 'dzin pa lags/ ji ltar na gang dag yongs su bzung ba de dag yal bar</text></item>
<item><p>20a1</p><section>mdo sde</section><text>'jog pa lags/ ji ltar na nad pa lta bur gyur pa lags/ ji ltar na na ba rnams kyang gso ba lags/ bka' stsal pa/ gang dag spangs pa de dag yongs su gzung ba ni log pa nyid du nges pa'i sems can sangs rgyas thams cad kyis spangs pa de dag byang chub</text></item>
<item><p>20a2</p><section>mdo sde</section><text>sems dpas yongs su bzung bar bya'o/ /gang dag yongs su bzung ba de dag yal bar gzhag pa ni slob pa dang mi slob pa thams cad do/ /nad pa ltar yang bya zhing na ba rnams kyang gso bar bya ba ni bsams bzhin du rga ba dang na ba bstan nas so so'i skye bo rnams la chos</text></item>
<item><p>20a3</p><section>mdo sde</section><text>bstan pa ste de ni tshul lo/ /rigs kyi bu dag de lta bas na bdud kyi las rnams ni 'bar bar gyis shig /sangs rgyas kyi chos rnams ni zhi bar gyis shig /gsol pa/ bcom ldan 'das ji ltar na byang chub sems dpa' rnams bdud kyi las rnams ni 'bar bar bgyid</text></item>
<item><p>20a4</p><section>mdo sde</section><text>pa lags/ ji ltar na sangs rgyas kyi chos rnams ni zhi bar bgyid pa lags/ bka' stsal pa/ bdud kyi las 'bar bar byed pa ni dge ba'i chos la brtson pa rnams la'o/ /sangs rgyas kyi chos rnams zhi bar byed pa ni chos thams cad nyon mongs pa dang / nye ba'i nyon mongs</text></item>
<item><p>20a5</p><section>mdo sde</section><text>pa med par sbyor ba ste de ni tshul lo/ /rigs kyi bu dag de lta bas na bdud rnams dang ni 'thab par gyis shig /ston pa ni ma tshol cig /gsol pa/ bcom ldan 'das ji ltar na byang chub sems dpa' rnams bdud dang 'thab pa lags/ ji ltar na ston pa mi tshol ba</text></item>
<item><p>20a6</p><section>mdo sde</section><text>lags/ bka' stsal pa/ bdud dang 'thab par bya ba ni byang chub sems dpa' dag gang gi tshe sems can rnams yongs su smin par byed pa de'i tshe bar chad bya ba'i phyir bdud brtson par byed pa na'o/ /ston pa mi tshol ba ni dge ba'i chos thams cad dang ldan pa ste de ni tshul</text></item>
<item><p>20a7</p><section>mdo sde</section><text>lo/ /rigs kyi bu dag de lta bas na gang dag nyan thos kyis smad par bya ba de khyed kyis ma smad cig /gang la nyan thos mngon par dga' ba de la khyed dga' bar ma byed cig /gsol pa/ bcom ldan 'das ji ltar na byang chub sems dpa' rnams gang dag nyan thos kyis</text></item>
<item><p>20b1</p><section>mdo sde</section><text>smad par bgyi ba de dag la mi dmod pa lags/ ji ltar na gang la nyan thos dga' ba de la mi dga' ba lags/ bka' stsal pa/ nyan thos ni skye ba'i gnas rnams la smod de/ de dag khyed kyis smad par mi bya'o/ /nyan thos ni rang yongs su mya ngan las 'das pa la</text></item>
<item><p>20b2</p><section>mdo sde</section><text>mngon par dga' na de la khyed kyis mngon par dga' bar mi bya ste/ de ni tshul lo/ /rigs kyi bu dag de lta bas na 'jig rten na gnas par gyis shig /'jig rten gyi chos rnams myong bar gyis shig /'jig rten gyis kyang ma gos par gyis shig /'jig rten</text></item>
<item><p>20b3</p><section>mdo sde</section><text>na thogs pa rnams kyang sgrol cig /gsol pa/ bcom ldan 'das ji ltar na byang chub sems dpa' rnams 'jig rten na gnas pa lags/ ji ltar na 'jig rten gyi chos rnams myong ba lags/ ji ltar na 'jig rten gyis mi gos pa lags/ ji ltar na 'jig rten du</text></item>
<item><p>20b4</p><section>mdo sde</section><text>thogs pa sgrol ba lags/ bka' stsal pa/ 'jig rten na gnas par bya ba ni 'dod pa dang / gzugs dang / gzugs med pa rnams su'o/ /'jig rten gyi chos rnams myang bar bya ba ni 'jig rten gyi chos brgyad po dag go/ /'jig rten gyis mi gos par bya ba ni</text></item>
<item><p>20b5</p><section>mdo sde</section><text>bde ba dang sdug bsngal gyis mi bskyod pa'i phyir ro/ /'jig rten du thogs pa bsgral ba ni khams gsum gyi btson ra nas 'don pa ste/ de ni tshul lo/ /rigs kyi bu dag de lta bas na yang bar gyis shig /lci bar gyis shig /sdug bsngal bar gyis shig /bde</text></item>
<item><p>20b6</p><section>mdo sde</section><text>bar gyis shig /gsol pa/ bcom ldan 'das ji ltar na byang chub sems dpa' rnams yang ba lags/ ji ltar na lci ba lags/ ji ltar na sdug bsngal ba lags/ ji ltar na bde ba lags/ bka' stsal pa/ yang ba ni sems can thams cad kyi bya ba ci yod pa la snying las</text></item>
<item><p>20b7</p><section>mdo sde</section><text>su byed pa'o/ /lci ba ni yi dam la brtan pa'o/ /sdug bsngal bar bya ba ni mi 'thun pa'i gnyen po rnams la'o/ /bde bar bya ba ni bsod nams byas pa'i phyir te/ de ni tshul lo/ /rigs kyi bu dag de lta bas na mi snang bar yang gyis shig /thams cad du snang</text></item>
<item><p>21a1</p><section>mdo sde</section><text>bar yang gyis shig /byol bar bya ba rnams la ni byol cig /bsdad par bya ba rnams la ni sdod cig /gsol pa/ bcom ldan 'das ji ltar na byang chub sems dpa' rnams la mi gda' ba yang lags/ ji ltar na thams cad du gda' ba yang lags/</text></item>
<item><p>21a2</p><section>mdo sde</section><text>ji ltar na byol bar bgyi ba rnams la byol ba lags/ ji ltar na bsdad par bgyi ba rnams la sdod par bgyid pa lags/ bka' stsal pa/ mi snang bar bya ba ni ltung ba dang 'khrul pa thams cad las yang dag par 'das par bya ba'o/ /thams cad du snang bar yang bya ba ni byang</text></item>
<item><p>21a3</p><section>mdo sde</section><text>chub kyi phyogs kyi chos yang dag par bsgrub pa'i phyir ro/ /byol bar bya ba rnams las 'byol ba ni 'thab mo dang rtsod pa rnams las so/ /bsdad par bya ba rnams la sdod pa ni sems can tshogs par bya ba'i phyir te de ni tshul lo/ /rigs kyi bu dag de lta bas na ma byas pa</text></item>
<item><p>21a4</p><section>mdo sde</section><text>rnams la'ang gnas par gyis shig /byas pa rnams la'ang gnas par gyis shig /byas pa dang ma byas pa rnams la'ang sems mnyam par gyis shig /gsol pa/ bcom ldan 'das ji ltar na byang chub sems dpa' rnams ma bgyis pa rnams la'ang gnas pa</text></item>
<item><p>21a5</p><section>mdo sde</section><text>lags/ ji ltar na bgyis pa rnams la'ang gnas pa lags/ ji ltar na bgyis pa dang ma bgyis pa rnams la'ang sems mnyam pa lags/ bka' stsal pa/ ma byas pa rnams la gnas pa ni dge ba'i rtsa ba yang dag par bsgrub pa'i phyir ro/ /byas pa rnams la gnas</text></item>
<item><p>21a6</p><section>mdo sde</section><text>pa ni dge ba'i rtsa ba byas pa de'i gong ma'i chos dang sbyar bar bya ba'i phyir ro/ /byas pa dang ma byas pa rnams la sems mnyam par bya ba ni tshul khrims dang ldan pa dang / tshul khrims 'chal pa rnams la bye brag med pa'i 'du shes su bya ba ste de ni tshul lo/ /rigs kyi bu dag de</text></item>
<item><p>21a7</p><section>mdo sde</section><text>lta bas na snying po med pa las kyang snying po tshol cig /snying po la yang snying po med pa'i 'du shes skyed cig /snying po dang snying po med pa la yang spyod cig /gsol pa/ bcom ldan 'das ji ltar na byang chub sems dpa' rnams snying po ma mchis pa la snying po tshol ba lags/</text></item>
<item><p>21b1</p><section>mdo sde</section><text>ji ltar na snying po la snying po ma mchis par 'du shes bskyed pa lags/ ji ltar na snying po dang snying po ma mchis pa la spyod pa lags/ bka' stsal pa/ snying po med ces bya ba ni lus dang / srog dang / longs spyod rnams te/ de las dam pa'i chos yongs su rdzogs par bya</text></item>
<item><p>21b2</p><section>mdo sde</section><text>bas snying po btsal ba'o/ /snying po zhes bya ba ni 'dus ma byas te/ sangs rgyas kyi chos la gzud pa'i phyir de la snying po ma yin pa'i 'du shes bskyed par bya'o/ /snying po dang snying po ma yin pa la spyod pa ni 'dus byas dang / 'dus ma byas kyi chos rnams la blo gtang ba</text></item>
<item><p>21b3</p><section>mdo sde</section><text>ste de ni tshul lo/ /rigs kyi bu dag de lta bas na dam bcas pa ni nyams par gyis shig /tshul khrims ni ma nyams par gyis shig /tshul khrims 'chal pa rnams la ni ltos shig /tshul khrims dang ldan pa rnams la ni yal bar zhog cig /gsol pa/ /</text></item>
<item><p>21b4</p><section>mdo sde</section><text>bcom ldan 'das ji ltar na byang chub sems dpa' rnams dam bcas pa nyams par bgyid pa lags/ ji ltar na tshul khrims ma nyams pa lags/ ji ltar na tshul khrims 'chal pa rnams la lta ba lags/ ji ltar na tshul khrims dang ldan pa rnams la yal bar gzhog pa</text></item>
<item><p>21b5</p><section>mdo sde</section><text>lags/ bka' stsal pa/ dam bcas pa nyams par bya ba ni dge ba'i rtsa ba gong ma dang gong ma la lhag par dmigs pa'i phyir ro/ /tshul khrims ma nyams par bya ba ni byang chub kyi sems la lhag par dmigs pa'i phyir ro/ /tshul khrims 'chal pa rnams la lta ba ni</text></item>
<item><p>21b6</p><section>mdo sde</section><text>tshul khrims la sbyar ba'i phyir ro/ /tshul khrims dang ldan pa rnams la yal bar gzhag pa ni bya ba byas pa'i phyir te de ni tshul lo/ /rigs kyi bu dag de lta bas na gzhan gyi nor la dga' bar gyis shig /rang gi nor ni yongs su thong cig /nye bar gnas par gyis</text></item>
<item><p>21b7</p><section>mdo sde</section><text>shig /gsol pa/ bcom ldan 'das ji ltar na byang chub sems dpa' rnams gzhan gyi nor la dga' ba lags/ ji ltar na rang gi nor yongs su gtong ba lags/ ji ltar na nye bar gnas pa lags/ bka' stsal pa/ gzhan gyi nor la mngon par dga' ba zhes bya ba ni</text></item>
<item><p>22a1</p><section>mdo sde</section><text>byang chub sems dpa' dang / nyan thos dang / rang sangs rgyas thams cad dang / sems can thams cad kyi bsod nams la rjes su yi rang bar bya'o/ /rang gi nor yongs su gtang ba ni rang gi dge ba'i rtsa ba rnams sems can thams cad la yongs su gtang</text></item>
<item><p>22a2</p><section>mdo sde</section><text>bar bya'o/ /nye bar gnas par bya ba ni byang chub tu yongs su bsngo ba'i phyir te de ni tshul lo/ /rigs kyi bu dag de lta bas na mchog tu phyin par yang gyis shig /sems dma' bar yang gyis shig /le lo can du'ang gyis shig /rtag tu brtson par yang gyis shig /</text></item>
<item><p>22a3</p><section>mdo sde</section><text>gsol pa/ bcom ldan 'das ji ltar na byang chub sems dpa' rnams mchog tu phyin pa lags/ ji ltar na sems dma' ba lags/ ji ltar na le lo can lags/ ji ltar na rtag tu brtson pa lags/ bka' stsal pa/ mchog tu phyin pa ni shes rab dang ye shes kyis</text></item>
<item><p>22a4</p><section>mdo sde</section><text>so/ /sems dma' ba ni nga rgyal med pa'i phyir ro/ /le lo can ni nyan thos dang rang sangs rgyas kyi sa 'thob par bya ba la'o/ /rtag tu brtson pa ni pha rol tu phyin pa rnams la ste de ni tshul lo/ /rigs kyi bu dag de lta bas na mi srun par yang gyis shig /dul ba'i sa</text></item>
<item><p>22a5</p><section>mdo sde</section><text>la gnas par yang gyis shig /'jigs par yang gyis shig /seng ge'i rtsal gyis rnam par gnon par yang gyis shig /gsol pa/ bcom ldan 'das ji ltar na byang chub sems dpa' rnams mi srun pa lags/ ji ltar na dul ba'i sa la gnas pa lags/ ji ltar na</text></item>
<item><p>22a6</p><section>mdo sde</section><text>'jigs pa lags/ ji ltar na seng ge'i rtsal gyis rnam par gnon pa lags/ bka' stsal pa/ mi srun par bya ba ni bdud thams cad gdul ba'i phyir ro/ /dul ba'i sa la gnas pa ni sems can cang shes gdul ba'i phyir ro/ /'jigs par bya ba ni sdig pa thams cad las</text></item>
<item><p>22a7</p><section>mdo sde</section><text>so/ /seng ge'i rtsal gyis rnam par gnon par bya ba ni phas kyi rgol ba thams cad smad bab pa'i phyir te de ni tshul lo/ /rigs kyi bu dag de lta bas na yid du 'ong bar yang gyis shig /yid du mi 'ong bar yang gyis shig /smad du med par yang gyis shig /smad</text></item>
<item><p>22b1</p><section>mdo sde</section><text>du yod par yang gyis shig /gsol pa/ bcom ldan 'das ji ltar na byang chub sems dpa' rnams yid du 'ong ba lags/ ji ltar na yid du mi 'ong ba lags/ ji ltar na smad du ma mchis pa lags/ ji ltar na smad du mchis pa lags/ bka' stsal pa/ yid du 'ong ba zhes</text></item>
<item><p>22b2</p><section>mdo sde</section><text>bya ba ni yon tan gyis phyug pa'i phyir sangs rgyas thams cad kyi thugs su byon pa'o/ /yid du mi 'ong ba ni mngon par shes pa thams cad kyi rnam par 'phrul pa'i phyir bdud thams cad kyi yid du mi 'ong ba'o/ /smad du med pa ni lus dang / ngag dang / yid yongs su dag pa'i</text></item>
<item><p>22b3</p><section>mdo sde</section><text>phyir ro/ /smad du yod pa ni mi dge ba'i chos thams cad la dmod pa'i phyir te de ni tshul lo/ /rigs kyi bu dag de lta bas na rma byung ba rnams la rma ma 'byin cig /rma ma byung ba rnams la rma phyung shig /ye shes tshol cig /ye shes kyi bya ba rnams la dga' bar ma byed cig /</text></item>
<item><p>22b4</p><section>mdo sde</section><text>gsol pa/ bcom ldan 'das ji ltar na byang chub sems dpa' rnams rma byung ba rnams la rma mi 'byin pa lags/ ji ltar na rma ma byung ba rnams la rma 'byin pa lags/ ji ltar na ye shes tshol ba lags/ ji ltar na ye shes kyi bgyi ba rnams la mi dga' ba lags/ bka'</text></item>
<item><p>22b5</p><section>mdo sde</section><text>stsal pa/ rma byung ba rnams zhes bya ba ni nyan thos dang rang sangs rgyas kyi sa ste de la rma dbyung bar mi bya'o/ /rma ma byung ba rnams zhes bya ba ni so so'i skye bo thams cad de/ de dag ni rma dbyung bar bya'o/ /ye shes btsal bar bya ba ni/ zad pa dang mi skye ba shes pa'o/ /ye shes kyi</text></item>
<item><p>22b6</p><section>mdo sde</section><text>bya ba la dga' bar mi bya ba ni 'dus ma byas su ltung bar mi bya ba ste de ni tshul lo/ /rigs kyi bu dag de lta bas na mnyam par gzhag par yang gyis shig /sems rnam par g.yeng bar yang gyis shig /sems mi gnas par yang gyis shig /rtag tu snyoms par zhugs</text></item>
<item><p>22b7</p><section>mdo sde</section><text>par yang gyis shig /gsol pa/ bcom ldan 'das ji ltar na byang chub sems dpa' rnams mnyam par gzhag pa lags/ ji ltar na sems rnam par g.yeng bar bgyid pa lags/ ji ltar na sems mi gnas pa lags/ ji ltar na rtag tu snyoms par zhugs pa lags/</text></item>
<item><p>23a1</p><section>mdo sde</section><text>bka' stsal pa/ mnyam par gzhag pa ni byang chub kyi sems kyis so/ /sems rnam par g.yeng bar bya ba ni nyan thos kyi sems las so/ /mi gnas pa ni de la ma chags pa'i phyir ro/ /rtag tu snyoms par zhugs pa ni sems can thams cad la sems</text></item>
<item><p>23a2</p><section>mdo sde</section><text>mnyam pa'i phyir te de ni tshul lo/ /rigs kyi bu dag de lta bas na bsreg par bya ba ni sregs shig /tshig pa ni skyed cig /skyes pa ni thong cig /rnam par phye ba ni bsdus shig /gsol pa/ bcom ldan 'das ji ltar na byang chub sems dpa' rnams bsreg par</text></item>
<item><p>23a3</p><section>mdo sde</section><text>bgyi ba sreg pa lags/ ji ltar na tshig pa rnams skyed pa lags/ ji ltar na skyes pa rnams gtong ba lags/ ji ltar na rnam par phye ba rnams sdud pa lags/ bka' stsal pa/ bsreg par bya ba sreg pa ni nyon mongs pa thams cad shes rab kyi mes sreg pa'o/ /tshig pa</text></item>
<item><p>23a4</p><section>mdo sde</section><text>skyed pa ni thabs kyis phung po dang / khams dang / skye mched rnams gzung ba'o/ /skyes nas gtong ba ni sems can thams cad kyi bya ba ci yod pa la snying las su bya ba'o/ /rnam par phye bas bsdu ba zhes bya ba de ni yongs su bsngo ba'i tshig te de ni tshul lo/ /rigs</text></item>
<item><p>23a5</p><section>mdo sde</section><text>kyi bu dag de lta bas na dus ma yin pa ni dus su shes par gyis shig /dus ni dus ma yin par shes par gyis shig /dus dang dus ma yin pa la mkhas par yang gyis shig /gsol pa/ bcom ldan 'das ji ltar na byang chub sems dpa' rnams dus ma lags pa la</text></item>
<item><p>23a6</p><section>mdo sde</section><text>dus su 'tshal ba lags/ ji ltar na dus la dus ma lags par 'tshal ba lags/ ji ltar na dus dang dus ma lags pa la mkhas pa lags/ bka' stsal pa/ gang nyan thos kyi sa thob par bya ba'i dus de ni byang chub sems dpa'i dus ma yin no/ /pha rol tu phyin pa thams cad</text></item>
<item><p>23a7</p><section>mdo sde</section><text>yongs su rdzogs par byas te bla na med pa yang dag par rdzogs pa'i byang chub tu mngon par rdzogs par 'tshang rgya ba ni byang chub sems dpa'i dus so/ /dus dang dus ma yin pa la mkhas par bya ba ni dus bzhin du dge ba'i rtsa ba yang dag par bsgrub pa'i phyir te de ni tshul</text></item>
<item><p>23b1</p><section>mdo sde</section><text>lo/ /rigs kyi bu dag de lta bas na 'byor pa ni phye shig /ma 'byor pa ni sbyor cig /'byor pa dang ma 'byor pa la chags par yang ma byed cig /gsol pa/ bcom ldan 'das ji ltar na byang chub sems dpa' rnams 'byor pa 'byed pa lags/ ji ltar na ma 'byor</text></item>
<item><p>23b2</p><section>mdo sde</section><text>pa ni sbyor ba lags/ ji ltar na sbyor ba dang / mi sbyor ba la ma chags pa lags/ bka' stsal pa/ 'byor pa ni phyin ci log bzhi 'khor ba'i 'dam dang 'byor pa ste/ de ni byang chub sems dpas dbye bar bya'o/ /ma 'byor pa ni mya ngan las 'das pa'i tshul bzhin yid la bya ba ste/</text></item>
<item><p>23b3</p><section>mdo sde</section><text>de ni byang chub sems dpas sbyar ba'o/ /'byor pa dang ma 'byor pa la chags par mi bya ba ni nyan thos dang rang sangs rgyas kyi spyod pa dang / so so'i skye bo'i spyod pa la ma chags par bya ba ste de ni tshul lo/ /rigs kyi bu dag de lta bas na dbugs phyin pa rnams ni dbugs ma</text></item>
<item><p>23b4</p><section>mdo sde</section><text>phyung shig /dbugs ma phyin pa rnams ni dbugs phyung shig /gsol pa/ bcom ldan 'das ji ltar na byang chub sems dpa' rnams dbugs phyin pa rnams dbugs mi 'byin pa lags/ ji ltar na dbugs ma phyin pa rnams dbugs 'byin pa lags/ bka' stsal</text></item>
<item><p>23b5</p><section>mdo sde</section><text>pa/ dbugs phyin pa rnams dbugs mi dbyung ba ni/ yongs su smin pa'i sems can rnams yongs su smin par mi bya'o/ /dbugs ma phyin pa rnams dbugs dbyung ba ni yongs su ma smin pa'i sems can rnams yongs su smin par bya ba ste de ni tshul lo/ /rigs kyi bu</text></item>
<item><p>23b6</p><section>mdo sde</section><text>dag de lta bas na rma byung bar yang gyis shig /ma rmas par yang gyis shig /rma byung ba rnams ni sos par yang gyis shig /rma ma byung ba rnams ni rma dbyung shig /gsol pa/ bcom ldan 'das ji ltar na byang chub sems dpa' rnams rma 'byin pa lags/ ji ltar</text></item>
<item><p>23b7</p><section>mdo sde</section><text>na ma rmas pa lags/ ji ltar na rma byung ba rnams gso ba lags/ ji ltar na rma ma byung ba rma mi 'byin pa lags/ bka' stsal pa/ rma 'byung ba ni yan lag dang nying lag yongs su btang ba'i phyir ro/ /ma rmas par bya ba ni sems kyis so/ /rma byung ba rnams gso ba</text></item>
<item><p>24a1</p><section>mdo sde</section><text>ni ltung ba byung ba rnams chos bzhin du bcos pa'o/ /rma ma byung ba rma mi dbyung ba ni srog gi phyir yang bslab pa las 'gal bar mi bya ba ste de ni tshul lo/ /rigs kyi bu dag de lta bas na nye bar 'tshor med par yang gyis shig /sems can thams cad nye</text></item>
<item><p>24a2</p><section>mdo sde</section><text>bar 'tsho bar yang gyis shig /ma bsags pa rnams kyang sogs shig /bsags pa rnams kyang chud ma gzan cig /gsol pa/ bcom ldan 'das ji ltar na byang chub sems dpa' rnams nye bar 'tsho ba ma mchis pa lags/ ji ltar na sems can thams cad nye bar</text></item>
<item><p>24a3</p><section>mdo sde</section><text>'tsho ba lags/ ji ltar na ma bsags pa sogs pa lags/ ji ltar na bsags pa chud mi gzon pa lags/ bka' stsal pa/ nye bar 'tsho ba med pa ni bdud dang mu stegs can thams cad kyis glags mi rnyed pa'o/ /sems can thams cad nye bar 'tsho ba ni dpag</text></item>
<item><p>24a4</p><section>mdo sde</section><text>bsam gyi shing lta bu'o/ /ma bsags pa bsags pa ni dge ba'i rtsa ba bskyed pa'i phyir ro/ /bsags pa chud mi gzan pa ni dge ba'i sems skyes so cog byang chub tu yongs su bsngo ba ste de ni tshul lo/ /rigs kyi bu dag de lta bas na stobs chung bar yang gyis shig /</text></item>
<item><p>24a5</p><section>mdo sde</section><text>stobs dang ldan par yang gyis shig /rten med par yang gyis shig /dpung gnyen med par yang gyis shig /gsol pa/ bcom ldan 'das ji ltar na byang chub sems dpa' rnams stobs chung ba lags/ ji ltar na stobs dang ldan pa lags/ ji ltar na rten ma mchis</text></item>
<item><p>24a6</p><section>mdo sde</section><text>pa lags/ ji ltar na dpung gnyen ma mchis pa lags/ bka' stsal pa/ stobs chung ngu bya ba ni gnod par byed pa rnams la lan mi bya'o/ /stobs dang ldan par bya ba ni phan pa mi byed pa rnams la bzod pas phan gdags pa'o/ /rten med par bya ba ni so so rang</text></item>
<item><p>24a7</p><section>mdo sde</section><text>gis shes pas so/ /dpung gnyen med par bya ba ni gzhan gyi dring mi 'jog pa ste de ni tshul lo/ /rigs kyi bu dag de lta bas na dang ba dag ni rnyog pa can du gyis shig /rnyog pa can dag ni dang bar gyis shig /rnyog pa med par yang gyis shig /rtag tu dang bar</text></item>
<item><p>24b1</p><section>mdo sde</section><text>yang gyis shig /gsol pa/ bcom ldan 'das ji ltar na byang chub sems dpa' rnams dang ba dag ni rnyog pa can du bgyi ba lags/ ji ltar na rnyog pa can dag ni dang bar bgyid pa lags/ ji ltar na rnyog pa ma mchis pa lags/ ji ltar na rtag tu dang ba lags/ bka'</text></item>
<item><p>24b2</p><section>mdo sde</section><text>stsal pa/ dang ba dag rnyog pa can du bya ba ni mnyam par gzhag pa'i sems la dge ba'i rtsa ba dag gis bsgo ba'o/ /rnyog pa can dag dang bar bya ba ni nyon mongs pas rnyogs pa'i sems byang chub kyi sems su dang bar bya ba'o/ /rnyog pa med par bya ba ni nyon mongs</text></item>
<item><p>24b3</p><section>mdo sde</section><text>pa thams cad bsal ba'o/ /rtag tu dang bar bya ba ni sems can thams cad la sems dang ba ste de ni tshul lo/ /rigs kyi bu dag de lta bas na lugs las bzlog par 'jug par yang gyis shig /lugs bzhin du yang slobs shig /spyi'u tshugs kyi rgyud</text></item>
<item><p>24b4</p><section>mdo sde</section><text>kyang shes par gyis shig /gsol pa/ bcom ldan 'das ji ltar na byang chub sems dpa' rnams lugs las bzlog par 'jug pa lags/ ji ltar na lugs bzhin du slob pa lags/ ji ltar na spyi'u tshugs kyi rgyud 'tshal ba lags/ bka' stsal pa/ lugs las</text></item>
<item><p>24b5</p><section>mdo sde</section><text>bzlog par 'jug par bya ba ni byis pa so so'i skye bo thams cad kyi spyod pa las phyir log pa'o/ /lugs bzhin du bslab pa ni byang chub sems dpa'i bslab pa thams cad la'o/ /spyi'u tshugs kyi rgyud shes par bya ba ni 'du shes med 'du shes med min skye mched kyi</text></item>
<item><p>24b6</p><section>mdo sde</section><text>snyoms par 'jug pa las log ste 'dod pa'i khams su snang bar bya ba ste de ni tshul lo/ /rigs kyi bu dag de lta bas na bdud rtsi dang dug tu ma 'dres par gyis shig /dug med pa rnams dang ma bsten cig /dug dang ldan pa rnams la bdud rtsi'i sbyin pa gyis shig /</text></item>
<item><p>24b7</p><section>mdo sde</section><text>gsol pa/ bcom ldan 'das ji ltar na byang chub sems dpa' rnams bdud rtsi dang dug tu ma 'dres pa lags/ ji ltar na dug ma mchis pa rnams dang mi sten pa lags/ ji ltar na dug dang ldan pa rnams la bdud rtsi'i sbyin pa bgyid pa lags/ bka' stsal pa/ bdud</text></item>
<item><p>25a1</p><section>mdo sde</section><text>rtsi zhes bya ba ni bag yod pa'o/ /dug ces bya ba ni bag med pa ste/ de la byang chub sems dpas bag yod par bya zhing bag med pa'i sems dang ma 'dres par bya'o/ /dug med pa rnams zhes bya ba ni nyan thos rnams te/ de dag dang bsten par mi bya'o/ /</text></item>
<item><p>25a2</p><section>mdo sde</section><text>dug dang ldan pa zhes bya ba ni so so'i skye bo rnams te/ de dag la bdud rtsi bstan par bya ste de ni tshul lo/ /rigs kyi bu dag de lta bas na mngon par dga' bar bya ba la ni mngon par dga' bar ma byed cig /mngon par dga' bar mi bya ba la ni mngon par dga' bar gyis</text></item>
<item><p>25a3</p><section>mdo sde</section><text>shig /dga' ba dang 'dod chags dang ldan par yang gyis shig /dga' ba dang 'dod chags yongs su bcad par yang gyis shig /gsol pa/ bcom ldan 'das ji ltar na byang chub sems dpa' rnams mngon par dga' bar bgyi ba la mngon par dga' bar mi bgyid</text></item>
<item><p>25a4</p><section>mdo sde</section><text>pa lags/ ji ltar na mngon par dga' bar mi bgyi ba la mngon par dga' bar bgyid pa lags/ ji ltar na dga' ba dang 'dod chags dang ldan pa lags/ ji ltar na dga' ba dang 'dod chags yongs su gcod pa lags/ bka' stsal pa/ mngon par dga' ba zhes bya ba ni</text></item>
<item><p>25a5</p><section>mdo sde</section><text>ngar 'dzin pa dang nga yir 'dzin pa ste/ de dag la mngon par dga' bar mi bya'o/ /mngon par mi dga' ba ni bdud rnams kyis sangs rgyas kyi ye shes la ste/ de la mngon par dga' bar bya'o/ /dga' ba dang 'dod chags dang ldan par bya ba ni 'khor ba na sred pa ni zla</text></item>
<item><p>25a6</p><section>mdo sde</section><text>yin pa'o/ /dga' ba dang 'dod chags yongs su gcad pa ni 'gog pa yongs su shes par bya ba ste de ni tshul lo/ /rigs kyi bu dag de lta bas na bcing bas bcings par yang gyis shig /bcing bas bcings pa rnams kyang khrol cig /grol ba rnams la'ang</text></item>
<item><p>25a7</p><section>mdo sde</section><text>bsnyen bkur gyis shig /ma grol ba rnams kyi rjes su 'brang bar gyis shig /gsol pa/ bcom ldan 'das ji ltar na byang chub sems dpa' rnams bcing bas bcings pa lags/ ji ltar na bcings pa rnams dgrol ba lags/ ji ltar na grol ba rnams la bsnyen bkur</text></item>
<item><p>25b1</p><section>mdo sde</section><text>bgyid pa lags/ ji ltar na ma grol ba rnams kyi rjes su 'brang ba lags/ bka' stsal pa/ bcing bas bcings par bya ba ni bslab pa'i bcing bas so/ /bcings pa 'grol ba ni sred pa'i bcing ba las so/ /grol ba rnams la bsnyen bkur bya ba ni nyan thos dang rang sangs</text></item>
<item><p>25b2</p><section>mdo sde</section><text>rgyas rnams la'o/ /ma grol ba rnams kyi rjes su 'brang bar bya ba ni byis pa so so'i skye bo rnams yongs su smin par bya ba ste de ni tshul lo/ /rigs kyi bu dag de lta bas na 'dod par bya ba rnams la ni 'dod par gyis shig /'dod par mi bya ba rnams la ni 'dod par ma</text></item>
<item><p>25b3</p><section>mdo sde</section><text>byed cig /'dod pa dang bral bar yang gyis shig /gsol pa/ bcom ldan 'das ji ltar na byang chub sems dpa' rnams 'tshal bar bgyi ba rnams 'tshal ba lags/ ji ltar na 'tshal bar mi bgyi ba rnams mi 'tshal ba lags/ ji ltar na 'tshal ba dang bral ba</text></item>
<item><p>25b4</p><section>mdo sde</section><text>lags/ bka' stsal pa/ byang chub sems dpa'i 'dod par mi bya ba ni nyan thos dang rang sangs rgyas thams cad de/ de dag la 'dod par mi bya'o/ /lha dang bcas pa'i 'jig rten gyi 'dod par bya ba ni sangs rgyas bcom ldan 'das rnams te/ de dag la 'dod par bya'o/ /'dod</text></item>
<item><p>25b5</p><section>mdo sde</section><text>pa dang bral bar bya ba ni brgya byin dang tshangs par skye ba la lta ste de ni tshul lo/ /rigs kyi bu dag de lta bas na ji tsam du chung ba'i sa bon la 'dam brnyas shig /zhing tshad med pa la yang mos par gyis shig /'thob pa chen po ni ma sgrubs shig /gsol pa/ bcom ldan</text></item>
<item><p>25b6</p><section>mdo sde</section><text>'das ji ltar na byang chub sems dpa' rnams ji tsam du chung ba'i sa bon la yang brnyas par mi bgyid pa lags/ ji ltar na zhing tshad ma mchis pa la mos pa lags/ ji ltar na 'thob pa chen po mi sgrub pa lags/ bka' stsal pa/ ji tsam du chung ba'i sa bon zhes bya ba ni ji tsam du chung</text></item>
<item><p>25b7</p><section>mdo sde</section><text>ba'i dge ba'i rtsa ba ste/ de la brnyas par mi bya'o/ /zhing tshad med pa la yang mos par bya ba ni sangs rgyas la phul ba'i sbyin pa tshad med pa la mos par bya ba'o/ /'thob pa chen po mi sgrub pa ni sems can thams cad la sbyin pa'i phyir te de ni tshul lo/ /rigs kyi bu dag de lta</text></item>
<item><p>26a1</p><section>mdo sde</section><text>bas na chags pa rnams ni khong du chud par gyis shig /chags pa rnams la ni spyod cig /chags pa la zhen pa rnams la ni ltos shig /chags pa med par ni ma ltung shig /gsol pa/ bcom ldan 'das ji ltar na byang chub sems dpa'</text></item>
<item><p>26a2</p><section>mdo sde</section><text>rnams chags pa rnams 'tshal ba lags/ ji ltar na chags pa rnams la spyod pa lags/ ji ltar na chags pa la zhen pa rnams la lta ba lags/ ji ltar na chags pa ma mchis pa nyid du mi ltung ba lags/ bka' stsal pa/ chags pa zhes bya ba ni theg pa dman pa la</text></item>
<item><p>26a3</p><section>mdo sde</section><text>'dod pa dang / khong khro ba'i sems te/ de gnyis ni byang chub sems dpas bsrung bar bya'o/ /chags pa rnams la spyad pa ni 'dod pa dang / gzugs dang / gzugs med pa rnams su'o/ /chags pa la zhen pa rnams la lta ba ni</text></item>
<item><p>26a4</p><section>mdo sde</section><text>chags pa med pa nyid du mi ltung ba ni mngon par 'du bya ba med pa ste de ni tshul lo/ /rigs kyi bu dag de lta bas na yang bar yang gyis shig /khur chen po yang khyer cig /ma blangs pa ni ma len cig /blangs pa ni nyams 'og tu chud par gyis shig /gsol pa/</text></item>
<item><p>26a5</p><section>mdo sde</section><text>bcom ldan 'das ji ltar na byang chub sems dpa' rnams yang ba lags/ ji ltar na khur chen po khyer ba lags/ ji ltar na ma blangs pa mi len pa lags/ ji ltar na blangs pa nyams 'og tu chud par bgyid pa lags/ bka' stsal pa/ yang bar bya ba ni nyon mongs pa thams</text></item>
<item><p>26a6</p><section>mdo sde</section><text>cad bcad do/ /khur chen po bkur ba ni sems can thams cad do/ /ma blangs pa mi blang ba ni nyan thos dang rang sangs rgyas kyi theg pa'o/ /blangs pa nyams 'og tu chud par bya ba ni theg pa chen po ste de ni tshul lo/ /rigs kyi bu dag de lta bas na smad par yang gyis</text></item>
<item><p>26a7</p><section>mdo sde</section><text>shig /bstod par yang gyis shig /nye bar bsnyen par yang gyis shig /spang bar yang gyis shig /gsol pa/ bcom ldan 'das ji ltar na byang chub sems dpa' rnams smod pa lags/ ji ltar na bstod pa lags/ ji ltar na nye bar bsnyen pa lags/ ji</text></item>
<item><p>26b1</p><section>mdo sde</section><text>ltar na spang ba lags/ bka' stsal pa/ smad pa ni mi dge ba'i chos thams cad smad pa'o/ /bstod pa ni dge ba'i chos thams cad bstod pa'o/ /bsnyen pa ni 'phags pa'i lam mo/ /spang ba ni mi dge ba'i phyogs kyi lam thams cad de de ni tshul lo/ /rigs</text></item>
<item><p>26b2</p><section>mdo sde</section><text>kyi bu dag de lta bas na grong dang / grong khyer dang / yul 'khor dang / pho brang 'khor dag tu ni bsam gtan gyi stobs ston cing / dgon pa dang bas mtha' rnams su ni nyon mongs pa chung bar ston cig /gsol pa/ bcom ldan 'das ji ltar na byang chub sems dpa'</text></item>
<item><p>26b3</p><section>mdo sde</section><text>rnams grong dang / grong khyer dang / yul 'khor dang / pho brang 'khor rnams su bsam gtan gyi stobs ston pa lags/ ji ltar na dgon pa dang / bas mtha' rnams su nyon mongs pa chung bar ston pa lags/ bka' stsal pa/ grong dang / grong khyer dang / yul 'khor</text></item>
<item><p>26b4</p><section>mdo sde</section><text>dang / pho brang 'khor dag tu phyin pa na gzugs dang / sgra dang / dri dang / ro dang / reg bya reg pa dag snang bar 'gyur te/ de dag ni bsam gtan gyi stobs kyis mnan par bya'o/ /dgon pa dang bas mtha' rnams na 'dug pa'i tshe nyon mongs pa gang dag skye bar</text></item>
<item><p>26b5</p><section>mdo sde</section><text>'gyur ba de dag ni dben pa'i yon tan gyis mnan par bya ste de ni tshul lo/ /rigs kyi bu dag de lta bas na chu'i nang na'ang 'dug par gyis shig /rtag par skom par yang gyis shig /skom pa yang sol cig /skom pa med par ma byed cig /gsol pa/ bcom</text></item>
<item><p>26b6</p><section>mdo sde</section><text>ldan 'das ji ltar na byang chub sems dpa' rnams chab kyi nang na mchis pa lags/ ji ltar na rtag tu skom pa lags/ ji ltar na skom pa bsal ba lags/ ji ltar na skom pa ma mchis par mi bgyid pa lags/ bka' stsal pa/ chu'i nang na 'dug par bya ba ni/</text></item>
<item><p>26b7</p><section>mdo sde</section><text>chos kyi tshul gnas par bya ba'o/ /rtag par skom par bya ba ni chos kyis skom par byas pa'o/ /skom pa bsal ba ni chos kyis chos kyi bya ba bsgrub pa'o/ /skom pa med par mi bya ba ni 'dus ma byas su ltung bar mi bya ba ste de ni tshul lo/ /rigs kyi bu dag de lta bas na gcig</text></item>
<item><p>27a1</p><section>mdo sde</section><text>pu grogs med par yang gyis shig /g.yog mang po dang 'khor mang po dang ldan par yang gyis shig /gsol pa/ bcom ldan 'das ji ltar na byang chub sems dpa' rnams gcig pu grogs ma mchis par yang bgyid pa lags/ ji ltar na g.yog mang po</text></item>
<item><p>27a2</p><section>mdo sde</section><text>dang 'khor mang po dang ldan pa lags/ bka' stsal pa/ gcig pu grogs med par bya ba ni dge ba'i rtsa ba thams cad yang dag par bsgrub pa la'o/ /g.yog mang po dang ldan par bya ba ni dge ba'i rtsa ba de dag sems can thams cad kyi nye bar 'tsho bar bya ba'o/ /'khor mang po</text></item>
<item><p>27a3</p><section>mdo sde</section><text>dang ldan par bya ba la 'khor mang po zhes bya ba ni byang chub kyi phyogs kyi chos te de ni tshul lo/ /rigs kyi bu dag de lta bas na grol bar yang gyis shig /btson rar tshud par yang gyis shig /pha rol tu phyin par yang gyis shig /chu bo chen po'i nang du 'dug par yang gyis</text></item>
<item><p>27a4</p><section>mdo sde</section><text>shig /gsol pa/ bcom ldan 'das ji ltar na byang chub sems dpa' rnams grol ba lags/ ji ltar na btson rar tshud pa lags/ ji ltar na pha rol tu phyin pa lags/ ji ltar na chu bo chen po'i nang na gnas pa lags/ bka' stsal pa/ grol bar bya ba ni nyon mongs pa</text></item>
<item><p>27a5</p><section>mdo sde</section><text>dang bdud kyi bcing ba thams cad las so/ /btson rar tshud par yang bya ba ni bsams bzhin du skye ba rnams su'o/ /pha rol tu phyin par yang bya ba ni sems can thams cad kyi skad shes pa la'o/ /chu bo chen po'i nang na gnas par yang bya ba ni chu bo bzhis khyer ba'i sems</text></item>
<item><p>27a6</p><section>mdo sde</section><text>can sgrol ba'i phyir te de ni tshul lo/ /rigs kyi bu dag de lta bas na tshad yod pa la yang so sor rtog par gyis shig /tshad med par yang mnyam pa nyid du khong du chud par gyis shig /gsol pa/ bcom ldan 'das ji ltar na byang chub sems dpa' rnams tshad mchis pa</text></item>
<item><p>27a7</p><section>mdo sde</section><text>la yang so sor rtog pa lags/ ji ltar na tshad ma mchis pa la yang mnyam pa nyid du khong du chud par bgyid pa lags/ bcom ldan 'das kyis bka' stsal pa/ rigs kyi bu dag tshad yod pa zhes bya ba ni 'dus byas so/ /tshad med pa zhes bya ba ni 'dus ma byas te/ de la byang chub sems</text></item>
<item><p>27b1</p><section>mdo sde</section><text>dpas 'dus byas kyang spang bar mi bya ste/ 'dus byas su gtogs pa'i nyon mongs pa rnams dang yang 'grogs par mi bya'o/ /'dus ma byas la yang brtag par bya ste/ skyon med par yang 'jug par mi bya'o/ /'dus byas dang 'dus ma byas gcig pa'i mtshan nyid dang ldan</text></item>
<item><p>27b2</p><section>mdo sde</section><text>pa'i shes rab kyis byang chub kyi snying por mnyam pa nyid du mngon par rdzogs par sangs rgyas par bya ste de ni tshul lo/ /tshul gyi tshig 'di dag bstan pa'i tshe lha'i bu brgyad stong ni byang chub tu sems bskyed par gyur to/ /byang chub sems dpa' lnga brgya ni mi skye ba'i chos</text></item>
<item><p>27b3</p><section>mdo sde</section><text>la bzod pa thob par gyur to/ /bcom ldan 'das kyis de skad ces bka' stsal nas/ byang chub sems dpa' sems dpa' chen po rab tu mang po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs</text></item>
<item><p>27b4</p><section>mdo sde</section><text>pa la mngon par bstod do// //'phags pa chos kyi tshul zhes bya ba theg pa chen po'i mdo rdzogs so// //rgya gar gyi mkhan po pradz+nyA bar ma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //</text></item>
<item><p>27b5</p><section>mdo sde</section><text>@##/ /rgya gar skad du/ Ar+ya d+harma skan d+ho nA ma ma hA yA na sU tra/ bod skad du/ 'phags pa chos kyi phung po zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>27b6</p><section>mdo sde</section><text>ldan 'das ser skya'i gnas na shing n+ya gro d+ha'i kun dga' ra ba na/ dge slong lnga brgya tham pa'i dge slong gi dge 'dun chen po dang thabs cig tu bzhugs te/ de nas tshe dang ldan pa shA ri'i bu dang / tshe dang ldan pa maud gal gyi bu chen po dang / tshe dang ldan pa 'od srung chen po dang / tshe dang</text></item>
<item><p>27b7</p><section>mdo sde</section><text>ldan pa kun dga' bo dang / tshe dang ldan pa sgra gcan zin bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa shA ri'i bus bcom ldan 'das la 'di skad</text></item>
<item><p>28a1</p><section>mdo sde</section><text>ces gsol to/ /bcom ldan 'das chos kyi phung po chos kyi phung po zhes bgyi na/ de bzhin gshegs pas chos kyi phung po'i tshad ji tsam gyis chos kyi phung po zhes bka' stsal/ chos kyi phung po ni ji tsam zhig /chos kyi phung po ni gang lags/ de skad ces</text></item>
<item><p>28a2</p><section>mdo sde</section><text>gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu de bzhin gshegs pas chos kyi phung po ni brgyad khri bzhi stong du gsungs te/ shA ri'i bu de la chos thams cad skye ba med pa 'di ni chos kyi phung po'i rjes su 'jug pa dang</text></item>
<item><p>28a3</p><section>mdo sde</section><text>po yin no/ /shA ri'i bu chos 'ga' zhig la chos zhe'am/ chos gang yang skye ba'am/ 'gag pa zhes nga mi smra'o/ /de ci'i phyir zhe na/ shA ri'i bu chos thams cad ni skye ba med pa'i chos can dang / 'gag pa med pa'i chos can yin pa'i phyir ro/ /shA ri'i bu 'di lta ste</text></item>
<item><p>28a4</p><section>mdo sde</section><text>dper na ma ning ni skyes pa'am bud med ces bya ba'i ming mi 'thob cing skyes pa'am bud med ces brjod par bya ba ma yin no/ /de ci'i phyir zhe na/ shA ri'i bu de ni skyes pa'am bud med du gdags su med pa'i phyir ro/ /shA ri'i bu de bzhin du chos thams cad de bzhin gshegs pas bla</text></item>
<item><p>28a5</p><section>mdo sde</section><text>na med pa yang dag par rdzogs pa'i byang chub mngon par rdzogs par sangs rgyas te/ de'i phyir chos kyis chos rab tu shes so zhes brjod par mi bya'o/ /shA ri'i bu 'di lta ste dper na za ma'am ma ning ni 'dod pa'i 'dod chags spangs pa yang ma yin la/ 'dod pa la sten pa yang ma</text></item>
<item><p>28a6</p><section>mdo sde</section><text>yin no/ /shA ri'i bu de dag gis bud med sdug gu mthong nas 'dod chags kyi sems skyes pas za ma'am ma ning rnams las phal cher byin pa nad kyis btab par 'gyur/ byin pa 'dzag par 'gyur/ byin pa khar ba lta bur 'gyur/ bzhin dmar por 'gyur ro/ /shA</text></item>
<item><p>28a7</p><section>mdo sde</section><text>ri'i bu 'di ji snyam du sems/ za ma'am ma ning gang yin pa de sa la ma 'gyel/ de'i lus la mtshon gyis ma btab par ci'i phyir de dag byin pa na bar 'gyur snyam/ de skad ces bka' stsal pa dang / bcom ldan 'das la tshe dang ldan pa shA ri'i bus 'di skad ces gsol to/ /bcom</text></item>
<item><p>28b1</p><section>mdo sde</section><text>ldan 'das za ma'am ma ning ni btsun mo'i 'khor srung ba lags te/ de dag bud med sdug gu mthong nas 'dod chags kyi sems skye lags so/ /de dag 'dod chags kyi sems kyis nyon mongs pa khol bar 'gyur te/ nyon mongs pa khol ba de dag gi lus khu chus rgyas par gyur pas</text></item>
<item><p>28b2</p><section>mdo sde</section><text>de dag 'dod chags kyi gdung bas gdungs pa na byin pa shin tu gas par 'gyur lags te/ de ltar de dag gi lus ma rungs par 'gyur lags so/ /de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu</text></item>
<item><p>28b3</p><section>mdo sde</section><text>za ma'am ma ning las gang dag bde 'gro mtho ris kyi 'jig rten du skye ba ni nyung ste/ phal cher sems can dmyal bar 'gro bar 'gyur ro/ /shA ri'i bu dge sbyong shAkya'i bu rnams las gang dag 'dod chags kyis 'phrogs par mi 'gyur ba'i khyad par la ltos/ de ci'i phyir zhe na/</text></item>
<item><p>28b4</p><section>mdo sde</section><text>'dod pa rnams ni dngos po med par shes/ 'dod pa rnams ni mi gtsang bar shes nas de dag 'dod pa rnams kyis skyo zhing yid byung la mngon par mi dga' nas tshangs par spyad pa spyod de/ bzhin dang 'phral ba'i mdangs gsal ba yin no/ /shA ri'i bu skyes bu ngan pa rnams</text></item>
<item><p>28b5</p><section>mdo sde</section><text>kyis ni skyo ba'am yid 'byung bar mi nus so/ /de ci'i phyir zhe na/ shA ri'i bu 'di ltar skyes bu ngan pa de dag ni 'dod pa la kun tu rtog pa rnams kyis kun tu rtog pa rnams dang ldan pa'i phyir ro/ /shA ri'i bu skyes bu ngan pa rnams kyi kun tu rtog pa rnams gang zhe na/ gang dag</text></item>
<item><p>28b6</p><section>mdo sde</section><text>med pa la rtog par byed pa ste/ mi gtsang ba la gtsang bar rtog par byed/ 'du shes med pa la 'du shes su rtog par byed/ bud med la bud med du rtog par byed/ 'dod chags dang bcas pa la 'dod chags dang bcas par rtog par byed pa ste/ shA ri'i bu de lta bu de dag ni skyes</text></item>
<item><p>28b7</p><section>mdo sde</section><text>bu ngan pa rnams kyi kun tu rtog pa rnams yin no/ /shA ri'i bu de dag ni za ma dang ma ning 'dod pas zin pa rnams kyi las rnams yin te/ de dag skyes bu dam pa'i las rnams ni ma yin no/ /shA ri'i bu ma ning gang la la zhig skyes bu ngan pa rnams kyi kun tu rtog pa de lta bu dag</text></item>
<item><p>29a1</p><section>mdo sde</section><text>la kun tu rtog par byed pa ni bdag gis reg go zhes nyams su myong bar byed de/ bu ga dgu'i sgo dang ldan pa 'di mi gtsang ba 'dzag pa 'di la gtsang bar 'du shes skyed par byed do/ /'di dag thams cad ni bya ba ma yin pa ste/ de dag ni skyes bu dam pa'i las</text></item>
<item><p>29a2</p><section>mdo sde</section><text>rnams ma yin no/ /shA ri'i bu dge sbyong ngam/ bram ze gang la la dag 'dod pa'i nyes dmigs yang dag pa ji lta ba bzhin du mi shes pa de dag ni bud med la kun tu rtog cing mig la mtshan mar 'dzin par byed de/ bai dUr+ya lta bu'i 'du shes su byed la chu'i dbu ba bzhin du 'du shes</text></item>
<item><p>29a3</p><section>mdo sde</section><text>su ni mi byed do/ /shA ri'i bu 'di lta ste dper na bong mo 'brangs pa dang / phag mo 'brangs pa ni 'brangs pas lus stongs par 'gyur zhing lus las sha ma mi gtsang ba btsog pa blta bar bya ba ma yin pa 'byung ngo / /shA ri'i bu mig kyang de dang 'dra bar brjod de/ 'di lta ste dper na</text></item>
<item><p>29a4</p><section>mdo sde</section><text>bong mo'i sha ma'am/ phag mo'am/ khyi mo'i sha ma dang 'dra bar mig kyang de bzhin 'dug ste/ mig gi 'bras bu'i nang de ni chu'i chu bur lta bur 'dug go/ /de ltar mi gtsang ba 'byung zhing de ltar mi 'thun pa ste/ rnag dang khrag rab tu 'dzag cing mi gtsang ba rab tu 'dzag go/ /</text></item>
<item><p>29a5</p><section>mdo sde</section><text>shA ri'i bu mi gtsang ba rnag dang khrag rab tu 'dzag cing chu'i snying po 'dzag pa'i lus la chags pa gang yin pa de lta bu ni mig ces brjod do/ /shA ri'i bu 'di la rgyu gang gis mig ces bya ba de'i rgyu ni gang rkyen ni gang zhe na/ de ni lus kyi gtso bo yin te/ gzugs la blta bas thog</text></item>
<item><p>29a6</p><section>mdo sde</section><text>ma dang / dbus dang / mthar ngoms pa med la lus kyis mi dge ba rgya mtsho snyed byed de/ rgyu des na mig ces bya'o/ /shA ri'i bu 'di la gang gis na de mig ces bya ba'i rgyu ni gang rkyen ni gang zhe na/ mi 'thun pa'i phyir ro/ /shA ri'i bu mig gi mi 'thun pa de gang zhe na/ gang gzugs</text></item>
<item><p>29a7</p><section>mdo sde</section><text>med pa la gzugs su 'du shes pa dang / tshor ba med pa la tshor bar 'du shes pa dang / 'du shes med pa dang / 'du byed rnams med pa dang / rnam par shes pa med pa la rnam par shes par 'du shes pa'o/ /yang 'di la rgyu gang gis de mig ces bya ba'i rgyu ni gang rkyen ni gang zhe na/</text></item>
<item><p>29b1</p><section>mdo sde</section><text>'dis dge ba spyod pa nyams par byed de rgyu des na mig ces bya'o/ /'dis dge slong gi dngos po las nyams par byed pas na mig ces bya'o/ /shA ri'i bu mig ni mi rtag pa/ mi brtan pa/ ther zug ma yin pa ste/ rgyu des na mig ces bya bar shes par bya'o/ /shA ri'i bu</text></item>
<item><p>29b2</p><section>mdo sde</section><text>dge slong mkhas pa/ mang du thos pa/ zhum pa med pa rnams kyis ni mig bud med ma yin/ skyes pa ma yin/ sems can ma yin/ srog ma yin/ gso ba ma yin/ gang zag ma yin pa dang / shA ri'i bu de bzhin du sbyar te/ rna ba dang / sna dang / lce dang / lus dang / yid</text></item>
<item><p>29b3</p><section>mdo sde</section><text>ni bud med ma yin/ skyes pa ma yin/ sems can ma yin/ srog ma yin/ gso ba ma yin/ gang zag ma yin te/ de dag ni phung po lnga la phyin ci log pa las byung ba'o/ /shA ri'i bu dge sbyong ngam/ bram ze gang dag kha cig 'dod pa rnams kyi nyes dmigs yang dag</text></item>
<item><p>29b4</p><section>mdo sde</section><text>pa ji lta ba de bzhin du rab tu mi shes pa de dag ni 'dod chags kyi yongs su gdung bas gdung bar 'gyur la/ kha dog ngan cing skya skya bor 'gyur ro/ /shA ri'i bu 'di lta ste dper na shing ljon pa chen po'i lo ma'am/ ljon pa'i 'bras bu smin pa 'brul ba'i tshe skya bor 'gyur ro/ /</text></item>
<item><p>29b5</p><section>mdo sde</section><text>shA ri'i bu de bzhin du dge slong ngam/ dge slong ma'am/ dge bsnyen nam/ dge bsnyen ma gang dag kha cig 'dod pa rnams kyi nyes dmigs yang dag pa ji lta ba bzhin du rab tu mi shes pa de dag ni 'dod chags kyi yongs su gdung bas gdungs par 'gyur/ kha dog ngan par</text></item>
<item><p>29b6</p><section>mdo sde</section><text>'gyur/ bsam pa mi gsal bar 'gyur/ kha dog ngan cing blta na mi sdug par 'gyur ro/ /shA ri'i bu dge slong gang dag gsar bu dar la bab pa gzhon nu rab tu byung nas ring po ma lon pa de dag ni 'dod pa rnams dngos po med do zhes 'dod pa rnams yang dag pa ji lta ba bzhin du rab tu shes so/ /'dod</text></item>
<item><p>29b7</p><section>mdo sde</section><text>pa'i rtog pa skyes na yang myur ba nyid du rab tu zhi bar byed de/ de dag mi dge ba yin par shes par yang byed do/ /shA ri'i bu de ltar na dge slong dag gis 'dod pa rnams kyi nyes dmigs mthong nas 'dod pa de dag las yid 'byung bar byed 'dod chags dang bral bar byed de/ mngon par dga' nas tshangs par spyad pa spyod de/</text></item>
<item><p>30a1</p><section>mdo sde</section><text>bzhin dang 'phral ba'i mdangs gsal bar 'gyur ro/ /shA ri'i bu 'di lta ste dper na mi zhig gi lus la nad kyis thebs la rnag smin nas de'i yan lag dang nying lag thams cad la rma'i kha brgyad khri bzhi stong yod la/ rma'i kha re re la yang srin bu'i tshogs</text></item>
<item><p>30a2</p><section>mdo sde</section><text>brgyad khri bzhi stong yod de/ de dag mchu rno zhing mchu kha gnyis na yod la/ kha zas yongs su zos pa rnams kyis tshim par mi 'gyur zhing / de ma dag ma spungs pa'i drung du 'dug na/ ji tsam na srog chags de dag mes gdungs par gyur pa dang / de la phyir zhing za bar byed/ yongs</text></item>
<item><p>30a3</p><section>mdo sde</section><text>su za bar byed na/ shA ri'i bu 'di ji snyam du sems/ mi de srog chags de dag gis zos pa yin nam/ 'on te ma zos/ de skad ces bka' stsal pa dang / tshe dang ldan pa shA ri'i bus bcom ldan 'das la 'di skad ces gsol to/ /bcom ldan 'das bdag ni 'di thos pa nyid</text></item>
<item><p>30a4</p><section>mdo sde</section><text>kyis lus kyi spu zing zhes bgyid par gyur na/ mi de'i mi 'thun pa lta smos kyang ci 'tshal te/ bcom ldan 'das mi de ni srog chags kyi rigs de dag gis 'tshal ba lags kyi ma 'tshal ba ni ma lags so/ /de srog chags brgyad khri bzhi stong po de dag gis lus g.ya' bar</text></item>
<item><p>30a5</p><section>mdo sde</section><text>bgyid cing 'di ltar zhi bar mi bgyid la/ bde ba thob par yang mi bgyid pa lags so/ /shA ri'i bu 'di ji snyam du sems/ mi de'i lus la rnag dang khrag 'dzag cing de lta bur gyur pa de smad par bya ba yin nam/ gsol pa/ smad par bgyi ba lags/ mi 'thun pa lags/ blta bar</text></item>
<item><p>30a6</p><section>mdo sde</section><text>mi 'os pa lags so/ /bka' stsal pa/ shA ri'i bu de bzhin du dge slong mkhas pa dag ni 'di la so so yang dag par slob ste/ bud med ni 'di ltar btsog pa/ 'di ltar dri nga ba/ 'di ltar mi 'thun pa/ 'di ltar blta bar mi 'os pa'o/ /nyon mongs pa khol ba'i bud med de dag dang</text></item>
<item><p>30a7</p><section>mdo sde</section><text>bsten par bya ba ma yin te/ 'dod pa rnams ni dri nga ba'o/ /'dod pa rnams ni mi 'thun pa'o/ /'dod pa rnams ni mi gtsang ba'o/ /'dod pa rnams ni blta bar mi 'os pa'o zhes bcom ldan 'das kyis bka' stsal to snyam mo/ /shA ri'i bu skyes pa'i lus la yod pa lta bu ma yin</text></item>
<item><p>30b1</p><section>mdo sde</section><text>pa/ bud med la ches lhag pa srin bu'i tshogs lnga yod de/ shA ri'i bu srin bu'i tshogs lnga po de dag ni bud med kyi gci ba'i lam na gnas te/ srin bu'i tshogs re re la srin bu brgyad cu brgyad cu yod la/ mchu rno zhing mchu kha gnyis na yod de/ de dag rtag tu rgyun mi 'chad par</text></item>
<item><p>30b2</p><section>mdo sde</section><text>bud med kyi lus la za'o/ /des na nyon mongs pa dag gis bud med log par g.yem spyo ste/ 'dod pa yongs su spyod pa dag gis ngoms mi myong ngo / /shA ri'i bu de ltar na 'dod pa rnams ni nyes dmigs yin par mthong na de dag 'dod pa rnams las yid 'byung bar 'gyur/</text></item>
<item><p>30b3</p><section>mdo sde</section><text>'dod chags dang bral bar 'gyur te/ mngon par dga' nas tshangs par spyad pa spyod cing bzhin dang 'phral ba'i mdangs gsal ba yin no/ /shA ri'i bu 'di ni 'dod pa'i phung po las brtsams nas chos bstan pa yin te/ shA ri'i bu 'dod pa yongs su spyod pa dag las yid 'byung</text></item>
<item><p>30b4</p><section>mdo sde</section><text>bar bya'o/ /shA ri'i bu kun nas nyon mongs pa gang zhe na/ shA ri'i bu kun nas nyon mongs pa ni rang gis byas pa'o/ /shA ri'i bu rnam par byang ba dang rnam par zhi ba gang zhe na/ shA ri'i bu rnam par byang ba dang rnam par zhi ba ni rang gis byas pa'o/ /shA ri'i bu kun nas nyon</text></item>
<item><p>30b5</p><section>mdo sde</section><text>mongs pa ni gang / rang gis byas pa ni gang zhe na/ chos su 'du shes pa la mngon par zhen pa gang yin pa'o/ /chos su 'du shes pa la mngon par zhen pa gang zhe na/ 'di lta ste/ skye bar 'du shes pa dang / 'gag par 'du shes pa dang / bdag yod pa dang / bdag med par</text></item>
<item><p>30b6</p><section>mdo sde</section><text>bdag tu 'du shes pa la mngon par zhen pa yod de/ de ni de bzhin gshegs pas chos kyi phung po zhes bka' stsal to/ /shA ri'i bu byis pa so so'i skye bo rnams ni long ba yin te/ gzugs kyi phung po'o zhes rlom sems su byed/ tshor ba dang / 'du shes dang / 'du byed rnams</text></item>
<item><p>30b7</p><section>mdo sde</section><text>dang / rnam par shes pa'i phung po'o zhes rlom sems su byed de/ rlom sems su byed na 'ching ngo / /rlom sems su mi byed na grol lo/ /shA ri'i bu rlom sems su byed pa gang yin pa de ni gzugs kyi phung por 'gyur ro/ /shA ri'i bu bcu po 'di dag ni tshul khrims 'chal pa'i</text></item>
<item><p>31a1</p><section>mdo sde</section><text>'chal pa'i tshul khrims kyi nyes pa yin te/ bcu gang zhe na/ tshul khrims 'chal pa ni 'chi ba'i dus kyi tshe gdung bar 'gyur ba dang / dge slong tshul khrims nyams pa 'gyod par 'gyur ba dang / mnar med par 'gro'o zhes 'khor gyi nang na 'dug na skrag pa dang /</text></item>
<item><p>31a2</p><section>mdo sde</section><text>bdag nyid tshul khrims la skur pa 'debs pa dang / bdag ni sangs rgyas rnams kyis yongs su spangs pa dang / bdag ni nyan thos rnams kyis yongs su spangs pa dang / bdag ni lha rnams kyis yongs su spangs pa'o snyam pa dang / 'chi ba'i tshe 'jigs pa dang bcas pa dang /</text></item>
<item><p>31a3</p><section>mdo sde</section><text>ngan 'gror 'gro ba dang / mi'i lus thob par dka' ba'o/ /shA ri'i bu de dag ni dge slong tshul khrims 'chal pa'i 'chal pa'i tshul khrims kyi nyes pa ste/ tshul khrims 'chal pa ni 'chi ba'i dus kyi tshe gdung ba 'byung bar 'gyur ro/ /shA ri'i bu de lta bas na 'dod pa rnams la</text></item>
<item><p>31a4</p><section>mdo sde</section><text>nyes dmigs kyi 'du shes bskyed par bya'o/ /shA ri'i bu 'di la dge slong dgon pa na gnas pa'am/ shing drung na gnas pa'am/ khang stong na gnas pa'am/ bla gab med pa na gnas pa ni 'dod pa rnams ni dri nga ba'o/ /'dod pa rnams ni mi 'thun pa'o/ /'dod pa rnams ni rma'i kha lta</text></item>
<item><p>31a5</p><section>mdo sde</section><text>bu'o/ /'dod pa rnams ni blta bar mi 'os pa'o/ /'dod pa rnams ni smad par bya ba'o/ /'dod pa rnams ni bshang bas yongs su gang ba'i ro lta bu'o/ /zhes de ltar so sor yang dag par slob bo/ /de dag ni byis pa 'phyar ba'i spyod yul yin te/ shA ri'i bu bud med la sten pa dang bsnyen pas</text></item>
<item><p>31a6</p><section>mdo sde</section><text>chog go/ shA ri'i bu bud med kyi lus phyi sa dang mchil mas yongs su gang ba de la su zhig dga' ste/ shA ri'i bu de dag ni 'jig rten gyi khyi ro rul pa dang 'dra bar smad par bya ba yin no/ /shA ri'i bu 'di lta ste dper na/ khyi ro mi gtsang ba rul ba/ dri nga ba/ mdog mi sdug</text></item>
<item><p>31a7</p><section>mdo sde</section><text>cing sngo la pags pa mugs pa/ srog chags kyis yongs su gang ba zhig lam ka na snang la/ de'i steng na char pa yang bab cing de rlung gis kyang kun nas btab/ der mi rnams kyang kun nas 'khor bar gyur te/ de dag gis dri de tshor na/ shA ri'i bu 'di ji snyam du sems/ mi</text></item>
<item><p>31b1</p><section>mdo sde</section><text>de dag dri mi zhim pa de snom par byed dam/ 'on te mi snom/ gsol pa/ bcom ldan 'das de ni ma lags so/ /de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu 'di ji snyam du sems/</text></item>
<item><p>31b2</p><section>mdo sde</section><text>khyi ro de la rig par byed dam/ skyod par byed dam/ mngon par dga' bar byed na/ de skye bo mang pos bsngags par bya ba yin nam/ de skad ces bka' stsal pa dang / bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das mi de ni</text></item>
<item><p>31b3</p><section>mdo sde</section><text>blta bar dka' ste/ de la bsngags par ga la bgyid/ de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu khyi ro de la 'khyud par byed pa'am/ skyod par byed pa'am/ mngon par dga' ba'i</text></item>
<item><p>31b4</p><section>mdo sde</section><text>mi de la ni de bzhin gshegs pa bsngags pa mdzad kyi/ gang zhig bud med yul gyi bzang mo na tshod lo bcu drug lon pa'am/ lhag pa lta bu/ gzugs bzang ba/ mdzes pa blta na sdug pa/ nu ma rgyas pas mdzes pa/ rgyan gyis brgyan pa/ shin tu gzhon pa/</text></item>
<item><p>31b5</p><section>mdo sde</section><text>reg na bde ba/ nad dang bral ba de la tha na rkang pa'i mthe bos reg par byed pa'i mi de la ni de bzhin gshegs pas bsngags par mi mdzad de/ shA ri'i bu yul gyi bzang mo de la tha na rkang pa'i mthe bos reg par byed pa'i mi gang zag de lta bu de ni shin tu smad par bya ba yin te/</text></item>
<item><p>31b6</p><section>mdo sde</section><text>khyi ro de la 'khyud par byed pa'am/ skyod par byed pa'am/ mngon par dga' bar byed pa ni de lta ma yin no/ /shA ri'i bu 'di ji snyam du sems/ khyi ro la 'khyud pa'am/ reg pas sems can dmyal bar 'gro bar 'gyur ram/ gsol pa/ bcom ldan 'das de ni ma</text></item>
<item><p>31b7</p><section>mdo sde</section><text>lags so/ /bka' stsal pa/ shA ri'i bu 'di ltar dge slong gis 'dod pa rnams la nyes dmigs kyi 'du shes bskyed par bya'o/ /shA ri'i bu ji ltar na dge slong gis lus la nyes dmigs kyi 'du shes bskyed par bya zhe na/ shA ri'i bu lus 'di ni gnod pa mang ba'o/</text></item>
<item><p>32a1</p><section>mdo sde</section><text>'khrug pa mang ba'o/ /shA ri'i bu bud med kyi lus la ni skyes pa'i lus la yod pa lta bu ma yin pa ches lhag pa srin bu'i tshogs nyi shu rtsa lnga yod de/ shA ri'i bu bud med kyi mgo klad pa'i nang na srin bu'i tshogs 'phrog byed ces bya ba dag yod de/ de dag</text></item>
<item><p>32a2</p><section>mdo sde</section><text>bud med kyi klad pa la za bar byed do/ /shA ri'i bu bud med kyi sna'i nang na srin bu'i tshogs kha rdzogs zhes bya ba dag yod de/ de dag bud med kyi kha spu la za ste/ des na bud med la kha spu mi skye'o/ /shA ri'i bu bud med kyi rna khung na srin bu'i tshogs za bar byed pa zhes bya ba</text></item>
<item><p>32a3</p><section>mdo sde</section><text>dag yod de/ de dag bud med kyi rna ba la za zhing bud med kyi rna ba 'bigs par byed do/ /shA ri'i bu bud med kyi mgrin pa'i mtshams dang mgo bo'i mtshams la srin bu'i tshogs zhen byed ces bya ba dag yod de/ de dag bud med kyi rna ba za zhing bud med kyi rna ba 'bigs par</text></item>
<item><p>32a4</p><section>mdo sde</section><text>byed la mig kyang rno bar byed do/ /shA ri'i bu skyes pa'i rna ba la mi 'bigs kyi bud med kyi rna ba la 'bigs so/ /shA ri'i bu bud med la srin bu'i tshogs a ba re ban zhes bya ba dag yod de/ de dag rtag tu rgyun mi 'chad par bud med kyi kha la za ste/ des na bud med kyi</text></item>
<item><p>32a5</p><section>mdo sde</section><text>mgul dma' ba yin te/ skyes pa la ni de lta bu med do/ /bza' ba dang bca' ba khar bcug ma thag tu thog mar de dag za bar byed do/ /de dag nyal nyil bud med kyi nu ma'i nang du 'jog ste/ des na bud med nu ma 'phyang ba yin no/ /gang gi tshe bud med sbrum par gyur pa</text></item>
<item><p>32a6</p><section>mdo sde</section><text>de'i tshe srin bu de dag kyang sbrum par gyur te/ des na bud med kyi nu zho mang ba yin no/ /shA ri'i bu bud med kyi lus kyi nang mngal gyi gnas gang na mngal yod pa'i phyogs de na srin bu zad par byed pa dpa' ba zhes bya ba dag yod de/ de dag srin bu rab tu ldag byed ces bya ba dag bsad nas</text></item>
<item><p>32a7</p><section>mdo sde</section><text>za'o/ /de dag srin bu rab tu ldag byed de dag ma rnyed na de dag kyang 'chi'o/ /srin bu'i tshogs de gnyis ka shi ste med pa dang / pha ma 'dus pa las mngal chags par 'gyur ro/ /shA ri'i bu bud med kyi lus la lus kyi nang skye gnas kyi sgo na srin bu'i tshogs bzhi yod de/ 'di lta ste/ mchu mchog</text></item>
<item><p>32b1</p><section>mdo sde</section><text>ces bya ba dang / gong bu sbed ces bya ba dang / rlung 'byin ces bya ba dang / 'dod len ces bya ba ste/ de dag rtag tu rgyun mi 'chad par bud med kyi lus la za ste/ des na bud med nyon mongs pa rnams kyis shin tu 'bar bar byas te/ 'dod pa yongs su spyad pas mi ngoms pa</text></item>
<item><p>32b2</p><section>mdo sde</section><text>yin no/ /de lta bas na de bzhin gshegs pas bud med kyi skyon ches lhag pa de dag mkhyen nas bslab pa'i gzhi lhag pa dang bca' bar mdzad do/ /shA ri'i bu chos kyi phung po'i chos kyi rnam grangs 'di yang dang yang du 'khor bzhi po dag la ston cig /de ci'i phyir zhe na/ 'dod</text></item>
<item><p>32b3</p><section>mdo sde</section><text>pa rnams ni smad par bya ba yin par shes par 'gyur/ lus ni smad par bya ba yin par shes par 'gyur ba'i phyir ro/ /shA ri'i bu de ltar lus 'di bcos ma yin par shes nas byis pa so so'i skye bo thos pa dang mi ldan pa ma gtogs par su zhig 'dod pa rnams la sten par byed de de</text></item>
<item><p>32b4</p><section>mdo sde</section><text>ni gnas med do/ /shA ri'i bu de lta bas na lus 'di la mngon par dga' bar mi bya/ lhag par chags par mi bya'o/ /bcom ldan 'das kyis de skad ces bka' stsal te bde bar gshegs pas de skad gsungs nas de bzhin du ston pas gzhan yang 'di skad ces bka' stsal to/ /lus ni mi</text></item>
<item><p>32b5</p><section>mdo sde</section><text>gtsang las byung ste/ /rtag tu srog chags rnams kyang gnas/ /gcin dang rtug pas rab gang na/ /de la byis pa rab tu chags/ /dge slong pha dang dge slong ma/ /dge bsnyen pha dang dge bsnyen ma/ /'di thos nas ni 'dod chags 'bral/ /'dod chags bral nas rnam par grol/ /chos dang ldan pa</text></item>
<item><p>32b6</p><section>mdo sde</section><text>rnams la ni/ /nyes pa 'di dag ngas ma bstan/ /gang dag 'dod la longs spyod pa/ /de dag la ni skyon rnams bshad/ /sangs rgyas kyis ni bstan pa bzhin/ /bud med mthong na su rtog ste/ /yang dag bskul ba shes nas su/ /mkhas pa de dag rtog mi byed/ /bcom ldan 'das kyis de skad ces bka' stsal nas/</text></item>
<item><p>32b7</p><section>mdo sde</section><text>tshe dang ldan pa shA ri'i bu dang / lha dang / mi dang / lha ma yin du bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa chos kyi phung po zhes bya ba theg pa chen po'i mdo rdzogs so// //rgya gar gyi</text></item>
<item><p>33a1</p><section>mdo sde</section><text>mkhan po pradz+nyA bar ma dang / zhu chen gyi lots+tsha ba ban de ye shes sdes bsgyur cing zhus te gtan la phab pa/ /@##/ /rgya gar skad du/ Ar+ya pa ra mAr+tha d+harma bi dza ya nA ma ma hA yA na sU tra/ bod skad du/ 'phags pa don dam pa'i</text></item>
<item><p>33a2</p><section>mdo sde</section><text>chos kyis rnam par rgyal ba zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mngon par rdzogs par sangs rgyas nas ring po ma lon par ga yA'i ri la dge</text></item>
<item><p>33a3</p><section>mdo sde</section><text>slong mngon par zhugs pa mngon par zhugs pa rnams dang / byang chub sems dpa' bye ba phrag dgu bcu rtsa dgu dang thabs cig tu bzhugs te/ lha bye ba phrag nyi shu rtsa brgyad dang / dge slong dang / dge slong ma dang / dge bsnyen dang / dge bsnyen ma brgyad khri drug stong dang /</text></item>
<item><p>33a4</p><section>mdo sde</section><text>gyad drug khri dang / gcer bu pa bye ba phrag bcu gnyis dang / drang srong chen po mngon par shes pa lnga dang ldan pa/ gdung ba lngas yan lag chog pa lnga brgya yan lag dkar ba/ sha med cing rus mgo pags kyis yog pa/ lto zhar zhing skra'i khur khyer ba/ lus rgu ba/ g.yang bzhi</text></item>
<item><p>33a5</p><section>mdo sde</section><text>dang shing shun gyon pa/ lag na ril ba thogs pa brgyad khri bzhi stong dang yang thabs cig go/ /rgal bar 'dun pa rnams dang yang thabs cig go/ /de nas bcom ldan 'das ri nag po rnams kyi nang na ri'i rgyal po ri rab ltar drang srong rnams kyi nang na lham me/ lhan ne/ lhang nge ste/</text></item>
<item><p>33a6</p><section>mdo sde</section><text>lug rnams kyi nang na glang po che'i rgyal po mche ba drug pa 'dra la/ srin bu me khyer gyi drung na nyi zla dang mtshungs shing / rtswa ka shi'i me tog gi nang na man dA ra ba'i yal ga dang 'dra la/ nam mkha' lding gi rgyal po bya rog gis bskor ba dang 'dra bar bcom ldan 'das drang srong rnams kyi</text></item>
<item><p>33a7</p><section>mdo sde</section><text>nang na nyis 'gyur du mdzes so/ /de nas bcom ldan 'das rin po che'i gtong ba zhes bya ba'i ting nge 'dzin la snyoms par zhugs te/ rdzu 'phrul gyi cho 'phrul dpag tu med par mdzad cing glo g.yas g.yon gnyis nas 'od zer phyung ste/ de bzhin gshegs pa bye ba dpag tu med pa</text></item>
<item><p>33b1</p><section>mdo sde</section><text>phyung / byang chub sems dpa' bye ba dpag tu med pa dang / brgya byin dang / tshangs pa dang / 'jig rten skyong ba dpag tu med pa phyung / dgra bcom pa brgya stong dpag tu med pa phyung / dge slong dang / dge slong ma dang / dge bsnyen dang / dge bsnyen ma brgya stong</text></item>
<item><p>33b2</p><section>mdo sde</section><text>dpag tu med pa phyung / 'khor los sgyur ba dang / stobs kyi 'khor los sgyur ba dang / khams kyi rgyal po dang / rig sngags 'chang dpag tu med pa phyung / rgya dang / ri brags pa dang / 'gro lding ba dang / lho phyogs pa dang / nags khrod pa dpag tu med pa phyung /</text></item>
<item><p>33b3</p><section>mdo sde</section><text>rgyal rigs shing sA la chen po lta bu dang / bram ze dang khyim bdag shing sA la chen po lta bu dang / mi gzugs dang / cha byad dang / mdog dang / smra ba'i skad sna tshogs pa ji snyed pa dang / lha'i ris ji snyed pa de dag thams cad de bzhin gshegs pa'i sku las phyung</text></item>
<item><p>33b4</p><section>mdo sde</section><text>ngo / /de nas 'khor chen po de the tshom du gyur nas phan tshun gdong du lta'o/ /byang chub sems dpa' rnams rab tu dga' ste/ rin po che'i char 'bebs pa nas rgyan thams cad kyi bar gyi char 'bebs so/ /de nas bcom ldan 'das rin po che gtong ba'i ting nge 'dzin</text></item>
<item><p>33b5</p><section>mdo sde</section><text>las bzhengs te/ seng ge bsgyings pas phyogs bcur rnam par gzigs so/ /bcom ldan 'das kyis phyogs bcur gzigs ma thag tu de nas phyogs bcu'i sangs rgyas kyi zhing dag nas sangs rgyas bcom ldan 'das ji snyed sangs rgyas kyi spyan la snang ba de dag thams cad lag</text></item>
<item><p>33b6</p><section>mdo sde</section><text>mthil du bzhag pa bzhin du mi mjed kyi 'jig rten gyi khams su kun tu snang ngo / /de bzhin gshegs pa thams cad kyis kyang bcom ldan 'das shAkya thub pas ji ltar phyung ba de 'dra ba'i rdzu 'phrul gyi cho 'phrul phyung ste/ de bzhin gshegs pa rnams kyi sprul pa phyung ba ji snyed pa</text></item>
<item><p>33b7</p><section>mdo sde</section><text>de dag thams cad kyang bcom ldan 'das ga la ba de logs su dong ste phyin nas bcom ldan 'das kyi 'khor gyi nang du 'dus par gyur to/ /byang chub sems dpa' dpag tu med pa dag kyang / dge slong dang / dge slong ma dang / dge bsnyen dang / dge bsnyen ma gang gA'i bye</text></item>
<item><p>34a1</p><section>mdo sde</section><text>ma snyed dag dang lhan cig tu de bzhin gshegs pa la mchod pa chen po dpe med pa thogs te 'dir lhags so/ /de bzhin du lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi</text></item>
<item><p>34a2</p><section>mdo sde</section><text>dang mi ma yin pa du ma de dag kyang bcom ldan 'das kyi rdzu 'phrul gyi cho 'phrul de mthong nas bcom ldan 'das ga la ba der dong ngo / /de nas gang dag phyogs bcu nas lhags pa'i byang chub sems dpas de dag gis mchod pa bla na med pas bcom ldan 'das la bsnyen bkur byas te/</text></item>
<item><p>34a3</p><section>mdo sde</section><text>pha rol tu phyin pa drug gis yongs su bsgrubs pa'i stan dag la 'khod do/ /mi dang mi ma yin pa'i bar du yang ci rigs pa'i stan dag la 'khod do/ /gang dag bcom ldan 'das kyis sprul pa phyung ba de dag kyang mnar med pa yan chad 'og min gyi gnas man chad du mngon par</text></item>
<item><p>34a4</p><section>mdo sde</section><text>byung ste slar yang log go/ /phyogs bcu'i sangs rgyas rnams kyi sprul pa phyung ba ji snyed pa de dag thams cad ni bcom ldan 'das shAkya thub pa'i spu'i khung bu thams cad du nub bo/ /gang dag bcom ldan 'das kyis sprul pa phyung ba de dag ni sangs rgyas thams cad kyi sku rnams</text></item>
<item><p>34a5</p><section>mdo sde</section><text>su nub bo/ /de nas byang chub sems dpa' sems dpa' chen po rgyal ba'i phung po zhes bya ba stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom</text></item>
<item><p>34a6</p><section>mdo sde</section><text>ldan 'das la tshigs su bcad pa 'di dag gis mngon par bstod do/ /kye ma mi rnams kyi ni 'dren pa yis/ /sngon chad ma byung mdzad pa sna tshogs 'di/ /skye dgu kun la myur du kun bstan pa/ /de yis bdud sde thams cad mog mog bgyis/ /phan tshun dag tu tshig tu</text></item>
<item><p>34a7</p><section>mdo sde</section><text>smra bgyid pa/ /kye ma'o shin tu ngo mtshar che zhes mchi/ /bdag cag ci zhig phyir ni 'dir lhags kye/ /bdag cag bcom mo bdag cag bcom zhes mchi/ /dka' thub can bdag dka' thub can min gyur/ /nyam chung lus la pags pa tsam zhig las/ /bdag</text></item>
<item><p>34b1</p><section>mdo sde</section><text>'khogs bdag skams bde ba rnams las nyams/ /bdag cag rdzu 'phrul thob par gyur ma yin/ /yi ge ma mchis rdzu 'phrul gsum rnams kyis/ /bstan pa'i dgra rnams mog mog gyur par mdzad/ /bstan pa'i 'dren pa khyod kyis de ring ni/ /sangs</text></item>
<item><p>34b2</p><section>mdo sde</section><text>rgyas sras la dus ston chen po mdzad/ /'khor 'di thams cad the tshom 'tshal bar gyur/ /dga' ba skyes shing sems kyang rab dga' ste/ /gang zhig gnas nas lha tshogs bdag cag kyang / /'jig rten mgon po sangs rgyas gyur cig mchi/ /'jam dbyangs</text></item>
<item><p>34b3</p><section>mdo sde</section><text>sangs rgyas mang po bsnyen bkur bgyis/ /sangs rgyas sras po mtha' yas rnams kyis bskor/ /'jam pa'i dbyangs ni 'khor gyi nang na mchis/ /cho 'phrul rnam par phye ste bstan du gsol/ /'di dag chos ni gang gi ltas shig lags/ /thub pa</text></item>
<item><p>34b4</p><section>mdo sde</section><text>chos ni gang zhig gsung bar bzhed/ /'khor 'di thams cad 'bod cing mchis lags na/ /sems can thugs brtse'i slad du bdag la gsungs/ /de nas sangs rgyas kyi byin gyi rlabs kyis 'khor de'i nang nas drang srong chen po me sgron zhes bya ba gcig gis byang chub</text></item>
<item><p>34b5</p><section>mdo sde</section><text>sems dpa' rgyal ba'i phung po la 'di skad ces smras so/ /kye gzhon nu re shig kha rog shig kho bos dri ba dri bar bya'o/ /gal te kho bo'i dri ba khong du chud par byed na ni de thams cad mkhyen pa zhes bya ba'i ming dang yang 'thun no/ /'on te sred med kyi bu dang / dbang phyug chen</text></item>
<item><p>34b6</p><section>mdo sde</section><text>pos phyung ba'i 'gro lding ba rnams kyis sprul pa byed du bcug na 'dir ngo mtshar yang mi che ste/ skyes bu ngan pa dang / sgyu ma mkhan rnams kyis 'di 'grub bo/ /de nas bcom ldan 'das kyis 'dzum pa'i zhal gyis drang srong gi tshogs la kun tu gzigs nas drang srong chen po</text></item>
<item><p>34b7</p><section>mdo sde</section><text>me sgron la 'di skad ces bka' stsal to/ /tshe dang ldan pa drang srong chen po ci nus kyis dri ba dris shig dang rnam par sbyar bar bya'o/ /de nas bcom ldan 'das la drang srong chen po me sgron gyis 'di skad ces gsol to/ /kye gau ta ma sems can gyi skye ba gang nas byung /</text></item>
<item><p>35a1</p><section>mdo sde</section><text>ci'i slad du bskal pas sreg par 'gyur/ sems can rnams gnas gang du 'du bar 'gyur/ nang na sems can phra ba khru gang tsam mam/ mtho gang tsam mam/ mdzub mo tsam mam/ mthe bo tsam mam/ nas dang / gro dang / mon sran sde'u dang / mon</text></item>
<item><p>35a2</p><section>mdo sde</section><text>sran gre'u dang / til dang / yungs 'bru tsam mam/ sems can ji tsam zhig nang na mchis bka' stsol cig /de nas bcom ldan 'das kyis drang srong chen po me sgron la drang srong chen po legs so legs so/ /zhes bya ba byin no/ /drang srong chen po tshe bskal pa drug</text></item>
<item><p>35a3</p><section>mdo sde</section><text>cu pa'i dri ba dri ba 'di ni 'thun pa'o/ /de nas drang srong chen po rnams ngo mtshar du gyur te/ drang srong chen po me sgron gyi tshe'i tshad ni ma brjod par bdag cag lhan cig gnas gnas pa rnams kyis kyang ma shes na 'dis ji ltar shes snyam mo/ /bcom ldan 'das kyis bka'</text></item>
<item><p>35a4</p><section>mdo sde</section><text>stsal pa/ drang srong chen po de'i phyir legs par rab tu nyon la yid la zung shig dang bshad do/ /drang srong chen po gang nga la sems can gyi skye ba gang nas byung zhes smras pa de ni yi ges brjod pa ma yin pa'o/ /sems can zhes bya ba ni ma rig pa'i rkyen nas skye ba dang / rga shi'i</text></item>
<item><p>35a5</p><section>mdo sde</section><text>bar du byung ba'o/ /drang srong chen po yang rgyu rkyen las sems can skyes te rgyu rkyen ni pha ma'o/ /drang srong chen po yang pha ma 'grogs pa ni de'i rgyu'o/ /gang gi tshe yongs su rtog pas kun nas bslang ba'i las kyi rlung rnams kyis bud med kyi grong du 'jug pa de ni rkyen no/ /</text></item>
<item><p>35a6</p><section>mdo sde</section><text>drang srong chen po yang sdug bsngal 'phags pa'i bden pa dang / sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam 'phags pa'i bden pa ni sems can no/ /nye bar len pa'i phung po lnga dang khams brgyad ni sems can</text></item>
<item><p>35a7</p><section>mdo sde</section><text>no/ /drang srong chen po sems can yang gzhan la las kyang gzhan ma yin/ las kyang gzhan la sems can yang gzhan ma yin no/ /drang srong chen po sems can ni 'grib pa ma yin/ 'phel ba ma yin no/ /drang srong chen pos gsol pa/ kye gau ta ma gal te sems can</text></item>
<item><p>35b1</p><section>mdo sde</section><text>'grib pa ma mchis/ 'phel ba ma mchis na/ ci'i slad du sems can khyi'i skye gnas nas shi 'phos te dbang sgyur du 'gyur/ bcom ldan 'das kyis bka' stsal pa/ drang srong chen po de ni ji skad smras pa de bzhin du ma yin no/ /gal te dbang sgyur dbang sgyur yin du zin</text></item>
<item><p>35b2</p><section>mdo sde</section><text>na ni dbang med par 'chi bar mi rigs so/ /drang srong chen po gang rang gi lus kyi gtso bo ma yin pa de ji ltar dbang sgyur du 'gyur/ drang srong chen po 'di lta ste/ dper na srin bu me khyer 'di snyam du bdag gis 'dzam bu'i gling snang bar bya'o/ /snyam du sems pa'i rkyen</text></item>
<item><p>35b3</p><section>mdo sde</section><text>gyis srin bu me khyer gyis 'dzam bu'i gling snang bar byed dam/ sems ma dul ba'i dbang sgyur yang dag pa ma yin no/ /drang srong chen po yang gal te dbang sgyur nyon mongs pa 'bri bar gyur na ni khyi la nyon mongs pa shas che bar 'gyur ro/ /gang gi tshe dbang sgyur dang nyon mongs</text></item>
<item><p>35b4</p><section>mdo sde</section><text>pa dag khyi la yang yod cing dbang sgyur la yang yod pa de'i tshe sems can 'grib pa yang mi dmigs/ 'phel ba yang mi dmigs so/ /drang srong chen pos gsol pa/ gau ta mas nyon mongs pa 'grib par mdzad dam/ bcom ldan 'das kyis bka' stsal pa/ drang srong chen po</text></item>
<item><p>35b5</p><section>mdo sde</section><text>ngas phyin ci log dag bzlog pa yang med/ 'grib par byas pa yang med do/ /drang srong chen pos gsol pa/ gal te de ltar na khyod kyang dbang sgyur ma lags so/ /bcom ldan 'das kyis bka' stsal pa/ drang srong chen po de de bzhin te/ ma byung ba'i phyir nga yang dbang sgyur ma</text></item>
<item><p>35b6</p><section>mdo sde</section><text>yin no/ /drang srong chen pos gsol pa/ gau ta ma bka' mchid 'di re zhig zhog /gau ta ma'i sras kyis pha ma 'grogs pa las sems can skye'o zhes gsungs na/ sems can mang du 'grogs pa la sems can skye ba nyung bar gyur pa 'di ci lta bu/ bcom ldan 'das</text></item>
<item><p>35b7</p><section>mdo sde</section><text>kyis bka' stsal pa/ khyod la dpe bstan par bya'o/ /drang srong chen po 'di lta ste/ dper na sa bon gcig las shing skye bar 'gyur te/ 'bras bu gcig las kyang 'bras bu mtha' yas par 'gyur ro/ /de la res 'ga' ni gcig sa bon gyi 'os su 'gyur gyi lhag ma sa bon gyi</text></item>
<item><p>36a1</p><section>mdo sde</section><text>'os su mi 'gyur ba de ji lta bu/ drang srong chen pos gsol pa/ kye gau ta ma rlung dang nyi mas shing tog rnams ma rung bar bgyis so/ /bcom ldan 'das kyis bka' stsal pa/ drang srong chen po de de bzhin te/ las kyi rlung gis kyang sems can gyi 'bras bu rnams ma</text></item>
<item><p>36a2</p><section>mdo sde</section><text>rung bar byas so/ /drang srong chen po kha cig ni mngal na gnas pa nyid kyi tshe srin bu rnams kyis zos so/ /kha cig ni las kyi rlung rnams kyis phye mar byas so/ /drang srong chen po shing gi nyes pa ni nyung ngo / /sems can gyi nyes pa ni mang ngo / /drang srong chen po yang sems can</text></item>
<item><p>36a3</p><section>mdo sde</section><text>gyi khams ni yongs su rtog pas kun nas bslang ba ste/ drang srong chen po sems can rnams kyi sems dang sems las byung ba 'jug pa ji snyed pa de snyed du srid pa la dmigs te/ drang srong chen po de'i phyir sems can gyi khams ni yongs su rtog pas kun nas bslang ba'o zhes nga</text></item>
<item><p>36a4</p><section>mdo sde</section><text>smra'o/ /drang srong chen pos gsol pa/ kye gau ta ma de de bzhin te/ zhu ba brjod pa 'di ni rnam par dag go/ /ci'i slad du bskal pas sreg par 'gyur ba bka' stsol cig /bcom ldan 'das kyis bka' stsal pa/ drang srong chen po chos kyi dbyings 'dus ma byas pa'i phyir bskal</text></item>
<item><p>36a5</p><section>mdo sde</section><text>pas sreg par 'gyur ro/ /drang srong chen po gal te bskal pas sreg par mi 'gyur na chos kyi dbyings gnyis su 'gyur te/ la la mi rtag la/ la la rtag par 'gyur ro/ /de'i tshe de bzhin gshegs pa bden pa smra bar mi 'gyur ro/ /drang srong chen po gang gi phyir 'di thams cad</text></item>
<item><p>36a6</p><section>mdo sde</section><text>rtag pa ma yin/ brtan pa ma yin/ dbugs phyin pa ma yin pa de'i tshe de bzhin gshegs pa thams cad mkhyen pa zhes bya ba de'i ming thob bo/ /drang srong chen pos bram ze'i khye'u la smras pa/ 'di thams cad mkhyen par mtshan gsol pa ni 'thun no/ /bcom ldan 'das</text></item>
<item><p>36a7</p><section>mdo sde</section><text>kyis bka' stsal pa/ drang srong chen po gal te bskal pas bsregs par ma gyur na 'di ni dus bzang po'o/ /'di ni dus ngan pa'o zhes bya bar dus tha dad pa med par 'gyur ro/ /drang srong chen po gal te yang bskal pas bsregs par ma gyur na legs par byas pa dang /</text></item>
<item><p>36b1</p><section>mdo sde</section><text>nyes par byas pa'i las rnams kyi rnam par smin pa tha dad pa med par 'gyur ro/ /drang srong chen po yang 'di lta ste/ bskal pas sreg pa 'di ni de bzhin gshegs pa rnams kyi thabs mkhas pa ste/ drang srong chen po sems can ji snyed bskal pas sreg par 'gyur ba thos</text></item>
<item><p>36b2</p><section>mdo sde</section><text>nas dad par 'gyur ba'i sems can de snyed de bzhin gshegs pas bsdu ba'i dngos pos sdud par 'gyur ro/ /drang srong chen po 'di lta ste/ dper na kha chu ldag pa'i sbrul ni mig gis kyang rdub/ rna ba dang / sna dang / kha'i sgo nas kyang rdub bo/ /drang srong chen po de bzhin</text></item>
<item><p>36b3</p><section>mdo sde</section><text>gshegs pa la yang de ltar blta ste/ sbyin pas kyang sdud/ snyan par smra bas kyang sdud/ don spyod pas kyang sdud/ don 'thun pas kyang sdud do/ /drang srong chen po 'di lta ste/ dper na gser la gnod par bya ba'i phyir mer 'jug pa ma yin gyis/ gser dul ma ma yin pa</text></item>
<item><p>36b4</p><section>mdo sde</section><text>'di ji ltar na dul mar 'gyur snyam nas de'i phyir mer 'jug ste/ shin tu bsregs pa'i phyir rin po che'i 'os su 'gyur ro/ /rin po ches spras pa de'i rin thang med par 'gyur te/ drang srong chen po de'i phyir gser brdung ba dang bsreg pas rnam par sbyong ngo / /drang srong chen</text></item>
<item><p>36b5</p><section>mdo sde</section><text>po de bzhin du sangs rgyas bcom ldan 'das rnams kyang rgyu med par sreg pa'i bskal pa mi 'byin te/ 'dir sems can gang la yang gnod par mi 'gyur ro/ /de nas bcom ldan 'das la drang srong chen po me sgron gyis 'di skad ces gsol to/ /bcom ldan 'das bskal</text></item>
<item><p>36b6</p><section>mdo sde</section><text>pas sreg pa'i me phyung yang sems can gang la yang gnod par mi 'gyur ba ni ngo mtshar to/ /bcom ldan 'das kyis bka' stsal pa/ drang srong chen po de bzhin gshegs pa rnams ni sems can gang la yang gnod par mi mdzad do/ /drang srong chen po 'di lta ste/ dper na</text></item>
<item><p>36b7</p><section>mdo sde</section><text>phyogs bcu rnams su char phra mo'i rgyun 'bab pa de bas ni drang srong chen po de bzhin gshegs pa rnams dang / sa bcu la gnas pa'i byang chub sems dpa' rnams nye bar gnas te/ rang gi lag gis sems can thar par byed pa ni ches mang ngo / /drang srong chen po de'i tshe</text></item>
<item><p>37a1</p><section>mdo sde</section><text>sems can de dag gis de bzhin gshegs pa dang / byang chub sems dpa' de dag gi gzugs kyang mthong / kha dog mdzes pa yang mthong / bskal pas bsregs pa'i 'jigs pa las bdag nyid sgrol ba yang mthong nas dga' ba dang / mchog tu</text></item>
<item><p>37a2</p><section>mdo sde</section><text>dga' ba skyes te 'di skad ces bdag cag kyang 'di ltar sgrol ba por gyur cig /bdag cag kyang 'di ltar gzugs mdzes par gyur cig /bdag cag kyang 'di ltar kha dog mdzes par gyur cig ces 'dzer te/ kha cig ni yid byung nas sems rnam par grol te rgyun du zhugs</text></item>
<item><p>37a3</p><section>mdo sde</section><text>pa'i 'bras bu mngon sum du byed/ kha cig ni lan cig phyir 'ong ba'i 'bras bu dang / phyir mi 'ong ba'i 'bras bu mngon sum du byed/ kha cig ni dgra bcom pa nyid/ kha cig ni rang byang chub/ kha cig ni mi skye ba'i chos la bzod pa rab tu thob/ kha cig ni phyir mi ldog pa'i sa</text></item>
<item><p>37a4</p><section>mdo sde</section><text>gnon/ kha cig ni rgyal chen bzhi'i ris kyi lha rnams kyi nang du skye/ kha cig ni sum cu rtsa gsum du/ kha cig ni mtshe mar/ kha cig ni dga' ldan du/ kha cig ni 'phrul dgar/ kha cig ni gzhan 'phrul dbang byed kyi lha rnams kyi nang du skye'o/ /drang srong chen po rnam grangs</text></item>
<item><p>37a5</p><section>mdo sde</section><text>'di lta bur 'og min gyi bar gyi lha rnams kyi nang du skye'o/ /de bzhin du 'khor los sgyur ba rnams dang / stobs kyi 'khor los sgyur ba rnams dang khams kyi rgyal po rnams su 'gyur te/ drang srong chen po rgyal rigs dang / bram ze dang / khyim bdag rnams kyi bar du yang 'gyur</text></item>
<item><p>37a6</p><section>mdo sde</section><text>ro/ /drang srong chen po rnam grangs 'di lta bus de bzhin gshegs pa'i gzugs kyi sku mthong zhing bdag nyid kyang 'jigs pa chen po las grol bar mthong nas/ de bzhin gshegs pa la byas pa gzo zhing byas pa shes par 'gyur ro/ /de bzhin gshegs pa la chos nyid thos</text></item>
<item><p>37a7</p><section>mdo sde</section><text>nas bslab pa'i gnas rnams la bag byed par 'gyur ro/ /thabs 'dis na ngan song du 'gro bar mi 'gyur ro/ /drang srong chen po yang sa bcu la gnas pa'i byang chub sems dpa' rnams kyi mig la sa'i khams ji snyed snang bar 'gyur ba de bas ni sems can gyi khams gang 'khor bar</text></item>
<item><p>37b1</p><section>mdo sde</section><text>chags pa'i skyon chags par shes nas phung po ma lus pa'i mya ngan las 'das pa'i dbyings su yongs su mya ngan las 'da' bar byed pa ches mang ste/ drang srong chen po de'i phyir bskal pas sreg par 'gyur ro/ /de nas drang srong chen po me sgron gyis rang gi yid kyis rnam</text></item>
<item><p>37b2</p><section>mdo sde</section><text>par dpyad nas tshig tu smras pa/ kye ma'o gang bdag drang srong chen po zhes 'bod pa shAkya'i sras 'di'i che ba nyid ni rgya che ba'o/ /bdag gis 'di la bgams pas kyang chog ste/ 'di ni thams cad mkhyen par mngon gyis/ bdag gis kyang 'di la yang dag pa'i ming gis bod par</text></item>
<item><p>37b3</p><section>mdo sde</section><text>bya'o zhes smras so/ /de nas bcom ldan 'das la drang srong chen po me sgron gyis 'di skad ces gsol to/ /yon tan gyi 'byung gnas su gyur cing mkhyen pa dpag tu ma mchis pas thams cad mkhyen pa zhes mtshan gsol pa/ sems can gnas gang du 'du bar 'gyur ba</text></item>
<item><p>37b4</p><section>mdo sde</section><text>bdag la bka' stsol cig /bcom ldan 'das kyis bka' stsal pa/ drang srong chen po gnas med pa la sems can 'du bar 'gyur ro/ /mnyam pa nyid la sems can 'du bar 'gyur ro/ /drang srong chen po theg pa gcig gis 'byung ba la sems can 'du bar 'gyur</text></item>
<item><p>37b5</p><section>mdo sde</section><text>ro/ /byang chub kyi snying po la sems can 'du bar 'gyur ro/ /drang srong chen po phung po ma lus pa'i mya ngan las 'das pa'i dbyings su sems can 'du bar 'gyur ro/ /drang srong chen po 'di lta ste/ dper na chu klung chen po tha dad pa dang / klung phran dang / klung chen po dag</text></item>
<item><p>37b6</p><section>mdo sde</section><text>rgya mtsho chen por bab nas ro gcig tu 'gyur ro/ /drang srong chen po de bzhin du sems can gyi khams ji snyed zag pa zad par byed pa de dag thams cad rnam par grol ba'i ngang du gyur pas 'du bar 'gyur ro/ /drang srong chen po 'khor bar 'du bas sems can 'du bar 'gyur</text></item>
<item><p>37b7</p><section>mdo sde</section><text>ba ni 'du ba ma yin pa'o zhes nga smra'o/ /drang srong chen po 'di lta ste/ dper na rlung gis bdas nas phye ma leb phyi phyi zhwa la 'du bar 'gyur te/ rlung med na so sor 'gyes so/ /drang srong chen po de bzhin du sems can dmyal bar 'gro bar 'gyur bas phan tshun las 'brel pa'i</text></item>
<item><p>38a1</p><section>mdo sde</section><text>sems can gyi khams de dag kyang der 'du bar 'gyur ro/ /drang srong chen po rnam grangs 'di lta bur phan tshun las kyis 'brel ba dag su skye bar 'gyur/ dud 'gror skye bar 'gyur te/ der de dag 'du bar 'gyur ro/ /drang srong chen po lha dang mi</text></item>
<item><p>38a2</p><section>mdo sde</section><text>rnams su de dag 'du bar 'gyur ro/ /drang srong chen pos gsol pa/ thams cad zil gyis gnon pa/ thams cad mkhyen pa/ mir skyes pa 'di sems can che ge mo zhes bgyi ba zhig dang 'dus par gyur to/ /dud 'gror skyes pa 'di zhes bgyi ba nas su skyes pa 'di</text></item>
<item><p>38a3</p><section>mdo sde</section><text>'dus par gyur to zhes bgyi ba'i bar du ji ltar 'tshal bar bgyi ba bka' stsol cig /bcom ldan 'das kyis bka' stsal pa/ drang srong chen po sems can gang zhig sems can gang dang lhan cig tu sems can dmyal bar skyes nas 'dus par gyur pa des de mthong na yid mi</text></item>
<item><p>38a4</p><section>mdo sde</section><text>bde bar 'gyur/ zhe sdang bar 'gyur/ des de mthong nas gal te na de klad pa na bar yang 'gyur/ bshang ba dang / gci ba 'byung bar yang 'gyur te/ drang srong chen po 'di ni sems can dmyal bar skyes pa rnams kyi 'du ba'i mtshan nyid do/ /gang la la de ltar gyur pa des kyang</text></item>
<item><p>38a5</p><section>mdo sde</section><text>bdag dang 'di lhan cig tu sems can dmyal ba rnams na gnas gnas par mngon no zhes de ltar khong du chud par bya'o/ /drang srong chen pos gsol pa/ rigs gsal bar mdzad pa/ thams cad mkhyen pa/ dud 'gro dang lhan cig gnas gnas pa rnams kyi mtshan mar</text></item>
<item><p>38a6</p><section>mdo sde</section><text>'gyur ba ji lta bu lags/ bcom ldan 'das kyis bka' stsal pa/ mir skyes pa'i sems can rnams gang gi tshe phan tshun mthong ba na khon du mdud par 'dzin cing / 'di las bdag gis skyon ji ltar rnyed snyam du skyon tshol ba 'di ni drang srong chen po dud 'gror skyes pa'i sems can</text></item>
<item><p>38a7</p><section>mdo sde</section><text>rnams kyi 'du ba'i mtshan nyid de/ bdag dang 'di lhan cig tu dud 'gro'i nang na gnas gnas par mngon no zhes de ltar shes par bya'o/ /drang srong chen po su skyes pa rnams ni dri nga ba 'dod cing kha zas la shin tu sred par 'gyur ro/ /pha rol la sbyin par bsams kyang</text></item>
<item><p>38b1</p><section>mdo sde</section><text>chags pa skye bar 'gyur ro/ /gang dang de su skyes nas lhan cig 'dus par gyur pa de'i dbang phyug mthong nas phrag dog skye bar 'gyur/ gzhan gyi nor la 'dod par 'gyur te/ 'di ni su skyes pa rnams kyi 'du ba'i mtshan nyid do/ /de la bdag dang 'di</text></item>
<item><p>38b2</p><section>mdo sde</section><text>lhan cig tu kyi nang na gnas gnas par mngon no zhes de ltar shes par bya'o/ /drang srong chen po mir skyes pa gang la la zhig tshe rabs gzhan dag nas 'dus par gyur pa ni des de mthong na 'dod chags kyi sems skye bar 'gyur te/ drang srong chen po 'di ni mir</text></item>
<item><p>38b3</p><section>mdo sde</section><text>skyes pa'i sems can rnams kyi 'du ba'i mtshan nyid do/ /de la bdag dang 'di mi rnams kyi nang na gnas gnas par mngon no/ /zhes de ltar shes par bya'o/ /drang srong chen pos gsol pa/ bcom ldan 'das gang dag lhar skyes te 'dus par gyur pa las mir</text></item>
<item><p>38b4</p><section>mdo sde</section><text>skyes pa de dag gi ji lta bu lags/ bcom ldan 'das kyis bka' stsal pa/ drang srong chen po gang dag lhar skyes te/ 'dus par gyur pa de dag ni/ phan tshun mthong na lta ba la 'jug par 'gyur te/ des na bdag dang 'di lhar skyes te lhan cig 'dus par gyur to zhes</text></item>
<item><p>38b5</p><section>mdo sde</section><text>shes par bya'o/ /drang srong chen po rnam pa de lta bu dag tu sems can 'du bar 'gyur ro/ /de nas drang srong chen po me sgron dga' mgu ste yi rangs nas bcom ldan 'das la 'di skad ces gsol to/ /bcom ldan 'das gang dag thams cad mkhyen pa nyid du smon pa mi</text></item>
<item><p>38b6</p><section>mdo sde</section><text>bgyid pa'i sems can de dag ni bslus pa'o zhes bdag 'chad do/ /de nas yang bcom ldan 'das kyis drang srong chen po me sgron la 'di skad ces bka' stsal to/ /drang srong chen po gang na sems can zhes bya ba phra ba ji tsam zhig yod ces nga la de skad zer ba ni drang srong</text></item>
<item><p>38b7</p><section>mdo sde</section><text>chen po gang sems can du dmigs pa de sems can phra mor rnam par 'byed do/ /drang srong chen po 'di lta ste/ dper na la la zhig gis dmus long zhig la 'di skad du/ kye skyes bu kha dog dkar po zhes bya ba ci 'dra zhes smras na/ drang srong chen po 'di ji snyam du sems/</text></item>
<item><p>39a1</p><section>mdo sde</section><text>ma mthong ba'i phyir kha dog dkar po 'di 'dra'o zhes de smra bar nus sam/ drang srong chen pos gsol pa/ 'brel pa ga la mchis/ bcom ldan 'das kyis bka' stsal pa/ drang srong chen po de bzhin du ngas kyang dmus long ltar ma mthong ba'i phyir sems can zhes bya</text></item>
<item><p>39a2</p><section>mdo sde</section><text>ba ni phra mo 'di lta bu zhig go zhes sems can brjod par mi nus so/ /drang srong chen po yang mig la sems can zhes bya ba mi rnyed de/ rna ba dang / sna dang / lce dang / lus dang / yid la sems can zhes bya ba mi rnyed do/ /drang srong chen po nye bar len pa'i phung po lnga po dag la</text></item>
<item><p>39a3</p><section>mdo sde</section><text>sems can zhes bya ba mi rnyed do/ /drang srong chen po khams brgyad dang / rten cing 'brel par 'byung ba yan lag bcu gnyis pa dang / nang stong pa nyid la sems can zhes bya ba mi rnyed/ phyi stong pa nyid dang / phyi nang stong pa nyid la sems can zhes bya ba mi rnyed do/ /drang srong</text></item>
<item><p>39a4</p><section>mdo sde</section><text>chen po mig ni ngan pa'o/ /'jig pa'o/ /skad cig kyang mi gnas pa'o/ /de bzhin du rna ba dang / sna dang / lce dang / lus dang / yid kyang ngan pa'o/ /'jig pa'o/ /skad cig kyang mi gnas pa'o/ /drang srong chen po nye bar len pa'i phung po lnga yang ngan pa'o/ /</text></item>
<item><p>39a5</p><section>mdo sde</section><text>'jig pa'o/ /skad cig kyang mi gnas pa'o/ /drang srong chen po mi gtsang ba'i rdzas sum cu rtsa drug kyang ngan pa'o/ /'jig pa'o/ /skad cig kyang mi gnas pa'o/ /sems can zhes bya ba yang med/ gzugs kyang med de/ drang srong chen po rdzas 'dus pa ni sems can</text></item>
<item><p>39a6</p><section>mdo sde</section><text>zhes bya ba'i grangs su 'gro'o/ /yongs su rtog pa pa gang dag rdzas rnams rnam par 'byed pa de dag ni/ srog dang / gso ba dang / skyes bu dang / gang zag dang / shed las skyes dang / shed bu mi dmigs so/ /drang srong chen po gal te sems can yod du zin na/ de</text></item>
<item><p>39a7</p><section>mdo sde</section><text>bzhin gshegs pa 'phags pa'i bden pa bzhi po dag gis shin tu chos ston par mi 'gyur ba zhig na drang srong chen po gang gi phyir sems can med pa'i phyir de bzhin gshegs pa nyid 'thob ste/ de'i phyir ji lta ji ltar yang dag par sgrub par byed pa de lta de ltar yang dag par 'grub bo/ /</text></item>
<item><p>39b1</p><section>mdo sde</section><text>de nas bcom ldan 'das la drang srong chen po me sgron gyis 'di skad ces gsol to/ /bcom ldan 'das deng slan chad drang srong chen po me sgron bdag thams cad mkhyen pa nyid du smon par bgyid do/ /bcom ldan 'das gal te bdag bskal pa dpag tu ma mchis par sems can</text></item>
<item><p>39b2</p><section>mdo sde</section><text>dmyal ba'i zhugs kyi 'obs su gnas par 'gyur ba'am/ ri rab 'og min gyi gnas tsam du gyur pa mthon po'i kha de nas bdag gis bdag 'dor bar 'gyur ba'am/ gdung ba lnga bskal pas bsreg pa lta bur 'gyur ba'am/ nyi ma bskal par gnas par 'gyur ba'am/</text></item>
<item><p>39b3</p><section>mdo sde</section><text>bskal pa sum cu'i zla ba gcig tu smyung bar 'gyur ba de lta bu'i dka' ba spyad par ni bcom ldan 'das bdag spro ste 'dun gyi/ thams cad mkhyen pa nyid kyi slad du ni brtson 'grus nyams par mi bgyi'o/ /drang srong chen po mngon par shes pa lnga dang ldan pa ji snyed bcom ldan</text></item>
<item><p>39b4</p><section>mdo sde</section><text>'das kyi gan du lhags pa de dag kyang stan las langs te bcom ldan 'das la 'di skad ces gsol to/ /bcom ldan 'das bdag cag kyang deng slad chad bla na med pa yang dag par rdzogs pa'i byang chub tu smon par bgyi'o/ /rngo ci thogs kyis brtson 'grus brtsam par</text></item>
<item><p>39b5</p><section>mdo sde</section><text>bgyi'o/ /drang srong rnams kyis tshig de dag smras ma thag tu/ bcom ldan 'das kyi smin mtshams nas 'dul ba can zhes bya ba'i 'od zer phyung / phyogs bcu'i sangs rgyas thams cad kyis kyang smin mtshams nas 'dul ba can zhes bya ba'i 'od zer phyung ste/ 'od zer de dag</text></item>
<item><p>39b6</p><section>mdo sde</section><text>gi mthus sa chen po 'di rnam pa drug tu g.yos/ rab tu g.yos/ 'gul/ rab tu 'gul/ ldeg rab tu ldeg ste/ shar phyogs mtho na lho phyogs dma'/ nub phyogs dma' na byang phyogs mtho/ shar phyogs dma' na lho phyogs mtho/ nub phyogs mtho na byang</text></item>
<item><p>39b7</p><section>mdo sde</section><text>phyogs dma'o/ /phyogs bcu'i sangs rgyas thams cad kyis kyang de bzhin gshegs pa'i steng du me tog gi char phab/ rnga bo che rnams brdungs so/ /dri za'i bdag po yid du 'ong ba rnams kyis kyang yan lag lnga pa'i sil snyan gyis bcom ldan 'das la mngon par bstod</text></item>
<item><p>40a1</p><section>mdo sde</section><text>do/ /lha'i bdug pa dri rab tu zhim po dag kyang rlung gis ngad bslang ste/ de bzhin gshegs pa'i gan du ngad ldang bar byed do/ /byang chub sems dpa' rnams rab tu dga' ste mchog tu bde ba'i sems kyis de bzhin gshegs pa'i steng du do shal</text></item>
<item><p>40a2</p><section>mdo sde</section><text>dang / se mo do rnams 'thor zhing rin po che'i char yang 'bebs/ me tog dang / bdug pa dang / spos dang / phreng ba dang / byug pa dang / phye ma dang / gos dang / gdugs dang / rgyal mtshan dang / ba dan dag gis kyang mchod par byed do/ /lha'i tshogs</text></item>
<item><p>40a3</p><section>mdo sde</section><text>rnams kyang rab tu dga' nas me tog man dA ra ba dang / man dA ra ba chen po'i char 'bebs so/ /thams cad dang ldan pa'i 'khor de yang dga' mgu yi rangs te/ ji ltar gyon gyon pa'i gos rnams de bzhin gshegs pa'i sku la gsol to/ /de nas 'dul ba can zhes bya</text></item>
<item><p>40a4</p><section>mdo sde</section><text>ba'i 'od zer des 'og min gyi gnas man chad/ sems can dmyal ba chen po mnar med pa yan chad snang bar byas te/ phyogs bcu'i sangs rgyas thams cad la bskor ba byas te/ slar log ste bcom ldan 'das kyi dbu'i gtsug tu nub bo/ /de nas bcom ldan 'das la tshe</text></item>
<item><p>40a5</p><section>mdo sde</section><text>dang ldan pa rab 'byor gyis 'di skad ces gsol to/ /rgyu ma mchis par shAka thub de ring 'dir/ /phyogs bcu dag tu 'od zer mi gtong ste/ /'khor 'di thams cad the tshom gyur lags na/ /thub pas rgyu dang byed de bdag lung ston/ /mi yi 'dren pa'i rnam par 'phrul</text></item>
<item><p>40a6</p><section>mdo sde</section><text>mthong nas/ /dga' bar gyur cing spro ba che gyur te/ /rab tu dga' bas legs par bstod bgyid nas/ /kha cig 'di na bcom ldan legs zhes mchi/ /brgya byin tshangs pa 'jig rten skyong ba rnams/ /nam mkha'i gnas nas 'byung po'i tshogs kyang bstod/ /</text></item>
<item><p>40a7</p><section>mdo sde</section><text>mkha' las lha yi me tog char du 'bebs/ /ma brdungs rnga chen dag ni sgra yang 'byin/ /de nas bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor khyod kyis drang srong chen po me sgron mthong ngam/ rab 'byor gyis gsol pa/</text></item>
<item><p>40b1</p><section>mdo sde</section><text>bcom ldan 'das mthong lags so/ /bcom ldan 'das kyis bka' stsal pa/ rab 'byor drang srong chen po me sgron 'di ma 'ongs pa'i dus na sangs rgyas stong 'das pa'i 'og tu bskal pa bzang po 'di nyid la zla ba can gyi 'jig rten gyi khams su de bzhin gshegs pa dgra bcom</text></item>
<item><p>40b2</p><section>mdo sde</section><text>pa yang dag par rdzogs pa'i sangs rgyas rnam par gzigs zhes bya bar 'gyur ro/ /rab 'byor de bzhin gshegs pa rnam par gzigs kyi ming yang yid bzhin gyi nor bu rnam par dag pa'i bya ba byed par 'gyur ro/ /rab 'byor drang srong chen po brgyad khri bzhi stong gis chos</text></item>
<item><p>40b3</p><section>mdo sde</section><text>kyi rnam grangs 'di thos ma thag tu phyir mi ldog pa'i sa rjes su thob ste/ rab 'byor de dag thams cad ni de bzhin gshegs pa byams pa'i gsung rab las sa bcu la gnas par 'gyur ro/ /bskal pa sum brgya'i 'og tu de bzhin gshegs pa dgra bcom pa yang dag par</text></item>
<item><p>40b4</p><section>mdo sde</section><text>rdzogs pa'i sangs rgyas bdag bka' blo bde ba zhes bya bar 'jig rten du 'byung bar 'gyur ro/ /rab 'byor byang chub sems dpa' tshad med pa dag gis kyang chos kyi rnam grangs 'di thos ma thag tu dpa' bar 'gro ba'i ting nge 'dzin thob ste/ skad dang skad ma yin par shes</text></item>
<item><p>40b5</p><section>mdo sde</section><text>pa'i ting nge 'dzin dang / rgyal ba dbang bskur ba'i ting nge 'dzin dang / sgyu ma lta bu'i ting nge 'dzin dang / khams rnam par 'byed pa'i ting nge 'dzin dang / blo gros rgyal po'i ting nge 'dzin dang / rgya mtsho snying po'i ting nge 'dzin dang / mnyen pa'i sa'i ting nge 'dzin dang / bsam</text></item>
<item><p>40b6</p><section>mdo sde</section><text>pa'i snying po'i ting nge 'dzin dang / 'od gsal ba'i ting nge 'dzin 'thob bo/ /rab 'byor lha bye ba phrag gang gA'i klung gi bye ma snyed dag gis mi skye ba'i chos la bzod pa thob bo/ /dge slong dang / dge slong ma dang / dge bsnyen dang / dge bsnyen ma stong phrag tshad med pa</text></item>
<item><p>40b7</p><section>mdo sde</section><text>dag gis dgra bcom pa nyid mngon sum du byas so/ /rab 'byor lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa gang gA'i bye ma snyed dag gis bla na med pa yang</text></item>
<item><p>41a1</p><section>mdo sde</section><text>dag par rdzogs pa'i byang chub tu sems bskyed do/ /rab 'byor de bzhin gshegs pas don gyi dbang de mthong nas 'dul ba can zhes bya ba'i 'od zer rnams phyung ngo / /de nas bcom ldan 'das kyis nyid kyi ljags kyi dbang pos zhal khebs par mdzad de/</text></item>
<item><p>41a2</p><section>mdo sde</section><text>ljags kyi dbang po de las kha dog du ma/ kha dog tha dad pa'i 'od zer 'di lta ste/ sngon po dang / ser po dang / dmar po dang / dkar po dang / le brgan dang / shel dang / dngul gyi kha dog lta bu dag byung ste/ de dag 'jig rten gyi khams mtha' yas mu med pa dag</text></item>
<item><p>41a3</p><section>mdo sde</section><text>tu mngon par byung nas slar log ste/ bcom ldan 'das la lan gsum bskor ba byas nas bcom ldan 'das kyi zhabs gnyis su nub bo/ /de nas byang chub sems dpa' sems dpa' chen po blo gros mi zad pa stan las langs te/ bla gos phrag pa gcig tu gzar nas pus</text></item>
<item><p>41a4</p><section>mdo sde</section><text>mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /sangs rgyas bcom ldan 'das rnams ni rgyu ma mchis par 'dzum pa mi mdzad na/ bcom ldan 'das 'dzum pa mdzad pa'i</text></item>
<item><p>41a5</p><section>mdo sde</section><text>rgyu gang lags/ rkyen gang lags/ de skad ces gsol pa dang / bcom ldan 'das kyis byang chub sems dpa' blo gros mi zad pa la 'di skad ces bka' stsal to/ /rigs kyi bu ma dad pa rnams kyi don du ljags 'di lta bu ni mi gsung ngo snyam du bya ba'i phyir ljags kyi</text></item>
<item><p>41a6</p><section>mdo sde</section><text>dbang pos 'dzum pa mdzad do/ /de nas bcom ldan 'das la byang chub sems dpa' blo gros mi zad pas 'di skad ces gsol to/ /bcom ldan 'das gang gis chos kyi rnam grangs 'di las tha na tshigs su bcad pa gcig tsam lung 'bogs na rigs kyi bu'am/ rigs kyi</text></item>
<item><p>41a7</p><section>mdo sde</section><text>bu mo de dag bsod nams kyi phung po ji tsam skyed par 'gyur/ bcom ldan 'das kyis bka' stsal pa/ rigs kyi bu phyogs bcu'i sangs rgyas bcom ldan 'das kyis sangs rgyas kyi spyan la snang bar 'gyur ba ji snyed pa de dag la yongs su mya ngan las ma 'das kyi bar du gang zhig</text></item>
<item><p>41b1</p><section>mdo sde</section><text>gis bde bar sbyar ba thams cad kyis bsnyen bkur byas te/ yongs su mya ngan las 'das nas kyang rin po che sna bdun gyi mchod rten byed pa de bas gang zhig chos kyi rnam grangs 'di las tha na tshigs su bcad pa gcig tsam yang lung 'bogs na/ 'dis bsod nams ches mang du</text></item>
<item><p>41b2</p><section>mdo sde</section><text>skyed do/ /rigs kyi bu chos kyi rnam grangs 'di 'chad pa na gang zhig dad pa'i sems kyis legs so/ /zhes bya ba sbyin pa de la/ sangs rgyas thams cad kyis bstod par 'gyur ro/ /gang gis 'di la rim gro byas pa des nga la rim gro byas par 'gyur ro/ /</text></item>
<item><p>41b3</p><section>mdo sde</section><text>de nas bcom ldan 'das kyis thams cad dang ldan pa'i 'khor de la rnam par gzigs nas/ 'di skad ces bka' stsal to/ /rigs kyi bu dag nga ni bden pa smra ba ste/ sa phyogs gang na chos kyi rnam grangs 'di grags pa'i sa phyogs de la/ sangs rgyas thams</text></item>
<item><p>41b4</p><section>mdo sde</section><text>cad dgongs par 'gyur ro/ /rigs kyi bu dag chos kyi rnam grangs 'di ni 'dzam bu'i gling pa'i sems can rnams kyi sman du gyur par 'gyur ro/ /gang gis chos kyi rnam grangs 'di lan gsum brjod dam/ brjod du bcug na/ des ston pa la chos kyi 'khor</text></item>
<item><p>41b5</p><section>mdo sde</section><text>lo rab tu bskor bar bskul bar 'gyur ro/ /rab 'byor gang zhig chos kyi rnam grangs 'di yi ger 'dri 'am/ yi ger 'drir 'jug pa de bde ba dang bcas shing / yid bde ba dang bcas bzhin du/ byang chub mngon par rdzogs par 'tshang rgya bar 'gyur ro/ /des</text></item>
<item><p>41b6</p><section>mdo sde</section><text>sangs rgyas thams cad kyi mdzod kyang bzung bar 'gyur ro/ /rigs kyi bu dag chos kyi rnam grangs 'di ni sems can dmyal bar 'gro ba'i sems can rnams kyi rna lam du grag par mi 'gyur ro/ /gang dag mi'i skye gnas nas shi 'phos te/ yongs su dag pa'i</text></item>
<item><p>41b7</p><section>mdo sde</section><text>sangs rgyas kyi zhing rnams su skye ba de dag gi rna lam du chos kyi rnam grangs 'di grag par 'gyur ro/ /rab 'byor gang gis sangs rgyas stong la dge ba'i rtsa ba bskyed pa de'i rna lam du/ chos kyi rnam grangs 'di grag par 'gyur ro/ /rab 'byor rigs kyi bu'am/</text></item>
<item><p>42a1</p><section>mdo sde</section><text>rigs kyi bu mo gang chos kyi rnam grangs 'di thos nas dad dam/ 'chang ngam/ klog gam/ kun chub par byed dam/ gzhan dag la yang rgya cher yang dag par rab tu ston par 'gyur ba de'i lag tu byang chub song ngo zhes bshad do/ /des mig lnga thob</text></item>
<item><p>42a2</p><section>mdo sde</section><text>par 'gyur/ dbang po ma tshang bar mi 'gyur/ dran pa brjed pa med par 'chi ba'i dus byed par 'gyur/ sangs rgyas thams cad sgrub pa'i ting nge 'dzin thob par 'gyur/ rnam par snang mdzad rnam par sprul pa'i ting nge 'dzin dang / gzungs kyi snying po'i ting nge 'dzin</text></item>
<item><p>42a3</p><section>mdo sde</section><text>dang / gtsug gi nor bu'i phyag rgya'i ting nge 'dzin dang / dbang bskur ba'i ting nge 'dzin dang / spyan ras gzigs kyi phyag rgya'i ting nge 'dzin rab tu thob par 'gyur/ yi ge med pa'i za ma tog gi gzungs thob par 'gyur/ chos thams cad la rnam par rgyal ba thob pa'i</text></item>
<item><p>42a4</p><section>mdo sde</section><text>gzungs dang / the tsom rnam par sbyong ba'i gzungs dang / don dam pa'i rnam par nges pa'i gzungs thob par 'gyur te/ de la sogs pa gzungs dang ting nge 'dzin gyi sgo brgya stong mtha' yas pa thob par 'gyur ro/ /mngon par shes pa lnga dang ldan par 'gyur ro/ /bsams</text></item>
<item><p>42a5</p><section>mdo sde</section><text>bzhin du 'chi 'pho dang skye ba yongs su 'dzin par 'gyur ro/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal sangs rgyas mang po la bsnyen bkur byas pa khyod la chos kyi rnam grangs 'di yongs su gtad kyis yang dang yang rgya cher</text></item>
<item><p>42a6</p><section>mdo sde</section><text>yang dag par rab tu shod cig /'jam dpal khyod kyis de bzhin gshegs pa ji snyed cig la bsti stang byas pa dang / btsun par byas pa dang / rim gror byas pa dang / mchod pa byas pa de ji snyam du sems/ 'jam dpal dge ba'i rtsa ba de la mtha' 'am mu yod dam/</text></item>
<item><p>42a7</p><section>mdo sde</section><text>dge ba'i rtsa ba de dpag par nus sam/ 'jam dpal gyis gsol pa/ bcom ldan 'das ma lags so/ /bde bar gshegs pa ma lags so/ /bcom ldan 'das kyis bka' stsal pa/ 'jam dpal gang gis snyigs ma lnga'i dus na chos kyi rnam grangs 'di 'jig</text></item>
<item><p>42b1</p><section>mdo sde</section><text>rten gyi khams mi mjed 'dir rgyas par byed par 'gyur ba de dag de las dge ba'i rtsa ba chen por 'gyur ro/ /'jam dpal gal te khyod de bzhin gshegs pa mang po de snyed cig la na bza' dang / zhal zas dang / gzims cha dang / snyun gsos kyi sman dang / yo byad</text></item>
<item><p>42b2</p><section>mdo sde</section><text>rnams kyis bsnyen bkur byed kyi chos kyi rnam grangs 'di ston par mi byed na/ khyod da dung du yang de bzhin gshegs pa rnams la nyes pa dang bcas par 'gyur ro/ /'jam dpal gal te khyod de bzhin gshegs pa gcig la'ang phyag mi byed kyi/ chos kyi rnam grangs</text></item>
<item><p>42b3</p><section>mdo sde</section><text>'di rgyas par byed na de bzhin gshegs pa thams cad la khyod kyis mchod pa'i bar du byas par 'gyur ro/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / drang srong chen po me sgron dang / dge slong de dag dang / lha dang /</text></item>
<item><p>42b4</p><section>mdo sde</section><text>mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa don dam pa'i chos kyi rnam par rgyal ba zhes bya ba theg pa chen po'i mdo rdzogs so// //</text></item>
<item><p>42b5</p><section>mdo sde</section><text>rgya gar gyi mkhan po dzi na mi tra dang / dA na shI la dang / zhu chen gyi lots+tsha ba ban de ye shes sdes bsgyur cing zhus te skad gsar chad kyis bcos nas gtan la phab pa/ /@##/ /rgya gar skad du/ Ar+ya d+harma ar+tha bi b+haM ga nA ma ma</text></item>
<item><p>42b6</p><section>mdo sde</section><text>hA yA na sU tra/ bod skad du/ 'phags pa chos dang don rnam par 'byed pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu</text></item>
<item><p>42b7</p><section>mdo sde</section><text>rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po dang thabs cig tu bzhugs te/ byang chub sems dpa'i dge 'dun chen po dang yang thabs cig go/ /de nas bcom ldan 'das kyis byang chub sems dpa' sems dpa' chen po rgyal</text></item>
<item><p>43a1</p><section>mdo sde</section><text>bas dga' la bka' stsal pa/ rigs kyi bu sngon byung ba 'das pa'i dus bskal pa grangs med pa'i yang ches grangs med cing tshad med par gyur pa de'i tshe de'i dus na 'jig rten gyi khams me tog gi 'byung gnas zhes bya ba 'byor pa rgyas pa/ bde ba lo</text></item>
<item><p>43a2</p><section>mdo sde</section><text>legs pa nyams dga' ba skye bo mang po dang mi rnams kyis gang ba lag mthil ltar mnyam par gyur pa zhig byung ngo / /rigs kyi bu 'jig rten gyi khams me tog gi 'byung gnas de na de bzhin gshegs pa dgra bcom pa yang dag par rdzogs pa'i sangs rgyas me tog</text></item>
<item><p>43a3</p><section>mdo sde</section><text>las byung ba zhes bya ba da ltar yang bzhugs te/ 'tsho zhing gzhes la 'khor bzhi dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa rnams la chos kyang</text></item>
<item><p>43a4</p><section>mdo sde</section><text>ston to/ /rigs kyi bu 'jig rten gyi khams me tog gi 'byung gnas de na mi'i dbang po 'khor los sgyur ba'i rgyal po stong gsum gyi stong chen po'i 'jig rten gyi khams la dbang byed pa rgyal ba thob pa zhes bya ba zhig byung ngo / /rigs kyi bu rgyal po rgyal ba thob pa de'i</text></item>
<item><p>43a5</p><section>mdo sde</section><text>tshig rab la sems can de dag bde zhing yid bde ba skyes la/ dge ba bcu'i las kyi lam dang ldan zhing bdag gi chung mas mngon par dga'o/ /sems can de dag thams cad kyang theg pa gcig la yang dag par zhugs pa sha stag ste/ 'di lta ste/ theg pa chen po</text></item>
<item><p>43a6</p><section>mdo sde</section><text>la yang dag par zhugs pa/ theg pa mchog la yang dag par zhugs pa/ theg pa gtso bo la yang dag par zhugs pa/ theg pa dam pa la yang dag par zhugs pa/ theg pa khyad par du 'phags pa dang / rab dang / phul dang / bla ma dang / bla ma'i yang bla ma dang /</text></item>
<item><p>43a7</p><section>mdo sde</section><text>bla na med pa la yang dag par zhugs pa/ theg pa mnyam pa med pa la yang dag par zhugs pa/ theg pa mi mnyam pa dang mnyam pa la yang dag par zhugs pa/ theg pa bsam gyis mi khyab pa la yang dag par zhugs pa/ theg pa gzhal du med pa la yang dag par zhugs</text></item>
<item><p>43b1</p><section>mdo sde</section><text>pa sha stag go/ /rigs kyi bu rgyal po rgyal ba thob pa de'i tshe tshig rab la theg pa chen po ma gtogs par theg pa gzhan gyi ming yang mi grag go/ /rigs kyi bu rgyal po rgyal ba thob pa de'i btsun mo'i 'khor ni dgu khri dgu stong yod de/ de dag thams cad kyang theg pa gzhan</text></item>
<item><p>43b2</p><section>mdo sde</section><text>ma yin pa la yang dag par zhugs pa/ theg pa chen po'i khongs su 'dus pa/ nyin mtshan du chos 'dod cing chos la dga' ba sha stag go/ /rigs kyi bu de nas rgyal po de'i btsun mo dam pa rin po che dpal zhes bya ba byang chub sems dpa' sdud pa/ sangs rgyas</text></item>
<item><p>43b3</p><section>mdo sde</section><text>pa'i chos dang dge 'dun la yang dag par zhugs pa/ theg pa chen po'i khongs su 'dus pa/ nyin mtshan du chos 'dod pa/ chos kyi kun dga' la dga' ba zhig yod de/ rigs kyi bu rin chen dpal de chen po la 'os pa'i seng ge'i khri la 'dug pa dang / de'i pang</text></item>
<item><p>43b4</p><section>mdo sde</section><text>nas bu rin chen 'byung gnas zhes bya ba lha'i rgyan gyis rnam par brgyan pa/ lha'i gos bgos pa lus mtshan dang dpe byad bzang pos legs par brgyan pa zhig skyil mo krung bcas te byung nas gzhon nu de byung ma thag tu gzhon nu des ma la 'di skad ces smras so/ /yum de bzhin gshegs pa me</text></item>
<item><p>43b5</p><section>mdo sde</section><text>tog las byung ba de 'tsho'am/ de nas rgyal mo rin chen dpal des gzhon nu de la 'di skad ces smras so/ /bu gcig kun mkhyen 'jig rten mgon/ /bla na med pa dga' mdzad pa/ /lha dang mi dang bcas pa yi/ /'jig rten na ni de 'tsho'o/ /de nas rgyal bu rin chen</text></item>
<item><p>43b6</p><section>mdo sde</section><text>'byung gnas kyis pha ma la 'di skad ces smras so/ /yab yum tshur gshegs de bzhin gshegs pa dgra bcom pa yang dag par rdzogs pa'i sangs rgyas me tog las byung ba de la blta ba dang / phyag bgyi ba dang / mchod pa dang / bsnyen bkur bgyi ba dang / chos mnyan pa'i</text></item>
<item><p>43b7</p><section>mdo sde</section><text>slad du gshegs so/ /de ci'i slad du zhe na/ yab yum de bzhin gshegs pa de ni lha dang mir bcas pa'i 'jig rten na dka' ba mdzad pa ste/ ma grol ba rnams grol mdzad mgon/ /ldongs pa rnams la mig sbyin mdzad/ /chos la dpa' zhing cher dpa' ba/ /lhun po</text></item>
<item><p>44a1</p><section>mdo sde</section><text>lta bur mi g.yos so/ /de nas rgyal po rgyal ba thob pa dang / rgyal mo rin chen dpal gyis bu de blangs te/ btsun mo'i 'khor dang g.yog tu bcas par bcom ldan 'das de'i zhabs kyi drung du phyin nas bcom ldan 'das la lan bdun bskor ba byas te/ brgya stong</text></item>
<item><p>44a2</p><section>mdo sde</section><text>ri ba'i mu tig gi se mo do phul lo/ /phul nas kyang 'khor de nyid du 'dug par gyur to/ /rigs kyi bu de nas rgyal bu des rdzu 'phrul gyi stobs bskyed pa byas nas shing ta la bdun srid tsam gyi bar snang gi nam mkha' la 'dug ste/ bcom ldan 'das me tog las byung ba de la rin</text></item>
<item><p>44a3</p><section>mdo sde</section><text>po che'i char dang / me tog gi char dang / spos kyi char rnams kyis gtor mngon par gtor to/ /gtor nas bcom ldan 'das la 'di skad ces gsol to/ /ston pa rgal nas sems can rnams/ /sdug bsngal chu bo che las sgrol/ /bdag ni thams cad mkhyen pa khyod/ /</text></item>
<item><p>44a4</p><section>mdo sde</section><text>blta ba'i slad du 'dir mchis so/ /'jig rten mgon po bla na med/ /lha dang mi yi 'jig rten na/ /khyod kyis yon tan gang bstan dang / /khyod 'dra ba ni yong ma mchis/ /sems can shul ngan lhung gyur cing / /'dod chags zhe sdang dbang mchis rnams/ /theg pa</text></item>
<item><p>44a5</p><section>mdo sde</section><text>dman la gzhag mdzad nas/ /theg pa chen po brjod par mdzad/ /thabs la mkhas shing dpa' ba ste/ /thugs rje chen po'i dbang du gyur/ /chos ni don te chos kyis ngoms/ /chos rtsom yon tan 'byung gnas po/ /gang dag skye ba ma mchis pa/ /chos de snying po med</text></item>
<item><p>44a6</p><section>mdo sde</section><text>mkhyen nas/ /chos nyid kyang ni khyod kyis mkhyen/ /des na khyod kyis dka' ba mdzad/ /de nas gzhon nu des tshig 'di dag gis bcom ldan 'das de la bstod nas yang bskor ba byas te/ bcom ldan 'das kyi zhabs kyi drung du 'dug go/ /de nas bcom ldan 'das kyis pad</text></item>
<item><p>44a7</p><section>mdo sde</section><text>ma'i 'dab ma ltar yangs pa'i spyan gyis phyogs thams cad du gzigs te/ 'khor bzhi po de dag gi sems dang sems las byung ba mkhyen nas/ rgyal po rgyal ba thob pa de la 'di skad ces bka' stsal to/ /rgyal po chen po phung po lnga po de dag ni snying po med pa yin na byis pa so</text></item>
<item><p>44b1</p><section>mdo sde</section><text>so'i skye bo rnams ni snying por 'du shes so/ /rgyal po chen po phung po rnams ni kha dog ngan pa/ dri nga ba/ khrag dang rnag 'byung ba/ shing dang / bong ba dang / lam dang mtshungs pa/ snying po med pa/ g.yo ba med pa dang / dga' ba dang mi dga' bar 'brel</text></item>
<item><p>44b2</p><section>mdo sde</section><text>ba/ sred pa'i lu gu rgyud kyis phan tshun sbrel ba/ nyon mongs pa mang ba/ smad pa yin na snying po med pa la snying por 'du shes/ mi rtag pa la rtag par 'du shes/ mi sdug pa la sdug par 'du shes/ mi gtsang ba la gtsang bar 'du shes/ bden pa ma yin pa la</text></item>
<item><p>44b3</p><section>mdo sde</section><text>bden par 'du shes so/ /rgyal po chen po phung po lnga ni rang gi las kyis rnam par bris pa ste rgyal po chen po dper na rma bya'i mjug tshogs tshon sna lnga pa de la ri mo mkhan gyis bris pa yang med/ tshon kyang ci yang med de/ de ni rang gi las kyis rnam par bris pa nyid do/ /</text></item>
<item><p>44b4</p><section>mdo sde</section><text>rgyal po chen po de bzhin du byis pa so so'i skye bo rnams kyang rang gi las kyis rnam par bris pa phan tshun gyi rkyen las byung ba dag go/ /de nas 'khor de'i nang nas byang chub sems dpa' sems dpa' chen po mi pham dbang phyug ces bya ba de stan las langs te/ bcom</text></item>
<item><p>44b5</p><section>mdo sde</section><text>ldan 'das la bskor ba byas nas/ bla gos phrag pa gcig tu gzar te/ pus mo g.yas pa'i lha nga sa la btsugs nas lus btud lus smad de sor mo bcu thal mo sbyar nas bcom ldan 'das la 'di skad ces gsol to/ /bcom ldan 'das phung po 'di dag ni kha dog ngan</text></item>
<item><p>44b6</p><section>mdo sde</section><text>pa dri nga ba/ khrag dang rnag 'byung ba/ shing dang / bong ba dang / rtsig pa dang / lam dang 'dra ba/ snying po ma mchis pa/ g.yo ba ma mchis pa lags na byis pa so so'i skye bo rnams ni snying por 'du shes te/ yang dag pa ma lags pa ldongs pa/ rmongs pa dang 'dra ba/</text></item>
<item><p>44b7</p><section>mdo sde</section><text>gti mug la gzhol ba/ mun pa dang rab rib dang / ling tog gis kun nas khebs pa/ lta ba thams cad kyi tshang tshing thibs pos gtibs pa lags so/ /bcom ldan 'das chos kyi phung po bzhi po 'di dag ni zab ste/ nam mkha' dang mtshungs shing 'dra ba lags so/ /</text></item>
<item><p>45a1</p><section>mdo sde</section><text>bcom ldan 'das gang dag 'di lta bu'i mdo sde'i tshig bshad pa 'di dag la yang dag pa'i 'du shes skyed pa'i sems can de dag 'byung bar 'gyur lags sam/ de skad ces gsol pa dang / bcom ldan 'das me tog las byung ba des byang chub sems</text></item>
<item><p>45a2</p><section>mdo sde</section><text>dpa' sems dpa' chen po de la 'di skad ces bka' stsal to/ /rigs kyi bu gang gi tshe byang chub sems dpa' sems dpa' chen po 'byung ba de'i tshe sems can rnams sbyang ba'i phyir 'byung ste/ mos pa ji lta ba bzhin du sems can rnams la chos kyang ston to/ /sred pas</text></item>
<item><p>45a3</p><section>mdo sde</section><text>nyam thag pa rnams kyi sred pa gcod do/ /sdug bsngal gyis nyam thag pa rnams kyi mya ngan sel to/ /chos thams cad snying po med par shes te nam mkha' dang mtshungs shing 'dra bar shes nas sems can rnams chos nyid la rab tu 'god de/ de'i tshe byang chub sems dpa'</text></item>
<item><p>45a4</p><section>mdo sde</section><text>rnams sems can sbyong bar byed pa zhes bya'o/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas me tog las byung ba des sems can bstan pa 'di bshad pa na rgyal po rgyal ba thob pa bu dang bcas pa dang / rgyal mo rin chen dpal de dang /</text></item>
<item><p>45a5</p><section>mdo sde</section><text>btsun mo'i 'khor dang / g.yog 'khor du bcas pa thams cad skra dang kha spu bregs te bcom ldan 'das de las rab tu byung ngo / /de nas bcom ldan 'das kyis 'khor de dag la 'di skad ces bka' stsal to/ /rigs kyi bu dag rgyal bu gzhon nu 'di la ltos/ rigs kyi bu dag skyes bu</text></item>
<item><p>45a6</p><section>mdo sde</section><text>dam pa 'dis sangs rgyas bye ba khrag khrig brgya stong phrag dgu bcu rtsa dgu la dge ba'i rtsa ba bskyed de/ thams cad du yang chos smra bar gyur to/ /'di ni rtag tu skyes bu dam pa 'di'i phar gyur te/ rtag tu skyes bu dam pa 'dis bla na med pa yang dag par rdzogs pa'i byang chub la</text></item>
<item><p>45a7</p><section>mdo sde</section><text>yongs su smin par byas so/ /rigs kyi bu dag rgyal bu gzhon nu rin chen 'byung gnas 'di ni nga yongs su mya ngan las 'das ma thag tu sangs rgyas su 'gyur te/ rin po che du ma bkod pa'i byang chub kyi shing drung du 'dug nas/ de byang chub thob pa'i tshe de bzhin gshegs pa dgra</text></item>
<item><p>45b1</p><section>mdo sde</section><text>bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od zer kun nas mngon</text></item>
<item><p>45b2</p><section>mdo sde</section><text>'phags dpal brtsegs rgyal po zhes bya bar 'gyur ro/ /'jig rten gyi khams ni kun nas rin po ches yang dag par bris pa zhes bya bar 'gyur ro/ /de'i nyan thos kyi dge 'dun ni tshad med par 'gyur ro/ /de'i tshe'i tshad ni bskal pa bye ba khrag khrig phrag dgu bcu</text></item>
<item><p>45b3</p><section>mdo sde</section><text>rtsa drug thub par 'gyur ro/ /de'i dam pa'i chos kyi gzugs brnyan ni lo 'bum phrag bdun cu rtsa lngar gnas par 'gyur ro/ /rigs kyi bu de nas byang chub sems dpa' sems dpa' chen po'i lung bstan pa brjod pa bshad pa na srog chags brgyad khri bzhi stong mi skye ba'i</text></item>
<item><p>45b4</p><section>mdo sde</section><text>chos la bzod pa thob par gyur to/ /rigs kyi bu de'i tshe de'i dus kyi de bzhin gshegs pa de gzhan zhig yin pa snyam du khyod dogs shing the tshom za'am yid gnyis su gyur na de ltar mi blta'o/ /de ci'i phyir zhe na/ rigs kyi bu de bzhin gshegs pa dgra bcom pa yang</text></item>
<item><p>45b5</p><section>mdo sde</section><text>dag par rdzogs pa'i sangs rgyas 'od dpag med ces bya ba 'di de'i tshe de'i dus na de bzhin gshegs pa me tog las byung ba zhes bya bar gyur te/ 'jig rten gyi khams der chos bstan par gyur to/ /rigs kyi bu de'i tshe de'i dus na gzhon nu rin chen 'byung gnas zhes bya ba</text></item>
<item><p>45b6</p><section>mdo sde</section><text>de gzhan zhig yin pa snyam du khyod dogs shing the tsom za'am yid gnyis su gyur na de ltar mi blta'o/ /de ci'i phyir zhe na/ rigs kyi bu byang chub sems dpa' spyan ras gzigs dbang phyug 'di de'i tshe de'i dus na rgyal po rgyal ba thob pa zhes bya ba de'i bur gyur te/ de bzhin gshegs</text></item>
<item><p>45b7</p><section>mdo sde</section><text>pa des nga las 'tshang rgya bar 'gyur ro zhes lung bstan to/ /de nas 'khor de'i byang chub sems dpa' sems dpa' chen po rgyal bas dga' zhes bya bas bcom ldan 'das la sor mo bcu'i thal mo sbyar te/ bcom ldan 'das la 'di skad ces gsol to/ /bcom ldan 'das chos</text></item>
<item><p>46a1</p><section>mdo sde</section><text>kyi rnam grangs 'di ni sems can dge ba'i rtsa ba ma bskyed pa rnams kyi rna lam du grag par yang mi 'gyur na/ gang dag yi ger 'dri ba dang / yi ger 'drir stsol ba dang / 'dzin pa dang / kha ton bgyid pa dang / me tog dang / bdug pa dang / spos rnams kyis</text></item>
<item><p>46a2</p><section>mdo sde</section><text>mchod par 'gyur ba lta smos kyang ci 'tshal/ de nas bcom ldan 'das kyis byang chub sems dpa' sems dpa' chen po rgyal bas dga' la 'di skad ces bka' stsal to/ /rigs kyi bu gang dag gis sangs rgyas bcom ldan 'das gang gA'i klung gi bye ma snyed la bsnyen bkur byas</text></item>
<item><p>46a3</p><section>mdo sde</section><text>pa de dag gis mdo sde 'di rnyed par 'gyur ro/ /rigs kyi bu chos kyi rnam grangs 'di dag gang gi rna lam du grag par gyur la the tshom mi za ba'i sems can de dag 'di nas shi 'phos nas 'jig rten gyi khams bde ba can du skye bar 'gyur ro/ /rigs kyi bu gang na mdo sde 'di</text></item>
<item><p>46a4</p><section>mdo sde</section><text>lta bu dag 'dzin pa'i sa phyogs de dag phyag bya ba'i 'os su 'gyur ro/ /rigs kyi bu phyi ma'i tshe phyi ma'i dus na bud med gang la la zhig chos kyi rnam grangs 'di 'chang ngam/ klog na de bud med kyi lus rjes nas 'jig rten gyi khams bde ba can du skye bar 'gyur te/ de nyid de'i</text></item>
<item><p>46a5</p><section>mdo sde</section><text>bud med kyi lus kyi tha ma yin no/ /'chi ba'i dus kyi tshe na yang de bzhin gshegs pa 'od dpag med mthong bar 'gyur ro/ /bcom ldan 'das kyis de skad ces bka' stsal nas/ byang chub sems dpa' sems dpa' chen po rgyal bas dga' ba dang / byang chub</text></item>
<item><p>46a6</p><section>mdo sde</section><text>sems dpa' de dag dang / dge slong de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //</text></item>
<item><p>46a7</p><section>mdo sde</section><text>'phags pa chos dang don rnam par 'byed pa zhes bya ba theg pa chen po'i mdo rdzogs so// //rgya gar gyi mkhan po dzi na mi tra dang / dA na shI la dang / zhu chen gyi lots+tsha ba ban de ye shes sdes bsgyur cing zhus te gtan la phab pa// //</text></item>
<item><p>46b1</p><section>mdo sde</section><text>rgya gar skad du/ bo d+hi sa twa pra ti mok+Sha tsa tuSh+ka ni ra hA ra nA ma ma hA yA na sU tra/ bod skad du/ byang chub sems dpa'i so sor thar pa chos bzhi sgrub pa zhes bya ba theg pa chen po'i mdo/ bcom ldan 'das 'jam dpal gzhon nur gyur pa la phyag 'tshal lo/ /</text></item>
<item><p>46b2</p><section>mdo sde</section><text>'di skad bdag gis thos pa dus gcig na/ bcom ldan 'das rgyal po'i khab bya rgod kyi phung po'i ri la/ tshe dang ldan pa shA ri'i bu dang / maud gal gyi bu la sogs pa dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/ zag pa zad</text></item>
<item><p>46b3</p><section>mdo sde</section><text>pa/ nyon mongs pa med pa/ dbang du gyur pa dang / byang chub sems dpa' sems dpa' chen po rab tu mang po dang thabs cig tu bzhugs so/ /de nas tshe dang ldan pa shA ri'i bu bcom ldan 'das ga la ba de logs su song ste phyin nas bcom ldan 'das kyi zhabs la</text></item>
<item><p>46b4</p><section>mdo sde</section><text>mgo bos phyag 'tshal nas phyogs gcig tu 'dug go/ /phyogs gcig tu 'dug nas tshe dang ldan pa shA ri'i bus bcom ldan 'das la 'di skad ces gsol to/ /bcom ldan 'das byang chub sems dpa' rnams kyi bden pa'i rnam pa'i bya ba ni gang / bcom ldan 'das</text></item>
<item><p>46b5</p><section>mdo sde</section><text>ji ltar byang chub sems dpa' rnams bden par smra zhing yang dag par smra bas myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur lags/ de skad ces gsol pa dang / bcom ldan 'das kyis tshe dang ldan pa shA ri'i bu la</text></item>
<item><p>46b6</p><section>mdo sde</section><text>'di skad ces bka' stsal to/ /shA ri'i bu chos bzhi dang ldan na byang chub sems dpa' bden par smra zhing yang dag par smra ba yin te/ myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /bzhi gang zhe na/ shA ri'i</text></item>
<item><p>46b7</p><section>mdo sde</section><text>bu 'di la rigs kyi bu'am/ rigs kyi bu mo dge ba'i chos thams cad yongs su btsal ba'i phyir bla na med pa yang dag par rdzogs pa'i byang chub tu sems bskyed nas brtson 'grus brtsams pas gnas pa yin te/ shA ri'i bu dper na skyes bu grong khyer gyi tshad 'jal bar</text></item>
<item><p>47a1</p><section>mdo sde</section><text>'dod pa de grong khyer gyi bya ba la brtson pa skyed par byed do/ /shA ri'i bu skyes bu de'i grong khyer de yang dag par 'gyur ba dang / mi rnams grong khyer du gnas par 'gyur ro/ /zhes re bar bya ba yin la/ grong khyer du so sor 'jog par 'dod pas kyang</text></item>
<item><p>47a2</p><section>mdo sde</section><text>yang dag pa'i shes rab la brten nas gnas thams cad yongs su 'dzin par 'gyur ro/ /shA ri'i bu de bzhin du dus gang gi tshe dge ba'i chos thams cad yongs su btsal bar bya ba'i phyir byang chub sems dpa' brtson 'grus rtsom pa la gnas te chos thams cad yongs su</text></item>
<item><p>47a3</p><section>mdo sde</section><text>'dzin par byed do/ /shA ri'i bu gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa dang po'o/ /shA ri'i bu gzhan yang byang chub sems dpa' chos thos pa nan tan gyis</text></item>
<item><p>47a4</p><section>mdo sde</section><text>sgrub par byed pa gang yin pa de ni dge ba'i chos rnams myur du smin par 'gyur te/ shA ri'i bu 'di lta ste/ dper na skyes bu nad kyis thebs par gyur pa de la sman pas sman nye bar bstan la/ des ji skad bstan pa bzhin du so sor bsten pas nad de las myur du thar bar</text></item>
<item><p>47a5</p><section>mdo sde</section><text>'gyur ro/ /de ci'i phyir zhe na/ des sman tshul bzhin du so sor bsten pa'i phyir ro/ /shA ri'i bu de bzhin du byang chub sems dpa' chos thos pa nan tan gyis sgrub par byed pa gang yin pa de ni dge ba'i chos rnams myur du yongs su smin par 'gyur ro/ /shA ri'i bu</text></item>
<item><p>47a6</p><section>mdo sde</section><text>gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa gnyis pa'o/ /shA ri'i bu gzhan yang byang chub sems dpa' chos thams cad la gzhan gyi 'du shes skyed par byed de</text></item>
<item><p>47a7</p><section>mdo sde</section><text>chos cung zad kyang mi len to/ /de ci'i phyir zhe na/ nye bar len pa las ni 'jigs pa 'byung bas chos thams cad la 'jigs pa'i 'du shes skyed par byed de/ 'jigs pa'i 'du shes skyed pa las ni yid rton par mi byed do/ /yid mi rton pa yod na ji ltar thar par bya/ ji</text></item>
<item><p>47b1</p><section>mdo sde</section><text>ltar na bde legs su gnas par 'gyur zhes lam tshol bar byed do/ /shA ri'i bu gzhan yang byang chub sems dpa' skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug</text></item>
<item><p>47b2</p><section>mdo sde</section><text>pa rnams kyis yongs su bskor ba yod na bla na med pa yang dag par rdzogs pa'i byang chub tu ji ltar thar bar bya/ ji ltar na bde legs su gnas par 'gyur zhes lam yongs su tshol zhing phyogs bzhir legs par gsungs pa yongs su tshol lo/ /shA ri'i bu</text></item>
<item><p>47b3</p><section>mdo sde</section><text>gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa gsum pa'o/ /shA ri'i bu gzhan yang byang chub sems dpa' sbyin bdag tu 'gyur ba dang / sdug bsngal gyi</text></item>
<item><p>47b4</p><section>mdo sde</section><text>chos rnams kyis yongs su mi skrag cing ma gos pas rtag tu brtson pa dang ldan pa yin te/ sems can gang su dag sdug bsngal dang / yid mi bde ba dang / 'khrug pa rnams byung ba nye bar zhi bar bya ba'i phyir bdag gis de dag bsal bar bya'o zhes sems skyed</text></item>
<item><p>47b5</p><section>mdo sde</section><text>par byed cing ji ltar bdag la zag pa med pa'i bde ba myong ba skyes pa de bzhin du bdag gis sems can thams cad la bsgrub par bya'o zhes brtson 'grus rtsom par byed do/ /de de ltar brtson 'grus rtsom pa na rnyed pa'i 'du shes skyed par mi byed do/ /shA ri'i bu 'di lta ste/</text></item>
<item><p>47b6</p><section>mdo sde</section><text>dper na skyes bu dbyar zla 'bring po'i zla ba la 'brog dgon par song ba na/ 'brog dgon pa de na yang mi rgyu ba med la shing med cing chu med pa dang / de'i steng nas nyi ma'i dkyil 'khor yang shar bar gyur/ der sa gzhi yang rab tu 'bar zhing tsha bar gyur te/ de'i mdun du chu</text></item>
<item><p>47b7</p><section>mdo sde</section><text>bo'i rgyun chen po 'bab par gyur pa na de de la ngo mtshar gyi 'du shes skyed par byed do/ /shA ri'i bu de bzhin du byang chub sems dpa' sems can thams cad kyi phyir sdug bsngal zad par 'gyur ba'i lam ji lta bu bzung la/ gal te byang chub sems dpa' lam de yongs su</text></item>
<item><p>48a1</p><section>mdo sde</section><text>bzung yang bskal pa bye ba 'das nas tha na 'dug pa tsam gyi bde ba 'dod pa'i sems gcig skyes na yang de la byang chub sems dpas 'di ltar sems gzengs bstod par bya ste/ bdag gis gang gzung nas 'dug pa de yang mang du yin te/ sems can</text></item>
<item><p>48a2</p><section>mdo sde</section><text>thams cad la gnong bskur ro/ /shA ri'i bu gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa bzhi pa'o/ /shA ri'i bu ci'i phyir mngon par rdzogs par sangs rgyas pa</text></item>
<item><p>48a3</p><section>mdo sde</section><text>zhes bya zhe na/ ma mkhyen pa'i mkhyen pa mkhyen pas mngon par mkhyen pa dang / mkhyen pa'i chos de la rab tu gnas pas spyod pa des na mngon par sangs rgyas pa zhes bya'o/ /bla na med pa zhes bya ba yang de bzhin gshegs pas chos gang rdul tsam yang lus shing ma</text></item>
<item><p>48a4</p><section>mdo sde</section><text>rgal ba med pa des na de bzhin gshegs pa ste pha rol tu byon pa zhes bya'o/ /shA ri'i bu ci'i phyir yang dag par rdzogs pa'i sangs rgyas zhes bya zhe na/ thugs mnyam pa dang / thugs rnyog pa med pa dang / thugs mi 'khrugs pas chos rnams mngon par mkhyen pa dang /</text></item>
<item><p>48a5</p><section>mdo sde</section><text>chos thams cad mnyam pa nyid dang / chos thams cad mi mnyam pa med par mngon par mkhyen pa des na yang dag par rdzogs pa'i sangs rgyas zhes bya'o/ /shA ri'i bu chos 'di bzhi dang ldan pa'i byang chub sems dpa' ni brtson 'grus mi 'phrogs par gyur te/ nyon mongs</text></item>
<item><p>48a6</p><section>mdo sde</section><text>pa thams cad kyis mi gos par bla na med pa yang dag par rdzogs pa'i byang chub tu mngon par rdzogs par 'tshang rgya'o/ /shA ri'i bu byang chub sems dpa'i chos bzhi sgrub pa 'di ni de bzhin gshegs pas mkhyen pa dang / gzigs pa dang / thugs su chud pa dang / brnyes</text></item>
<item><p>48a7</p><section>mdo sde</section><text>pa dang / mngon sum du mdzad pas mngon par rdzogs par 'tshang rgya ba yin te/ byang chub sems dpa' gnas de dag las ma nyams shing bsgrub pa'i rnam pa kun rdzogs pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /</text></item>
<item><p>48b1</p><section>mdo sde</section><text>shA ri'i bu chos bzhi dang ldan na byang chub sems dpas bsngags pa'i bya ba rjes su 'thob par 'gyur te/ bzhi gang zhe na/ shA ri'i bu 'di la byang chub sems dpa' lhag pa'i nga rgyal can du mi 'gyur ba yin/ nga rgyal tshar gcod pa'i phyir zhugs pa yin/ chags pa med par</text></item>
<item><p>48b2</p><section>mdo sde</section><text>'gyur ba yin/ chags pa spong ba'i phyir zhugs pa yin/ zhe sdang med par 'gyur ba yin/ byams pa bsgom pa la mngon par dga' ba yin/ rmongs pa med par 'gyur ba yin/ shes rab kyi stobs dang ldan pa yin/ shes rab nye bar rton pa yin/ shes rab kyis</text></item>
<item><p>48b3</p><section>mdo sde</section><text>spyod pa yin/ shes rab kyi bdag por gyur pa yin/ shes rab kyis nges par 'byung ba yin/ rmongs pa'i dra ba spong ba'i phyir zhugs pa yin/ mun pa mun nag 'joms pa'i phyir zhugs pa yin/ shes rab kyi rgyu lhur len cing mthu dang ldan pa yin/ shes rab nges par</text></item>
<item><p>48b4</p><section>mdo sde</section><text>rnyed pa yin te/ shA ri'i bu chos dang po 'di dang ldan na byang chub sems dpa' bsngags pa'i bya ba rjes su 'thob par 'gyur ro/ /shA ri'i bu gzhan yang byang chub sems dpa' ni sems can rnams kyi thar pa'i bya ba don du gnyer ba yin te/ shA ri'i bu 'di lta ste/ dper</text></item>
<item><p>48b5</p><section>mdo sde</section><text>na skyes bu zhig bu gcig pa sdug cing yid du 'ong ba mi 'thun pa med pa de rgyal pos gsad sar bor ba mthong bar gyur la/ de'i pha dang ma kye ma'o bu gcig pa kyi hud bu gcig bdag cag 'bor ram zhes kun tu smra zhing smre sngags 'don pas rnam par smra bar byed do/ /shA ri'i bu de</text></item>
<item><p>48b6</p><section>mdo sde</section><text>bzhin du dus gang gi tshe lhag pa'i bsam pa phun sum tshogs pa'i byang chub sems dpa' sems can gang yang rung ba zhig sdig pa byed pa mthong ba na/ /kye ma'o gang du sems can shes rab 'chal ba rnams ni bdag gi yang dag pa'i 'tsho ba las rnam par nyams par byed do/ /</text></item>
<item><p>48b7</p><section>mdo sde</section><text>zhes de la byang chub sems dpa' snying rje skye bar 'gyur ro/ /shA ri'i bu gzhan bsrung ngo snyam na bdag bsrung bar bya'o/ /shA ri'i bu byang chub sems dpa' phan pa 'dod pa 'di lta bu dang ldan pas srog gi phyir yang sdig pa'i las mi byed do/ /shA ri'i bu chos gnyis po 'di</text></item>
<item><p>49a1</p><section>mdo sde</section><text>dang ldan na byang chub sems dpa' bsngags pa'i bya ba rjes su 'thob par 'gyur ro/ /shA ri'i bu gzhan yang byang chub sems dpa' bsti stang gis chos tshol bar byed cing bsti stang gis chos yongs su 'dzin par byed la/ bsti stang gis chos kyi sbyin pa</text></item>
<item><p>49a2</p><section>mdo sde</section><text>sbyin par byed do/ /shA ri'i bu ji ltar byang chub sems dpas bsti stang gis chos btsal bar bya zhe na/ shA ri'i bu 'di la byang chub sems dpa' chos 'dod pa mkhan po dang slob dpon la gus pas gang yongs su mi gtong ba'i rin po che de 'jig rten na med do/ /gang</text></item>
<item><p>49a3</p><section>mdo sde</section><text>lus kyis rim gro mi byed pa de med do/ /gang rkang pas btang ba la mi spro ba med do/ /gang ngag gi las la mi spro ba de med do/ /de ci'i phyir zhe na/ de bzhin du sbyar te chos rin po che ni rin po che thams cad las khyad par can du gyur pa yin pas bdag gis rin po che</text></item>
<item><p>49a4</p><section>mdo sde</section><text>thams cad btang nas chos rin po che btsal zhing gzung bar bya'o/ /de ci'i phyir zhe na/ chos 'di ni 'ching ba thams cad gcod par 'gyur ba'o/ /chos 'di ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>49a5</p><section>mdo sde</section><text>dang / yid mi bde ba gcod par 'gyur ba'o snyam nas rin po che'i sems bskyed/ rnyed dka' ba'i sems bskyed/ sman gyi sems bskyed de/ chos 'di ni sems can thams cad kyi nad nye bar zhi bar byed par 'gyur bas/ bdag gis sems can thams cad kyi nad nye bar zhi</text></item>
<item><p>49a6</p><section>mdo sde</section><text>bar bya ba'i phyir chos 'di lta bu btsal bar bya'o zhes de lta bu'i bsam pas shA ri'i bu byang chub sems dpa' chos tshol bar byed do/ /shA ri'i bu ji ltar na byang chub sems dpas rin thang med pa'i sems bskyed cing bsti stang gis chos 'dzin par byed ce na/ de tshig bzhi pa'i tshigs</text></item>
<item><p>49a7</p><section>mdo sde</section><text>su bcad pa'i ched du ri rab tsam gyi rin po che'i phung po yongs su btang yang de la dka' ba'i 'du shes mi skyed kyi/ ci ste gang tshig bzhi pa'i tshigs su bcad pa 'di 'dzin pa de nyid la ni dka' ba'i 'du shes skyed do/ /chos kyi tshig gcig gi ched du stong gsum gyi stong chen po'i</text></item>
<item><p>49b1</p><section>mdo sde</section><text>'jig rten gyi khams rin po che sna bdun gyis bkang ba srid pa'i rtse mo dang mnyam pa 'di yongs su gtong yang de la ni dka' ba'i 'du shes mi skyed kyi/ ci ste gang chos kyi tshig gcig po 'di 'dzin pa de nyid la ni dka' ba'i 'du shes skyed do/ /shA ri'i bu byang chub sems</text></item>
<item><p>49b2</p><section>mdo sde</section><text>dpa' de lta bu'i gus pa dang / de lta bu'i ri mor byed pas chos yongs su 'dzin par byed de/ shA ri'i bu 'di yang byang chub sems dpa'i ngo mtshar yin no/ /shA ri'i bu 'di ji snyam du sems/ ci skyes bu srog don du gnyer bas srog gi phyir rin po che'i phung po 'di tsam</text></item>
<item><p>49b3</p><section>mdo sde</section><text>yongs su gtong ba yod dam/ gsol ba/ bcom ldan 'das de ni ma lags so/ /bcom ldan 'das kyis bka' stsal pa/ shA ri'i bu byang chub sems dpa' sems dpa' chen po chos 'dod pas chos kyi tshig gcig gi don gyi phyir yang bdag nyid tshangs pa'i 'jig</text></item>
<item><p>49b4</p><section>mdo sde</section><text>rten nas 'dor ba'am/ yang na stong gsum gyi stong chen po'i 'jig rten gyi khams mes yongs su gang ba 'di la 'jug tu zin kyang dka' ba'i 'du shes skyed par mi byed kyi/ ci ste gang chos kyi tshig 'di 'dzin pa de nyid la dka' ba'i 'du shes skyed par byed de/ shA ri'i bu de ltar</text></item>
<item><p>49b5</p><section>mdo sde</section><text>byang chub sems dpa' bsti stang gis chos yongs su 'dzin par byed do/ /shA ri'i bu ji ltar byang chub sems dpa' bsti stang du byed pas chos kyi sbyin pa sbyin par byed ce na/ shA ri'i bu 'di la byang chub sems dpa' chos kyi sbyin pa sbyin par byed pa na zang zing gi sems skyed par mi</text></item>
<item><p>49b6</p><section>mdo sde</section><text>byed de/ bdag gi sbyin pa 'di las chos gos dang / bsod snyoms dang / mal stan dang / na ba'i gsos sman dang / yo byad rnams rnyed par 'gyur ba'am/ tha na bdag gi sbyin pa 'di las legs so zhes bya ba yang rnyed par 'gyur ro/ /zhes skyes bu dam pa de de lta bu'i</text></item>
<item><p>49b7</p><section>mdo sde</section><text>bsam pas chos kyi sbyin pa sbyin par mi byed do/ /'on kyang ji ltar sems can 'di dag skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las thar bar bya zhes de</text></item>
<item><p>50a1</p><section>mdo sde</section><text>ltar sbyin par byed de/ shA ri'i bu skyes bu dam pa de dag ni de lta bu'i bsam pa dang / de lta bu'i tshul gyis chos kyi sbyin pa sbyin par byed do/ /shA ri'i bu gal te yang byang chub sems dpa' la la zhig 'di skad du gal te bdag la khyed kyis lus byin pa lta na bdag</text></item>
<item><p>50a2</p><section>mdo sde</section><text>khyed las chos kyi sbyin pa 'di len par 'dod do zhes zer na/ shA ri'i bu byang chub sems dpa' gang zhig de lta bu'i phan par 'dod pa yod na 'di skad du khyod la bdag gi yan lag dang nying lag las mchog dang mchog tu gyur pa'i sha dag kyang zo shig /'dod chags zad par byed</text></item>
<item><p>50a3</p><section>mdo sde</section><text>pa'i chos 'di yang zung shig ces smra bar byed de/ shA ri'i bu byang chub sems dpa' de lta bu byed pa na yang dka' ba'i 'du shes mi skyed kyi/ ci ste gang 'di chos kyi sbyin pa de sten pa de nyid la ni dka' ba'i 'du shes skyed par byed do/ /shA ri'i bu byang chub sems dpa' de lta bu'i</text></item>
<item><p>50a4</p><section>mdo sde</section><text>bsti stang gis chos kyi sbyin pa sbyin par byed/ de lta bu'i bsti stang gis chos 'dzin par byed/ de lta bu'i bsti stang gis chos tshol bar byed de/ shA ri'i bu de lta bu'i bsti stang gis chos nges par yongs su tshol ba po'i sems can yang rnyed dka' ba yin/ shA ri'i bu de lta</text></item>
<item><p>50a5</p><section>mdo sde</section><text>bu'i bsti stang gis chos yongs su 'dzin pa po'i sems can yang rnyed dka' ba yin/ shA ri'i bu de lta bu'i bsti stang gis chos sbyin pa po'i sems can yang rnyed dka' ba yin te/ gang rnyed dka' ba de ni ngo mtshar du gyur pa yin la/ de dag ni lha dang bcas pa'i 'jig</text></item>
<item><p>50a6</p><section>mdo sde</section><text>rten gyis kyang bsngags par bya ba yin no/ /shA ri'i bu chos gsum po 'di dang ldan na byang chub sems dpa' bsngags pa'i bya ba rjes su 'thob par 'gyur ro/ /shA ri'i bu gzhan yang byang chub sems dpa' 'di la 'dod chags skye bar yang dag par rjes su mthong ba na</text></item>
<item><p>50a7</p><section>mdo sde</section><text>'dod chags 'di gzhi gang las byung ba tshol bar byed de yongs su btsal ba na de'i gzhi mi dmigs so/ /gang las 'dod chags de skye ba dang / gang gi 'dod chags de skye ba dang / ji ltar 'dod chags de skye ba de ltar gang gi skye ba de mi dmigs/ gang la skye ba de mi</text></item>
<item><p>50b1</p><section>mdo sde</section><text>dmigs/ ji ltar skye ba de mi dmigs te/ 'dod chags de mi dmigs pa ni 'dod chags kyi rgyus sdig pa'i las mi byed la/ de'i dkar po'i chos rnams 'phel bar 'gyur zhing de ma smad cing bsngags par 'gyur te/ des na lha dang / klu dang / gnod sbyin dang / mi</text></item>
<item><p>50b2</p><section>mdo sde</section><text>dang / mi ma yin pa dang / sangs rgyas dang nyan thos rnams kyis bsngags par 'gyur ro/ /de chos thams cad khas mi len cing yang dag par rjes su mi mthong / chos thams cad nam mkha' dang mnyam par stong par mthong zhing de sangs rgyas bcom ldan 'das rnams</text></item>
<item><p>50b3</p><section>mdo sde</section><text>kyi byang chub la lhag par mos par 'gyur te/ 'jig rten rnams phyin ci log la yang dag par zhen pa mthong ba na de zhe sdang med pa dang / gnod sems med pa bzod pa mchog la rab tu gnas nas sbyin pa dang / tshul khrims dang / bzod pa dang / brtson 'grus dang /</text></item>
<item><p>50b4</p><section>mdo sde</section><text>bsam gtan dang / shes rab rnams la brtson 'grus rtsom zhing sems can rnams yongs su smin par byed do/ /de ci'i phyir zhe na/ gal te gnod sems dang ldan na ni khong khro ba mang bar 'gyur ro/ /khong khro ba mang ba las ni gzhan dag la khro ba'i tshig rjod par byed</text></item>
<item><p>50b5</p><section>mdo sde</section><text>de/ de mi dge ba'i las mngon par 'du byed do/ /de mi dge ba'i las mngon par 'du byed pas mi dge ba'i srid pa mngon par skyed par 'gyur ro/ /shA ri'i bu yang bzod pa dang ldan pa'i byang chub sems dpa' ni bzod par byed do/ /de ci'i phyir zhe na/ gang bzod</text></item>
<item><p>50b6</p><section>mdo sde</section><text>pa'am/ mi bzod pa'i chos rdul tsam yang mi dmigs pa des na gzhan mi shes pa'i sems can gang yin pa de dag la snying rje skyed par byed de/ sems can kun nas gshe bar byed pa dang / kun nas khro bar byed pa dang / yongs su spyo bar byed pa de dag nyid la snying rje</text></item>
<item><p>50b7</p><section>mdo sde</section><text>skyed par byed do/ /des na byams pa chen po bsgoms pa yin/ dge ba'i chos rnams kyang bsgoms pa yin te/ bzod pa de dang ldan na bzod pa mchog thob pa gang yin pa 'di ni rjes su 'thun pa'i bzod pa yin te/ de snying rje chen po dang ldan pas bla na med pa yang dag</text></item>
<item><p>51a1</p><section>mdo sde</section><text>par rdzogs pa'i byang chub tu mngon par rdzogs par sangs rgyas nas sems can rnams la chos ston par byed/ de dka' ba spyod par byed cing bzod pa dka' ba byed de/ des na bzod pa mchog thob par byed/ des na thogs pa med pa'i ye shes mthong</text></item>
<item><p>51a2</p><section>mdo sde</section><text>ba thob par byed/ des na sna tshogs pa med pa'i ye shes mthong ba thob par byed/ des na chags pa med pa'i ye shes mthong ba thob par byed do/ /shA ri'i bu chos bzhi po 'di dag dang ldan na byang chub sems dpa' bsngags pa'i bya ba rjes su 'thob par 'gyur ro/ /shA ri'i</text></item>
<item><p>51a3</p><section>mdo sde</section><text>bu gzhan yang chos bzhi dang ldan na byang chub sems dpa' skye ba dran par 'gyur te/ bzhi gang zhe na/ shA ri'i bu 'di ltar byang chub sems dpa' ji skad smra ba de bzhin du byed pa yin/ ji ltar byed pa de bzhin du smra ba yin/ khro ba skyes pa yang spong bar byed/ rab tu spong</text></item>
<item><p>51a4</p><section>mdo sde</section><text>bar byed/ rnam par sel bar byed cing ye shes la rab tu rton par 'gyur ba yin te/ shA ri'i bu 'di lta ste/ dper na me mdag chen pos gang ba'i dong ni chu'i phung po chen pos nye bar zhi bar byed do/ /shA ri'i bu de bzhin du byang chub sems dpa' khro ba skyes pa spong</text></item>
<item><p>51a5</p><section>mdo sde</section><text>bar byed pa dang / sel bar byed pa dang / ye shes la rton par byed par 'gyur ro/ /shA ri'i bu chos dang po 'di dang ldan na byang chub sems dpa' skye ba dran par 'gyur ro/ /shA ri'i bu gzhan yang 'di la byang chub sems dpa' thos pa tshol ba la gnas shing dge ba'i chos</text></item>
<item><p>51a6</p><section>mdo sde</section><text>thams cad tshol ba na gces pa mi 'dor ba yin/ nyams 'og tu chud pa'i thos pa mang po dang ldan pa yin/ de gang dang gang du 'gro ba thams cad du 'dod pa'i bya ba rjes su 'thob par 'gyur la/ gzhan dag kyang thos pa mang po la 'god par byed cing chos de dag la yang tshul</text></item>
<item><p>51a7</p><section>mdo sde</section><text>bzhin du so sor rtog par byed de/ 'chi ba'i dus kyi tshe yang chos dang ldan pa'i dran pas gnas par 'gyur ro/ /shA ri'i bu 'di lta ste dper na skyes bu zhig rtse ba dang dga' bas yongs su spyod pas lam du zhugs pa na de dus de'i tshe bkres par gyur la/ de dus phyis zhig na sngon</text></item>
<item><p>51b1</p><section>mdo sde</section><text>gyi rtse ba dang dga' ba de rjes su dran par gyur pa na 'di ltar de sngon gyi yid la byed pa des bkres pa yod pa sel bar byed do/ /shA ri'i bu de bzhin du dus gang gi tshe byang chub sems dpa' 'chi ba'i dus kyi tshor bas nyen pa de'i tshe chos dang ldan pa'i yid kyis dang du len par byed de</text></item>
<item><p>51b2</p><section>mdo sde</section><text>de shes bzhin dang ldan par 'gyur ro/ /des shes bzhin dang ldan pas ma'i mngal du 'jug cing der gnas na yang dran pa dang ldan par 'gyur ro/ /shA ri'i bu chos gnyis po 'di dag dang ldan na byang chub sems dpa' skye ba dran par 'gyur ro/ /shA ri'i bu gzhan yang</text></item>
<item><p>51b3</p><section>mdo sde</section><text>byang chub sems dpa' dag legs par bsrung ba yin te/ de gzhan la gshe bar mi byed de/ gti mug pa zhe'am/ rmongs pa zhe'am/ khengs pa zhe'am/ long ba zhe'am/ 'theng po zhes gzhan la khro ba skyed pas gnas pa ma yin no/ /gzhan du na sems can</text></item>
<item><p>51b4</p><section>mdo sde</section><text>khros pa gang yin pa de la dbugs 'byin par byed/ bzod pa gsol bar byed/ rjes su 'thun par byed/ chos kyis dga' bar byed/ dran pa la nye bar gnas par byed/ de la gsong por smra bar byed/ tshur shog legs par 'ongs so zhes smra bar byed de/ ma 'jigs</text></item>
<item><p>51b5</p><section>mdo sde</section><text>shig /ma 'jigs shig ces sems can de dag la mi 'jigs pa sbyin par byed/ dbugs 'byin par byed de/ yid ches par byed cing bzod pa gsol bar byed/ rjes su 'thun par byed do/ /sems can 'khrul pa'i spyod pa dag las kyang kun nas slong bar byed de/</text></item>
<item><p>51b6</p><section>mdo sde</section><text>shA ri'i bu chos gsum po 'di dag dang ldan na byang chub sems dpa' skye ba dran par 'gyur ro/ /shA ri'i bu gzhan yang byang chub sems dpa' 'di la dge ba'i chos rnams las shin tu 'das shing dge ba'i chos rnams dang ldan par 'gyur ba dang / de de la gnas nas gzhan</text></item>
<item><p>51b7</p><section>mdo sde</section><text>dag kyang de la rab tu 'god par byed pa dang / bsti stang gis chos yongs su tshol bar byed pa dang / gzhan dag la rgya cher ston par byed de/ shA ri'i bu chos bzhi po 'di dag dang ldan pa'i byang chub sems dpa' skye ba dran par 'gyur ro/ /de skye ba dran pas gnas lnga rab tu</text></item>
<item><p>52a1</p><section>mdo sde</section><text>'thob pa yin te/ lnga gang zhe na/ sngon thos pa'i chos gang yin pa de dag la de bzhin du mngon par 'jug pa nyid dang / dran pa mchog tu 'gyur ba dang / shes rab rno ba dang / dran pa mchog dang / shes rab dang ldan pa dang / de srog gi phyir yang sdig</text></item>
<item><p>52a2</p><section>mdo sde</section><text>pa'i las mi byed pa ste/ skyes ma thag tu chos lnga po 'di dag 'thob par 'gyur ro/ /shA ri'i bu chos 'di bzhi ni byang chub sems dpa' rnams la med de/ bzhi gang zhe na/ byang chub sems dpa' rnams la g.yo med do/ /byang chub sems dpa' rnams la ser sna</text></item>
<item><p>52a3</p><section>mdo sde</section><text>med do/ /byang chub sems dpa' rnams la phrag dog dang phra ma med do/ /byang chub sems dpa' rnams la bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so snyam du zhum pa'i sems med do/ /shA ri'i bu gang la</text></item>
<item><p>52a4</p><section>mdo sde</section><text>chos bzhi po 'di dag yod pa de ni mkhas pa rnams kyis kye ma'o 'di ni tshul 'chos pa'o/ /kye ma'o 'di ni kha gsag can no/ /kye ma'o 'di ni chos stor ba'o/ /kye ma'o 'di ni kun nas nyon mongs pa'i chos can no/ /kye ma'o 'di ni 'jig rten gyi zang zing lhur len pa'o/ /</text></item>
<item><p>52a5</p><section>mdo sde</section><text>kye ma'o 'di ni gos dang zas ched cher byed pa ste/ 'jig rten na rkun por rig par bya'o/ /de ci'i phyir zhe na/ shA ri'i bu gang zag de lta bu la ni dngos po bzhi med de/ de'i rtags bzhi gang zhe na/ zas la ched cher byed pa la gnas pa dang / bdag la mchog tu 'du</text></item>
<item><p>52a6</p><section>mdo sde</section><text>shes pa dang / sgrogs pas nye bar ston pa dang / de la byang chub sems dpa'i rtsom pa gang yin pa 'di la byang chub sems dpa'i yon tan gyi gnas gcig la yang mngon par sbyor ba med pa'o/ /shA ri'i bu byang chub sems dpas brtsam par bya ba'i byang chub sems</text></item>
<item><p>52a7</p><section>mdo sde</section><text>dpa'i yon tan yang gang zhe na/ 'di lta ste/ tshul khrims yongs su rdzogs par byed pa nyid dang / tshul khrims ma ral ba nyid dang / dran pa nyams pa med pa nyid dang / lhug par gtong ba nyid dang / bzod pa'i stobs dang / khro ba med pa nyid dang / 'tshe ba med pa nyid</text></item>
<item><p>52b1</p><section>mdo sde</section><text>dang / thos pa mang ba dang / sbyin pa dang / dul ba dang / yang dag par sdom pa dang / 'dod pa rnams don du gnyer ba med pa nyid dang / gnod sems thams cad la don du gnyer ba med pa nyid dang / myur du mngon par 'byung ba nyid dang / phra ma med pa nyid dang /</text></item>
<item><p>52b2</p><section>mdo sde</section><text>khro ba med pa nyid dang / dge ba'i chos yang dag par len pa dang / ye shes kyi spyod pa dang / sems can thams cad la byams pa'i sems nyid dang / mi 'thun pa rnams sdum par byed pa dang / 'khor ba'i 'dam gyi zam pa nyid dang / chos kyi gtam byed pa nyid dang /</text></item>
<item><p>52b3</p><section>mdo sde</section><text>bzod pa'i stobs so sor rig par byed pa dang / las kyi rnam par smin pa la rton pa ni shA ri'i bu nges par byang chub sems dpar 'gyur te/ shA ri'i bu 'di ni byang chub sems dpas brtsams pa'i byang chub sems dpa'i yon tan rnams yin no/ /shA ri'i bu gang la byang</text></item>
<item><p>52b4</p><section>mdo sde</section><text>chub sems dpas brtsams pa'i byang chub sems dpa'i yon tan gyi chos 'di dag med pa de dag ni byang chub sems dpa' tshul 'chos pa ngan 'gro'i gnas dang ldan par rig par bya'o/ /shA ri'i bu chos bzhi po 'di ni byang chub sems dpa' rnams kyi bla na med pa yang dag par</text></item>
<item><p>52b5</p><section>mdo sde</section><text>rdzogs pa'i byang chub sgrub pa yin te/ bzhi gang zhe na/ chos dang chos shes pa dang / sbyin pa dang sbyin pa shes pa dang / zhal ta byed pa'i bya ba shes pa dang / thos pa mang po btsal ba shes pa'o/ /shA ri'i bu ji ltar na byang chub sems dpa'i chos gang zhe na/ 'di lta</text></item>
<item><p>52b6</p><section>mdo sde</section><text>ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad dang / chags pa med pa dang / zhe sdang med pa dang /</text></item>
<item><p>52b7</p><section>mdo sde</section><text>gti mug med pa dang / dge ba bcu'i las kyi lam 'di rnams ni byang chub sems dpa'i chos zhes bya'o/ /de la chos shes pa gang zhe na/ gang de rnams tshul bzhin sgrub par byed kyi log par mi sgrub pa ste/ sbyin pa dang / dul ba dang / yang dag par sdom pa 'di ni chos</text></item>
<item><p>53a1</p><section>mdo sde</section><text>shes pa zhes bya'o/ /de la sbyin pa gang zhe na/ shA ri'i bu 'di la byang chub sems dpa' la gang yod pa de yongs su gtong bar byed de/ de lag pa yongs su gtong ba yin/ rkang pa yongs su gtong ba yin/ lag pa dang rkang pa yongs su gtong ba yin/ sna yongs</text></item>
<item><p>53a2</p><section>mdo sde</section><text>su gtong ba yin/ mgo yongs su gtong ba yin/ yan lag dang nying lag yongs su gtong ba yin/ bu yongs su gtong ba yin/ bu mo yongs su gtong ba yin/ chung ma yongs su gtong ba yin/ srog yongs su gtong ba yin/ nor yongs su gtong ba yin/ bde ba yongs</text></item>
<item><p>53a3</p><section>mdo sde</section><text>su gtong ba yin/ lus yongs su gtong ba yin/ dngos po yongs su gtong ba yin/ yul yongs su gtong ba yin/ rin po che yongs su gtong ba yin/ bdog pa thams cad yongs su gtong ba yin te/ shA ri'i bu byang chub sems dpa' de ltar sbyin pa sbyin na bla na med pa yang</text></item>
<item><p>53a4</p><section>mdo sde</section><text>dag par rdzogs pa'i byang chub la bsnyen pa yin no/ /de la sbyin pa shes pa gang zhe na/ ji ltar lhung bzed du chud pa dus su sbyin pa dang / rung ba sbyin pa dag sbyin pa sbyin par byed de/ ji ltar dge slong rnams la chos gos dang / bsod snyoms dang / gnas mal dang / na ba'i gsos</text></item>
<item><p>53a5</p><section>mdo sde</section><text>sman dang / yo byad rnams yongs su btang zhing mgron du gnyer bar byed do/ /shA ri'i bu gang yang byang chub sems dpa' mkhas pas smad pa'i sbyin pa 'di rnams las rab tu ldog pa yin te/ 'di lta ste/ dus su ma byin pa'i sbyin pa dang / rung ba ma yin pa'i sbyin pa dang /</text></item>
<item><p>53a6</p><section>mdo sde</section><text>chang gi sbyin pa dang / dug gi sbyin pa dang / gnod pa'i sbyin pa dang / 'gyod pa'i sbyin pa dang / mtshon cha'i sbyin pa dang / phrogs pa'i sbyin pa dang / brnyas pa'i sbyin pa dang / rang gi lag gis ma yin pa'i sbyin pa dang / rgyab kyis phyogs pa'i sbyin pa dang / 'dod pa la sten</text></item>
<item><p>53a7</p><section>mdo sde</section><text>pa'i sbyin pa dang / mi 'thun pa'i sbyin pa dang / dam pa ma yin pa'i sbyin pa dang / smad pa'i sbyin pa dang / dug dang sbyar ba'i sbyin pa dang / so sor gnod pa'i sbyin pa dang / rnyed pa'i phyir sbyin pa dang / rtag tu 'jigs pa skyed pa'i phyir sbyin pa dang / byang chub yongs su</text></item>
<item><p>53b1</p><section>mdo sde</section><text>nyams par byed pa'i sbyin pa dang / 'chi ba'i zhags pa'i sbyin pa dang / rmongs pa'i sbyin pa dang / bsten pa'i phyir sbyin pa dang / 'jigs pa'i sbyin pa dag las ldog par 'gyur ro/ /shA ri'i bu 'di la mkhas pas smad pa'i sbyin pa gang yin pa de dag la thams cad kyi thams</text></item>
<item><p>53b2</p><section>mdo sde</section><text>cad du mi spyod cing lhag par mi spyod de byang chub sems dpa' thams cad kyi thams cad du spyod cing lhag par spyod pa gang yin pa de ni byang chub sems dpa' zhes brjod par mi bya'o/ /byang chub sems dpa' gang la byang chub sems dpa'i yon tan rnams dang ldan par gyur kyang</text></item>
<item><p>53b3</p><section>mdo sde</section><text>sbyin pa las nyams pa ni byang chub sems dpa'i yon tan med pa yin no/ /shA ri'i bu byang chub sems dpa' khyim gyi gnas nas mngon par byung ba gang byang chub kyi yan lag la mngon par brtson pa des ji ltar sbyin pa sbyin par bya/ sbyin pa gang sbyin par bya/ sbyin pa ji tsam</text></item>
<item><p>53b4</p><section>mdo sde</section><text>zhig sbyin pa sbyin par bya/ shA ri'i bu byang chub sems dpa' khyim gyi gnas nas mngon par byung ba gang byang chub kyi yan lag la mngon par brtson pa gang yin pa des so sor thar pa'i sdom pas bsdams te gnas par bya ba dang / cho ga dang / spyod yul dang / spyod pa phun sum</text></item>
<item><p>53b5</p><section>mdo sde</section><text>tshogs par bya ba dang / kha na ma tho ba phra rab tsam la 'jigs par lta ba dang / lus dang / ngag dang / yid kyi las kyi mtha' yongs su dag pa dang / 'tsho ba yongs su dag pas bslab pa yang dag par blangs te bslab par bya'o/ /des lung nod pa lhur bya ba dang / kha ton</text></item>
<item><p>53b6</p><section>mdo sde</section><text>lhur bya ba dang / dgon pa na gnas pa lhur bya ba dang / ji ltar thos pa dang / ji ltar kun chub par byas pa'i chos dag gzhan dag la rgya cher bstan par bya ba dang / chos kyi sbyin pa po dang / chos kyi sbyin bdag tu bya'o/ /shA ri'i bu byang chub sems dpa' khyim pa gang gis</text></item>
<item><p>53b7</p><section>mdo sde</section><text>sangs rgyas kyi zhing gang gA'i klung gi bye ma snyed rin po che sna bdun gyis yongs su bkang ba byas te/ de bzhin gshegs pa dgra bcom pa yang dag par rdzogs pa'i sangs rgyas rnams la dbul ba phul ba bas/ shA ri'i bu rab tu byung bar gyur pa'i byang chub sems dpa' gang gis tshig</text></item>
<item><p>54a1</p><section>mdo sde</section><text>bzhi pa'i tshigs su bcad pa gcig bstan na 'di nyid de bas ches bsod nams mang du skyed de/ shA ri'i bu de bzhin gshegs pas ni rab tu byung bas zang zing gi sbyin pa bya bar ma gnang ngo / /de ci'i phyir zhe na/ shA ri'i bu nga rab tu byung bar gyur nas bskal pa grangs</text></item>
<item><p>54a2</p><section>mdo sde</section><text>med bsam gyis mi khyab par khyim pa'am rab tu byung ba'i chos gos dang / bsod snyoms la mgron du bos par ma dgongs so/ /gzhan du na chos kho na la bsti stang dang / bla mar byas te nye bar brten nas gnas par bya'o/ /de ci'i phyir zhe na/ shA ri'i bu nga'i nyan thos rnams</text></item>
<item><p>54a3</p><section>mdo sde</section><text>kyis chos kyi nor can du bya'i zang zing gi nor can du ni mi bya'o/ /shA ri'i bu gang yang lhung bzed du 'ongs pa'i rnyed pa chos dang 'thun pa chos kyis rnyed par 'gyur na des tshangs pa mtshungs par spyod pa rnams dang thun mong du bza' bar bya'o/ /gal te la la zhig 'ongs nas lhung bzed</text></item>
<item><p>54a4</p><section>mdo sde</section><text>dam/ chos gos slong la/ gal te sangs rgyas kyis gnang ba'i chos gos gsum las lhag par gyur na ji ltar btang ba bzhin du sbyin par bya'o/ /gal te de la chos gos gsum las nyung bar gyur na gang la brten te tshangs par spyod pa la gnas pa de ni yongs su gtang bar mi bya'o/ /</text></item>
<item><p>54a5</p><section>mdo sde</section><text>de ci'i phyir zhe na/ de bzhin gshegs pas chos gos gsum gtang bar mi bya'o/ /zhes gsungs pa'i phyir ro/ /shA ri'i bu gal te byang chub sems dpa' chos gos gsum yongs su btang ste/ slong ba po gtso bor byed par gyur na des 'dod pa chung ba bsten pa ma yin no/ /</text></item>
<item><p>54a6</p><section>mdo sde</section><text>shA ri'i bu de lta bas na byang chub sems dpa' gang khyim gyi gnas nas mngon par byung ba des chos la kun tu bsten par bya zhing des de la mngon par brtson par bya'o/ /shA ri'i bu byang chub sems dpas gang yang se gol gtogs pa tsam du yang sems can thams cad la byams pa'i</text></item>
<item><p>54a7</p><section>mdo sde</section><text>sems bsgom par bya ste/ 'di ni sbyin pa shes pa zhes bya'o/ /shA ri'i bu ji tsam gyis na byang chub sems dpa' zhal ta byed par shes par bya zhe na/ des chos dang 'thun pas zhal ta bya zhing de bzhin gshegs pa'i mchod rten la yang zhal ta bya'o/ /mkhan po dang slob dpon la</text></item>
<item><p>54b1</p><section>mdo sde</section><text>yang gus pa dang bcas par bya'o/ /de ltar 'dis brtson 'grus brtsam par bya ste/ ji ltar ji srid 'tsho'i mthar thug pa'i bar du gnyid dang rmugs pa bsal bar bya ste/ shA ri'i bu 'di ni byang chub sems dpa'i zhal ta byed pa'i bya ba yin no/ /shA ri'i bu de la thos pa mang po tshol</text></item>
<item><p>54b2</p><section>mdo sde</section><text>ba'i shes pa gang zhe na/ shA ri'i bu gang sangs rgyas kyi byang chub kyi phyir byang chub kyi sems bskyed pa thob nas thos pa mang po la mngon par brtson par mi byed pa de ni byang chub sems dpa' bden par smra ba ma yin par rig par bya'o/ /shA ri'i bu ming tsam gyis bla na med pa yang dag</text></item>
<item><p>54b3</p><section>mdo sde</section><text>par rdzogs pa'i byang chub tu mngon par rdzogs par 'tshang rgya bar mi nus kyi/ shes rab dang ldan pa nyid kyis ni bla na med pa yang dag par rdzogs pa'i byang chub tu mngon par rdzogs par 'tshang rgya bar nus so/ /shes rab de yang gang las nges par 'byung ba yin zhe na/ mang du thos pa</text></item>
<item><p>54b4</p><section>mdo sde</section><text>las shes rab 'byung ba yin te/ shA ri'i bu de lta bas na khyod kyis mngon sum du bya zhing khyod kyis so sor rig par bya'o/ /byang chub sems dpa'i theg pa la yang dag par zhugs pa'i sems can mang du thos pa la ji ltar the tsom skye bar 'gyur zhes gang byang chub sems dpa' de</text></item>
<item><p>54b5</p><section>mdo sde</section><text>sems can rnams la phan 'dogs par byed pa'i byang chub la bdud sdig can bar chad byed par 'gyur te/ shA ri'i bu byang chub sems dpa' sems bskyed nas thos pa mang po la mngon par mi brtson pa gang yin pa de ni bdud sdig can gyi yongs su byin gyis brlabs pa nyid yin no/ /</text></item>
<item><p>54b6</p><section>mdo sde</section><text>de lta bas na shA ri'i bu bdud kyi las thams cad yongs su shes par 'dod pas brtson 'grus brtsam par bya/ tshig gtso bor mi bya/ mkhas pa'i bya ba shes par bya zhing 'jig rten thams cad la grags pa'i bya ba shes par bya'o/ /shA ri'i bu de lta bas na 'jig rten thams cad las</text></item>
<item><p>54b7</p><section>mdo sde</section><text>mngon par 'phags pa'i brtson 'grus dang / 'jig rten thams cad las mngon par 'phags pa'i tshul khrims kyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /shA ri'i bu gnas 'di don du gnyer ba mang yang nan tan gyis</text></item>
<item><p>55a1</p><section>mdo sde</section><text>yang dag par sgrub par byed pa ni med de de dag kyang de bzhin gshegs pa'i stobs bcu dang / 'jig rten thams cad las mngon par 'phags pa'i ye shes dang / smon lam las yongs su nyams par 'gyur ro/ /de lta bas na shA ri'i bu byang chub sems</text></item>
<item><p>55a2</p><section>mdo sde</section><text>dpas sems can thams cad gang gis dga' bar 'gyur ba'i tshig de smra bar bya/ byang chub sems dpas bdag gi don du smra bar mi bya/ byang chub sems dpa' brtson 'grus dman par mi bya'o/ /shA ri'i bu stong du bgrangs pa las gcig 'grub pa'am/ 'grub pa med cing</text></item>
<item><p>55a3</p><section>mdo sde</section><text>shA ri'i bu stong phrag bcu dang / stong phrag nyi shu dang / stong phrag sum cu dang / stong phrag bzhi bcu dang / stong phrag lnga bcu dang / bye ba phrag stong du bgrang ba las gcig 'grub pa'am/ 'grub pa med do/ /de ci'i phyir zhe na/ shA ri'i bu de ltar gang byang chub sems</text></item>
<item><p>55a4</p><section>mdo sde</section><text>dpa'i spyod pa 'di la gnas pa de ni mngon par 'byung bar dka' ba yin no/ /shA ri'i bu de lta bas na bla na med pa yang dag par rdzogs pa'i byang chub don du gnyer bas 'di ltar sems bskyed par bya ste/ bdag gis sems can thams cad kyis mnag dka' ba mnag par</text></item>
<item><p>55a5</p><section>mdo sde</section><text>bya/ bzod dka' ba bzod par bya zhing bdag gis chos btsal bar bya ba'i phyir/ mngon par dga' bas brtson par bya'i longs spyod btsal ba'i phyir ni ma yin no/ /de ci'i phyir zhe na/ chos tshol bar byed pa ni ye shes tshol bar byed pa yin te/ 'dod pa rnyed pas rlom</text></item>
<item><p>55a6</p><section>mdo sde</section><text>par mi byed/ rab tu rlom par mi byed do/ /de bas na byang chub sems dpa'i theg pa la yang dag par zhugs pa'i sems can rnams kyis shes rab gtso bor bya'i longs spyod gtso bor mi bya'o/ /shA ri'i bu de ltar na gang chos kyi sbyin pa 'di la byang chub sems dpas mngon</text></item>
<item><p>55a7</p><section>mdo sde</section><text>par brtson par bya'o/ /shA ri'i bu de la byang chub sems dpas mang du thos pa'i shes pa btsal bar bya zhe na/ shA ri'i bu 'di la byang chub sems dpas gang thos pa'i legs par bshad pa de khyer la shog ces phyogs bzhir skyes bu bzhi gtang bar bya/ khyed cag rnams kyis</text></item>
<item><p>55b1</p><section>mdo sde</section><text>de rnams na ba'i nye gnas dang / nad g.yog gi don du spro bar bya'o zhes skyes bu gzhan bzhi yang gtang bar bya ste/ shA ri'i bu byang chub sems dpas phyogs bzhir byams pa'i sems kyis khyab par chos kyi rjes su 'gro ba'i blo gzhag par yang bya/ phyogs gang du chos thos pa'i</text></item>
<item><p>55b2</p><section>mdo sde</section><text>phyogs der yang 'gro bar bya'o/ /shA ri'i bu de ltar byang chub sems dpas chos btsal bar bya ste/ 'di ni mang du thos pa tshol ba shes pa yin no/ /shA ri'i bu chos bzhi po 'di dag ni byang chub sems dpa' rnams kyi bla na med pa yang dag par rdzogs pa'i byang chub sgrub par byed</text></item>
<item><p>55b3</p><section>mdo sde</section><text>pa yin te/ shA ri'i bu sngon byung ba 'das pa'i dus na byang chub sems dpa' mkhas pa'i brtson 'grus zhes bya ba byung bar gyur te/ dus de'i tshe na de bzhin gshegs pa dgra bcom pa yang dag par rdzogs pa'i sangs rgyas legs skyes zhes bya ba byung bar gyur pa de yongs su mya</text></item>
<item><p>55b4</p><section>mdo sde</section><text>ngan las 'das nas/ de'i bstan pa gnas par gyur pa'i tshe byang chub sems dpa' mkhas pa'i brtson 'grus zhes bya ba de mchod rten la phyag 'tshal zhing rgyu ba na byang chub kyi shing drung ga la ba de logs su song ste phyin nas/ des byang chub kyi shing de mthong ba na rab tu ngu zhing bcom</text></item>
<item><p>55b5</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas des 'di la bzhugs nas/ bla na med pa yang dag par rdzogs pa'i byang chub tu mngon par rdzogs par sangs rgyas shing / bcom ldan 'das de bzhin gshegs pa dgra bcom pa yang dag</text></item>
<item><p>55b6</p><section>mdo sde</section><text>par rdzogs pa'i sangs rgyas des 'dir bdud dpung dang bcas bzhon pa dang bcas pa btul te/ seng ge'i khri 'di'i don du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des bskal pa brgya stong phrag du mar dka' ba spyad de/ bcom</text></item>
<item><p>55b7</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas des 'di la skyil mo krung gcig gis zhag bdun bzhugs so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'di la bzhugs pa na/ bcom</text></item>
<item><p>56a1</p><section>mdo sde</section><text>ldan 'das de mthong nas lha bye ba sa ya brgya stong phrag du mas phyag 'tshal ba gang yin pa'i lha de dag ni rnyed pa legs par rnyed pa yin no/ /gang bdag kyang dus nam zhig na bla na med pa yang dag par rdzogs pa'i byang chub tu mngon par rdzogs par 'tshang rgya bar</text></item>
<item><p>56a2</p><section>mdo sde</section><text>'gyur zhes byang chub kyi shing gi rtsa ba de la nyin mtshan brgyad du rab tu ngu bar gyur te/ de'i bar du bza' ba'am/ btung ba la longs ma spyad par gnas par gyur pa na/ gnas gtsang ma'i ris kyi lha nye bar 'ongs nas de la 'di skad ces lhag par gdung ba ma byed par sangs rgyas</text></item>
<item><p>56a3</p><section>mdo sde</section><text>kyi yon tan gang yin pa de yongs su tshol cig /ces smras so/ /des smras pa/ khyed rnams kyis sangs rgyas kyi yon tan shes sam/ de dag gis bdag cag gis ni mi shes mod kyi/ 'on kyang lus 'di la 'bras chan dang zan dron gyis gsos te/ bza' ba btsal ba la</text></item>
<item><p>56a4</p><section>mdo sde</section><text>brtson par gyis la khyod myur du 'chi ba'i dus byed par 'gyur ba ma byed cig ces smras so/ /des lus nyam chung bar ni mngon par shes pa med kyi 'on kyang gang du 'gro bar bya ste/ 'di nyid du bdag 'chi ba'i dus byed par bya'o zhes nyin mtshan bdun du ngu zhing 'chi ba'i dus bya'o zhes</text></item>
<item><p>56a5</p><section>mdo sde</section><text>smras so/ /shA ri'i bu brtson 'grus des bskal pa bye ba phrag drug cu phyir bsnyil bar gyur to/ /shA ri'i bu byang chub sems dpa' des de'i 'og tu bskal pa bye ba nyi shu rtsa lngas bla na med pa yang dag par rdzogs pa'i byang chub tu mngon par rdzogs par sangs rgyas so/ /des bla na med</text></item>
<item><p>56a6</p><section>mdo sde</section><text>pa yang dag par rdzogs pa'i byang chub tu mngon par rdzogs par sangs rgyas nas sems can bye ba brgya phrag stong bla na med pa yang dag par rdzogs pa'i byang chub las phyir mi ldog par yongs su smin par byas so/ /de'i tshe'i tshad ni dpag tu med cing 'di'i nyan thos kyi dge 'dun yang tshad med</text></item>
<item><p>56a7</p><section>mdo sde</section><text>cing dpag tu med par gyur to/ /shA ri'i bu ci'i phyir mkhas pa'i brtson 'grus zhes bya zhe na/ de dus thams cad du nges par 'byung ba la brtson pa dang / dus thams cad du brtson 'grus rtsom pa la brtson pa dang / dus thams cad du thos pa mang po la brtson pa ste/ shA ri'i bu de lta bu'i</text></item>
<item><p>56b1</p><section>mdo sde</section><text>brtson 'grus 'dis byang chub sems dpa' mkhas pa'i brtson 'grus bla na med pa yang dag par rdzogs pa'i byang chub tu mngon par rdzogs par sangs rgyas so/ /shA ri'i bu chos bzhi dang ldan na byang chub sems dpa' shes rab dang ldan zhing myur du bla na med pa yang dag par</text></item>
<item><p>56b2</p><section>mdo sde</section><text>rdzogs pa'i byang chub tu mngon par rdzogs par 'tshang rgya bar 'gyur te/ bzhi gang zhe na/ shA ri'i bu byang chub sems dpa' thos pa mang ba yin/ thos pa 'dzin pa yin/ thos pa bsags pa yin/ tshangs pa mtshungs par spyod pa rgan rabs dang / bar ma dang / gsar</text></item>
<item><p>56b3</p><section>mdo sde</section><text>bu la gus pa dang bcas pa yin/ dris na lag pa g.yas pas lam ni 'di'o/ /lam ni 'di'o zhes nye bar ston pa yin zhing chos ston pa la brtson pa yin no/ /shA ri'i bu chos bzhi po de dag dang ldan na byang chub sems dpa' shes rab dang ldan par 'gyur zhing myur du bla na</text></item>
<item><p>56b4</p><section>mdo sde</section><text>med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /de la ji ltar thos pa btsal bar bya zhe na/ rang gi 'dod pa btang ste mkhan po dang / slob dpon gyi gzhung la rab tu gnas pa dang / gus pa dang bcas par bya'o/ /chos bzhi rnam</text></item>
<item><p>56b5</p><section>mdo sde</section><text>par spang bar bya ba yin te/ bzhi gang zhe na/ gnyid dang / rmugs pa dang / bre mo'i gtam dang / khro ba dang / khengs pa nyid de/ chos bzhi po 'di dag rnam par spang bar bya'o/ /chos bzhi dag la goms par bya ba yin te/ bzhi gang zhe na/ mi nyal ba la goms pa dang /</text></item>
<item><p>56b6</p><section>mdo sde</section><text>brtson 'grus brtsams shing 'chag pa'i rang bzhin can du bya ba dang / mkhan po dang slob dpon gyi bsnyen bkur la gus pa dang bcas shing khengs pa med pa dang / gzhan dag la gus pa bskyed pas thos pa 'dzin pa dang / de sems la bzhag nas tshig yongs su rdzogs par byed</text></item>
<item><p>56b7</p><section>mdo sde</section><text>pa ste/ chos bzhi po de dag dang ldan na thos pa tshol ba yin no/ /chos bzhi po 'di dag gis kyang slob dpon mnyes par byed de/ bzhi gang zhe na/ nges pa dang bshes pa dang / bshes pa brtan pa dang / chos la gnas pa dang / nges pa'i tshig bzang po dang ldan pa ste/</text></item>
<item><p>57a1</p><section>mdo sde</section><text>chos bzhi po de dag dang ldan na slob dpon mnyes par byed do/ /bdag chos bzhi dang ldan na dga' ba 'thob par 'gyur te/ bzhi gang zhe na/ bdag gi btsal ba don yod par bdag nyid kyis dga' ba thob pa dang / bdag thos pa'i gter dang ldan pa dang /</text></item>
<item><p>57a2</p><section>mdo sde</section><text>bdag 'di la brten nas shes rab kyi phung po dang ldan pa dang / gzhan dag la chos kyi sbyin pa sbyin pa na dga' ba dang rangs pa skye bar 'gyur te/ chos bzhi po 'di dag dang ldan na byang chub sems dpa' bdag nyid dga' ba 'thob par 'gyur ro/ /de de lta bur thos pa tshol ba la</text></item>
<item><p>57a3</p><section>mdo sde</section><text>gus pa dang bcas pa dang / ri mo dang ldan pa dang / sri zhu dang ldan pa dang / bdag nyid mi 'phyar ba dang / bdag nyid dul ba'i don dang / bdag nyid zhi ba'i don dang / bdag nyid yongs su mya ngan las 'da' ba'i don dang / gzhan dul ba'i don dang / gzhan zhi ba'i</text></item>
<item><p>57a4</p><section>mdo sde</section><text>don dang / gzhan mya ngan las 'da' ba'i don byed pa yin te/ bdag gcig pu'i don byed pa ni ma yin no/ /de ltar thos pa tshol zhing de ltar thos pa yongs su tshol ba na mthong ba'i chos kyi shes rab kyang 'phel bar byed na 'jig rten pha rol gyi lta smos kyang ci dgos te/ shes</text></item>
<item><p>57a5</p><section>mdo sde</section><text>rab de yang thos pa nan tan du byed pas sgrub pa yin no/ /byang chub sems dpa' thos pa la nan tan du sgrub par mi byed pa des ni ser skya rjes su dran par bya'o/ /de bas na tshangs pa mtshungs par spyod pa dag la yang gus pa dang bcas par bya/ mdun du gnas te 'phya</text></item>
<item><p>57a6</p><section>mdo sde</section><text>bar mi bya/ smra bar mi bya/ rkang pa bkru bar mi bya/ mdun du so shing bza' bar mi bya/ mdun du mchil ma dor bar mi bya/ sgra drag pos smra bar mi bya/ ma dris par smra bar mi bya/ gtam gyi bar chad mi bya/ ma smras par 'gro bar mi bya/ snga phyi'i 'du shes mi bya/ gang</text></item>
<item><p>57a7</p><section>mdo sde</section><text>cung zad tsam rab tu smra bar mi bya/ gzhan dang gzhan pa'i gtam mi bya/ dman pa dang ldan pa'i gtam mi bya/ gzhan dris pa na gzhan gyis brda sprad par mi bya/ gang dris pa de nyid brda sprad par bya/ rkun po'i gtam mi bya/ mdo sde la rton par bya/ bdag dang gzhan gyi</text></item>
<item><p>57b1</p><section>mdo sde</section><text>sems bsrung bar bya zhing de dang rjes su 'thun pa'i dge ba'i rtsa ba brten par bya/ gang sangs rgyas kyi byang chub yang dag pa nyid la zhugs pa de rnams la phan gdags par bya/ gang ma zhugs pa rnams la yang gnod par mi bya/ de la rnam pa de dag gnyi ga la yang gnod</text></item>
<item><p>57b2</p><section>mdo sde</section><text>par mi bya'o/ /gang dag la bdag la khros par gyur nas yang dag pa ma yin pa rjod par byed cing srog gi bar chad byed par gnas pa/ tshangs par spyod pa'i bar chad byed pa la 'jigs pa'am/ gus par bya ba dang / tha na dga' ba'i tshig gis kyang de dang sems yongs</text></item>
<item><p>57b3</p><section>mdo sde</section><text>su 'dris par bya/ gang las lung nod pa dang / kha ton 'don pa dang 'brel pa de la ni ston pa'i 'du shes bskyed cing gus par bya'o/ /de ltar tshangs pa mtshungs par spyod pa rnams la gus par yang bya'o/ /ji ltar lam bstan par bya zhe na/ sems mnyam pa nyid dang /</text></item>
<item><p>57b4</p><section>mdo sde</section><text>sems rab tu dang ba nyid dang / yang dag par 'du shes pa dang / som nyi med pas lam la lam nye bar bstan par bya'o/ /gal te the tsom med par ma gyur na des lam shes pa'i skyes bu dag las mnyan nas lam nye bar bstan par bya'o/ /chos bzhi po de dag</text></item>
<item><p>57b5</p><section>mdo sde</section><text>dang ldan na byang chub sems dpa' myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/ /de la 'di skad ces bya ste/ tshul bzhin bsnyen bkur byed pa dang / /tshul bzhin chos ni nyan byed cing / /tshul bzhin shin tu don sems la/ /chos rnams kun gyi pha</text></item>
<item><p>57b6</p><section>mdo sde</section><text>rol phyin/ /lus can rnams la phan don du/ /chos de yongs su tshol ba na/ /mkhan po dag dang nye gnas ni/ /gus pa kun gyis bya ba yin/ /rtag tu byams pa la gnas nas/ /byas pa gzo dang byas pa tshor/ /ngo tsha khrel yod phun sum tshogs/ /phrag dog</text></item>
<item><p>57b7</p><section>mdo sde</section><text>tshul 'chos rnam par spangs/ /nad pa rnams ni gso byed pa/ /rnyed dka' rin chen 'du shes kyis/ /de dag 'du shes nyer gzhag nas/ /legs par bshad pa yongs su btsal/ /de dag thos pas bder 'gyur dang / /shes rab rnon po'ang skye 'gyur zhing / /'dod</text></item>
<item><p>58a1</p><section>mdo sde</section><text>chags zhe sdang gti mug dag /thams cad byams pas zhi bar 'gyur/ /dper na skyes bu khrus byas la/ /'ga' yis phreng ba byin pa na/ /lag pa gnyis kyis yon blangs nas/ /spyi bo la ni 'jog pa ltar/ /de bzhin legs bshad thos nas</text></item>
<item><p>58a2</p><section>mdo sde</section><text>kyang / /dga' ba'i sems ni skye 'gyur ba/ /rgyal srid thob pa'ang de lta bu'i/ /dga' ba rnyed pa ma yin no/ /rtag tu de dag chos smra la/ /mchog tu bla mar bya ba yin/ /chos ni rdzogs sangs rgyal mtshan te/ /chos ni dgra bcom rgyal mtshan yin/ /sangs</text></item>
<item><p>58a3</p><section>mdo sde</section><text>rgyas chos rnams thos nas kyang / /bsgrub pa dag la rab gnas shing / /tshul khrims thos pas nges 'byung ste/ /dper na yar ngo'i zla ba bzhin/ /mi rmongs zhe sdang med pa yis/ /lam mchog dag ni bsten pa dang / /byis pa gang la gus bcas pa'i/ /lta ba'i</text></item>
<item><p>58a4</p><section>mdo sde</section><text>gnas kyang rnam par spang / /seng ges spangs pa'i wa bzhin du/ /zil gyis mnan pas chos rnams 'chad/ /rlung gis sprin gyi tshogs bzhin du/ /mu stegs can de zil gyis mnan/ /sa la sprin gyi tshogs bzhin du/ /chos kyis yongs su tshim par byed/ /</text></item>
<item><p>58a5</p><section>mdo sde</section><text>sems can rnams kyi sdug bsngal ni/ /sman pa'i rgyal po bzhin du sel/ /sems ni rtse gcig mnyam bzhag pas/ /de dag rnam rtog spyod yul min/ /de dag khro ba lhur mi len/ /'phyar ba la yang mi gnas so/ /dus dang dus min rnam shes shing / /don shes</text></item>
<item><p>58a6</p><section>mdo sde</section><text>pa yis rnam par 'dren/ /rtag tu bzod stobs la dga' rnams/ /shes pa'i las rnams byed par 'gyur/ /mkhas dang mthu la brtan pa dang / /chos shes pa la mkhas pa dang / /dpa' zhing sems stobs che ba ste/ /rlung gis chang ba'i rdul bzhin du/ /sdig can rnams</text></item>
<item><p>58a7</p><section>mdo sde</section><text>ni zil gyis gnon/ /phyogs rnams dag tu gsal gnas pa/ /nyi ma 'char ba ji bzhin no/ /mkhas pa de dag rang don la/ /ched du smra ba brjod mi byed/ /'jig rten rnams la phan pa'i phyir/ /bsam gtan mngon shes dag la mkhas/ /de dag rnam pa 'di 'dra</text></item>
<item><p>58b1</p><section>mdo sde</section><text>bas/ /bdud kyi steng na gnas pa yin/ /sems can rnams la brtse ba'i phyir/ /'jig rten mar me byed cing rgyu/ /shA ri'i bu gzhan yang chos bzhi dang ldan na byang chub sems dpa' bzod pa sgrub pa yin te/ bzhi gang zhe na/ gus pas tshul khrims srung zhing so sor thar</text></item>
<item><p>58b2</p><section>mdo sde</section><text>pa la khyad du mi gsod pa dang / gus pas byams pa sgom par byed cing gnod sems la sbyor bar yang spong bar byed pa dang / thams cad mkhyen pa la 'dun pa drag po skyed par yang byed pa dang / dge ba'i chos thams cad la gces pa mi 'dor ba ste/ shA ri'i bu chos bzhi po de</text></item>
<item><p>58b3</p><section>mdo sde</section><text>dag dang ldan na byang chub sems dpa' bzod pa sgrub pa yin no/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad bka' stsal to/ /de dag sangs rgyas kyis bsngags pa'i/ /tshul khrims</text></item>
<item><p>58b4</p><section>mdo sde</section><text>ma nyams ma ral srung / /tshul khrims phung po dag pa la/ /dga' ba nye bar skye bar 'gyur/ /chos rnams mang po tshol byed cing / /thos pa mang la legs gnas na/ /gang gis the tsom gcod byed pa'i/ /des de'i shes rab 'phel bar 'gyur/ /skye dang 'chi ba'i</text></item>
<item><p>58b5</p><section>mdo sde</section><text>rgyun dag las/ /'di dag ji ltar dgrol bya zhes/ /ltos med phan pa'i sems dag gis/ /dam pa'i chos kyang ston par byed/ /gnod sems don du mi gnyer bas/ /byams pa'i sems kyang sgom par byed/ /mi 'jigs pa dang phan pa'i sems/ /bdag dang</text></item>
<item><p>58b6</p><section>mdo sde</section><text>sems can mnyam pa nyid/ /byang chub la brten zil gnon pa'i/ /brtson pa dag kyang legs par rtsom/ /gang dag byang chub la rten pa'i/ /dge ba'i chos rnams tshol ba dang / /bsgom par bya ba sgom pa dang / /spang bar bya ba'ang rnam par spong / /ji ltar spang bya</text></item>
<item><p>58b7</p><section>mdo sde</section><text>spangs pa yis/ /myur du mya ngan 'da' bar 'gyur/ /dgon pa'i gnas la mngon phyogs shing / /gnod pa dag la rgyab kyis phyogs/ /thos pa tshol la brtson pa dag /go 'phang mchog ni rtogs par 'gyur/ /dge slong dge slong ma rnams dang / /dge bsnyen de</text></item>
<item><p>59a1</p><section>mdo sde</section><text>bzhin dge bsnyen ma/ /thams cad dang ni de dag gis/ /'dris pa rnam par spang bar bya/ /byis pa'i lam la rten pa yi/ /rmongs pa kun kyang skyabs med de/ /gang zhig chos la rten pa dang / /de dag sangs rgyas mchog tu gzhol/ /mi gang sems</text></item>
<item><p>59a2</p><section>mdo sde</section><text>can don dga' ba'i/ /sangs rgyas pha dang ma yin no/ /g.yo med chos la 'dod pa dag /byang chub la ni rab tu dad/ /sangs rgyas dag tu mi lta ba'i/ /mi rnams mtshan nyid gsum gsungs te/ /g.yo dang chos min 'dod pa dang / /snyom las dag las rtag dga'</text></item>
<item><p>59a3</p><section>mdo sde</section><text>ba'o/ /'dod chags zhe sdang nga rgyal dang / /de bzhin sdig pa rab spangs nas/ /blo ldan brtson 'grus ldan gyur pa/ /byang chub la ni rab gus 'gyur/ /bcom ldan 'das kyis de skad ces bka' stsal nas/ tshe dang ldan pa shA ri'i bu dang / lha dang / mi dang / lha ma yin</text></item>
<item><p>59a4</p><section>mdo sde</section><text>dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //byang chub sems dpa'i so sor thar pa chos bzhi sgrub pa zhes bya ba theg pa chen po'i mdo rdzogs so// //rgya gar gyi mkhan po dI paM</text></item>
<item><p>59a5</p><section>mdo sde</section><text>ka ra shrI dz+nyA na dang / zhu chen gyi lots+tsha ba dge slong shAkya blo gros dang / dge slong dge ba'i blo gros kyis bsgyur cing zhus te gtan la phab pa// @##/ /rgya gar skad du/ Ar+ya tsa tur d+harma nir de sha na nA ma ma hA yA na sU tra/ bod skad du/</text></item>
<item><p>59a6</p><section>mdo sde</section><text>'phags pa chos bzhi bstan pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das sum cu rtsa gsum lha'i nang na lha'i 'dun sa chos bzang na dge slong lnga brgya tham</text></item>
<item><p>59a7</p><section>mdo sde</section><text>pa'i dge slong gi dge 'dun chen po dang / byams pa dang / 'jam dpal la sogs pa byang chub sems dpa' sems dpa' chen po rab tu mang po dang thabs cig tu bzhugs te/ de nas bcom ldan 'das kyis byang chub sems dpa' sems dpa' chen po byams pa la bka' stsal pa/</text></item>
<item><p>59b1</p><section>mdo sde</section><text>byams pa byang chub sems dpa' sems dpa' chen po chos bzhi dang ldan na sdig pa byas shing bsags pa zil gyis non par 'gyur ro/ /bzhi gang zhe na/ 'di lta ste/ rnam par sun 'byin pa kun tu spyod pa dang / gnyen po kun tu spyod pa dang / sor chud par byed pa'i</text></item>
<item><p>59b2</p><section>mdo sde</section><text>stobs dang / rten gyi stobs so/ /de la rnam par sun 'byin pa kun tu spyod pa ni mi dge ba'i las spyad na de la 'gyod pa mang ba yin no/ /de la gnyen po kun tu spyod pa ni mi dge ba'i las byas nas kyang dge ba'i las la shin tu brtson pa'o/ /de la sor chud par byed pa'i stobs</text></item>
<item><p>59b3</p><section>mdo sde</section><text>ni sdom pa yang dag par blangs pas mi phyed pa'i sdom pa thob pa'o/ /de la rten gyi stobs ni sangs rgyas dang / chos dang / dge 'dun la skyabs su 'gro ba dang / byang chub kyi sems mi gtong ba ste/ de stobs dang ldan pa la rten pas sdig pas zil gyis gnon par mi nus so/ /</text></item>
<item><p>59b4</p><section>mdo sde</section><text>byams pa byang chub sems dpa' sems dpa' chen po chos bzhi po de dag dang ldan na sdig pa byas shing bsags pa zil gyis non par 'gyur ro/ /byang chub sems dpa' sems dpa' chen pos mdo 'di rtag tu bklag par bya'o/ /kha ton du bya'o/ /bsam par bya'o/ /bsgom par</text></item>
<item><p>59b5</p><section>mdo sde</section><text>bya'o/ /mang du bya'o/ /des na nyes par spyad pa 'bras bu 'byin mi nus par 'gyur ro/ /bcom ldan 'das kyis de skad ces bka' stsal nas/ byang chub sems dpa' sems dpa' chen po byams pa dang / dge slong de dag dang / byang chub sems dpa' de dag dang /</text></item>
<item><p>59b6</p><section>mdo sde</section><text>brgya byin la sogs pa'i lha'i bu rnams dang / thams cad dang ldan pa'i 'khor de dag yi rangs te/ bcom ldan 'das kyis gsungs pa la mngon par bstod do// //'phags pa chos bzhi bstan pa zhes bya ba theg pa chen po'i mdo rdzogs so// //</text></item>
<item><p>59b7</p><section>mdo sde</section><text>rgya gar gyi mkhan po su ren dra bo d+hi dang / zhu chen gyi lots+tsha ba ban de ye shes sdes bsgyur cing zhus te gtan la phab pa// @##/ /rgya gar skad du/ tsa tur d+harma ka sU tra/ bod skad du/ chos bzhi pa'i mdo/ sangs rgyas dang byang chub sems</text></item>
<item><p>60a1</p><section>mdo sde</section><text>dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po dang thabs</text></item>
<item><p>60a2</p><section>mdo sde</section><text>cig tu bzhugs te/ de nas bcom ldan 'das kyis brtan cing zab la snyan cing rgya che ba'i sgra dbyangs kyis dge slong rnams la bka' stsal pa/ dge slong dag rigs kyi bu mkhas pas ji srid 'tsho'i bar du gnas bzhi la yid brtan par mi bya'o/ /bzhi gang zhe na/ dge slong dag</text></item>
<item><p>60a3</p><section>mdo sde</section><text>rigs kyi bu mkhas pas bdag ni bud med dag la dga' ba'o snyam du ji srid 'tsho'i bar du yid brtan par mi bya ba dang / dge slong dag rigs kyi bu mkhas pas bdag ni rgyal po'i pho brang 'khor la dga' ba'o snyam du ji srid 'tsho'i bar du yid brtan par mi bya ba dang / dge slong dag</text></item>
<item><p>60a4</p><section>mdo sde</section><text>rigs kyi bu mkhas pas bdag ni gzugs bzang ba mdzes pa blta na sdug pa nad nyung ba'o snyam du ji srid 'tsho'i bar du yid brtan par mi bya ba dang / dge slong dag rigs kyi bu mkhas pas bdag ni phyug pa/ nor mang ba/ yo byad phun sum tshogs pa'o snyam du ji srid 'tsho'i</text></item>
<item><p>60a5</p><section>mdo sde</section><text>bar du yid brtan par mi bya'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad ces bka' stsal to/ /bud med brten du ga la rung / /rgyal po'i pho brang ga la dga'/ /dbu ba'i</text></item>
<item><p>60a6</p><section>mdo sde</section><text>snying po ga la yod/ /longs spyod rtag pa ga la yin/ /longs spyod dag ni 'bab chu bzhin/ /gru ci 'dra bar khyim de 'dra/ /me tog ci 'dra gzugs de bzhin/ /srog ni chu bur 'dra ba yin/ /bcom ldan 'das kyis de skad ces bka' stsal nas/ dge slong de</text></item>
<item><p>60a7</p><section>mdo sde</section><text>dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //chos bzhi pa'i mdo rdzogs so/ /</text></item>
<item><p>60b1</p><section>mdo sde</section><text>@##/ /rgya gar skad du/ Ar+ya tsa tur d+harma kaM nA ma ma hA yA na sU tra/ bod skad du/ 'phags pa chos bzhi pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/</text></item>
<item><p>60b2</p><section>mdo sde</section><text>bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ byang chub sems dpa'i tshogs chen po dang yang thabs cig go/ /de nas bcom</text></item>
<item><p>60b3</p><section>mdo sde</section><text>ldan 'das kyis dge slong rnams la bka' stsal pa/ dge slong dag byang chub sems dpa' sems dpa' chen pos chos bzhi po 'di dag ji srid 'tsho'i bar du srog gi phyir yang yongs su mi gtong ngo / /bzhi gang zhe na/ dge slong dag byang chub sems dpa' sems dpa' chen pos</text></item>
<item><p>60b4</p><section>mdo sde</section><text>ji srid 'tsho'i bar du byang chub kyi sems srog gi phyir yang yongs su mi gtang ba dang / dge slong dag byang chub sems dpa' sems dpa' chen pos ji srid 'tsho'i bar du dge ba'i bshes gnyen srog gi phyir yang yongs su mi gtang ba dang / dge slong dag byang chub sems</text></item>
<item><p>60b5</p><section>mdo sde</section><text>dpa' sems dpa' chen pos ji srid 'tsho'i bar du bzod pa dang des pa srog gi phyir yang yongs su mi gtang ba dang / dge slong dag byang chub sems dpa' sems dpa' chen pos ji srid 'tsho'i bar du dgon pa la gnas pa srog gi phyir yang yongs su gtang bar mi bya ste/ dge slong dag byang chub</text></item>
<item><p>60b6</p><section>mdo sde</section><text>sems dpa' sems dpa' chen pos ji srid 'tsho'i bar du chos bzhi po 'di dag srog gi phyir yang yongs su gtang bar mi bya'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad bka' stsal</text></item>
<item><p>60b7</p><section>mdo sde</section><text>to/ /thams cad mkhyen nyid sems ni mi gtong zhing / /mkhas pas rdzogs pa'i byang chub sems skyed cig /bzod pa des pa'i stobs la rab gnas te/ /dge ba'i bshes gnyen yongs su gtang mi bya/ /rgyal po bzhin du 'jigs spangs te/ /mkhas</text></item>
<item><p>61a1</p><section>mdo sde</section><text>pas dgon gnas rtag tu bsten par bya/ /chos 'di dag la rtag tu rab gnas na/ /bdud rnams bcom nas byang chub de 'tshang rgya/ /bcom ldan 'das kyis de skad ces bka' stsal nas/ dge slong de dag dang / byang chub sems dpa' de dag dang /</text></item>
<item><p>61a2</p><section>mdo sde</section><text>thams cad dang ldan pa'i 'khor de dag yi rangs te/ bcom ldan 'das kyis gsungs pa la mngon par bstod do// //'phags pa chos bzhi pa zhes bya ba theg pa chen po'i mdo rdzogs so/ /@##/ /rgya gar skad du/ Ar+ya</text></item>
<item><p>61a3</p><section>mdo sde</section><text>tsa tu sh+ka ni ra hA ra nA ma ma hA yA na sU tra/ bod skad du/ 'phags pa bzhi pa sgrub pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal</text></item>
<item><p>61a4</p><section>mdo sde</section><text>bu rgyal byed kyi tshal mgon med zas sbyin gyi kun dga' ra ba na/ dge slong lnga brgya tsam gyi dge slong gi dge 'dun chen po dang / byang chub sems dpa' brgya stong thams cad kyang go cha chen po bgos pa sha stag dang / 'dod pa na spyod pa dang / gzugs na spyod pa'i lha'i bu rnams</text></item>
<item><p>61a5</p><section>mdo sde</section><text>dang thabs cig tu bzhugs te/ de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/ /de nas 'jam dpal gzhon nur gyur pas bcom ldan 'das la mchod pa'i las kyi phyir rin po che'i gdugs dpag tshad bcu'i tshad tsam</text></item>
<item><p>61a6</p><section>mdo sde</section><text>thogs te/ bcom ldan 'das kyi dbu'i gtsug tu 'dzin to/ /de nas 'khor de nyid du dga' ldan gyi ris kyi lha'i bu dpal ldan zhes bya ba bla na med pa yang dag par rdzogs pa'i byang chub las phyir mi ldog pa g.yog dang bcas te 'khor de nyid du 'dus par gyur nas</text></item>
<item><p>61a7</p><section>mdo sde</section><text>'dug pa de stan las langs te gos phrag pa gcig tu gzar nas pus mo g.yas pa'i lha nga sa la btsugs te/ 'jam dpal gzhon nur gyur pa ga la ba de logs su thal mo sbyar ba btud nas/ 'jam dpal gzhon nur gyur pa la 'di skad ces smras so/ /'jam dpal khyod da dung</text></item>
<item><p>61b1</p><section>mdo sde</section><text>de bzhin gshegs pa la mchod pa'i las mdzad pas ma tshim mam/ 'jam dpal gyis smras pa/ lha'i bu 'di ji snyam du sems/ rgya mtsho chen po chu thams cad len pas gzhar yang chog shes sam/ lha'i bus smras pa/ 'jam dpal de ni ma lags so/ /'jam dpal gyis</text></item>
<item><p>61b2</p><section>mdo sde</section><text>smras pa/ lha'i bu de bzhin du rgya mtsho chen po mtsho gting dpag dka' ba de lta bu'i thams cad mkhyen pa'i ye shes tshad med dpag tu med pa btsal bar bya ste/ byang chub sems dpa' de bzhin gshegs pa la mchod pa'i las kyis gzhar yang tshim par mi bya'o/ /lha'i bus smras</text></item>
<item><p>61b3</p><section>mdo sde</section><text>pa/ 'jam dpal byang chub sems dpas ci la dmigs te de bzhin gshegs pa la mchod par bgyi/ 'jam dpal gyis smras pa/ lha'i bu byang chub sems dpas dmigs pa bzhis de bzhin gshegs pa la mchod par bya'o/ /bzhi gang zhe na/ 'di lta ste/ thams cad</text></item>
<item><p>61b4</p><section>mdo sde</section><text>mkhyen pa nyid la dmigs pa dang / sems can thams cad rab tu dgrol ba la dmigs pa dang / dkon mchog gsum gyi gdung mi 'chad par bya ba la dmigs pa dang / sangs rgyas kyi zhing gi yon tan bkod pa yongs su gzung ba la dmigs pa ste/ lha'i bu byang chub</text></item>
<item><p>61b5</p><section>mdo sde</section><text>sems dpas dmigs pa bzhi po de dag gis de bzhin gshegs pa la mchod par bya'o/ /lha'i bus smras pa/ 'jam dpal khyod kyis tshangs pa'i ris kyi lha'i bu'i nang du tshangs pa gtsug phud can la byang chub sems dpa'i lam bzhi pa sgrub pa zhes bgyi ba'i chos kyi rnam grangs</text></item>
<item><p>61b6</p><section>mdo sde</section><text>bshad pa de/ 'jam dpal legs par bshad du gsol/ de la ni bdag dang thams cad dang ldan pa'i 'khor 'di yang nyan par 'tshal lo/ /'jam dpal byang chub sems dpa' rnams la chos kyi ser sna ma mchis/ slob dpon gyi chos kyi dpe mkhyud kyang ma mchis/ 'jam</text></item>
<item><p>61b7</p><section>mdo sde</section><text>dpal gyis smras pa/ lha'i bu de'i phyir legs par rab tu nyon la yid la zung shig dang / bzhi pa sgrub pa zhes bya ba'i chos kyi rnam grangs de ngas khyod la bshad do/ /lha'i bu bzhi po 'di dag ni byang chub sems dpa' rnams kyi lhag pa'i bsam pa'i sems bskyed par rig par bya'o/ /</text></item>
<item><p>62a1</p><section>mdo sde</section><text>bzhi gang zhe na/ lha'i bu 'di la byang chub sems dpa' sems can dpag tu med pa bsdu ba'i phyir sems bskyed pa dang / sems can dpag tu med pa yongs su smin par bya ba'i phyir sems bskyed pa dang / dge ba'i rtsa ba dpag tu med pa bsags pa'i phyir</text></item>
<item><p>62a2</p><section>mdo sde</section><text>sems bskyed pa dang / sangs rgyas kyi chos dpag tu med pa mngon par rdzogs par rtogs par bya ba'i phyir sems bskyed pa ste/ lha'i bu bzhi po de dag ni byang chub sems dpa'i lhag pa'i bsam pa'i sems bskyed par rig par bya'o/ /lha'i bu bzhi po 'di dag ni</text></item>
<item><p>62a3</p><section>mdo sde</section><text>byang chub sems dpa' rnams kyi sems bskyed pa brag lta bu yin no/ /bzhi gang zhe na/ slong ba rnams la khong khro ba med pa'i sems dang / log par zhugs pa rnams la snying rje ba'i sems dang / shes rab las ma nyams pa'i sems dang / rtsom pa nyams 'og tu chud par byed pa'i</text></item>
<item><p>62a4</p><section>mdo sde</section><text>sems te/ lha'i bu bzhi po de dag ni byang chub sems dpa' rnams kyi sems bskyed pa brag lta bu yin no/ /lha'i bu bzhi po 'di dag ni byang chub sems dpa' rnams kyi sems bskyed pa mngon par 'phags pa yin no/ /bzhi gang zhe na/ tshul khrims mngon par 'phags</text></item>
<item><p>62a5</p><section>mdo sde</section><text>pa dang / thos pa mngon par 'phags pa dang / byams pa chen po mngon par 'phags pa dang / snying rje chen po mngon par 'phags pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi sems bskyed pa brtan pa/ snying po can/ mi phyed</text></item>
<item><p>62a6</p><section>mdo sde</section><text>pa/ rdo rje lta bu'o/ /bzhi gang zhe na/ bsam pa las mi phyed pa dang / mdza' ba las mi phyed pa dang / nan tan las mi phyed pa dang / theg pa chen po las mi phyed pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi sems bskyed pa bsnyen</text></item>
<item><p>62a7</p><section>mdo sde</section><text>dka' ba yin no/ /bzhi gang zhe na/ nyon mongs pa dang ma 'dres pa dang / rnyed pa dang / bkur sti dang / tshigs su bcad pa thams cad dang ma 'dres pa dang / theg pa dman pa dang ma 'dres pa dang / skye bo mi bgrungs pa thams cad dang ma 'dres pa ste/ bzhi po de</text></item>
<item><p>62b1</p><section>mdo sde</section><text>dag go/ /lha'i bu bzhi po 'di dag ni byang chub sems dpa' rnams kyi sems bskyed pa bla na med pa'o/ /bzhi gang zhe na/ phongs pa'i dngos po thams cad yongs su gtong ba'i sems dang / byin nas 'gyod pa med pa'i sems dang / rnam par smin pa la re ba med pa'i</text></item>
<item><p>62b2</p><section>mdo sde</section><text>sems dang / byang chub tu yongs su bsngo ba'i sems te/ bzhi po de dag go/ /lha'i bu bzhi po 'di dag ni byang chub sems dpa' rnams kyi spyi bor phyin pa'i chos so/ /bzhi gang zhe na/ shes rab kyi pha rol tu phyin pa dang / thabs la mkhas pa dang / dam pa'i chos</text></item>
<item><p>62b3</p><section>mdo sde</section><text>yongs su 'dzin pa dang / sems can yongs su smin par byed pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi byang chub kyi lam ston par byed pa'o/ /bzhi gang zhe na/ pha rol tu phyin pa rnams la brtson pa dang / bsdu ba'i dngos po</text></item>
<item><p>62b4</p><section>mdo sde</section><text>rnams kyi rjes su 'thun pa dang / tshangs pa'i gnas sgrub pa dang / mngon par shes pas rnam par rtse ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi chos gya nom pa dam pa mchog yin no/ /bzhi gang zhe na/ sems can thams cad la</text></item>
<item><p>62b5</p><section>mdo sde</section><text>khong khro ba med pa dang / gang dag de dang 'gal bar byed pa de dag nyid la rab tu thar bar bya bar sems bskyed pa dang / ji tsam gyi yul rgya chen po zhig 'byor kyang de la bag yod pa dang / ci tsam du dbul bas phongs par gyur kyang chos spyod pa ste/ bzhi po de dag go/ /lha'i bu bzhi</text></item>
<item><p>62b6</p><section>mdo sde</section><text>po 'di dag ni byang chub sems dpa' rnams kyi mos pa'o/ /bzhi gang zhe na/ khyim par gyur na bdag gi longs spyod kyis chog shes pa dang / gzhan gyi nor la mngon par 'dod pa med pa dang / rab tu byung nas 'phags pa'i rigs kyis chog shes pa dang / sbyangs pa'i yon tan</text></item>
<item><p>62b7</p><section>mdo sde</section><text>dang / yo byad bsnyungs pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi sbyin pa'o/ /bzhi gang zhe na/ chos sbyin pa dang / zang zing sbyin pa dang / shog shog dang / snag tsha dang / smyu gu dang / glegs bam sbyin pa dang / chos smra ba</text></item>
<item><p>63a1</p><section>mdo sde</section><text>la bsam pa thag pa nas legs so zhes bya ba sbyin pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi snying po nyid do/ /bzhi gang zhe na/ thos pa las nan tan snying po nyid dang / longs spyod rnams las gtong ba snying po nyid dang /</text></item>
<item><p>63a2</p><section>mdo sde</section><text>lus las bla ma las bsnyen bkur bya ba snying po nyid dang / srog las dge ba'i rtsa ba bskyed pa snying po nyid de/ bzhi po de dag go/ /lha'i bu bzhi po 'di dag ni byang chub sems dpa' rnams kyi yongs su gtang bar mi bya ba'o/ /bzhi gang zhe na/ byang chub kyi sems yongs su gtang bar</text></item>
<item><p>63a3</p><section>mdo sde</section><text>mi bya ba dang / dam pa'i chos yongs su gtang bar mi bya ba dang / sems can yongs su gtang bar mi bya ba dang / dge ba'i rtsa ba'i chos thams cad yongs su btsal ba yongs su gtang bar mi bya ba ste/ bzhi po de dag go/ /lha'i bu bzhi po 'di dag ni byang chub sems dpa'</text></item>
<item><p>63a4</p><section>mdo sde</section><text>rnams kyi skyed mos tshal lo/ /bzhi gang zhe na/ dgon pa la gnas pa dang / dben pa la mngon par dga' ba dang / dge ba'i chos la 'dun pa dang / thabs mkhas pas sems can yongs su smin par byed pa ste/ bzhi po de dag go/ /lha'i bu bzhi po 'di dag ni byang chub</text></item>
<item><p>63a5</p><section>mdo sde</section><text>sems dpa' rnams kyi gzhal med khang ngo / /bzhi gang zhe na/ tshangs pa'i gnas dang / 'bel ba'i gtam gyi chos mnyan pa la dga' ba myong bar byed pa dang / stong pa nyid la nges par sems pa dang / skye bo ris 'thun pa dang 'du ba ste/ bzhi po de dag go/ /lha'i bu bzhi po 'di dag ni byang chub</text></item>
<item><p>63a6</p><section>mdo sde</section><text>sems dpa' rnams kyi nor mi zad pa'o/ /bzhi gang zhe na/ thos pa'i nor dang / chos ston pa'i nor dang / sems can dbul po sdud pa'i nor dang / byang chub tu yongs su bsngo ba'i nor te/ bzhi po de dag go/ /lha'i bu bzhi po 'di dag ni byang chub sems dpa' rnams kyi gter</text></item>
<item><p>63a7</p><section>mdo sde</section><text>ro/ /bzhi gang zhe na/ gzungs kyi gter dang / spobs pa'i gter dang / chos kyi gter dang / longs spyod zad mi shes par yongs su bsngo ba'i gter te/ bzhi po de dag go/ /lha'i bu bzhi po 'di dag ni byang chub sems dpa' rnams kyi mngon par 'byung ba'o/ /bzhi gang</text></item>
<item><p>63b1</p><section>mdo sde</section><text>zhe na/ 'du 'dzi las 'byung ba dang / yul thams cad las 'byung ba dang / 'phags pa ma yin pa'i bsam pa las 'byung ba dang / khams gsum thams cad las 'byung ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi bde ba'o/ /</text></item>
<item><p>63b2</p><section>mdo sde</section><text>bzhi gang zhe na/ dngos po thams cad la mi lta ba'i phyir bdag gi ba med cing yongs su 'dzin pa med pa'i bde ba dang / yul spangs pas dben pa'i bde ba dang / nyon mongs pa med pa'i phyir zhi ba'i bde ba dang / sems can thams cad yongs su mi gtong ba'i phyir mya ngan</text></item>
<item><p>63b3</p><section>mdo sde</section><text>las 'das pa'i bde ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi mchog tu dga' ba'o/ /bzhi gang zhe na/ de bzhin gshegs pa mthong bas mchog tu dga' ba dang / chos thos pas mchog tu dga' ba dang / sbyin pa la 'gyod</text></item>
<item><p>63b4</p><section>mdo sde</section><text>pa med pas mchog tu dga' ba dang / sems can thams cad la bde ba skyed pas mchog tu dga' ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi bden pa'o/ /bzhi gang zhe na/ byang chub kyi sems mi gtong ba dang / yi dam las</text></item>
<item><p>63b5</p><section>mdo sde</section><text>mi nyams pa dang / skyabs su song ba dag yongs su mi gtong ba dang / ngag bsdams pas tshig thams cad bden pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi dge ba'i chos so/ /bzhi gang zhe na/ dge ba'i chos thams cad la</text></item>
<item><p>63b6</p><section>mdo sde</section><text>lhag pa'i bsam pas sbyor ba dang / ma bslabs pa thams cad la mi brnyas pa dang / gsol ba ma btab par sems can thams cad la bshes gnyen du gyur pa dang / yon tan thams cad sgrub pa la phyir bya ba'i re ba med pas lan la mi re ba ste/ bzhi po de dag go/ /lha'i</text></item>
<item><p>63b7</p><section>mdo sde</section><text>bu bzhi po 'di dag ni byang chub sems dpa' rnams kyi spyod pa rnam par dag pa'o/ /bzhi gang zhe na/ bdag med pa'i phyir tshul khrims rnam par dag pa dang / sems can med pa'i phyir ting nge 'dzin rnam par dag pa dang / srog med pa'i phyir shes rab rnam par dag pa dang /</text></item>
<item><p>64a1</p><section>mdo sde</section><text>gang zag med pa'i phyir rnam par grol ba rnam par dag pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi rkang pa'o/ /bzhi gang zhe na/ chos kyi rkang pa dang / don gyi rkang pa dang / sbyangs pa'i yon tan dang / yo byad</text></item>
<item><p>64a2</p><section>mdo sde</section><text>bsnyungs pas 'jug pa'i rkang pa dang / byang chub kyi lam gyi tshogs sogs pa'i rkang pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi lag pa'o/ /bzhi gang zhe na/ dad pa'i lag pa dang / tshul khrims kyi lag pa dang / thos pa'i lag pa</text></item>
<item><p>64a3</p><section>mdo sde</section><text>dang / shes rab kyi lag pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi mig go/ /bzhi gang zhe na/ las legs pa byas pa'i phyir sha'i mig dang / mngon par shes pa las mi nyams pa'i phyir lha'i mig dang / shin tu thos pa'i stobs</text></item>
<item><p>64a4</p><section>mdo sde</section><text>dang ldan pa'i phyir shes rab kyi mig dang / chos thams cad la nges par sems pa'i phyir chos kyi mig ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi mi ngoms pa'o/ /bzhi gang zhe na/ sbyin pas mi ngoms pa dang / dgon pa la gnas pas</text></item>
<item><p>64a5</p><section>mdo sde</section><text>mi ngoms pa dang / chos nyan pas mi ngoms pa dang / dge ba'i chos kyi tshogs thams cad kyis mi ngoms pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi dka' ba byed pa'o/ /bzhi gang zhe na/ sems can mthu chung ba rnams la bzod cing</text></item>
<item><p>64a6</p><section>mdo sde</section><text>dang du blang ba dka' ba byed pa dang / dbul po la bdog pa thams cad yongs su btang bar bsam pa dka' ba byed pa dang / yan lag gi mchog mgo slong ba la khong khro ba med pa'i sems dka' ba byed kyi steng du dge ba'i bshes gnyen du sems bskyed pa dang / skye ba la mi rtog pas</text></item>
<item><p>64a7</p><section>mdo sde</section><text>bsams bzhin du skye bar byed pa'i dka' ba byed pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi nad med pa'o/ /bzhi gang zhe na/ khams mnyam pas nad med pa dang / nyon mongs pa'i gdung ba med pas nad med pa dang / sems can</text></item>
<item><p>64b1</p><section>mdo sde</section><text>thams cad bde bar gzhog pas nad med pa dang / chos thams cad la the tsom med pas nad med pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi bdag gi phyogs so/ /bzhi gang zhe na/ pha rol tu phyin pa'i phyogs dang / byang chub kyi</text></item>
<item><p>64b2</p><section>mdo sde</section><text>phyogs kyi chos kyi phyogs dang / dge ba'i bshes gnyen yang dag pa'i phyogs dang / sdig pa thams cad mi bya ba'i phyogs te/ bzhi po de dag go/ /lha'i bu bzhi po 'di dag ni byang chub sems dpa' rnams kyi mi bskyod pa'o/ /bzhi gang zhe na/ byang chub kyi sems</text></item>
<item><p>64b3</p><section>mdo sde</section><text>mi bskyod pa dang / yi dam mi bskyod pa dang / ji skad smras pa de bzhin du byed pa las mi bskyod pa dang / yang dag pa'i nan tan las mi bskyod pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi tshogs so/ /bzhi gang zhe na/</text></item>
<item><p>64b4</p><section>mdo sde</section><text>zhi gnas kyi tshogs dang / lhag mthong gi tshogs dang / thos pa'i tshogs dang / dge ba'i rtsa ba thams cad kyi tshogs te/ bzhi po de dag go/ /lha'i bu bzhi po 'di dag ni byang chub sems dpa' rnams kyi chos zung du 'brel bar 'gyur ba'o/ /bzhi gang zhe na/ bsam</text></item>
<item><p>64b5</p><section>mdo sde</section><text>pa dang sbyor ba zung du 'brel pa dang / gtong ba dang bsngo ba zung du 'brel ba dang / byams pa dang snying rje zung du 'brel pa dang / thabs dang shes rab zung du 'brel pa ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi sgrib pa'i rgyu 'thun pa'i rmi</text></item>
<item><p>64b6</p><section>mdo sde</section><text>lam mo/ /bzhi gang zhe na/ khron pa rdul can mthong zhing de'i gting na yang zla ba'i dkyil 'khor mthong ba dang / mtshe'u 'am/ rdzing bu'am/ khron pa rnyog pa can mthong zhing / de'i gting na yang zla ba'i dkyil 'khor mthong ba dang / bar snang la sprin chen pos yog cing de la yang</text></item>
<item><p>64b7</p><section>mdo sde</section><text>zla ba'i dkyil 'khor mthong ba dang / bar snang la rlung dang / rdul dang / du bas 'khrigs par mthong zhing / de la yang zla ba'i dkyil 'khor mthong ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi las kyi sgrib pa'i rgyu 'thun pa'i rmi lam</text></item>
<item><p>65a1</p><section>mdo sde</section><text>mo/ /bzhi gang zhe na/ g.yang sa chen po nas bdag g.yang du lhung bar mthong ba dang / lam mtho dma' can du mthong ba dang / bdag lam srang dog par zhugs par mthong ba dang / rmi lam na phyogs bslad cing 'jigs pa mang po mthong ba ste/ bzhi po de dag</text></item>
<item><p>65a2</p><section>mdo sde</section><text>go/ /lha'i bu bzhi po 'di dag ni byang chub sems dpa' rnams kyi nyon mongs pa'i sgrib pa'i rgyu 'thun pa'i rmi lam mo/ /bzhi gang zhe na/ dug drag pos 'khrugs par mthong ba dang / gcan gzan gtum po phal po che'i sgra thos pa dang / bdag g.yon can gyi nang na gnas</text></item>
<item><p>65a3</p><section>mdo sde</section><text>par mthong ba dang / bdag gi lus dri ma can dang gos dri ma can du mthong ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi gzungs 'thob pa'i rgyu 'thun pa'i rmi lam mo/ /bzhi gang zhe na/ gter chen po rin po che sna tshogs kyis gang ba</text></item>
<item><p>65a4</p><section>mdo sde</section><text>mthong ba dang / rdzing bu me tog pad ma rgyas pas yongs su gang ba mthong ba dang / bdag gos dkar po'i phrugs rnyed par mthong ba dang / lha zhig spyi bo'i gtsug na gdugs 'dzin par mthong ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi</text></item>
<item><p>65a5</p><section>mdo sde</section><text>ting nge 'dzin thob pa'i rgyu 'thun pa'i rmi lam mo/ /bzhi gang zhe na/ bu mo bzang mo rgyan bzang pos brgyan pa me tog sil ma 'bul bar mthong ba dang / nam mkha' la bya ngang pa dkar po thal kar gyi khyu skad 'byin cing 'gro bar mthong ba dang / de bzhin gshegs pa 'od mang pos</text></item>
<item><p>65a6</p><section>mdo sde</section><text>brgyan pa'i phyag spyi bor 'jog pa mthong ba dang / de bzhin gshegs pa me tog pad ma la bzhugs shing bsam gtan mdzad par mthong ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi de bzhin gshegs pa mthong ba'i rgyu 'thun pa'i</text></item>
<item><p>65a7</p><section>mdo sde</section><text>rmi lam mo/ /bzhi gang zhe na/ zla ba'i dkyil 'khor 'char bar mthong ba dang / nyi ma'i dkyil 'khor 'char bar mthong ba dang / me tog pad ma kha 'bus par mthong ba dang / tshangs pa'i dbang po rab tu zhi ba'i spyod lam mthong ba ste/ lha'i bu bzhi po de dag ni byang chub sems dpa'</text></item>
<item><p>65b1</p><section>mdo sde</section><text>rnams kyi de bzhin gshegs pa mthong ba'i rgyu 'thun pa'i rmi lam mo/ /lha'i bu bzhi po 'di dag ni byang chub sems dpa' rnams kyi rang gi mtshan nyid kyi rgyu 'thun pa'i rmi lam mo/ /bzhi gang zhe na/ shing sA la chen po'i 'dab ma dang / me tog dang / 'bras bu sna tshogs</text></item>
<item><p>65b2</p><section>mdo sde</section><text>kyis gang bar mthong ba dang / khar ba'i snod gser gyis gang bar mthong ba dang / nam mkha'i ngos gdugs dang / rgyal mtshan dang / ba dan gyis gang bar mthong ba dang / 'khor los sgyur ba'i rgyal po chen po mthong ba ste/ bzhi po de dag go/ /lha'i bu bzhi po 'di dag</text></item>
<item><p>65b3</p><section>mdo sde</section><text>ni byang chub sems dpa' rnams kyi bdud 'dul ba'i rgyu 'thun pa'i rmi lam mo/ /bzhi gang zhe na/ gyad chen pos gyad thams cad mnan nas ba dan thogs te 'gro bar mthong ba dang / dpa' bo chen pos g.yul las 'das te 'gro bar mthong ba dang / rgyal po dbang bskur</text></item>
<item><p>65b4</p><section>mdo sde</section><text>bar mthong ba dang / bdag nyid byang chub kyi snying po la 'dug cing bdud 'dul bar mthong ba ste/ bzhi po de dag go/ /lha'i bu bzhi po 'di dag ni byang chub sems dpa' rnams kyi phyir mi ldog pa'i rtags kyi rgyu 'thun pa'i rmi lam mo/ /bzhi gang zhe na/ mgo la thod dkar</text></item>
<item><p>65b5</p><section>mdo sde</section><text>pos bcings par mthong ba dang / bdag gtan pa med pa'i mchod sbyin byed par mthong ba dang / bdag chos kyi stan chen po la 'dug par mthong ba dang / de bzhin gshegs pa byang chub kyi snying po la bzhugs shing chos ston par mthong ba ste/ bzhi po de dag go/ /lha'i bu</text></item>
<item><p>65b6</p><section>mdo sde</section><text>bzhi po 'di dag ni byang chub sems dpa' rnams kyi byang chub kyi snying po 'thob pa'i rgyu 'thun pa'i rmi lam mo/ /bzhi gang zhe na/ bum pa mthong ba dang / bya tsa shas bskor bar mthong ba dang / gang dang gang du 'gro ba de dang de nyid du shing thams cad ldang zhing 'dud la phyag 'tshal</text></item>
<item><p>65b7</p><section>mdo sde</section><text>bar byed pa dang / gser gyi kha dog lta bu'i snang ba chen po mthong ba ste/ lha'i bu bzhi po de dag ni byang chub sems dpa' rnams kyi byang chub kyi snying po 'thob pa'i rgyu 'thun pa'i rmi lam mo/ /'jam dpal gzhon nur gyur pas bzhi pa sgrub pa'i chos kyi rnam grangs 'di bshad</text></item>
<item><p>66a1</p><section>mdo sde</section><text>pa dang / lha'i bu dpal ldan dga' mgu yi rangs te/ rab tu dga' zhing dga' ba dang yid bde ba skyes nas/ 'khor dang bcas pas 'jam dpal gzhon nur gyur pa la mchod pa'i las bya ba'i phyir lha'i me tog man dA ra ba dang / ud pa la dang / pad</text></item>
<item><p>66a2</p><section>mdo sde</section><text>ma dang / ku mu da dang / pad ma dkar po dag gis thams cad dang ldan pa'i 'khor la gtor to/ /me tog de dag gtor ma thag tu de nas de'i tshe sangs rgyas kyi mthus steng gi bar snang la me tog pad ma shing rta'i 'phang lo tsam gyi tshad blta na sdug pa bsung dang ldan pa yid du</text></item>
<item><p>66a3</p><section>mdo sde</section><text>'ong ba dag byung bar gyur to/ /me tog de dag gi dbus kyi snying po la byang chub sems dpa' lus skyes bu chen po'i mtshan sum cu rtsa gnyis kyis brgyan pa dag byung bar gyur to/ /de nas 'jam dpal gzhon nur gyur pa la lha'i bu dpal ldan gyis 'di skad ces smras so/ /</text></item>
<item><p>66a4</p><section>mdo sde</section><text>'jam dpal byang chub sems dpa' 'di dag gang nas lhags/ 'jam dpal gyis smras pa/ lha'i bu me tog 'di dag ga las 'ongs pa nyid nas so/ /lha'i bus smras pa/ 'jam dpal me tog 'di dag ni sprul pa ste/ bdag gis khyod la mchod pa'i las bgyi ba'i slad</text></item>
<item><p>66a5</p><section>mdo sde</section><text>du gtor to/ /'jam dpal gyis smras pa/ lha'i bu ji ltar me tog 'di dag sprul pa yin pa ltar byang chub sems dpa' de dag gi lus la'ang de bzhin du blta'o/ /de nas de'i tshe bcom ldan 'das 'dzum pa mdzad do/ /'di ni sangs rgyas bcom ldan 'das rnams gang</text></item>
<item><p>66a6</p><section>mdo sde</section><text>gi tshe 'dzum pa mdzad pa'i chos nyid de/ de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/ sngon po dang / ser po dang / dmar po dang / dkar po dang / le brgan dang / shel gyi kha dog lta bu dag byung ngo / /de dag gis kyang</text></item>
<item><p>66a7</p><section>mdo sde</section><text>'jig rten gyi khams mtha' yas mu med pa snang bas khyab par byas nas/ steng du tshangs pa'i 'jig rten gyi bar du mngon par byung ste/ gzi brjid kyis nyi ma dang zla ba'i gzi brjid zil gyis mnan nas slar log ste/ bcom ldan 'das kyi dbu'i gtsug tu nub bo/ /de nas lha'i bu</text></item>
<item><p>66b1</p><section>mdo sde</section><text>dpal ldan stan de las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshigs su bcad pas bstod pa/ gser bzang dri ma med</text></item>
<item><p>66b2</p><section>mdo sde</section><text>pa'i 'od kyis gzi brjid ldan/ /skyes chen mtshan mchog sum cu rtsa gnyis sna tshogs mnga'/ /yon tan khrag khrig yon tan gzhal yas gzi brjid can/ /mgon po ci yi slad du 'dzum pa ston pa mdzad/ /sgra snyan 'byin par mdzad cing rab tu gsung 'brel ba/ /</text></item>
<item><p>66b3</p><section>mdo sde</section><text>tshangs pa'i dbyangs su gsung zhing 'jam pa'i tshig gsung ba/ /nor bdun 'od zer rgya chen bde gshegs blo gros ldan/ /ka la ping ka'i gsung can ci slad 'dzum pa gsungs/ /mi mchog skyes bu dam pa ngan pa'i tshogs can 'dul/ /bdud kyi stobs ni rtag</text></item>
<item><p>66b4</p><section>mdo sde</section><text>par mtha' mar 'byin par mdzad/ /lha dang lha min nam mkha' lding gis rtag mchod pa/ /stobs bcu ldan pas ci slad 'dzum pa bstan/ /dri med dri bral dri ma gsum spangs pa/ /zla ba nya ba'i dkyil 'khor lta bur zhal rgyas pa/ /mun pa rab rib sgrib pa'i rdul</text></item>
<item><p>66b5</p><section>mdo sde</section><text>gyi nyes gcod pa/ /bde dang bde ldan sbyin par mdzad pa 'dzum don gsungs/ /bde bar gshegs pa sa dang lha yul phan pa mchog /bde dang bde ldan sbyin mdzad yon tan mtha' yas pa/ /mtshungs shing 'brel la legs gsungs gsal ba'i gsung ldan pa/ /</text></item>
<item><p>66b6</p><section>mdo sde</section><text>'dzum bstan 'di yi don ni ji ltar rtogs par bgyi/ /ling tog stug po mun pa rab rib rnam bsal ba/ /shes rab sgron ma 'od kyi gzi brjid ldan pa po/ /glang chen khyu mchog stobs dang seng ge'i stabs ltar brjid/ /'gro ba'i don mdzad 'dzum pa'i don ni bstan</text></item>
<item><p>66b7</p><section>mdo sde</section><text>du gsol/ /mi yi dam pa mi ngan tshogs can 'dul mdzad pa/ /zab cing mthong bar dka' la gting tshod dpag dka' ba/ /srid pa'i chu ni skems mdzad mnyam pa med pa can/ /sgyu med stobs bcu ldan gyis 'dzum pa ci slad bstan/ /rga shi zhi bar bgyi ba'i</text></item>
<item><p>67a1</p><section>mdo sde</section><text>bdud rtsi'i don stsol ba/ /zhabs ni 'jam zhing dra ba dag dang 'khor lor ldan/ /blun pa sbyong mdzad srid pa gsum na mnyam med pa/ /ye shes chen po mnga' bas 'dzum don bstan du gsol/ /de skad ces gsol pa dang / bcom ldan 'das</text></item>
<item><p>67a2</p><section>mdo sde</section><text>kyis lha'i bu dpal ldan la 'di skad ces bka' stsal to/ /lha'i bu khyod kyis byang chub sems dpa' steng gi bar snang la seng ge'i khri la pad ma'i snying po la 'khod pa 'di dag mthong ngam/ gsol pa/ bcom ldan 'das mthong lags so/ /bcom ldan</text></item>
<item><p>67a3</p><section>mdo sde</section><text>'das kyis bka' stsal pa/ lha'i bu byang chub sems dpa' phyogs bcu nas 'dus pa 'di dag thams cad ni 'jam dpal gzhon nur gyur pa'i drung du chos mnyan pa dang / bzhi pa sgrub pa'i chos kyi rnam grangs 'di nyan pa'i phyir lhags so/ /yang byang chub sems dpa'</text></item>
<item><p>67a4</p><section>mdo sde</section><text>'di dag thams cad ni 'jam dpal gzhon nur gyur pas yongs su smin par byas pa yin no/ /yang byang chub sems dpa' 'di dag thams cad ni bla na med pa yang dag par rdzogs pa'i byang chub tu skye ba gcig gis thogs pa yin te/ phyogs bcu'i 'jig rten gyi</text></item>
<item><p>67a5</p><section>mdo sde</section><text>khams ming sna tshogs kyi sangs rgyas kyi zhing gzhan dang gzhan dag tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /lha'i bus gsol pa/ bcom ldan 'das bdag gis byang chub sems dpa' 'di dag gi grangs rtogs</text></item>
<item><p>67a6</p><section>mdo sde</section><text>par rngo mi thogs na ji snyed cig mchis/ de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu khyod kyis byang chub sems dpa' 'di dag gi grangs rtogs par nus sam/ gsol pa/ bcom ldan 'das bdag gis stong gsum gyi stong</text></item>
<item><p>67a7</p><section>mdo sde</section><text>chen po'i 'jig rten gyi khams na gang skar ma'i gzugs de dag thams cad ni skad cig /thang cig /yud tsam gcig gis bgrang bar spro'i/ bcom ldan 'das bdag gis byang chub sems dpa' 'di dag ni lo brgyar yang bgrang bar spro ba ma lags so/ /bcom ldan</text></item>
<item><p>67b1</p><section>mdo sde</section><text>'das kyis bka' stsal pa/ shA ri'i bu gal te 'dzam bu'i gling 'di rdul phra rab kyi rdul gyis gang bar gyur kyang / rdul phra rab de bgrang ba'i tshul gyis mtha' rtogs par nus kyi/ byang chub sems dpa' 'di dag ni bgrang ba'i tshul gyis mtha' rtogs par mi nus te/ byang</text></item>
<item><p>67b2</p><section>mdo sde</section><text>chub sems dpa' 'dus pa 'di dag ni de tsam du tshad med do/ /gsol pa/ bcom ldan 'das byang chub sems dpa' 'di dag gang du byang chub mngon par rdzogs par 'tshang rgya ba'i sangs rgyas kyi zhing de snyed mchis par ga la 'gyur/ bcom ldan 'das kyis bka'</text></item>
<item><p>67b3</p><section>mdo sde</section><text>stsal pa/ shA ri'i bu kha rog 'dug de skad ma smra zhig /shA ri'i bu sangs rgyas kyi zhing tshad med pa dag de bzhin gshegs pas stong ngo / /shA ri'i bu yongs su brtags pa bzung na/ gal te de bzhin gshegs pa'i tshe'i tshad bskal pa gang gA'i klung gi bye ma snyed du</text></item>
<item><p>67b4</p><section>mdo sde</section><text>gyur la/ nyi ma re re thams cad la'ang chos bshad pa gang gA'i klung gi bye ma snyed 'jug par gyur cing chos bshad pa thams cad la'ang byang chub sems dpa' gang gA'i klung gi bye ma snyed lung bstan par gyur la/ gang gis shar phyogs su sangs rgyas kyi zhing gang gA'i</text></item>
<item><p>67b5</p><section>mdo sde</section><text>klung gi bye ma snyed 'das nas/ byang chub sems dpa' gcig mtshan mar bzhag kyang / sangs rgyas kyi zhing rnams de bzhin gshegs pa dag gis de tsam du stong na/ phyogs bcu'i sangs rgyas kyi zhing gang de bzhin gshegs pa'i sha'i spyan tha mal pas gzigs par</text></item>
<item><p>67b6</p><section>mdo sde</section><text>'gyur ba'i sangs rgyas kyi zhing de dag du skyes pa'i sems can de dag gi sems de bzhin gshegs pas mkhyen pa'i de bzhin gshegs pa de dag gis stong pa lta ci smos/ de nas nyan thos chen po de dag dang / thams cad dang ldan pa'i 'khor de ngo mtshar du gyur nas/ tshig</text></item>
<item><p>67b7</p><section>mdo sde</section><text>'di skad du bdag cag gi ston pa de dag de ltar rdzu 'phrul che/ de ltar mthu che ba/ de ltar ye shes gzigs pa chen po dang ldan te/ bdag cag gis rnyed pa legs par rnyed do/ /zhes smras so/ /de nas byang chub sems dpa' gang phyogs bcu'i 'jig rten gyi khams</text></item>
<item><p>68a1</p><section>mdo sde</section><text>nas 'dus pa steng gi bar snang la 'khod pa de dag bar snang de las babs nas/ bcom ldan 'das dang 'jam dpal gzhon nur gyur pa'i zhabs la mgo bos phyag 'tshal te/ bskor nas phyogs bcur dong ngo / /de nas 'jam dpal gzhon nur</text></item>
<item><p>68a2</p><section>mdo sde</section><text>gyur pa la lha'i bu dpal ldan gyis 'di skad ces smras so/ /'jam dpal khyod kyis mdzad pa mdzad cing sems can tshad med pa byang chub tu yongs su smin par mdzad pa legs so legs so/ /'jam dpal khyod kyis byang chub sems dpa' rnams kyi byang chub</text></item>
<item><p>68a3</p><section>mdo sde</section><text>yongs su smin par bgyid pa'i chos las brtsams te spobs par mdzod cig /'jam dpal gyis smras pa/ lha'i bu byang chub sems dpa' rnams kyi byang chub yongs su smin par byed pa'i chos ni sum cu rtsa lnga'o/ /sum cu rtsa lnga gang zhe na/ 'di lta ste/ dus su skul</text></item>
<item><p>68a4</p><section>mdo sde</section><text>ba dang / tshod la skul ba dang / ran par skul ba dang / dbang po la skul ba dang / brtan par skul ba dang / pha rol tu phyin pa la skul ba dang / thabs la skul ba dang / lhag pa'i bsam pa la skul ba dang / byams pa chen po la skul ba dang / snying rje chen po la</text></item>
<item><p>68a5</p><section>mdo sde</section><text>skul ba dang / theg pa chen po la skul ba dang / theg pa dman pa la skul ba dang / bden pa la skul ba dang / de bya ba la skul ba dang / chos srung bar skul ba dang / thos pa bstan par skul ba dang / sems can sna tshogs su mi dbye bar skul ba dang / tshul khrims</text></item>
<item><p>68a6</p><section>mdo sde</section><text>'chal pa dang / tshul khrims dang ldan pa la sbyin pa'i gnas su mtshungs par skul ba dang / bdud kyi las bstan par skul ba dang / dam bcas pa nyams 'og tu chud par skul ba dang / 'khor bas yongs su mi skyo bar skul ba dang / bdud gdul bar skul ba dang /</text></item>
<item><p>68a7</p><section>mdo sde</section><text>byas pa shes pa dang / byas pa gzo bar skul ba dang / rgyu zad pa la 'jug par skul ba dang / rnam par thar pa'i sgo la mi 'jigs par skul ba dang / de bzhin gshegs pa la mchod pa dang / rim gro bya bar skul ba dang / sems can thams cad la ci bya snyam pa la spro</text></item>
<item><p>68b1</p><section>mdo sde</section><text>bar skul ba dang / 'jig rten gyi chos dang ma 'dres par skul ba dang / dgon pa la dga' bar skul ba dang / 'dod pa chung zhing chog shes par skul ba dang / 'das pa dang ma 'ongs pa ma grol ba dgrol ba dang / dbugs ma phyin pa dbugs dbyung ba dang / yongs su</text></item>
<item><p>68b2</p><section>mdo sde</section><text>mya ngan las ma 'das pa yongs su mya ngan las bzla bar skul ba dang / dkon mchog gsum gyi gdung mi 'chad par skul ba dang / sangs rgyas kyi zhing gi yon tan bkod pa yongs su dag par blang bar skul ba ste/ lha'i bu byang chub sems dpa' rnams kyi byang chub yongs</text></item>
<item><p>68b3</p><section>mdo sde</section><text>su smin par byed pa'i chos ni sum cu rtsa lnga po de dag go/ /lha'i bu de ltar byang chub sems dpa' yongs su smin par byas pa ni bla na med pa yang dag par rdzogs pa'i byang chub las bskyod du med pa yin te/ de ni phas kyi rgol ba thams cad kyis thul bar mi nus so/ /de ni phyin</text></item>
<item><p>68b4</p><section>mdo sde</section><text>chad kyang byang chub sems dpa'i dregs pa bcus dregs par mi 'gyur ro/ /bcu gang zhe na/ tshul khrims kyis dregs pa dang / thos pas dregs pa dang / spobs pas dregs pa dang / rnyed pa dang / bkur sti dang / tshigs su bcad pas dregs pa dang / dgon par</text></item>
<item><p>68b5</p><section>mdo sde</section><text>gnas pas dregs pa dang / sbyangs pa'i yon tan dang / yo byad bsnyungs pas dregs pa dang / gzugs dang / longs spyod dang / dbang phyug dang / g.yog 'khor gyis dregs pa dang / brgya byin dang tshangs pa dang 'jig rten skyong ba bsnyen bkur byed pas dregs pa dang /</text></item>
<item><p>68b6</p><section>mdo sde</section><text>bsam gtan dang / mngon par shes pas dregs pa dang / sangs rgyas dang / chos dang / dge 'dun la dad pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dag 'dod pa dang bstod pa</text></item>
<item><p>68b7</p><section>mdo sde</section><text>dang bsngags par byed pa des kyang snyems pa med pa yin te/ lha'i bu byang chub sems dpa'i dregs pa bcu po de dag gis mi snyems rab tu mi snyems so/ /de nas 'jam dpal gzhon nur gyur pa la lha'i bu dpal ldan gyis 'di skad ces smras so/ /'jam dpal</text></item>
<item><p>69a1</p><section>mdo sde</section><text>khyod phyogs gang na gnas pa dang / chos kyi rnam grangs 'di gang na spyod pa der ni sangs rgyas 'byung bar blta'o/ /de na ni chos kyi 'khor lo skor bar blta'o/ /bcom ldan 'das kyis bka' stsal pa/ de de bzhin no/ /lha'i bu de de bzhin te/ ji</text></item>
<item><p>69a2</p><section>mdo sde</section><text>skad smras pa bzhin no/ /phyogs gang na 'jam dpal gzhon nur gyur pa gnas pa de ni stong pa ma yin par mngon no/ /gang na chos kyi rnam grangs 'di spyod par 'gyur ba de ni de bzhin gshegs pa chos kyi bdag po nyid brtson par mdzad do/ /gang chos kyi rnam grangs 'di la</text></item>
<item><p>69a3</p><section>mdo sde</section><text>nyan par byed/ mos par byed pa'i sems can de dag ni nga'i yin par 'gyur ro/ /gang dag chos kyi rnam grangs 'di nyan pa dang / mos pa'i sems can de dag ni de bzhin gshegs pas 'dul bar blta'o/ /gang dag chos kyi rnam grangs 'di 'dzin pa dang / de bzhin</text></item>
<item><p>69a4</p><section>mdo sde</section><text>nyid du nan tan byed pa de dag ni bla na med pa yang dag par rdzogs pa'i byang chub las phyir mi ldog pa yin no/ /de nas bcom ldan 'das kyis byang chub sems dpa' byams pa dang / gnas brtan 'od srung chen po dang / tshe dang ldan pa kun dga' bo la bka' stsal pa/ skyes bu</text></item>
<item><p>69a5</p><section>mdo sde</section><text>dam pa dag ji tsam du chos kyi rnam grangs 'di blang ba dang / gzung ba dang / bshad pa dang / kun chub par byed pa'i phyir khyed la gtad do/ /nga ni ring por mi thogs par yongs su mya ngan las 'da' bar 'gyur gyis/ de'i phyir khyed kyis sems can thams cad la sangs rgyas</text></item>
<item><p>69a6</p><section>mdo sde</section><text>kyi bya ba'i chos kyi rnam grangs 'dis gnas par gyis shig /byams pas gsol pa/ bcom ldan 'das bdag gis chos kyi rnam grangs 'di gzung lags na/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis</text></item>
<item><p>69a7</p><section>mdo sde</section><text>bka' stsal pa/ byams pa de'i phyir khyod kyis chos kyi rnam grangs 'di bzhi pa sgrub pa dang / byang chub sems dpa'i lam dang / byang chub sems dpa' yongs su smin par byed pa zhes bya bar zung shig /bcom ldan 'das kyis de skad ces bka' stsal nas/ byang chub sems dpa'</text></item>
<item><p>69b1</p><section>mdo sde</section><text>byams pa dang / tshe dang ldan pa 'od srung chen po dang / tshe dang ldan pa kun dga' bo dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa</text></item>
<item><p>69b2</p><section>mdo sde</section><text>bzhi pa sgrub pa zhes bya ba theg pa chen po'i mdo rdzogs so/ /@##/ /rgya gar skad du/ tri d+harma ka nA ma sU tra/ bod skad du/ chos gsum pa zhes bya ba'i mdo/ sangs rgyas dang byang chub sems dpa' thams cad la phyag 'tshal</text></item>
<item><p>69b3</p><section>mdo sde</section><text>lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun chen po dang thabs cig tu bzhugs te/ de nas bcom ldan 'das kyis dge slong rnams</text></item>
<item><p>69b4</p><section>mdo sde</section><text>la bka' stsal pa/ dge slong dag 'di na mi blun po la la dam pa'i chos ma yin pa gsum dang ldan na sbyin pa dag mi sbyin zhing bsod nams dag mi byed la/ tshul khrims yang dag par blangs nas gnas par mi byed do/ /gsum gang zhe na/ 'di lta ste/ 'dod chags</text></item>
<item><p>69b5</p><section>mdo sde</section><text>dang / ser sna dang / bag med pa ste/ dge slong dag 'di na mi blun po la la dam pa'i chos ma yin pa gsum po de dag dang ldan pas sbyin pa dag ma byin zhing bsod nams dag ma byas la/ tshul khrims yang dag par blangs te gnas par ma byas pas/ lus zhig ste shi ba'i</text></item>
<item><p>69b6</p><section>mdo sde</section><text>'og tu ngan song ngan 'gro log par ltung ba sems can dmyal ba rnams su skye bar 'gyur ro/ /dge slong dag skyes bu dam pa dam pa'i chos gsum dang ldan pa ni sbyin pa dag sbyin zhing bsod nams dag byed la/ tshul khrims yang dag par blangs te gnas par byed do/ /gsum</text></item>
<item><p>69b7</p><section>mdo sde</section><text>po gang zhe na/ 'di lta ste/ ma chags pa dang / ser sna med pa dang / bag yod pa'o/ /dge slong dag dam pa'i chos gsum po de dag dang ldan na skyes bu dam pa sbyin pa dag byin zhing bsod nams dag byed la tshul khrims yang dag par blangs te gnas par byas pas lus</text></item>
<item><p>70a1</p><section>mdo sde</section><text>zhig ste shi ba'i 'og tu bde 'gro mtho ris kyi 'jig rten lha rnams kyi nang du skye bar 'gyur ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad ces bka' stsal to/ /gang</text></item>
<item><p>70a2</p><section>mdo sde</section><text>phyir ser sna bag med pas/ /sbyin pa sbyin par mi byed de/ /de phyir bsod nams 'dod pa yi/ /mkhas pas sbyin pa sbyin par bya/ /ser sna can gyis 'jigs pa ni/ /bkres dang skom pa 'di yin na/ /gang gis 'jigs pas 'dir ma byin/ /de nyid mi yi</text></item>
<item><p>70a3</p><section>mdo sde</section><text>'jigs pa yin/ /gang gis ser sna'i dbang gis na/ /yod ma byin pa 'jigs pa ste/ /'jig rten 'di dang pha rol du/ /de yis byis pa bgos par 'gyur/ /gang dag ser sna spangs nas kyang / /dus su sbyin pa sbyin byed na/ /shi yang de ni shi ma yin/ /</text></item>
<item><p>70a4</p><section>mdo sde</section><text>rgyags bzang po yi 'gron po bzhin/ /gang dag shin tu gtang dka' ba/ /nyung ngu'am mang po gtong byed na/ /gtang dka' gtong ba de dag ni/ /dka' ba'i las dag byed pa yin/ /dam pa min pas mi rtogs te/ /dam pa chos las 'da' mi byed/ /de phyir</text></item>
<item><p>70a5</p><section>mdo sde</section><text>dam pa dam pa min/ /'di nas shi bar 'gyur ba na/ /dam pa min pa dmyal bar 'gro/ /dam pa dag ni mtho ris 'gro/ /rga bas gtses pa la ni skyabs med de/ /tshe thung bas ni srog khyer dus kyang nye/ /'chi ba'i 'jigs pa 'di mthong rnams kyis ni/ /bsod nams</text></item>
<item><p>70a6</p><section>mdo sde</section><text>bde sbyor dag ni bya ba'i rigs/ /bud med spangs 'dir sbyor bas 'tsho ba gang / /dka' bas byin pa nyung ngu byin na yang / /stong gi mchod sbyin brgya stong byed pa ni/ /de yi bcu drug char yang mi phod do/ /ci phyir mchod sbyin yangs shing rgya che ba/ /mchod sbyin 'thun pa</text></item>
<item><p>70a7</p><section>mdo sde</section><text>de yi lam mi 'gro/ /ji ltar stong gi mchod sbyin che rnams kyang / /de yi bcu drug char mi 'gyur zhe na/ /byis pa la la gsod cing 'ching byed 'dir/ /gzhan nor ma byin len byed brlag par 'gyur/ /mchi ma'i gdong bcas chad par bcas pa yi/ /yon de'i mchod</text></item>
<item><p>70b1</p><section>mdo sde</section><text>sbyin 'thun pa'i lam mi 'gro/ /de ltar mchod sbyin yangs shing rgya che ba/ /mchod sbyin 'thun pa'i lam du mi 'gro la/ /de ltar stong gi mchod sbyin stong rnams kyang / /de yi bcu drug char yang mi phod do/ /la la gang dag gzu lums ma yin pa/ /chos bzhin</text></item>
<item><p>70b2</p><section>mdo sde</section><text>nor rnams thob pa gtong byed pa/ /de dag gtang dka' de rnams btang bas na/ /rang gi bsod nams kyis ni lha gnas 'gro/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon</text></item>
<item><p>70b3</p><section>mdo sde</section><text>par bstod do// //chos gsum pa zhes bya ba'i mdo rdzogs so// //rgya gar gyi mkhan po dzi na mi tra dang / zhu chen gyi lo ts+tsha ba ban de de ba tsan dras bsgyur/ lo ts+tsha ba dpal brtsegs kyis zhus te gtan la phab pa// //</text></item>
<item><p>70b4</p><section>mdo sde</section><text>@##/ /rgya gar skad du/ Ar+ya d+harma ke tu ma hA yA na sU tra/ bod skad du/ 'phags pa chos kyi rgyal mtshan gyi mdo theg pa chen po'o/ /sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>70b5</p><section>mdo sde</section><text>ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de'i tshe 'khor der byang chub sems dpa' chos kyi rgyal mtshan zhes bya ba 'dug pa stan las langs te/ bcom ldan 'das la 'di skad ces gsol to/ /bcom ldan 'das</text></item>
<item><p>70b6</p><section>mdo sde</section><text>byang chub sems dpa' chos du dang ldan na myur du bla na med pa yang dag par rdzogs pa'i sangs rgyas su 'gyur ba lags/ bcom ldan 'das kyis bka' stsal pa/ rigs kyi bu byang chub sems dpa' chos bcu dang ldan na myur du bla na med pa yang dag par rdzogs pa'i sangs</text></item>
<item><p>70b7</p><section>mdo sde</section><text>rgyas su 'gyur ro/ /bcu gang zhe na/ 'dir byang chub sems dpa' dad pa dang ldan par bya ba dang / byang chub kyi sems dang ldan par bya ba dang / dge ba'i bshes gnyen yongs su mi gtang ba dang / dgon par bsten cing 'du 'dzi spang ba dang / bla ma dang mkhan po'i</text></item>
<item><p>71a1</p><section>mdo sde</section><text>gdams ngag yongs su stsal ba dang / snying rje dang ldan pa dang / mang du thos pa dang ldan pa dang / ting nge 'dzin dang ldan pa dang / tshul khrims dang ldan pa dang / brtson 'grus phun sum tshogs pas don ma lus par bsgrub pa'o/ /bcom ldan 'das kyis de</text></item>
<item><p>71a2</p><section>mdo sde</section><text>skad ces bka' stsal pa dang / byang chub sems dpa' chos kyi rgyal mtshan dang / thams cad dang ldan pa'i 'khor de dag bcom ldan 'das kyis gsungs pa la mngon par bstod do// //'phags pa chos kyi rgyal mtshan gyi mdo rdzogs so// //</text></item>
<item><p>71a3</p><section>mdo sde</section><text>@#/ /rgya gar skad du/ d+harma sa mu dra na nA ma ma hA yA na sU tra/ bod skad du/ theg pa chen po'i mdo chos rgya mtsho zhes bya ba/ 'di skad bdag gis thos pa dus gcig na/ bcom ldan 'das rgya mtsho'i gling phran po ta la ka'i ri la rgyal ba'i sras mi ldog pa phal po ches bskor</text></item>
<item><p>71a4</p><section>mdo sde</section><text>cing mdun du byas te bzhugs so/ /de nas bcom ldan 'das kyis 'jig rten gyi dbang po byang chub sems dpa' sems dpa' chen po la bka' stsal pa/ skyes bu dam pa chos kyi gtam ci 'dod pa dri bar gyis shig /ces pa dang / brtse ba la bsgribs pa med pas rnam</text></item>
<item><p>71a5</p><section>mdo sde</section><text>par grol ba thob pa/ 'jig rten gyi dbang po byang chub sems dpas bcom ldan 'das la gsol pa/ btsun pa ji ltar na gzhon nur gyur pas bdud las rgyal ba lags/ gang gis byang chub kyi sems bskyed ma thag pas 'dod pa la rtog cing mi sten pa dang / mi 'chang ba dang /</text></item>
<item><p>71a6</p><section>mdo sde</section><text>nga rgyal med pa dang / shes rab dang / thabs la mkhas pa dang / stong pa nyid la shin tu mos pa dang ldan te/ yod pa dang med pa spangs pa dang / yang dag pa ma yin pa la brtags pas grangs med par yang 'khor bar 'gyur/ ji ltar na dge bar gsungs pa'i chos dang 'dul ba</text></item>
<item><p>71a7</p><section>mdo sde</section><text>la rab tu byung zhing yang dag par rdzogs pa'i bsnyen par rdzogs pa lags/ 'gro ba tha dad pa'i chos rnams las 'das pa dang / gnas ngan len la rten cing 'jug pa'i sems dang / yid dang / yid kyi rnam par shes pa las 'das te/ mi gnyis pa'i chos thos pa ni shin tu rab</text></item>
<item><p>71b1</p><section>mdo sde</section><text>tu byung ba'o/ /sems can gang tha dad pa 'di lta bus rab tu byung ba de ni yang dag par rab tu byung ba'o/ /gang rab tu byung yang tshul khrims dang / spyod yul dang / 'tsho ba dang / lta ba dang / bsam pa nyams pa ste/ de ni mgo dang / kha spu bregs kyang don med pa ste/ rnyog pa</text></item>
<item><p>71b2</p><section>mdo sde</section><text>'chang bas na rnyog pa des ngan song du gzhol ba yin no/ /ngas dad pas byin pa spyod du gnang ba ni rigs pas grol ba ste/ dge slong gang brtson pa mi 'dor ba des gzugs mi 'dor/ tshor ba dang / 'du shes dang / 'du byed dang / rnam par shes pa mi 'dor/ phung po lnga</text></item>
<item><p>71b3</p><section>mdo sde</section><text>tha dad pa dang / ril gyis brtags pa'i rang bzhin bas na/ mi rtag pa dang / sdug bsngal ba dang / stong pa dang / bdag med par lta ba de dag kyang mi dmigs pa'i tshul gyis khams dang / skye mched kyi lha rnams ma yin par spro ba dam par byed pas rtag tu sgom mo/ /snying</text></item>
<item><p>71b4</p><section>mdo sde</section><text>po med pa dang / 'brum pa can/ zug rngu can dang ldan pa/ skyon can/ pha rol po slu ba'i chos nyid ces sun 'byin pa de dag kyang mi dmigs pa'i tshul du sbyor bas/ gang lus kyis lus la sred pa dang / lus la byams pa dang / lus la bdag yid ches pa dang / lus la</text></item>
<item><p>71b5</p><section>mdo sde</section><text>zhen pa de dag rab tu spong ngo / /gang 'di lta bu'i dge slong ni dge bar gsungs pa'i chos dang 'dul ba la rab tu byung bar gyur/ dad pas bsnyen par rdzogs pa'i yang dag par rdzogs pa yin te/ 'di lta bu'i dge slong ni lha dang 'jig rten du bcas pa rnams kyi sbyin gnas su gyur</text></item>
<item><p>71b6</p><section>mdo sde</section><text>pa'o/ /de nas byams pa byang chub sems dpas 'jig rten gyi dbang po byang chub sems dpa' la smras pa/ bcom ldan 'das kyis ci las dgongs te 'gro ba tha dad pa'i chos rnams la 'das shing 'jig rten las 'das pa'i chos rnams thob pa de ni dge bar gsungs pa'i chos</text></item>
<item><p>71b7</p><section>mdo sde</section><text>dang 'dul ba la rab tu byung bar gyur/ bsnyen par rdzogs pa'i yang dag par rdzogs pa zhes gsungs/ gzhan gang zhig rab tu byung zhing bsnyen par rdzogs kyang bdag bslus pa ste/ pha bong ltar byi ba yang ma yin/ bya yang ma yin pa bzhin du de ni khyim pa yang ma yin/ rab tu</text></item>
<item><p>72a1</p><section>mdo sde</section><text>byung ba yang ma yin pas na glen pa'i skyes bu de de lta bu'i tshul du zung shig /skyes bu dam pa 'gro ba tha dad pa'i chos de dag ni sgyu ma lta bu ste/ de las 'da' bar yang mi nus/ 'gro ba tha dad pa'i chos ni yongs su ma rdzogs pas na de las 'da' bar yang dka'/</text></item>
<item><p>72a2</p><section>mdo sde</section><text>sems can gyi khams ni phyi na yang med/ nang na yang med de/ gnyis kar yang dmigs su med pas na/ gang sems can gyi khams kyi dngos po de ni 'gro ba tha dad pa'i chos kyi dngos po ste/ de las 'da' bar yang dka' ba de la kye rgyal ba'i sras bcom ldan 'das kyis 'gro</text></item>
<item><p>72a3</p><section>mdo sde</section><text>ba tha dad pa'i chos las 'das shing 'jig rten las 'das pa'i chos thob pa'i dge slong de ni rab tu byung bar gyur/ bsnyen par rdzogs par yang dag par rdzogs pa ste/ de ni dad pas byin pa spyod pa'i mchod gnas su gyur pa'o zhes gsungs pa yang kye rgyal ba'i sras rten pa'i</text></item>
<item><p>72a4</p><section>mdo sde</section><text>gnas med na/ de la 'thob pa gang ci ste 'jig rten las 'das pa'i chos rnams 'thob par 'gyur na de ni dmigs par gyur pa'o/ /de bzhin gshegs pa dgra bcom pa yang dag par rdzogs pa'i sangs rgyas kyi chos nyid ni mi dmigs pa ste/ bcom ldan 'das kyis kyang 'di ltar</text></item>
<item><p>72a5</p><section>mdo sde</section><text>dgongs nas 'gro ba tha dad pa'i chos las 'das shing 'jig rten las 'das pa'i chos thob pa de ni dge slong yang dag par gyur pa ste/ dad pas byin pa spyod pa'i mchod gnas so/ /de nas byams pa byang chub sems dpas 'jig rten gyi dbang po byang chub sems dpa' la smras pa/</text></item>
<item><p>72a6</p><section>mdo sde</section><text>bcom ldan 'das kyis ci las dgongs te/ brtson pa mi 'dor ba'i dge slong gang gis gzugs mi 'dor/ tshor ba dang / 'du shes dang / 'du byed dang / rnam par shes pa mi 'dor ba de ni rab tu byung ba'i dge slong ste/ de ni dge bar gsungs pa'i chos kyis 'dul ba la shin tu</text></item>
<item><p>72a7</p><section>mdo sde</section><text>rab tu byung bar gyur pas na 'di lta bu'i dge slong ni dad pas byin pa spyod pa'i mchod gnas su gyur pa'o zhes gsungs/ 'jig rten gyi dbang pos smras pa/ kye rgyal ba'i sras bcom ldan 'das kyis chos nyid la dgongs te chos kyi dbyings nang na yang med/ phyi na yang med de/ gnyi</text></item>
<item><p>72b1</p><section>mdo sde</section><text>gar yang dmigs su med pas na nad med par btags pa dang / mi skye bar btags pa dang / mi 'gag par btags pa rnams gdags su med pa ste/ sems can gyi khams mnyam pa bzhin du chos kyi dbyings mnyam pa nyid/ chos kyi dbyings mnyam pa bzhin du</text></item>
<item><p>72b2</p><section>mdo sde</section><text>sems can gyi khams mnyam pa nyid de/ sems can gyi khams mnyam pa nyid dang / chos kyi dbyings mnyam pa nyid du mi gnyis te/ gnyis su med do/ /de mi gnyis te gnyis su med pas na de la dor ba yang med/ mi dor ba yang med/ gang dor ba yang med/ mi dor ba yang med</text></item>
<item><p>72b3</p><section>mdo sde</section><text>pas na de la 'da' ba dang / thob par mi nus te bcom ldan 'das kyis kyang 'di ltar dgongs nas gdags su med pa'i dge slong btags pa la mi 'jug go/ /gang yi ge med pa'i dge slong yi ge las 'das pa ste/ de la grangs kyis bstan par yang mi rung ste/ de ni mi 'ong mi 'gro mi</text></item>
<item><p>72b4</p><section>mdo sde</section><text>gnas mi 'dug nyal bar yang mi rtog go/ /zhi ba dang nye bar zhi ba rnams mi dmigs pa'i dge slong la brtags pa ste/ spyod pa rnams kyang brtags pa'o/ /log pa la rnam pa mang du rtog pa'i dge slong spyod pa ni ma brtags pa'o/ /bcom ldan 'das kyis 'di ltar dgongs nas 'di</text></item>
<item><p>72b5</p><section>mdo sde</section><text>lta bu'i dge slong ni dad pas sbyin pa spyod pa'i sbyin gnas su gyur pa'o/ /de nas bcom ldan 'das kyis spyan ras gzigs dbang po byang chub sems dpa' la dge ba byin te ngas dgongs te bshad pa bzhin du skyes bu dam pa khyod kyis bstan pa ni dge'o dge'o/ /dge bar gsungs</text></item>
<item><p>72b6</p><section>mdo sde</section><text>pa'i chos kyi 'dul ba la rab tu byung ba 'di bla na med pa dam pa'i chos kyi phyag rgya ste/ 'di tshul khrims nyams pa dang / ma dul ba dang / nga rgyal mngon par byed pa rnams kyi mdun du mi bshad par gyis shig /de lta bu de dag rnams kyi snyems pa spang ba'i phyir phyag rgya 'di la gang</text></item>
<item><p>72b7</p><section>mdo sde</section><text>gis yang dag pa ji lta ba bzhin du shes rab kyis bltas shing mi dmigs pa'i lus mngon du byas na/ des yid kyi lus myur du 'thob bo/ /gang gi yid kyi lus des grangs med pa'i sems can rnams byang chub tu smin par byed do/ /de nas chos kyi gzhung 'di bshad pa'i tshe dge slong</text></item>
<item><p>73a1</p><section>mdo sde</section><text>bdun stong zag pa med par mi skye ba'i sems rnam par grol bar gyur/ byang chub sems dpa' stong phrag bcu mi skye ba'i chos la bzod pa thob par gyur/ dmigs pa can gyi dge slong lnga brgya chos kyi gzhung 'di mi sgrub cing mi 'jug pa dang / ma dad pas na stan las</text></item>
<item><p>73a2</p><section>mdo sde</section><text>langs te dong ngo / /bcom ldan 'das ngas dgongs te gsungs pa 'di dag 'jig rten thams cad yid mi ches pa'i gnyen po yin pas na chos kyi gzhung 'di dmigs pa dang bcas pa rnams mi 'thun pa'o/ /yod pa ma yin pa la brten pa rnams dang mi 'gal te/ dge ba'i bshes</text></item>
<item><p>73a3</p><section>mdo sde</section><text>gnyen gyis bzung ba rnams dang / zab mo'i chos la mos pa rnams dang / skyo zhing chog shes pas bsnyungs te dben pa la mngon par dga' ba rnams dang / sngon gyi sangs rgyas rnams la dge ba'i rtsa ba bskrun pa rnams kyis nga'i chos kyi gzhung 'di la ston par shes so/ /kye rgyal</text></item>
<item><p>73a4</p><section>mdo sde</section><text>ba'i sras 'di lta ste/ dper na skyes bu gang zhig gnyid kyis log pa'i rmi lam na 'gro ba mang po'i mdun na smra zhing chos 'chad kyang chos de 'jig rten thams cad las ma grags na/ kye rgyal ba'i sras ci 'gro ba mang po de rnams yod de/ gang des sangs rgyas kyi chos bshad pa dang mi 'gal</text></item>
<item><p>73a5</p><section>mdo sde</section><text>ba snyam du sems sam/ byams pas smras pa/ rmi lam ni yang dag par ma mchis pa ste/ 'khrul pa tsam zhing mchis par bas na de ngan 'gro phal po che la chos 'chad par gyur pa lta ga la zhig mchis/ kye rgyal ba'i sras de ltar de bzhin du chos thams cad ni rmi lam dang mtshungs te/</text></item>
<item><p>73a6</p><section>mdo sde</section><text>yang dag pa ma yin par 'byung bar byung nas kyang med par gyur pa ste/ kun rdzob kyang 'khrul pa tsam zhig yod kyi don dam par ni ma yin no/ /'phags pa'i shes rab kyis ji lta ba mngon du byas na bsam gtan sems pa'i bsam gtan pa yang mi dmigs pa ste/ de la chos kyi tshul</text></item>
<item><p>73a7</p><section>mdo sde</section><text>tsam zhig yod kyi kun tu brtags pa dang / gzhan gyi dbang las kyi rnams ni yod pa ma yin no/ /de ltar de bzhin du chos 'di ni 'jig rten pa thams cad dang mi 'thun pa'o/ /chos 'di dag la dmigs pa rnams kyis ni don dam par 'dzin gyi 'phags pa'i rnams ni mi dmigs</text></item>
<item><p>73b1</p><section>mdo sde</section><text>so/ /byis pa rnams mi shes pas de la mngon par zhen pas na dmyal ba dang / rnams kyi sdug bsngal gyis nyon mongs pa myong bar 'gyur ro/ /chos kyi gzhung 'di ji lta ba de ni dmigs pa'o/ /ji ltar dmigs pa de ni chos thams cad do/ /de ltar dus gsum</text></item>
<item><p>73b2</p><section>mdo sde</section><text>gyi chos thams cad mnyam pa nyid de/ mi dmigs pas na gang dmigs pa de ni rtogs pa'o/ /gang rtogs pa de ni thob pa/ gang thob pa de ni byang chub/ gang byang chub pa de ni de bzhin nyid/ gang de bzhin nyid pa de ni yang dag pa'i mtha'/ gang yang dag pa'i mtha' de ni</text></item>
<item><p>73b3</p><section>mdo sde</section><text>stong pa nyid/ gang stong pa nyid de ni mtshan ma med pa/ gang mtshan ma med pa de ni smon pa med pa/ gang smon pa med pa de ni don dam pa/ gang don dam pa de ni chos kyi dbyings/ gang chos kyi dbyings de ni gnyis su med pa'i mtha'/ gang gnyis su med pa'i mtha' de ni dbu mar</text></item>
<item><p>73b4</p><section>mdo sde</section><text>sgrub pa/ gang dbu mar sgrub pa de ni yang dag par rdzogs pa'i sangs rgyas kyi chos kyi sku rtag pa/ brtan pa/ mi 'gyur ba ste/ rtag pa yang ma yin/ mi rtag pa yang ma yin te/ de ni gdags pa yang ma yin/ mi gdags pa yang ma yin/ gang gdags pa yang ma yin/ mi gdags</text></item>
<item><p>73b5</p><section>mdo sde</section><text>pa yang ma yin pa de ni 'jig rten pa yang ma yin/ 'jig rten las 'das pa yang ma yin/ gang 'jig rten pa yang ma yin/ 'jig rten las 'das pa yang ma yin pa de ni brjod du med pa/ gang brjod du med pa de ni kyang med pa/ gang kyang med pa de ni sems can</text></item>
<item><p>73b6</p><section>mdo sde</section><text>rnams kyi bsod nams kyi zhing / gang sems can rnams kyi bsod nams kyi zhing de ni ston pa/ gang ston pa de ni rnam par mi rtog pa/ gang rnam par mi rtog pa de ni dmigs pa med pa/ gang dmigs pa med pa de ni mi 'gyur ba grub pa/ gang mi 'gyur ba grub pa de ni yid bzhin</text></item>
<item><p>73b7</p><section>mdo sde</section><text>gyi nor bu rin po che ste/ 'dul ba'i sems can rnams kyi bsam pa thams cad yongs su rdzogs par bya ba'i phyir ji ltar mos pa thams cad byed do/ /de nas byang chub sems dpa' mang po de dag gis tshig 'thun par smras pa/ chos kyi gzhung 'di gang na spyod pa'i sa phyogs de rdo rje lta bu ste/</text></item>
<item><p>74a1</p><section>mdo sde</section><text>sangs rgyas dang byang chub sems dpa' rnams bzhugs pas na sems can de myur du mngon par shes pa dang / dbang po rnon por 'gyur bar rig par bya'o/ /gang zhig chos kyi gzhung 'di la brjod dam/ 'dzin tam/ klog gam/ chub par byed dam/ kha ton</text></item>
<item><p>74a2</p><section>mdo sde</section><text>du byed dam/ tshul bzhin du yid la byed na de bdud kyi dbang du mi 'gyur ro/ /bcom ldan 'das kyis dgongs pa 'di bshad nas 'jig rten gyi dbang po dang / byams pa la sogs pa byang chub sems dpa' rnams dang / nyan thos chen po rnams dang / lha dang mir bcas pa dang /</text></item>
<item><p>74a3</p><section>mdo sde</section><text>lha ma yin dang / dri za'i 'jig rten rnams bcom ldan 'das kyis bshad pa la mngon par dga'o/ /theg pa chen po'i mdo chos rgya mtsho zhes bya ba rdzogs so// //rgya las 'gyur ba skad gsar chad kyis gtan la phab pa'o// //</text></item>
<item><p>74a4</p><section>mdo sde</section><text>@##/ /chos kyi rgya mo/ sangs rgyas rnam par snang mdzad kyis byang chub sems dpa'i sems kyi gnas bshad pa le'u bcu ste/ bam po dang po/ sangs rgyas kyi bu thams cad thal mo sbyor la sangs rgyas thams cad kyi tshul khrims chen po bshad pa sems thag pa nas nyon cig /mang po tshogs</text></item>
<item><p>74a5</p><section>mdo sde</section><text>pa yid bsdus te nyon cig /bdag la kun tu ltung ba yod par shes na mthol tshangs byos shig /mthol tshangs byas na bde bar 'gyur ro/ /mthol tshangs ma byas na sdig phyir zhing zab tu skye'o/ /kun tu ltung ba med na ma smra bar 'khod cig dang / kun kyang gtsang mar mngon no/ /</text></item>
<item><p>74a6</p><section>mdo sde</section><text>legs pa chen po yod pa'i rnams dang / dge bsnyen dang / dge bsnyen ma la sogs pa brtag par nyon cig /sangs rgyas mya ngan las 'das pa'i phyir na mchod rten las chos byed pa'i tshe so sor thar pa la btsud cing lci ba dang / gus shing rin cher byos shig /so sor thar pa zhes</text></item>
<item><p>74a7</p><section>mdo sde</section><text>bya ba'i tshul khrims ni 'di yin no/ /tshul khrims 'di bzung na mun pa las snang bar phrad pa dang mtshungs so/ /mi dbul po las nor chen po thob pa dang mtshungs so/ /nad pa sman rnyed pa dang mtshungs so/ /btson khri mun nas phyung ba dang mtshungs so/ /lam ring por song ba las</text></item>
<item><p>74b1</p><section>mdo sde</section><text>slar 'khor ba dang mtshungs te/ 'di ni kun gyi mkhan po chen po yin par mngon pas sangs rgyas 'jig rten na bzhugs pa dang mi mtshungs pa med do/ /'jigs pa'i sems ni skye dka'/ dge ba'i sems ni g.yo dka' bas na kha na ma tho ba las brnyas te med snyam du byas na</text></item>
<item><p>74b2</p><section>mdo sde</section><text>chu'i thigs pa chung mod kyi rgyun gyis na snod chen po 'gang ngo / /yud tsam gyi bar du sdig byas pas na bstir med pa'i sems can dmyal bar ltung ngo / /re zhig mi lus stor na bskal pa khri'i bar du yang slar mi lus mi thob bo/ /dar ba'i tshe mi sdod do/ /dper na ni rta</text></item>
<item><p>74b3</p><section>mdo sde</section><text>rgyugs pa dang 'dra/ mi'i tshe yang rtag pa med de/ dba' rgal gyi chu 'bab pa bas kyang myur te/ de ring gson mod kyi/ sang gi gnya' yang dka'o/ /da dus kho na la bab kyis mang po'i rnams so so nas sems gcig tu 'grus shing 'bogs pa btsal ba'i rigs so/ /</text></item>
<item><p>74b4</p><section>mdo sde</section><text>bag byas la le lo bla khyad dang / nyal ba dang / gnyid kyis log cing rang nyams kyi yid mi bya'o/ /mtshan zhing ni sems bsdus la rtag par dkon mchog gsum gzungs su bzung la phyal ba don med pa la nyon mongs ngal chad cing tshe phyi ma la yang rab tu 'gyod pa mthar</text></item>
<item><p>74b5</p><section>mdo sde</section><text>ji'ang thob pa med par mi bya'o/ /mang po'i rnams gcig nas gcig tu tshul khrims 'di bzhin legs par byos shig /de'i tshe na sangs rgyas rnam par snang mdzad kyis mang po'i phyir chu bo gang gA'i brgya stong gi bye ma snyed kyis brjod du med pa'i chos kyi sgo mo'i mdo phye ste/ de'i</text></item>
<item><p>74b6</p><section>mdo sde</section><text>nang nas sems kyis gnas spu nyag ma'i mgo rnyed do/ /snga ma 'das pa'i sangs rgyas thams cad la yang bshad do/ /da ltar gyi sangs rgyas la yang de bzhin 'chad do/ /ma 'ongs pa'i sangs rgyas thams cad la yang de bzhin du 'chad par 'gyur ro/ /dus gsum gyi</text></item>
<item><p>74b7</p><section>mdo sde</section><text>byang chub sems dpa' lobs pa dang / slob pa dang / slob par 'gyur ro/ /ngas bskal pa brgya'i bar du sems kyi gnas 'di byas pas na nga'i mkhan po rdzogs longs spyod pa'i sku zhes bya'o/ /khyed sangs rgyas thams cad kyis ngas bshad do cog gcig nas gcig tu</text></item>
<item><p>75a1</p><section>mdo sde</section><text>sems can thams cad la sems kyi gnas lam phye shig /de nas pad mo'i snying po'i snod kyi khams na gnam gyi 'od lham me lhang nge ba'i seng ge'i gdan gyi steng nas sangs rgyas rnam par snang mdzad kyis 'od btang ste/ 'og gi me tog stong gi thog gi sangs rgyas</text></item>
<item><p>75a2</p><section>mdo sde</section><text>la sbran te/ nga'i sems kyi gnas kyi chos kyi sgo mo'i le'u gzungs su zung la deng shig /yang gcig nas gcig tu 'bum phrag brgya'i yang phrag stong gi shAkya thub pas sems can thams cad la mthar gyis nga'i yan chad kyi sems kyi gnas kyi chos kyi sgo mo'i le'u shod de/ khyod</text></item>
<item><p>75a3</p><section>mdo sde</section><text>la sogs pa sems gcig tu gzungs su zung la byos shig /de nas me tog stong gi thog gi sangs rgyas 'bum phrag brgya'i yang phrag stong gi shAkya thub pa pad mo'i snod kyi khams na lham me lhang nge ba'i seng ge'i khri las langs te/ so so nas mchi phyag 'tshal te/ phyir nur nas lus kun</text></item>
<item><p>75a4</p><section>mdo sde</section><text>gyis bsam gyis mi khyab pa'i 'od btang ste/ kun 'od kyi nang nas grangs med pa'i sangs rgyas phyung ste/ cig car grangs med pa'i me tog sngon po/ ser po/ dmar po/ dkar pos rdzogs longs spyod pa'i sku sangs rgyas la yon du gsol nas yan chad sems kyi phyi mo'i le'u bshad</text></item>
<item><p>75a5</p><section>mdo sde</section><text>pa yang khong du chud nas so sor pad mo'i snod kyi khams kyi nang du nub ste/ rang bzhin gyis bskal pa stong pa nyid kyi nang du nub nas me tog 'od kyi ting nge 'dzin thog mar byung ba'i gnas su slar song ste/ 'dzam bu'i gling byang chub kyi shing drung du phyin nas/ rang bzhin gyi bskal pa me tog</text></item>
<item><p>75a6</p><section>mdo sde</section><text>'od kyi ting nge 'dzin las byung ste/ gdod rdo rje'i rgyal po'i gdan dang / 'od shin tu bzang po'i khang par 'dug nas phyogs bcu'i chos rgya mtsho dang mtshungs par bshad do/ /de nas yang seng ge'i khri las langs te sum cu rtsa gsum gnam gyi pho brang du phyin nas gral bcu'i chos bshad</text></item>
<item><p>75a7</p><section>mdo sde</section><text>do/ /de nas zung ma'i gnam du phyin te las su bya ba bcu bshad do/ /de nas yang khri las langs te rgyal chen ris bzhi'i gnam du phyin nas phyogs shing lta ba bcu bshad do/ /de nas yang 'dug pa'i sa nas langs te/ 'phrul dga'i gnam du phyin nas bsam gtan mi 'gyur ba</text></item>
<item><p>75b1</p><section>mdo sde</section><text>bcu bshad/ de nas yang 'dug pa'i sa nas langs te gnam bden gnam du phyin nas sa bcu'i chos bshad/ de nas yang bsam gtan gcig gi nang du phyin nas rdo rje bcu bshad/ de nas yang bsam gtan gnyis kyi nang du phyin nas bzod pa bcu'i chos bshad/ de nas yang</text></item>
<item><p>75b2</p><section>mdo sde</section><text>bsam gtan gsum gyi nang du phyin nas smon lam bcu bshad/ de nas yang bsam gtan bzhi pa'i nang chen po che ba dbang mchog 'du mched gnam gyi rgyal po'i pho brang du phyin te/ nga'i thog ma'i phyi mo'i pad mo me tog sna tshogs kyi khams rdzogs longs spyod pa'i sku'i sangs rgyas</text></item>
<item><p>75b3</p><section>mdo sde</section><text>kyis sems kyi gnas kyi chos kyi phyi mo'i le'u bshad pa bshad do/ /gzhan 'bum phrag brgya'i yang phrag stong gi shAkya thub pa yang de bzhin te/ gnyis su med do/ /tha dad pa yang med do/ /bsam gtan bskal pa'i le'u'i nang nas kyang zhib tu bshad do/ /de'i</text></item>
<item><p>75b4</p><section>mdo sde</section><text>tshe shAkya thub pa pad mo'i me tog snod kyi khams kyi shar phyogs nas byung nas lding ba'i khang bu'i nang du zhugs nas bdud kyis chos mnos pa bzhin du bshad zin nas/ yas babs te 'dzam bu'i gling gi ka pi lar skyes nas yum gyi mtshan ni lha mdzes chen mo/ yab kyi mtshan ni</text></item>
<item><p>75b5</p><section>mdo sde</section><text>zas gtsang ma/ nga bdag gi ming ni sid+d+hAratha zhes bya ste/ lo bdun na rab tu byung / lo sum cu nas sangs rgyas su phyin nas nga'i mtshan ni shAkya thub pa zhes bya ste/ mi 'gyur ba'i gtsang ma'i sar rdo rje'i me tog gi khri la 'dug nas/ dbang po chen po'i gnam gyi rgyal po'i pho brang du</text></item>
<item><p>75b6</p><section>mdo sde</section><text>phyin te/ de'i nang gi 'dug pa bcu'i gnas mthar gyis bshad/ de'i tshe sangs rgyas kyis rus gtsang ma chen po'i gnam gyi rgyal po dra ba'i rgyal mtshan mthong ba'i phyir grangs med pa'i khams dper na dra ba'i bu gu dang mtshungs par bshad na/ khams gcig nas gcig so so mi</text></item>
<item><p>75b7</p><section>mdo sde</section><text>'thun te tha dad pa'i grangs med do/ /sangs rgyas kyi chos kyi sgo mo bshad pa'ang de dang 'dra'o/ /ngas khams 'dir lan brgyad stong phyin te/ khams 'dzam bu'i gling 'di'i phyir rdo rje'i khri steng du 'dug ste/ dbang po chen po'i gnam gyi rgyal po'i pho brang du phyin nas de'i nang gi mang po</text></item>
<item><p>76a1</p><section>mdo sde</section><text>thams cad sems kyi gnas kyi mdo che'o/ /de nas gnam gyi pho brang nas mar babs te 'dzam bu'i gling byang chub kyi shing drung du phyin nas de'i sa'i steng gi sems can blun po ma rabs rnams kyi phyir thog ma phyi mo rdzogs longs spyod pa'i sku sangs rgyas kyis sems kyi gnas</text></item>
<item><p>76a2</p><section>mdo sde</section><text>kyi nang bshad do/ /sems thog ma g.yos pa ni rtag par 'od snang ba'i tshul khrims gcig kha ton du klog go/ /rdo rje rin po che'i tshul khrims ni sangs rgyas thams cad kyi thog ma'i phyi mo yin no/ /byang chub sems dpa' thams cad kyi ni thog ma'i phyi mo sangs rgyas thams cad kyi ngo</text></item>
<item><p>76a3</p><section>mdo sde</section><text>bo nyid kyi sa bon no/ /sems can thams cad la yang sangs rgyas kyi ngo bo nyid kyi skal ba yod do/ /thams cad kyi shes pa dang / kha dog dang / sems dang / yid dang / sems so cog thams cad kun kyang sangs rgyas kyi ngo bo nyid kyi nang du 'dus so/ /tshul khrims kyi nang</text></item>
<item><p>76a4</p><section>mdo sde</section><text>na rtag pa yun du rtag par bsod nams yod do/ /rtag pa yun du rtag par chos kyi lus yod do/ /so sor thar pa 'di rnams bcu ni sangs rgyas kyi dbyings nas byung nas chos kyi tshul khrims byas te/ dus gsum gyi sems can thams cad kyis gzungs su 'dzin to/ /ngas da</text></item>
<item><p>76a5</p><section>mdo sde</section><text>mang po 'di'i phyir zad pa'i mtha' med pa'i tshul khrims kyi le'u bcu bslabs te bshad do/ /rdzogs longs spyod pa nga bdag ste/ /pad mo'i dbus su gdod bzhugs nas/ /mtha' bzhi'i me tog stong gi steng / /shAkya thub pa stong du bzhugs/ /me tog gcig khams 'bum</text></item>
<item><p>76a6</p><section>mdo sde</section><text>phrag brgya/ /khams de gcig kyang sprul pa gcig /kun kyang byang chub shing drung bzhugs/ /mnyam par sangs rgyas gnas su son/ /de yang 'bum phrag brgya pa stong / /rdzogs longs spyod pa rang bzhin lus/ /sprul pa 'bum phrag brgya stong po/ /kun kyang rdul phran</text></item>
<item><p>76a7</p><section>mdo sde</section><text>mang por 'dren/ /cig car nga yi gnas su 'ong / /sangs rgyas nga yi tshul khrims nyon/ /zil dngar sgo mo de nas bye/ /'ung nas 'bum phrag brgya stong po/ /slad du gtsang ma'i gnas su phyin/ /kun kyang byang chub shing drung bzhugs/ /nga yi mkhan po tshul khrims kha ton</text></item>
<item><p>76b1</p><section>mdo sde</section><text>lhogs/ /tshul khrims chen po rtogs par lnga bcu brgyad/ /tshul khrims snang khyad nyi zla bzhin/ /gcig tu nor bu yang nyo 'dra/ /byang chub sems dpa' rdul phran bzhin/ /'di yi yon gyis yang dag 'grub/ /gdod ma rdzogs longs spyod pa nyid kyis blags/ /ngas kyang de bzhin kha</text></item>
<item><p>76b2</p><section>mdo sde</section><text>ton blags/ /byang chub sems dpa' gsar slob pa/ /klad la khyer zhing khrims bzung bzhin/ /thub bzhin gcig tu sems can ston/ /nga yi bde blag rtag par nyon/ /sangs rgyas chos rnams tshul khrims snod/ /so sor thar pa shes rab bzhin/ /mang po yid kun brtags par</text></item>
<item><p>76b3</p><section>mdo sde</section><text>ches/ /khyed rnams sangs rgyas phyin par 'ong / /nga yi sangs rgyas phyin zin kyang / /rtag par 'di bzhin yid ches byed/ /tshul khrims le'u kun chog gtsang zin/ /yid sems yod pa thams cad ni/ /kun kyang sangs rgyas khrims kyis bas bsdu/ /sems can sangs rgyas khrims</text></item>
<item><p>76b4</p><section>mdo sde</section><text>mnod pa/ /de nas sangs rgyas sa ru phyin/ /tshor chen sa dang mtshungs zin te/ /sangs rgyas kun gyi bu yang dag /mang po kun gyis gus par byas/ /sems gcig brtul te nga klog nyon/ /de'i tshe na shAkya thub pa'i sangs rgyas thog ma byang chub shing drung bzhugs bla na med pa'i g.yung</text></item>
<item><p>76b5</p><section>mdo sde</section><text>drung rdzogs pa'i byang chub bo/ /byang chub sems dpa'i thog ma so sor thar pa'i 'dud pa ni pha ma dang / dge 'dun dang / dkon mchog gsum la sri zhu dang / yid dang mi 'gal bar bya'o/ /sri zhu byas te bla ma'i yid dang mi 'gal ba ni chos zab mor thob pa'i gzhung ste/ sri zhu'i ming</text></item>
<item><p>76b6</p><section>mdo sde</section><text>ni tshul khrims so/ /ming gcig tu ni sdom pa dang gtong ba'o/ /de nas 'od snang ba grangs med pa 'byung ngo / /de'i tshe 'bum phrag brgya stong mang po tshogs pa byang chub sems dpa' rnams dang / gzugs yod pa'i khams kyi gnam brgyad dang / 'dod pa'i khams kyi gnam rim</text></item>
<item><p>76b7</p><section>mdo sde</section><text>pa drug gi lha dang / rgyal po chen po rnams thal mo sbyar te/ sems gcig tu mnyan nas sangs rgyas kyi tshul khrims chen po blags te/ byang chub sems dpa' rnams la bka' stsal pa/ nga da ltar zla ba phyed phyed cing bdag gis sangs rgyas thams cad kyi tshul khrims kha ton du klog go/ /</text></item>
<item><p>77a1</p><section>mdo sde</section><text>khyed la sogs pa thog ma sems bskyed pa'i byang chub sems dpa' thams cad kyis kyang kha ton du lhogs shig /sems g.yos te phyogs pa bcu dang / g.yo zhing bskyed pa bcu dang / rdo rje bcu pa dang / sa bcu'i byang chub sems dpa' rnams kyis kyang kha ton du lhogs</text></item>
<item><p>77a2</p><section>mdo sde</section><text>shig /'ung na tshul khrims kyi 'od kha nas byung ste rgyu yod/ rkyen med pa'i 'od ma yin te/ 'od sngon po dang / dmar po dang / ser po/ dkar po/ nag po yang ma yin/ kha dog kyang ma yin/ sems kyang ma yin/ yod pa yang ma yin/ med pa yang ma yin/ rgyu rkyen gyi chos</text></item>
<item><p>77a3</p><section>mdo sde</section><text>kyang ma yin te/ sangs rgyas thams cad kyi ni gdod ma phyi mo byang chub sems dpa' thams cad kyi ni lam gyi rtsa ba bas na mang po thams cad dang / sangs rgyas kyi bu rnams kyi rtsa ba'i phyi mo zhes bya'o/ /'di lta ste/ sangs rgyas kyi bu rnams kyis kyang gzungs su gzung ba'i rigs so/ /</text></item>
<item><p>77a4</p><section>mdo sde</section><text>legs par bslabs pa'i rigs so/ /sangs rgyas kyi bu rnams brtags par nyon cig /sangs rgyas kyi tshul khrims nod na ni rgyal po dang / rgyal bu dang / blon po che phra dang / dge slong pho smos dang / gzugs kyi khams kyi gnam brgyad dang / 'dod pa'i khams gnam</text></item>
<item><p>77a5</p><section>mdo sde</section><text>drug dang / gdol pa dang / nying grum dang / pho g.yem dang / mo g.yem dang / bran pho smos dang / lha ma srin sde brgyad dang / phyag brnyan dang / byol song dang / 'phrul zhing 'gyur ba'i mi la sogs te chos kyi mkhan po'i tshig brda phrad pa'i rnams thams cad tshul khrims mnod</text></item>
<item><p>77a6</p><section>mdo sde</section><text>du rung ste/ kun kyang ming rab tu gtsang ma zhes bya'o/ /sangs rgyas kyis sangs rgyas kyi bu rnams la bka' stsal pa/ so sor thar pa la phas pham pa bcu yod do/ /sangs rgyas kyi tshul khrims mnos pa ni tshul khrims 'di kha ton du ma blags na byang chub sems dpa' yang ma yin/</text></item>
<item><p>77a7</p><section>mdo sde</section><text>sangs rgyas kyi sa bon yang ma yin/ nga yang 'di bzhin du kha ton du klog go/ /lobs zin pa'i byang chub sems dpa' thams cad dang / phyis slob pa'i byang chub sems dpa' thams cad dang / da ltar slob pa'i byang chub sems dpa' thams cad la ngas so sor thar pa'i gzungs kyi</text></item>
<item><p>77b1</p><section>mdo sde</section><text>mdo tsam zhig bshad kyis bslab cing gzungs su gzung ba'i rigs so/ /sangs rgyas kyis sangs rgyas kyi bu rnams la bka' stsal pa/ bdag gis bsad pa dang / mi gzhan gsod du bcug pa dang / thams cad kyis gsod pa gsod pa la sdod pa gsod pa mthong na dga' bar</text></item>
<item><p>77b2</p><section>mdo sde</section><text>sems pa/ sngags dang / rngad mo byas te bsad pa/ gsad pa'i rgyu/ gsad pa'i rkyen/ gsad pa'i chos byed pa/ gsod pa'i las byed pa la sogs te/ sems yod do cog la ched kar gsad du mi rung / 'di lta ste/ byang chub sems dpa' de ni rtag par snying rje ba dang / sri zhu</text></item>
<item><p>77b3</p><section>mdo sde</section><text>che zhing mi 'gal ba'i sems rtag par g.yos te bags kyis sems can thams cad kyi ra mda' dang / 'or ba bya ba'i rigs so/ /bdag gis rang nyams byas te snying tshim par sems can bsad na/ de ni byang chub sems dpa'i phas pham pa'o/ /sangs rgyas kyi bu bdag</text></item>
<item><p>77b4</p><section>mdo sde</section><text>gis ma byin par blangs sam/ pha log po ma byin par len du bcug gam/ thabs kyis ma byin par blangs sam/ ma byin par len pa'i rgyu/ ma byin par len pa'i rkyen/ ma byin par len pa'i las byed pa/ sngags sgyu ma byas te nor khyer ba la sogs te/ lha ma srin dang /</text></item>
<item><p>77b5</p><section>mdo sde</section><text>bdag po yod pa dang / yang blo'i nor rdzas dang / nor rdzas so cog la khab dang / rtswa nyag ma gcig la ngas ched kar ma byin par blangs su mi rung ngo / /byang chub sems dpa' ni sangs rgyas kyi rang bzhin skyed la/ sri zhu'i yid dang mi 'gal zhing / byams zhing snying rje bar byas te rtag</text></item>
<item><p>77b6</p><section>mdo sde</section><text>par sems can no cog gi yon tan dang bsod nams bskyed pa'i rigs so/ /de la slar log par mi'i nor rdzas ma byin par blangs na byang chub sems dpa'i phas pham pa'o/ /sangs rgyas kyi bu bdag mi tshangs par spyod dam/ gzhan mi tshangs par spyod par bstan nam/ bud med do</text></item>
<item><p>77b7</p><section>mdo sde</section><text>cog la mi tshangs par spyod par byed pa dang / gzhan la mi tshangs par spyod pa dang / mi tshangs par spyod pa'i rgyu dang / mi tshangs par spyod pa'i rkyen dang / mi tshangs par spyod pa'i chos byed pa dang / mi tshangs par spyod pa'i las byed pa dang / byol song dang / lha dang / lha ma srin gyi</text></item>
<item><p>78a1</p><section>mdo sde</section><text>bu mo la mi tshangs par spyod pa dang / chos dang 'gal ba'i mi tshangs par spyod na byang chub sems dpa' ni sri zhu dang mi 'gal ba'i sems kyis sems can thams cad thar pa'i ra mda' bya zhing chos gtsang ma gzhan la sbyin pa'i rigs so/ /de la slar mi'o cog la mi</text></item>
<item><p>78a2</p><section>mdo sde</section><text>tshangs par spyod pa bskyed de/ byol song dang / ma dang / bu mo dang / sring mo la sogs te gnyen pa drug la mi tshangs par spyod pa byas te/ byams shing snying rje ba med na de ni byang chub sems dpa'i phas pham pa'o/ /sangs rgyas kyi bu bdag gis byas sam/ pha rol po</text></item>
<item><p>78a3</p><section>mdo sde</section><text>zer bar bstan tam/ thabs kyis byas pa dang / gyi rgyu byas pa dang / gyi rkyen byas pa dang / gyi chos byed pa dang / gyi las byed pa dang / mthong ba la ma mthong zhes zer ba dang / ma mthong ba la mthong zhes zer ba dang / lus dang sems</text></item>
<item><p>78a4</p><section>mdo sde</section><text>kyis byas pa dang / byang chub sems dpa' ni rtag par tshig drang po skye zhing gcig tu na sems can gyi tshig drang po bskyed pa yin na/ de la slar log par sems can thams cad kyi tshig mi drang ba dang / yon po la lta ba dang / yon po'i las byed par bskyod na de ni byang chub</text></item>
<item><p>78a5</p><section>mdo sde</section><text>sems dpa'i phas pham pa'o/ /sangs rgyas kyi bu smyo ba'i khu ba bdag 'tshong ngam/ pha log po smyo ba'i khu ba 'tshong bar bstan tam/ thabs kyis smyo ba'i khu ba 'tshong ngam/ smyo ba'i khu ba 'tshong ba'i rgyu byed dam/ smyo ba'i khu ba 'tshong ba'i rkyen byed dam/ smyo ba'i khu ba 'tshong ba'i</text></item>
<item><p>78a6</p><section>mdo sde</section><text>chos byed dam/ smyo ba'i khu ba 'tshong ba'i las byed pa la sogs te/ smyo ba'i khu ba'o cog 'tshong du mi rung / smyo ba'i khu ba'i rkyen gyis kha na ma tho ba skye'o/ /byang chub sems dpa' ni sems can thams cad la snang zhing drang ba'i shes rab bskyed pa'i rigs na/ slar log par sems</text></item>
<item><p>78a7</p><section>mdo sde</section><text>can thams cad kyi phyin ci log gi sems bskyed na byang chub sems dpa'i phas pham pa'o/ /sangs rgyas kyi bu rab tu byung ba dang / ma byung ba dang / byang chub sems dpa' dang / dge slong dang / dge slong ma'i nyes pa bdag gis 'phyas su byas sam/ gzhan 'phyas byed par bstan</text></item>
<item><p>78b1</p><section>mdo sde</section><text>tam/ 'phya ba'i rgyu byas sam/ 'phya ba'i rkyen byas sam/ 'phya ba'i chos dang / 'phya ba'i las byed na byang chub sems dpa' ni mur 'dug dang / theg pa chung ngu rnam gnyis byed pa'i mi sangs rgyas kyi chos kyi nang na chos ma yin/ tshul khrims ma yin zhes zer na/ rtag par snying</text></item>
<item><p>78b2</p><section>mdo sde</section><text>rje bskyed de ngan pa'i rnams theg pa chen po la yid dga'/ yid ches par bstan cing bslab pa'i rigs na/ de la byang chub sems dpa' slar log par sangs rgyas kyi chos la nges shes bshad na/ de ni byang chub sems dpa'i phas pham pa'o/ /sangs rgyas kyi bu la la zhig</text></item>
<item><p>78b3</p><section>mdo sde</section><text>bdag gis bdag bstod cing phar smod pa dang / gzhan la bdag bstod/ phar smod par ston pa/ smod pa'i rgyu/ smod pa'i rkyen byed pa/ smod pa'i chos dang / smod pa'i las byed na/ byang chub sems dpa' ni sems can thams cad kyi skyin par sma dbab cing ngan sems</text></item>
<item><p>78b4</p><section>mdo sde</section><text>pa ni bdag gis blangs te/ dge zhing legs pa ni gzhan la sbyin pa'i rigs na la la zhig gis bdag gi legs pa ni bsnyad/ gzhan gyi legs pa ni bcabs te/ gzhan la sma dbab par byas na de ni byang chub sems dpa'i phas pham pa'o/ /sangs rgyas kyi bu bdag ser sna</text></item>
<item><p>78b5</p><section>mdo sde</section><text>che'am/ gzhan ser sna che bar ston tam/ ser sna che ba'i rgyu byed dam/ ser sna che ba'i rkyen byed dam/ ser sna'i chos byed dam/ ser sna'i las byed na/ byang chub sems dpa' ni dbul po 'ongs so cog dang / gzhan ji 'dod pa bzhin dgos so/ /byang chub sems</text></item>
<item><p>78b6</p><section>mdo sde</section><text>dpa'i sems la ngan du sems shing sems la gshe ba dang / dong tshe gcig gam/ khab gcig gam/ rtswa nyag ma gcig mi ster ram/ chos 'dod pa zhig 'ongs na tshig gcig le'u gcig /rdul tsam gyi chos kyang ma bshad la/ slar ngag ngan pas spyos te sma phab na de ni</text></item>
<item><p>78b7</p><section>mdo sde</section><text>byang chub sems dpa'i phas pham pa'o/ /sangs rgyas kyi bu bdag khro'am/ mi pha log po khro bar ston tam/ khro ba'i rgyu byed dam/ khro ba'i rkyen byed dam/ khro ba'i chos byed dam/ khro ba'i las byed na/ byang chub sems dpa' ni thams cad kyi nang na dge ba'i rtsa ba bskyed</text></item>
<item><p>79a1</p><section>mdo sde</section><text>cing 'thab cing rtsod pa med par byas la rtag par snying rje bskyed cing bya ba'i rigs kyi/ phyir log par sems can thams cad kyi nang na sems can ma yin pa la kha ngan pas gshe zhing lag pas 'tshog pa dang / ral gri dang / dbyig pas gdab cing brdegs kyang snying</text></item>
<item><p>79a2</p><section>mdo sde</section><text>brtse ma bri ste/ pha log po 'gyod cing tshig 'jam pos 'chags shing gnong bskur kyang khro ba'i mdud pa ma bkrol na de ni byang chub sems dpa'i phas pham pa'o/ /sangs rgyas kyi bu la la zhig gis dkon mchog gsum la ma yin zhes zer ram/ gzhan dkon mchog gsum</text></item>
<item><p>79a3</p><section>mdo sde</section><text>la ma yin zhes zer bar bstan tam/ ma yin zhes zer ba'i rgyu dang / rkyen byed dam/ ma yin pa'i chos byed dam/ ma yin pa'i las byed na/ byang chub sems dpa' ni mur 'dug dang ma rabs kyi ngan tshig gcig sangs rgyas kyi sgra skad ma yin zhes zer ba zhig mthong ngam thos na mdung rtse kha</text></item>
<item><p>79a4</p><section>mdo sde</section><text>gsum pa sum brgyas snying la zug pa dang mtshungs na/ bdag gi kha nas ma yin zhes zer ba lta smos kyang ci dgos te/ yid ches pa'i sems sri zhu dang mi 'gal ba'i sems bskyed pa'i rigs na/ slar log par ma rabs log pa la lta zhing ma yin zhes zer ba'i grogs byed na de ni byang</text></item>
<item><p>79a5</p><section>mdo sde</section><text>chub sems dpa'i phas pham pa'o/ /dge zhugs spyod pa'i rnams ni byang chub sems dpa'i so sor thar pa 'di bslabs pa'i rigs so/ /'di'i nang nas rdul phra mo tsam yang gzhig tu mi rung na tshul khrims bcu tshang bar bshig pa lta smos kyang ci dgos/ la la zhig gis tshul khrims</text></item>
<item><p>79a6</p><section>mdo sde</section><text>bshig pa zhig na da ltar gyi lus la byang chub sems dpa'i sems bskyed pa'i las ma nus te/ rgyal po'i gral yang stor/ 'khor lo bskor ba'i rgyal po'i gral yang stor/ dge slong dang / dge slong ma'i gral yang stor/ g.yos shing phyogs pa bcu dang / bskyed cing gsol ba bcu</text></item>
<item><p>79a7</p><section>mdo sde</section><text>dang / chos rdo rje dang mtshungs pa bcu dang / sa bcu'i sangs rgyas kyi ngo bo nyid rtag pa'o/ /yon tan zab mo la sogs pa zad par stor nas ngan song gsum du ltung ste/ bskal pa gnyis gsum gyi bar du pha ma dang / dkon mchog gsum gyi ming mkhan kyang mi thos te/ de bas na</text></item>
<item><p>79b1</p><section>mdo sde</section><text>gcig kyang gzhig tu mi rung ngo / /khyed la sogs pa byang chub sems dpa' lobs pa dang / slob pa dang / slob par 'gyur ba'i rnams tshul khrims 'di bcu bslabs la gus par byos te rtag par gzungs su gzung ba'i rigs so/ /gsal bar ni le'u brgyad khri pa'i nang</text></item>
<item><p>79b2</p><section>mdo sde</section><text>nas rgya cher bshad do/ /sangs rgyas kyis byang chub sems dpa' rnams la bka' stsal pa/ phas pham pa bcu ni bshad zin to/ /ltung ba bzhi bcu rtsa brgyad ni sangs rgyas kyi bu rgyal po'i gral thob pa'i tshe dang / 'khor los bskor ba'i rgyal po'i gral thob pa'i tshe dang / blon po'i</text></item>
<item><p>79b3</p><section>mdo sde</section><text>gral thob pa'i tshe dang / sngar byang chub sems dpa'i tshul khrims mnod pa'i rigs so/ /'ung tang lha ma srin thams cad kyang rgyal po'i lus dang / blon po'i lus kyi rim gro dang skyabs byed do/ /sangs rgyas thams cad kyang dgyes so/ /tshul khrims thob zin na sri zhu dang mi</text></item>
<item><p>79b4</p><section>mdo sde</section><text>'gal ba'i sems dang / sems la gus par byas pa'i sems bskyed de/ gral mthon po na 'dug pa'i mkhan po dang / slob dpon dang / theg pa chen po la tshangs par spyod du mtshungs pa dang / mtshungs par mthong ba dang / las 'thun par byed pa mthong na langs te bsu</text></item>
<item><p>79b5</p><section>mdo sde</section><text>la phyag 'tshal te nad dri ba'i rigs so/ /byang chub sems dpa' slar dregs pa'i sems dang / le lo'i sems dang / glen pa'i sems bskyed de/ ma langs/ ma bsu/ phyag ma byas te/ ji la'ang chos bzhin du zhe sa dang / ri mo dang / bdag gi lus dang / yul mkhar</text></item>
<item><p>79b6</p><section>mdo sde</section><text>dang / pho smos dang / nor rin po che bdun la sogs te nor ro cog btsongs la dgos so cog ma sbyar te/ de ltar ma nus na ltung ba'o/ /sangs rgyas kyi bu la la ched kar chang 'thung na chang gi nyes pa skyes te/ dge ba'i bsod nams grangs med pa stor to/ /la la zhig gis bdag</text></item>
<item><p>79b7</p><section>mdo sde</section><text>gis lus dang lag gis chang snod blangs te mi pha rol po la byin te blud na tshe rabs lnga brgya'i bar du lag pa med par 'ong na/ bdag 'thung ba lta smos kyang ci dgos/ 'di lta ste/ mi'o cog thams cad dang / sems can thams cad la chang 'thung bar bstan du mi rung ngo / /bdag</text></item>
<item><p>80a1</p><section>mdo sde</section><text>rang 'thung ba lta smos kyang ci dgos te/ bdag ched kar 'thungs pa dang / pha rol po la bdar ba ni ltung ba'o/ /sangs rgyas kyi bu sha ched kar zos pa dang / sha'o cog bzar mi rung ste/ zos na snying rje zhing byams pa'i rang bzhin gyi sa bon chad pas sems can</text></item>
<item><p>80a2</p><section>mdo sde</section><text>thams cad kyis mthong nas 'jigs nas spong ngo / /de lta bas na byang chub sems dpa' sems dpa' sems can gyi sha bzar mi rung ngo / /sha zos pa ni sdig grangs med de sha zos na ltung ba'o/ /sangs rgyas kyi bu dku ba rnam lnga bzar mi rung ngo / /sgog pa dang / btsong dang /</text></item>
<item><p>80a3</p><section>mdo sde</section><text>rgya sgog dang / ri sgog rnams dang / shing kun dang / 'di rnam lnga kha zas so cog gi nang du bzar mi rung ngo / /la la zhig ched kar zos na ltung ba'o/ /sangs rgyas kyi bu sems can thams cad kyis tshul khrims brgyad dang / tshul khrims lnga dang / tshul khrims bcu dang /</text></item>
<item><p>80a4</p><section>mdo sde</section><text>rtsa ba rnam pa bzhi bshig pa dang / log pa bdun dang / gnod pa brgyad kyi tshul khrims bshig pa'i sdig byed pa mthong na mthol tshangs byed du gzhug pa'i rigs so/ /de las byang chub sems dpa' ma bstan te mthol tshangs byed du ma bcug na/ lhan cig 'dug 'dug</text></item>
<item><p>80a5</p><section>mdo sde</section><text>cing tshangs par spyod du mtshungs pa'i dge 'dun gyi rnams gcig tu tshogs te tshul khrims bshad pa'i tshe sdig dngos su byung gis nyes pa mthol tshangs byed du chug shig /ma bcug na ltung ba'o/ /sangs rgyas kyi bu mkhan po theg pa chen po la lhan cig tu lta ba lhan cig tu las</text></item>
<item><p>80a6</p><section>mdo sde</section><text>byed pa/ dge 'dun gyi khang khyim dang / mkhar du 'ongs pa mthong na rgyang grags stong gi lam na tshur 'ongs na ni bsu/ 'gro ba ni bskyal cing phyag 'tshal te/ bkur sti dang / ri mo dang / nyin gcig cing dus gsum du ri mo bya/ nyi ma gcig gi zan du gser srang gsum gyi kha</text></item>
<item><p>80a7</p><section>mdo sde</section><text>zas dang / khri stan dang / chos kyi mkhan po ci 'dod do cog dgos kyang kun sbyor te byin la rtag par chos kyi mkhan po gnyer te/ dus gsum du chos bshad de/ nyin gcig cing dus gsum du phyag gus par 'tshal la khro ba'i sems dang / mya ngan gyi sems mi skye bar bgyis so/ /</text></item>
<item><p>80b1</p><section>mdo sde</section><text>chos kyi phyir lus dang bsngos te chos gsol lo/ /de ltar ma byas na ltung ba'o/ /sangs rgyas kyi bu gang la yang rung ste/ tshul khrims dang mdo sde 'chang ba'i khang khyim chen po'i nang na chos 'chad pa yod na byang chub sems dpa' gsar du slob pa tshul khrims kyi glegs bam khyer</text></item>
<item><p>80b2</p><section>mdo sde</section><text>te/ chos kyi mkhan po'i gnas su song la gsol te/ dri zhing mnod pa'i rigs so/ /la la zhig ri dang / tshal dang / shing gi drung dang / dge 'dun gyi sa dang / khyim gyi nang dang / chos 'chad do cog gi sar byin par byas te/ mnyan cing 'dod do/ /de'i gnas su</text></item>
<item><p>80b3</p><section>mdo sde</section><text>song ste ma mnyan/ ma mnos na ltung ba'o/ /sangs rgyas kyi bu sems ni theg pa chen po dang 'gal zhing rtag par sangs rgyas kyi yi ge dang / tshul khrims la 'dug kyang khar smra na sangs rgyas kyis bshad pa ma yin zhes zer na/ rtag par theg pa chung ngu rnam gnyis dang / mur</text></item>
<item><p>80b4</p><section>mdo sde</section><text>'dug gi chos la lta zhing log par lta ba'o cog gi tshul khrims dang / chos kyi yi ge gzungs su bzung na ltung ba'o/ /sangs rgyas kyi bu mi nad kyis btab bo cog rtag par rim gro byas te/ gsos la sangs rgyas dang mtshungs par byas na dge ba'i bsod nams rnam pa brgyad</text></item>
<item><p>80b5</p><section>mdo sde</section><text>kyi nang na nad pa la lta zhing gsos pa'i dge ba'i bsod nams ni bsod nams kyi dam pa'o/ /pha ma dang / mkhan po dang / dge 'dun dang / slob ma'am/ dbang po ma tshang ba nad do cog gis btab cing nyon mongs na kun kyang gsos te sos par bya'o/ /de la byang chub</text></item>
<item><p>80b6</p><section>mdo sde</section><text>sems dpa' sems can la lta gshe zhing ngan sems kyis dge 'dun gyi khyim dang / yul mkhar du ma phyin pa/ dbye dang / ri lung dang / mkhar dang / tshal na nad pa 'dug pa mthong ste ra mda' dang / rim gro ma byas na ltung ba'o/ /sangs rgyas kyi bu ral gri dang / mda'</text></item>
<item><p>80b7</p><section>mdo sde</section><text>gzhu dang / mdung dang / sta re la sogs te thab mo'i spyad mtshon cha dang / sems can gsod pa'i spyad dang 'dra ba rgya rgya mo la sogs pa 'chang du mi rung ngo / /byang chub sems dpa' ni pha ma gzhan gyis bsad kyang sha mi glan na/ sems can thams cad gsad pa lta smos kyang</text></item>
<item><p>81a1</p><section>mdo sde</section><text>ci dgos/ mtshon cha ched kar 'chang ba na ltung ba'o/ /'di lta bu'i tshul khrims rnam bcu ni bslabs te/ rtag par gzungs su gzung ba'i rigs so/ /'og ma le'u drug gi nang na rgya cher bshad do/ /sangs rgyas kyis sangs rgyas kyi bu rnams la bka' stsal pa/</text></item>
<item><p>81a2</p><section>mdo sde</section><text>sangs rgyas kyi bu khe 'dod pa'i phyir sems ngan pa bsams te/ nyi 'og gi yul du pho nyar 'drul ba dmag gi g.yul bshams te/ dmag bskyod nas 'thabs te sems can mang po bsad na byang chub sems dpa' dmag gi nang du song zhing phan tshun du 'drul yang mi rung na ched</text></item>
<item><p>81a3</p><section>mdo sde</section><text>kar yul gyi dgra byed pa lta smos kyang ci dgos/ de la ched kar byed pa ni ltung ba'o/ /sangs rgyas kyi bu bla 'bangs dang / bran pho smos dang / phyugs bdag sna drug dang / gshin sgrom ro gzhug pa'i snod la sogs pa khe dang tshong spogs bdag gis kyang bgyi ba'i mi rigs</text></item>
<item><p>81a4</p><section>mdo sde</section><text>na gzhan la byed par bstan pa lta smos kyang ci dgos te/ de la ched kar byed pa ni ltung ba'o/ /sangs rgyas kyi bus ngan sems bskyed de pha log po dag pa nges pa/ chos kyi mkhan po/ dge 'dun rgyal po/ ya rabs btsun pa la ma nyes par log pa bdun dang / pham pa</text></item>
<item><p>81a5</p><section>mdo sde</section><text>bcu dang / pha ma dang / phu bo nu bo dang / gnyen pa rnam drug gi tshul khrims bshig go zhes skur na sri zhu dang mi 'gal zhing byams shing snying rje ba'i sems bskyed pa'i rigs kyi/ de la slar log pa'i gnod pa bskyed na mi bde ba'i gnas su lhung na ltung ba'o/ /sangs rgyas</text></item>
<item><p>81a6</p><section>mdo sde</section><text>kyi bu ngan sems bskyed de/ ched kar me chen po btang la ri dang tshal dbye dang / ri lung dbyar zla ra ba man chad/ ston zla tha yan chad bsregs sam/ la la zhig gis me btang ste/ gzhan gyi khang khyim dang / mkhar dang / grong dang / dge 'dun gyi khyim dang / zhing</text></item>
<item><p>81a7</p><section>mdo sde</section><text>dang / bskyed shing dang / lha ma srin dang / bla'i dkor la sogs te bdag po yod do cog gi nor rdzas bsreg tu mi rung ngo / /la la zhig gis ched kar bsregs na ltung ba'o/ /sangs rgyas kyi bu sangs rgyas kyi slob ma bdag dang / mur 'dug dang / gnyen rnam drug la</text></item>
<item><p>81b1</p><section>mdo sde</section><text>sogs te/ dge ba'i bshes gnyen no cog kun kyang ci yang theg pa chen po'i yi ge dang / tshul khrims nod cing gzungs su 'dzin par bstan pa'i rigs so/ /gzhung dang lugs shes shing byang chub sems dpa'i sems bskyed pa dang / bskyed cing gsol ba'i sems bcu dang /</text></item>
<item><p>81b2</p><section>mdo sde</section><text>rdo rje'i chos kyi sems g.yo bar bstan te/ gcig nas gcig tu dang / chos kyis cho ga shes par bya'o/ /byang chub sems dpa' la byang chub sems dpas ngan sems dang / zhe sdang bskyed de/ gzhan nyan thos kyi theg pa chung ngu rnam gnyis kyi tshul khrims dang /</text></item>
<item><p>81b3</p><section>mdo sde</section><text>yi ge dang / mur 'dug dang / log par lta ba'i bshad pa bstan pa na ltung ba'o/ /sangs rgyas kyi bu legs pa'i sems kyis sngar theg pa chen po'i go cha dang / tshul khrims dang / yi ge bslabs nas rgya cher phye nas gzhung gi ro ci bro ba shes nas byang chub sems dpa' gsar</text></item>
<item><p>81b4</p><section>mdo sde</section><text>du slob pa rgyang grags brgya stong gi lam nas theg pa chen po'i yi ge dang / tshul khrims 'dod cing 'ong ba mthong na chos kyi phyir dka' thub spyod pa chos bzhin bshad pa'i rigs so/ /dka' thub ces bya ba ni lus bsregs pa/ lag ngar bsregs pa sor mo bsregs pa'o/ /</text></item>
<item><p>81b5</p><section>mdo sde</section><text>de la lus dang / lag ngar dang / sor mo bsregs te/ sangs rgyas thams cad la yon du ma gsol na/ de'i rab tu byung ba'i byang chub sems dpa' ma yin no/ /stag dang / spyang ki dang / seng ge ltogs pa la sogs pa dang / 'dre ltogs pa la sogs pa thams cad</text></item>
<item><p>81b6</p><section>mdo sde</section><text>la lus kyi sha dang / rkang lag gtong phod par byas te/ byin la de nas gcig nas gcig tu mthar gyis yang dag pa'i chos bshad de/ sems ni phye/ yid ni gol bar bya'o/ /de la byang chub sems dpa' de dag gso ba'i khe 'dod pa'i phyir lan blan pa'i rigs pa ni</text></item>
<item><p>81b7</p><section>mdo sde</section><text>ma blan gyi/ yi ge dang / tshul khrims ri mo dang / 'bru phyin ci log tu bshad nas snga phyi med par dkon mchog gsum la 'phya zhing 'chad pa ni ltung ba'o/ /sangs rgyas kyi bu bdag kha zas dang / nor rdzas dang / gso ba'i khe dang / ming snyan pa'i phyir rgyal po dang / rgyal</text></item>
<item><p>82a1</p><section>mdo sde</section><text>bu dang / blon po chen po la sogs pa gnyen zhes zer te/ snyems shing nan gyis nor slong la/ btsan ngag gis bsdigs te nan gyis nor dang / khe tshol lo cog gi ming ni ngan pa mang po tshol zhes bya'o/ /gzhan la yang snying rje med cing sri zhu dang mi 'gal ba'i</text></item>
<item><p>82a2</p><section>mdo sde</section><text>sems yong med par bstan pa ni ltung ba'o/ /sangs rgyas kyi bu tshul khrims kha ton du klog pa slob pa na nyin gcig cing dus drug tu byang chub sems dpa'i tshul khrims bzung la/ de'i gzhung dang / don sangs rgyas kyi ngo bo nyid shes par bya'o/ /byang chub sems dpa' tshul</text></item>
<item><p>82a3</p><section>mdo sde</section><text>khrims kyi yon tan tshig gcig le'u gcig kyang mi shes par sgyu ma'i tshig tu nus zhes zer ba ni bdag la brnyas shing bslus/ gzhan la yang brnyas te chos so cog rnam pa gcig kyang mi shes par gzhan la mkhan po byed cing tshul khrims ston pa ni ltung ba'o/ /sangs rgyas kyi bu</text></item>
<item><p>82a4</p><section>mdo sde</section><text>ngan sems bskyed de/ tshul khrims 'dzin pa'i dge ba'i lag na pog snod khyer te/ byang chub sems dpa'i las byed pa la mthong nas phan tshun gnyis kyis bar du bar bcug ste/ 'phags pa'i mi la brnyas ma shin byed cing ngan mi byed pa med do zhes skur te/ de lta bu ched</text></item>
<item><p>82a5</p><section>mdo sde</section><text>kar byas na ltung ba'o/ /sangs rgyas kyi bu snying rje spyad de ci'ang mi gsad par btang ba'i las byed cing pho'o cog ni bdag gi pha yin/ mo'o cog ni bdag gi ma yin/ bdag sngan chad kyi tshe rabs la gar skyes so cog na yang de dag las ma skyes pa med pas na 'gro ba drug</text></item>
<item><p>82a6</p><section>mdo sde</section><text>gi sems can bdag gi pha ma yin te/ de bsad cing zos na bdag gi pha ma bsad do/ /gcig tu na bdag gi lus rnying pa bsad do/ /sa dang chu thams cad ni bdag gi lus snga ma yin no/ /me dang rlung ngo cog ni bdag gi gzugs kyi phyi mo yin pas rtag par gson por</text></item>
<item><p>82a7</p><section>mdo sde</section><text>btang ba'i las byed/ gar skyes gar skyes kyang sems can gsod pa mthong na thabs spyad de/ bdag gis 'or tshos kyi rgya mo/ ba dang ra mda' byas te/ nyon mongs shing phongs pa thar bar bya'o/ /rtag par byang chub sems dpa'i tshul khrims bshad de/ bstan bslabs nas sems</text></item>
<item><p>82b1</p><section>mdo sde</section><text>can thar pa'i ra mda' bya'o/ /pha ma dang / bu pho dang / nu bo zhig shi na de nyin par chos kyi mkhan po gnyer te/ byang chub sems dpa'i tshul khrims bshad na de'i bsod nams kyis shi ba de sangs rgyas thams cad dang phrad de mtho ris su skye'o/ /de ltar ma byas na</text></item>
<item><p>82b2</p><section>mdo sde</section><text>ltung ba'o// //chos kyi rgya mo/ bam po gnyis pa ste tha ma/ 'di lta ste/ tshul khrims 'di bcu bslabs na sems gus par gzungs su gzung ba'i rigs so/ /sdig bkru ba'i le'u'i nang nas kyang tshul khrims gcig pu gcig nas rgya che zhing gsal</text></item>
<item><p>82b3</p><section>mdo sde</section><text>bar bshad do/ /sangs rgyas kyis sangs rgyas kyi bu la bka' stsal pa/ khros pa'i lan khros pas mi blan/ brdeg pa'i lan brdeg pas mi blan/ pha ma dang / phu nu bo gnyen rnam drug bsad kyang sha blan du mi rung ngo / /gzhan zhig gis bdag gi rgyal po gsad kyang</text></item>
<item><p>82b4</p><section>mdo sde</section><text>sha blan du mi rung ngo / /srog gcod cing sha blan na sri zhu'i chos dang 'gal lo/ /bran pho smos la ngag ngan pas spyos shing brdegs la nyin gcig cing las ngan pa rnam gsum spyod pa la yang sdig grangs med na ched kar log pa sna bdun gyi sdig byas pa lta smos kyang ci</text></item>
<item><p>82b5</p><section>mdo sde</section><text>dgos te/ rab tu byung ba'i byang chub sems dpa' la snying rje med/ gnyen rnam drug la sogs pa'i sha blan pa ched kar byed na ltung ba'o/ /sangs rgyas kyi bu gdod ma dang po rab tu byung ste/ ji'ang mi shes par bdag dbang po rno la mdzangs par rlom zhing la la ni lo grangs</text></item>
<item><p>82b6</p><section>mdo sde</section><text>rgan zhing phyug btsan snyems te/ la la rus che zhing thabs mtho ba dang / mang du shes pa dang / dbang che ba dang / nor rin po che sna bdun mang du bdog pas rgyags dregs sngan chad chos shes pa'i mkhan po la yi ge dang / tshul khrims mi gsol/ mi nod/ chos kyi</text></item>
<item><p>82b7</p><section>mdo sde</section><text>mkhan po la la ni rung chung / la la ni nas gzhon/ la la ni thabs chung / la la ni dbul/ la la ni dbang po ma tshang yang legs pa'i chos dben pa yod de/ chos kyi yi ge dang / tshul khrims so cog zad par shes na byang chub sems dpa' gsar du slob bo/ /chos</text></item>
<item><p>83a1</p><section>mdo sde</section><text>kyi slob dpon ma rig pa dang / thabs la 'phral gang du bltas shing chos kyi mkhan po la yang dag pa'i bden pa gzhung ngo cog gsol zhing nod du ma 'ongs na ltung ba'o/ /sangs rgyas kyi bu sangs rgyas 'das pa'i phyi na sems dge bas sangs rgyas kyi tshul</text></item>
<item><p>83a2</p><section>mdo sde</section><text>khrims 'dod cing nod na sangs rgyas dang / byang chub sems dpa'i gzugs kyi spyan sngar bdag gi sems la yi dam bcas te/ zhag bdun gyi bar du sangs rgyas kyi spyan sngar mthol tshangs byas la/ ltas bzang po mthong ba ni tshul khrims thob bo/ /ltas bzang po ma mthong</text></item>
<item><p>83a3</p><section>mdo sde</section><text>ba ni zhag bdun gnyis/ bdun gsum/ lo gcig gi bar du ltas bzang po mthong ba'i drod kyis gzung ngo / /ltas bzang po mthong nas sangs rgyas dang / byang chub sems dpa'i gzugs kyi spyan sngar tshul khrims mnod do/ /ltas bzang po ma mthong na sangs rgyas</text></item>
<item><p>83a4</p><section>mdo sde</section><text>dang / byang chub sems dpa'i gzugs kyi spyan sngar tshul khrims mnod kyang ming tshul khrims thob pa zhes mi bya'o/ /la la zhig gis sngon chad byang chub sems dpa'i tshul khrims mnos pa'i mdun du nod na ltas bzang po mi dgos so/ /de ci'i phyir zhe na/ chos kyi</text></item>
<item><p>83a5</p><section>mdo sde</section><text>mkhan po gcig nas gcig tu bstan pas na ltas bzang po mi dgos te/ chos kyi mkhan po de'i mdun du tshul khrims mnos na tshul khrims kyang thob ste/ gus pa'i sems skye'o/ /rgyang grags stong lam tshun chad tshul khrims sbyin nus pa'i mkhan po med la sangs rgyas</text></item>
<item><p>83a6</p><section>mdo sde</section><text>dang / byang chub sems dpa'i gzugs kyi spyan sngar tshul khrims nod na ltas bzang po mthong bar dgos so/ /chos kyi mkhan po la la zhig bdag theg pa chen po'i yi ge dang / tshul khrims shes pa dang / rgyal po dang / rgyal bu dang / blon po rnams byams shing mdza' ba</text></item>
<item><p>83a7</p><section>mdo sde</section><text>snyems te/ byang chub sems dpa' gsar du slob pa chos kyi yi ge'i lugs dang / tshul khrims kyi gzhung 'drir 'ongs pa la brnyas pa'i sems dang / ngan sems dang / le lo'i sems kyis gcig pu gcig pu nas 'dri ba'i lan ma blan na ltung ba'o/ /sangs rgyas kyi bu</text></item>
<item><p>83b1</p><section>mdo sde</section><text>sangs rgyas kyi chos dang / tshul khrims kyi yi ge dang / theg pa chen po'i drang po'i chos/ drang por mthong ba/ drang po'i ngo bo nyid/ drang po'i chos kyi lus kyis 'grus par slob cing spyod sgom mi nus pa rnams ni dkon mchog bdun bdun btang ste/ slar log par bltas te theg pa</text></item>
<item><p>83b2</p><section>mdo sde</section><text>chung ngu rnam gnyis dang / mur 'dug gi chos dang / ma rabs kyi gzhung la bsten pa dang / a b+hi d+harma bshad pa slob pa dang / theg pa chung ngu'i yi ge dang / 'dug par slob na de ni sangs rgyas kyi ngo bo nyid kyi sa bon chad pas lam 'gog pas bsgribs pa'i rgyu rkyen gyis byang</text></item>
<item><p>83b3</p><section>mdo sde</section><text>chub sems dpa'i lam ma yin no/ /de lta na ched kar byas pa ni ltung ba'o/ /sangs rgyas kyi bu sangs rgyas 'das pa'i phyi na chos 'chad pa bdag po byed pa dang / dge 'dun gyi khyim bdag po dang / ston cing 'phrul pa'i bdag po dang / bsam gtan du 'jug pa'i</text></item>
<item><p>83b4</p><section>mdo sde</section><text>bdag po dang / 'gro zhing 'ongs pa'i bdag po dang / de lta bu byed na byams pa'i sems bskyed la mi mdza' ste/ 'thab cing rtsod pa yang dge bar bsdum pa'i rigs so/ /dkon mchog gsum gyi nor yang dge bar bsrungs te ma 'os par mi spyad/ bdag gis bdag</text></item>
<item><p>83b5</p><section>mdo sde</section><text>gi sgor bab pa dang mtshungs par bya'o/ /de la las log par mang po 'grub cing 'bad pa dang / rang nyams kyi sems kyis dkon mchog gsum gyi nor spyad na ltung ba'o/ /sangs rgyas kyi bu sngan chad dge 'dun gyi khyim gyi nang na 'dug la byang chub sems dpa' dang /</text></item>
<item><p>83b6</p><section>mdo sde</section><text>dge slong 'dron pa zhig phyis dge 'dun gyi khang khyim dang / mkhar dang / grong dang / rgyal po'i khyim dang / dbyar tshul du zhugs pa'i tshe dang / 'khor gyi nang du 'ongs pa mthong na snga na 'dug pa'i dge 'dun gyis 'ong na ni bsu/ 'gro na ni bskyal te/ zas kyi bsti stang</text></item>
<item><p>83b7</p><section>mdo sde</section><text>dang / khang khyim dang / nyal ba'i mal cha dang / khri dang / sna sna nas sbyar te sbyin no/ /la la zhig bdag la nor med na bdag gi lus dang / bu pho dang / bu mo dag btsongs te/ ci 'dod pa kun sbyar te sbyin dgos so/ /sbyin bdag la la zhig 'ongs te/ dge 'dun</text></item>
<item><p>84a1</p><section>mdo sde</section><text>phal dang / dge 'dun gyi 'dron pa zhig gnyer te/ yon gyi nor skal ba yod pa'i sar dge 'dun khyim bdag pos dge 'dun 'dron pa'i rnams rim gyis gnyer ba btang ste/ de las dge 'dun snga nas 'dug pas bdag 'ba' zhig gnyer bar song ste/ dge</text></item>
<item><p>84a2</p><section>mdo sde</section><text>'dun 'dron pa ma btang na dge 'dun gyi khyim gyi bdag po sdig grangs med par thob ste byol song dang mtshungs so/ /dge sbyong ma yin shAkya'i rigs kyi sa bon yang ma yin te/ de ltar byas pa ni ltung ba'o/ /sangs rgyas kyi bu ci yang ma bab par logs shig</text></item>
<item><p>84a3</p><section>mdo sde</section><text>tu yon blangs shing bdag gir bkur du mi rung ngo / /de lta bu'i yon gyi nor rdzas ni phyogs bcu'i dge 'dun dbang ste/ de la logs shig tu mnos shing khyer na phyogs bcu'i dge 'dun gyi nor bdag gi sgor khyer na bsod nams rnam pa brgyad dang / sangs rgyas dang /</text></item>
<item><p>84a4</p><section>mdo sde</section><text>'phags pa rnams dang / mkhan po dang / dge 'dun dang / pha ma dang / nad pa'i rdzas bdag gis spyad kyis ltung ba'o/ /sangs rgyas kyi bu byang chub sems dpa' rab tu byung ba dang / rab tu ma byung ba'i sbyin bdag gis dge 'dun gnyer te/ bsod nams bskyed</text></item>
<item><p>84a5</p><section>mdo sde</section><text>cing smon lam gsol na dge 'dun gyi nang du song na dge skos la dris te/ de ring gang la bab pa gnyer na phyogs bcu'i 'phrul gyi dge 'dun 'thob bo/ /gud nas dgra bcom pa dang / byang chub sems dpa' dang / dge 'dun lnga bcu gnyer ba bas</text></item>
<item><p>84a6</p><section>mdo sde</section><text>bab pa'i dge 'dun tha mal pa gcig gnyer ba bsod nams che'o/ /de las dge 'dun gzhan gnyer ba ni mur 'dug ngan pa'i chos so/ /sangs rgyas bdun la ni gud nas gnyer ba'i chos med do/ /sri zhu'i lam dang 'gal bas gud nas dge 'dun gnyer ba ni ltung</text></item>
<item><p>84a7</p><section>mdo sde</section><text>ba'o/ /sangs rgyas kyi bu ngan sems spyad de gso ba'i khe'i phyir pho smos kyi g.yem pa 'tshong ba'i bdag dar cing zan byed pa dang / bdag rdung ba/ bdag 'du ba pho smos kyi mtshan lta/ rmi lam bzang ngan 'gro la pho zhes zer/ mo zhes zer/ log pa'i chos kyi</text></item>
<item><p>84b1</p><section>mdo sde</section><text>sngags sgyu ma rang bzor zer/ dgra bslab pa'i chos byed/ dug go cog sbyor zhing byed la dug rtsi rnam pa brgya stong byed de sbrul dug /gser dngul ma btul ba'i dug dang / byad stems la sogs pa snying rje yong med pa lta bu ched kar byas na ltung ba'o/ /sangs rgyas kyi bu ngan</text></item>
<item><p>84b2</p><section>mdo sde</section><text>sems bskyed de/ bdag gi lus kyis dkon mchog gsum la skur ba byas te gzhan la gnyen sgyu ma smos te/ kha ni stong pa 'chad/ las ni yod pa'i las byed la/ tha mal pa'i bud med dang / skyes pa'i smyan byed cing mi tshangs par spyod par sbyor te/ ci la'ang mi</text></item>
<item><p>84b3</p><section>mdo sde</section><text>'jigs shing chags pa med/ dus drug tu mchod ston byed pa'i nyi ma dang / lo gcig la zla ba gsum gsum mchod ston rtag tu byed pa'i tshe sems can gsod/ rkun po dang / chom po byed cing mchod ston gyi tshul khrims bshig pa ni ltung ba'o/ /tshul khrims 'di</text></item>
<item><p>84b4</p><section>mdo sde</section><text>bcu bslabs la rtag par gzungs su gzung ba'i rigs so/ /khrims gzung ba'i le'u'i nang nas kyang rgya cher mngon par bshad do/ /sangs rgyas kyis bka' stsal pa/ sangs rgyas kyi bu sangs rgyas 'das pa'i phyi na ngan pa'i dus la mur 'dug dang / mi ngan pa'o</text></item>
<item><p>84b5</p><section>mdo sde</section><text>cog dang / rkun po chen pos sangs rgyas dang / byang chub sems dpa' pha ma dang mtshungs pa'i gzugs 'tshong ba mthong ngam/ chos dang / tshul khrims kyi yi ge 'tshong ba mthong ngam/ dge slong dang / dge slong ma 'tshong ngam/ gcig tu sems bskyed pa'i byang</text></item>
<item><p>84b6</p><section>mdo sde</section><text>chub sems dpa' 'tshong ba dang / la la zhig snying rje'i las la mngags pa'i 'brang nas/ bran pho bran mor byas pa zhig byang chub sems dpas de lta bu mthong na byams pa'i sems bskyed de/ thabs kyis ra mda' dang / skyabs byas te gnas gnas na 'khod do cog kyang slar</text></item>
<item><p>84b7</p><section>mdo sde</section><text>slob cing ston cig /sangs rgyas dang / byang chub sems dpa'i gzugs dang / dge slong dang / dge slong ma dang / chos dang / tshul khrims kyi yi ge thams cad nor yod na nor gyis slus shig /de ltar ma slus na ltung ba'o/ /sangs rgyas kyi bu 'chang du mi</text></item>
<item><p>85a1</p><section>mdo sde</section><text>gnang ba la mtshon cha dang / mda' gzhu 'chang ba dang / tshong spogs byed pa dang / srang dang / bre che chung 'chang ba dang / rtsa lag snyems shing mi gzhan la nor len pa dang / sems can la phrag dog byed de/ pha log po bcings dgas byas pa dang / ngo so don</text></item>
<item><p>85a2</p><section>mdo sde</section><text>du yod pa zhig btang byi la dang / sel byi dang / khyi dang / phag dang / bya 'chang zhing gsor mi rung ngo / /de lta bu ched kar gsos na ltung ba'o/ /sangs rgyas kyi bu ngan sems bskyed de/ pho smos la sogs pa 'thab bo cog la lta ba dmag gi g.yul dang dgra chen po byed</text></item>
<item><p>85a3</p><section>mdo sde</section><text>pa la sogs pa la bltar mi rung ngo / /yang gcig tu dung 'bud pa dang / rnga gling dang / gyim shing dang / dzeng dang / gling bu dang / kong hi'u dang / glu len pa dang / rol mo'i sgra la mnyan du mi rung ngo / /cho lo dang / mig dang / par sig gi rtsed mo dang / ra</text></item>
<item><p>85a4</p><section>mdo sde</section><text>'bri lug gi dmag gi rtsed mo dang / pho long rdob pa dang / rdo 'phen gyis rtse ba dang / bum bu la rde'u 'phen pa dang / khras byed pa dang / me long brud pa byar mi rung ngo / /rtsa tsi tsha'u dang / rgya cang dang / phor bu kha rub dang / mi'i thod pa dang / de rnams la mo gdab tu mi</text></item>
<item><p>85a5</p><section>mdo sde</section><text>rung ngo / /rkun po'i than gyi pho nya la sogs pa gcig kyang byar mi rung ngo / /de ltar ched kar byas na ltung ba'o/ /sangs rgyas kyi bu tshul khrims thub par bzung ba'i rim gro byas na 'gro nyal 'dug langs dang / nyin mtshan dus drug tu tshul khrims kha ton blags na rdo rje dang</text></item>
<item><p>85a6</p><section>mdo sde</section><text>mtshungs so/ /rkyal pa thogs pa mtsho chen po brgal ba dang mtshungs so/ /gcig tu na dge slong rtswas bcings pa dang mtshungs te/ theg pa chen po la dge zhing yid ches pa'i sems rtag par bskyed la bdag gis shes par bsam pa nga ni da rung sangs rgyas su ma phyin pa'i</text></item>
<item><p>85a7</p><section>mdo sde</section><text>sangs rgyas so/ /sangs rgyas kyi bu rnams ni sangs rgyas su phyin pa'i sangs rgyas so snyam du byang chub tu sems bskyed de bar mi chad par sems la bsams la de skad cig gcig theg pa chung ngu gnyis dang / mur 'dug la sems kyis bsams na ltung ba'o/ /sangs rgyas</text></item>
<item><p>85b1</p><section>mdo sde</section><text>kyi bu rtag par smon lam thams cad gsol la/ pha ma dang / mkhan po dang / dge 'dun dang / dkon mchog gsum la sri zhu che zhing yid dang mi 'gal bar smon/ rtag par mkhan po mkhas pa dang / tshangs par spyod du mtshungs pa'i dge ba'i bshes gnyen dang phrad de</text></item>
<item><p>85b2</p><section>mdo sde</section><text>rtag par bdag theg pa chen po'i yi ge dang / khrims dang / g.yo zhing phyogs pa bcu dang / bskyed cing gso gso ba bcu dang / chos rdo rje dang mtshungs pa bcu dang / sa bcu la sogs pa bdag byed cing shes la chos bzhin du las byed par smon to/ /sangs</text></item>
<item><p>85b3</p><section>mdo sde</section><text>rgyas kyi bu tshul khrims bzung la sran thub par bya ba ni lus dang srog kyang bor te sems la sems pa'i bar mi gcad par sems bsam mo/ /de la byang chub sems dpa' thams cad 'di lta bu'i smon lam ma bskyed na ltung ba'o/ /sangs rgyas kyi bu smon lam chen po</text></item>
<item><p>85b4</p><section>mdo sde</section><text>bcu smon pa'i 'og tu sangs rgyas kyi tshul khrims gzungs su bzung ste/ smon lam 'di bzhin du gdab bo/ /bdag gi lus 'di me chen po'i nang du tshig kyang rung khung zab mo dang / ral gri'i ri la song yang rung ste/ dus gsum gyi sangs rgyas kyi dam pa'i chos kyi yi ge dang /</text></item>
<item><p>85b5</p><section>mdo sde</section><text>tshul khrims mthar mi zhig pa dang / nam du yang mi zhig pa bud med thams cad sogs pa mi byed par smon to/ /gcig tu smon lam 'di ltar smon to/ /lcags bsregs pa'i dra ba dang / de lta bu rgya mo rim pa stong gis bskor te lus dkris kyang mthar yun du tshul</text></item>
<item><p>85b6</p><section>mdo sde</section><text>khrims dral ba'i lus kyis dad pa'i sbyin bdag gi gos thams cad mi bgo bar smon to/ /yang gcig tu smon lam 'di ltar smon to/ /kha 'di'i nang du lcags kyi thu lum bsregs pa dang / me chu bzhin du bab ste 'ong ba la/ bskal pa brgya stong gi bar du lon kyang tshul</text></item>
<item><p>85b7</p><section>mdo sde</section><text>khrims bshig pa'i khas dad pa'i sbyin bdag gi zas thams cad mi za bar smon to/ /yang gcig tu smon lam 'di ltar smon to/ /lus 'di me chen pos bsregs pa'i lcags kyi dra ba dang / lcags bsregs pa'i tsha ba'i steng du bsnyal kyang tshul khrims dral ba'i lus</text></item>
<item><p>86a1</p><section>mdo sde</section><text>kyis dad pa'i sbyin bdag gi khri'o cog gi steng du mi 'dug par smon to/ /yang gcig tu smon lam 'di ltar smon to/ /lus 'di bskal pa gcig gnyis kyi bar du mdung rtse kha gsum pa sum brgyas gtsags kyang rung ste/ mthar tshul khrims</text></item>
<item><p>86a2</p><section>mdo sde</section><text>bshig pa'i lus kyis dad pa'i sbyin bdag gi rtsi sman thams cad mi za bar smon to/ /yang gcig tu smon lam 'di ltar smon to/ /lus 'dis bskal pa stong gi bar du lcags kyi zangs po che tsha ba'i nang du bcug kyang rung ste/ mthar tshul khrims dral ba'i lus</text></item>
<item><p>86a3</p><section>mdo sde</section><text>kyis dad pa'i sbyin bdag gi khang khyim mo cog dang / ldum ra dang / skyed shing dang / zhing gi steng du mi 'dug par smon to/ /yang gcig tu smon lam 'di ltar smon to/ /lus 'di mgo nas rkang pa'i bar du lcags kyi gtun bus brdungs te rdul phra mo bzhin du song</text></item>
<item><p>86a4</p><section>mdo sde</section><text>yang khrims dral ba'i lus sems yid ches pa'i sbyin bdag gis 'grus shing gus par phyag mi 'tshal bar smon to/ /yang gcig tu smon lam 'di ltar smon to/ /stong phrag brgya'i lcags bsregs pa'i ral gri dang / mdung rtses mig gnyis brus shing gtsags</text></item>
<item><p>86a5</p><section>mdo sde</section><text>kyang tshul khrims bshig pa'i sems kyis pha logs kyi kha dog bzang po la mi lta bar smon to/ /yang gcig tu smon lam 'di ltar smon to/ /lcags kyi smyung bu stong phrag brgyas bskal pa gcig gnyis kyi bar du lus kyi chu ba dang / rna ba'i rtsa bar btsugs kyang tha mar</text></item>
<item><p>86a6</p><section>mdo sde</section><text>khrims dral ba'i sems kyis rol mo snyan pa la mi mnyan par smon to/ /yang gcig tu smon lam 'di ltar smon to/ /bskal pa stong phrag brgya'i bar du ral gris sna bcad cing gzhogs kyang khrims dral ba'i sems kyis spos so cog la mi snom par smon to/ /yang</text></item>
<item><p>86a7</p><section>mdo sde</section><text>gcig tu smon lam 'di ltar smon to/ /bskal pa brgya stong gi bar du lce ral gris bcad gtubs kyang khrims dral ba'i sems kyis mi'o cog gi kha zas gtsang ma'o cog la mi bza' bar smon to/ /yang gcig tu smon lam 'di ltar smon to/ /sta re rnon pos</text></item>
<item><p>86b1</p><section>mdo sde</section><text>lus bcad gtubs kyang mthar khrims dral ba'i sems kyis reg pa'i bzang po la mi brkam mi chags par smon to/ /yang gcig tu smon lam 'di ltar smon to/ /sems can no cog sangs rgyas su yod par smon to/ /byang chub sems dpa' 'di lta bu'i smon lam ma</text></item>
<item><p>86b2</p><section>mdo sde</section><text>bskyed na ltung ba'o/ /sangs rgyas kyi bu rtag par dus gnyis su sbyangs pa'i yon tan pa dgun dang / dbyar bsam gtan du 'jug pa dang / tshul khrims su 'jug pa so shing dang / sran phye dang / chos gos gsum dang / ril ba dang / lhung bzed dang /</text></item>
<item><p>86b3</p><section>mdo sde</section><text>gding ba dang / gsil byed dang / pog phor dang / chu tshags dang / lag phyis dang / gri dang / gtsub shing dang / gtsub stan dang / smang tsher dang / tha gu'i khri dang / dar ma dang / khrims dang / sangs rgyas kyi bu sbyangs pa'i yon tan spyad pa'i cha grong rgyu ba'i tshe 'gro zhing 'ongs</text></item>
<item><p>86b4</p><section>mdo sde</section><text>na rgyang grags brgya stong du 'gro na yo byad brgyad rtag par lus dang mi 'bral te/ sbyangs pa'i yon tan pa ni dpyid zla ra ba tshes bco lnga nas dpyid zla tha tshes bco lnga'i bar du'o/ /ston zla 'bring po'i tshes bco lnga nas dgun zla ra ba nya'i bar du dus gnyis su yo byad</text></item>
<item><p>86b5</p><section>mdo sde</section><text>brgyad lus dang mi 'bral/ dper na bya'i 'dab ma dang 'dra'o/ /de ste gso sbyin gyi nyi ma la gsar du slob pa'i byang chub sems dpa' rnams zla ba phyed phyed cing kha ton du phas pham pa bcu dang / ltung ba bzhi bcu rtsa brgyad kyi khrims kha ton du lhogs shig /de ste khrims klog pa'i</text></item>
<item><p>86b6</p><section>mdo sde</section><text>tshe sangs rgyas thams cad dang / byang chub sems dpa' thams cad kyi gzugs kyi spyan sngar gzugs dang / gzugs brnyan gyi spyan sngar mi gcig gis kha ton blags la gcig gis mthol tshangs bya ste/ gcig gam gnyis sam gang yang rung ste/ stong brgya de yang mi</text></item>
<item><p>86b7</p><section>mdo sde</section><text>gcig gis kha ton klog go/ /kha ton klog pa ni sa mthon po la 'dug la nyan pa ni dma' ba la 'dug go/ /so so nas chos gos tshal bu dgu pa dang / lnga pa dang / bdun pa bgos te tshul du 'jug pa ni gcig nas gcig tu chos bzhin du'o/ /sbyangs pa'i yon tan spyod</text></item>
<item><p>87a1</p><section>mdo sde</section><text>pa'i tshe bgegs yod cing mi bde ba'i nang du ma 'gro cig /yul gyi bgegs dang / rgyal po mi srun pa dang / sa mtho dma' dang / rtsi shing zab mo dang / dbyar seng ge dang / stag dang / spyang ki dang / chu ste rlung gi bgegs dang / rkun po chom po dang / sbrul</text></item>
<item><p>87a2</p><section>mdo sde</section><text>gdug pa'i lam la sogs te/ bgegs yod do cog thams cad du sbyangs pa'i yon tan pa 'gror mi rung ngo / /de la ched kar song na ni ltung ba'o/ /sangs rgyas kyi bu chos 'di bzhin du rim pas 'khod cig /tshul khrims sngar nos pa ni sngar 'dug shig /tshul khrims</text></item>
<item><p>87a3</p><section>mdo sde</section><text>phyis nod pa ni phyi nas 'dug shig /rgan gzhon mi lta/ dge slong pho dang / dge slong mo dang / ya rabs dang / btsun pa dang / rgyal po rgyal bu dang / nyung rum dang / bran pho smos la sogs pa tshul khrims sngar nos pa ni sngar 'dug shig /phyis nos pa ni phyis</text></item>
<item><p>87a4</p><section>mdo sde</section><text>bzhin du 'dug shig /mur 'dug ngan pa dang / mi glen po bzhin du rgan yang rung / gzhon yang rung / snga med phyi med pa'i med pa ni g.yung po bran gyi chos so/ /nga sangs rgyas kyi chos kyi nang na ni snga ma ni steng du 'dug /phyi ma ni 'og tu 'dug go/ /</text></item>
<item><p>87a5</p><section>mdo sde</section><text>byang chub sems dpa' ni chos bzhin du ma 'khod na ltung ba'o/ /sangs rgyas kyi bu rtag par sems can no cog bstan cing bcos te/ dge 'dun gyi khang khyim byed cing ri dang / tshal dang / ra ba dang / zhing la sangs rgyas kyi rten gyi khang pa byas la dbyar dgun</text></item>
<item><p>87a6</p><section>mdo sde</section><text>du tshul dang / bsam gtan du 'jug pa'i gnas dang / gtsang ma'i 'chags 'dzugs su gzhug pa'i rigs so/ /de la byang chub sems dpa' sems can no cog gi phyir theg pa chen po'i chos dang / tshul khrims kyi yi ge bkrol bshad na nam na tsha byung ba dang / yul gyi</text></item>
<item><p>87a7</p><section>mdo sde</section><text>bgegs dang / dgra'i bgegs dang / pha ma dang / phu nu bo dang / mkhan po la sogs pa thog ma shi ba'i dus dang / bdun gsum gyi nyi ma dang / bdun bzhi'i nyi ma dang / bdun lnga'i nyi ma dang / bdun bdun gyi nyi ma la de'i phyir theg pa chen po'i yi ge dang / tshul</text></item>
<item><p>87b1</p><section>mdo sde</section><text>khrims bkrol bshad de/ mchod ston byas te dge ba'i bsod nams thob par gsol cig /'gro 'ongs kyang gson po'i mtsho bsod nams byed pa la me chen pos bsregs/ chu chen pos khyer/ rlung nag po chen pos gru bus pa dang / gtsang po dang mtsho chen po'i dgra'i bgegs la</text></item>
<item><p>87b2</p><section>mdo sde</section><text>sogs te/ sdig go cog bgegs dang lan gyis na mtshams med pa bdun/ bgegs brgyad/ lag sgril/ rkang sgril ltung dang / lcags dang lus bcings drags te/ g.yem zhing khro ba mang po dang / blun zhing glen pa mang po dang / na tsha'i mang po'i dgra zus na kun gyis kyang theg pa chen</text></item>
<item><p>87b3</p><section>mdo sde</section><text>po'i chos kyi yi ge dang / tshul khrims kha ton blags te dgrol bshad do/ /byang chub sems dpa' gsar du slob pa 'di bzhin ma byas na ltung ba'o/ /tshul khrims 'di dgu bslabs la gus par rtag par gzungs su zung shig /snyoms pa'i chos kyi le'u las kyang rgya che zhing mngon</text></item>
<item><p>87b4</p><section>mdo sde</section><text>par bshad do/ /sangs rgyas kyis sangs rgyas kyi bu la bka' stsal pa/ sangs rgyas kyi bu mi la tshul khrims shig sbyin na bye brag dbye zhing gdam du mi rung / rgyal po dang / rgyal bu dang / blon po chen po dang / blon po phal dang / dge slong dang / dge slong ma dang / dge bsnyen dang /</text></item>
<item><p>87b5</p><section>mdo sde</section><text>dge bsnyen ma dang / pho g.yem mo g.yem dang / gzugs kyi gnam brgyad dang / 'dod pa'i khams kyi gnam drug dang / dbang po med pa dang / dbang po rnam gnyis yod pa dang / nyung rum dang / bran pho smos dang / lha ma srin la sogs te/ thams cad kun khrims mnod du</text></item>
<item><p>87b6</p><section>mdo sde</section><text>rung ngo / /lus la chos kyi gos bgo ba rnams ni kha dog bsgyur bar ston la chos dang 'thun par gyis shig /kha dog ser po sngon po nag po dmar po/ mal gos yan chad kha dog bsgyur ro/ /lus la gos bgo'o cog tshos te kha dog sgyur cig /yul lo cog gi nang na mi'i gos</text></item>
<item><p>87b7</p><section>mdo sde</section><text>su bgo ba la/ dge slong ngo cog gi gos ni tha mal pa'i gos dang mi 'thun no/ /thog ma tshul khrims sbyin pa'i tshe mkhan pos dri ba khyed tshe 'di la log pa bdun gyi sdig byas sam zhes dris shig /chos kyi mkhan po byang chub sems dpa' ni log pa bdun byas pa la tshul khrims sbyin du mi rung ngo / /</text></item>
<item><p>88a1</p><section>mdo sde</section><text>log pa bdun zhes bya ba ni sangs rgyas kyi lus la khrag phyung ba dang / pha ma dang mkhan po dang slob dpon bsad pa dang / lus kyi tshul khrims gtsang ma bshig pa dang / chos kyi 'khor lo bskor ba pa'i 'phags pa gsod pa yin te/ 'di rnam bdun tshang bar byas te bsgribs pa'i</text></item>
<item><p>88a2</p><section>mdo sde</section><text>tshul la tshul khrims sbyin du mi rung ngo / /gzhan ni thams cad kyang tshul khrims sbyin du rung ngo / /rab tu byung ba'i chos ni rgyal po la yang phyag mi 'tshal/ pha ma la yang phyag mi 'tshal/ gnyen pa rnam pa drug la yang zhe sa mi bya/ lha ma srin la yang phyag mi 'tshal lo/ /chos kyi mkhan</text></item>
<item><p>88a3</p><section>mdo sde</section><text>po skad shes pa zhig rgyang grags stong gi lam nas 'ongs te/ khrims gsol ba zhig yod na byang chub sems dpa' chos kyi mkhan pos ngan sems dang khro ba'i sems bskyed de/ sems can no cog la tshul khrims ma byin na ltung ba'o/ /sangs rgyas kyi bu la bstan bcos te yid ches</text></item>
<item><p>88a4</p><section>mdo sde</section><text>pa'i sems g.yo bar bya na byang chub sems dpas gzhan tshul khrims bstan pa'i chos kyi mkhan po byas te/ tshul khrims mnod du 'ong ba'i mi zhig mthong na sngar mkhan po slob dpon gnyer du thong shig /mkhan po gnyis kyis kyang khyed la bdun gyis bsgribs pa'i sdig yod dam dris shig /</text></item>
<item><p>88a5</p><section>mdo sde</section><text>de la yang tshe 'di la bdun gyis bsgribs pa'i sdig yod na mkhan pos tshul khrims sbyin pa mi rigs so/ /bdun gyis bsgribs pa'i sdig med na tshul khrims sbyin du rung ngo / /la la zhig gis tshul khrims bcu bshig pa zhig yod na mthol tshangs byed du chug shig /sangs rgyas dang byang chub sems</text></item>
<item><p>88a6</p><section>mdo sde</section><text>dpa'i zhal sngar nyin mtshan drug tu pham pa bcu dang / ltung ba bzhi bcu rtsa brgyad kyi tshul khrims kha ton du blags la dus gsum gyi sangs rgyas la sems thag pa nas phyag 'tshal ba'i tshe ltas bzang por bya dgos so/ /de la nyi ma bdun dang / bdun gnyis dang / bdun gsum dang / lo gcig tshun chad ltas</text></item>
<item><p>88a7</p><section>mdo sde</section><text>bzang po mthong dgos so/ /ltas bzang po zhes bya ba ni sangs rgyas gshegs te spyi bo la byugs te 'od mthong ba dang / me tog mthong ba dang / ltas ci yang rung ba bzang po mthong na mod la sdig 'byin to/ /de la ltas bzang po med na mthol tshangs su zin kyang mi phan te/ de'i tshe lus kyis ni tshul khrims mi thob</text></item>
<item><p>88b1</p><section>mdo sde</section><text>bo/ /lo dang nyi mas bstan te spogs te byas la/ ltas 'od byung ba dag mthong na tshul khrims mnod du rung ngo / /la la zhig gis ltung ba bzhi bcu rtsa brgyad bshig pa ni mthol tshangs byas pa'i mod la 'byung ste/ bdun gyis bsgribs pa dang mi mtshungs so/ /de bas na tshul khrims ston pa'i mkhan</text></item>
<item><p>88b2</p><section>mdo sde</section><text>pos chos 'di'i nang nas kyang gcig nas gcig nas khrel na mkhan po bya'o/ /theg pa chen po'i yi ge dang / tshul khrims yang ba dang / lci ba dang / yin pa dang ma yin pa'i gzugs dam pa mi shes na gzhung gi mchog bden pa dang / snga ma'i rang bzhin gyi sa bon dang / da ltar bskyed cing</text></item>
<item><p>88b3</p><section>mdo sde</section><text>gso ba'i rang bzhin dang / gtan mi rlag pa'i rang bzhin dang / chos kyi sa bon gyi rang bzhin dang / drang po'i rang bzhin dang / de'i nang nas rtogs pa dang / dpyod pa'i rang bzhin dang / phyi nang gi bsam gtan bcu'i yal ga la sogs te chos kyis las bya'o/ /cho ga dang tshul khrims dang / chos kyi</text></item>
<item><p>88b4</p><section>mdo sde</section><text>yi ge 'di gcig nas gcig khong du ma chud de/ byang chub sems dpa' g.yo ba'i khe dang / ming snyan pa 'dod pa'i phyir slob ma la khe brkam pas ngan pa btsal te mi shes pa la sgyu mar chos dang / tshul khrims kyi yi ge kun shes so zhes zer zhing yon len pa'i bdag la yang bslus shing brnyas/</text></item>
<item><p>88b5</p><section>mdo sde</section><text>gcig tu na gzhan la yang bslus shing brnyas te/ de lta bus mi la tshul khrims byin na ltung ba'o/ /sangs rgyas kyi bu gso ba'i khe 'dod pa'i phyir byang chub sems dpa'i tshul khrims ma mnos pa'i mdun du mur 'dug dang / ma rabs kyi mdun du sangs rgyas stong gi tshul khrims chen po 'di bshad du mi rung ngo / /</text></item>
<item><p>88b6</p><section>mdo sde</section><text>log par lta ba'i mdun du mi rung ngo / /rgyal po ma gtogs pa gzhan su'i mdun du yang bshad du mi rung ngo / /mi ngan pa rnams kyis sangs rgyas kyi tshul khrims ma mnos pa ni ming byol song zhes bya'o/ /gar skyes gar skyes kyang dkon mchog gsum mi mthong zhing rdo shing dang mtshungs/ sems</text></item>
<item><p>88b7</p><section>mdo sde</section><text>med de ming chos log pa zhes bya'o/ /log pa la lta ba'i rnams ni shing dum dang mtshungs so/ /byang chub sems dpa' de lta bu ngan pa'i mdun du sangs rgyas rab bdun gyi tshul khrims bshad de bstan na ltung ba'o/ /sangs rgyas kyi bu sems yid ches te rab tu byung na/ sangs rgyas kyi tshul khrims dam</text></item>
<item><p>89a1</p><section>mdo sde</section><text>po mnos la ched kar sems bskyed de/ 'phags pa'i tshul khrims bshig na sbyin bdag go cog gi yon blang du mi rung ngo / /gcig tu ni rgyal po'i khab kyis ris la yang 'gror mi rung / rgyal po'i chu la yang 'thung du mi rung ste/ 'dre chen po lnga stong gis rtag par de'i mdun bcad</text></item>
<item><p>89a2</p><section>mdo sde</section><text>nas 'dre na re dgra chen po khyim dang / mkhar dang / yul gyi nang du 'ongs so zhes zer te/ de rnams kyis khor mor mi de'i rjes phyags so/ /'jig rten na re yang sangs rgyas kyi chos kyi nang du 'gro'o zhes zer te mig gis mthong du 'ong mi dga'o/ /tshul khrims bshig pa ni byol song dang mtshungs/</text></item>
<item><p>89a3</p><section>mdo sde</section><text>shing dum dang mtshungs te/ drang po'i tshul khrims bshig na ltung ba'o/ /sangs rgyas kyi bu sems gcig tu brtul te rtag par gzungs su bzung ste kha ton du yang klog go/ /pags pa bshus te ni shog shog byas/ khrag phyung bas ni snag tshar byas/ rus pa bcag ste smyig gur byas la sangs</text></item>
<item><p>89a4</p><section>mdo sde</section><text>rgyas kyi tshul khrims kyi yi ge bri'o/ /shing gi shun pa dang / thod kar la bris te rtag par rin po che sna bdun dang / rin med pa'i spos dang / me tog la sogs pa rin po che sna tshogs kyi gzeb dang snod byas te/ nang du chos kyi yi ge tshul khrims kyi glegs bam gzhug go/ /de la chos kyi bzhin</text></item>
<item><p>89a5</p><section>mdo sde</section><text>du ri mo ma byas na ltung ba'o/ /sangs rgyas kyi bu rtag par sems rgya cher bskyed de/ yul mkhar dang khang khyim mo cog tu phyin te/ sems can no cog ni mthong na khyed la sogs pa sems can no cog thams cad dkon mchog gsum la phyogs shing tshul khrims bcu nos shig ces bsgo ba'i</text></item>
<item><p>89a6</p><section>mdo sde</section><text>rigs so/ /byol song gi khams shig na'ang sems la bsam khar smras te/ khyod ni byol song na byang chub sems dpa'i sems skyed cig ces bsam zhing bya'o/ /byang chub sems dpa' ni ri lung dbye thang ga la gnas kyang rung ste/ sems can no cog kun byang chub sems dpa'i sems</text></item>
<item><p>89a7</p><section>mdo sde</section><text>skye bar byos shig /byang chub sems dpa' sems can ma bstan ma bcos na ltung ba'o/ /sangs rgyas kyi bu rtag par bstan cing bcos pa'i snying rje chen po bskyed nas chos byed pa dang / ya rabs la sogs pa sbyin bdag dang / 'du ba mang po'i nang du 'greng la gos skya bo gyon te chos bshad</text></item>
<item><p>89b1</p><section>mdo sde</section><text>du mi rung ngo / /gos skya bo gyon pa 'du ba mang po'i nang du chos bshad na chos kyi mkhan po ni sa mthon por 'dug la/ spos dang me tog gis yen gsol te/ mtha' bzhir nyan pa'i rnams dma' ba na 'khod la gus par mnyan to/ /pha ma la sri zhu mi 'gal bar bya ba dang / slob mas mkhan</text></item>
<item><p>89b2</p><section>mdo sde</section><text>po la bya ba bzhin chos la yang de bzhin gus par bya'o/ /bram ze me lha can chos byed pa bzhin gus par bya'o/ /de bzhin ma byas te chos 'chad pa pa chos bzhin du ma bshad na ltung ba'o/ /sangs rgyas kyi bu kun kyang the tsom med pa'i yid kyis khrims nos shig /rgyal po dang rgyal bu</text></item>
<item><p>89b3</p><section>mdo sde</section><text>dang slob ma sde bzhi dang / bdag mtho zhing btsan snyems te/ sangs rgyas kyi chos dang / tshul khrims bshig la nan tur gyis chos byas te/ nga'i slob ma rnam bzhi rab tu byung zhing chos byed par mi ster te/ bgegs gcig tu na sangs rgyas kyi gzugs dang / mchod rten 'dzugs shing</text></item>
<item><p>89b4</p><section>mdo sde</section><text>chos dang tshul khrims yi ger 'drir mi ster te/ dkon mchog 'jig cing de lta bur ched kar chos 'jig pa ni ltung ba'o/ /sangs rgyas kyi bu dge ba'i sems spyod pa la rab tu phyung shig /legs pa'i ming snyan pa 'dod pa dang / gso ba'i khe'i phyir rgyal po dang / blon po'i mdun du</text></item>
<item><p>89b5</p><section>mdo sde</section><text>sangs rgyas bdun gyi tshul khrims bshad de/ dge slong dang dge slong ma la byang chub sems dpa'i khrims mi rigs par byin te/ slob ma rnams bcings btags na seng ge'i lus la srin bu 'dug pas seng ge bdag gis sha zos pa dang mtshungs te/ phyi'i srin bus sha zos pa ma yin no/ /</text></item>
<item><p>89b6</p><section>mdo sde</section><text>de lta bas na sangs rgyas kyi bu mur 'dug dang / bdud kyis chos bshig pa ma yin no/ /bdag gis chos bshig pa yin no/ /sangs rgyas kyi tshul khrims mnos na/ sangs rgyas kyi tshul khrims kyi rim gro bya ba ni pha mas pha ma bu gcig pu la bsam pa dang mtshungs so/ /pha ma la</text></item>
<item><p>89b7</p><section>mdo sde</section><text>sri zhu bya ba dang 'dra'o/ /mur 'dug dang / mi ngan pa la ngag ngan pa tshig ngan pas sangs rgyas kyi tshul khrims la skur ba zer na mdung rtse kha gsum pa'i mdung rtse sum brgyas snying la btsugs pa dang / ral gri stong dbyig pa stong khris lus brdegs pa dang mtshungs par bya ste/ bdag gi lus</text></item>
<item><p>90a1</p><section>mdo sde</section><text>bskal pa brgya'i bar du sems can dmyal bar song yang sla'i/ sangs rgyas kyi tshul khrims la tshig gcig ngan du zer ba'i skad ni mi thos par smon to/ /bdag nyid kyis tshul khrims bshig pa gzhan la lan lon pa dang / zhar gyis zhar gyis tshul khrims bshig par bstan</text></item>
<item><p>90a2</p><section>mdo sde</section><text>pa lta smos kyang ci dgos te/ sri zhu dang mi 'gal ba'i sems med do/ /de lta bu byas na ltung ba'o/ /tshul khrims 'di dgu bslabs la sems gus par gzungs su zung shig /sangs rgyas kyi bu rnams tshul khrims yang ba bzhi bcu rtsa brgyad khyed la sogs pas rtag par gzungs</text></item>
<item><p>90a3</p><section>mdo sde</section><text>su zung shig /sngar 'das pa'i sangs rgyas dang byang chub sems dpa' rnams ni kha ton zin to/ /da ltar gyi sangs rgyas dang byang chub sems dpa' rnams kyis ni da ltar kha ton byas so/ /sangs rgyas dang byang chub sems dpa' phyis 'ong ba'i rnams ni da de'i khar kha ton byed do/ /sangs</text></item>
<item><p>90a4</p><section>mdo sde</section><text>rgyas kyi bu nyon cig /phas pham pa bcu dang / ltung ba bzhi bcu rtsa brgyad cig 'das pa'i sangs rgyas kyis kha ton zin/ da ltar gyi kha ton byas phyis kyang kha ton byed de/ nga'ang de bzhin da ltar kha ton byed do/ /de lta bas na khyed la sogs pas sems can phal mang po rgyal po dang rgyal bu dang /</text></item>
<item><p>90a5</p><section>mdo sde</section><text>blon po dang / dge slong dang dge slong ma dang dge bsnyen dang dge bsnyen mas byang chub sems dpa'i tshul khrims nos na 'grus par kha ton klogs la bkrol bshad de/ yi ger bris la sangs rgyas kyi rang bzhin gyis skal ba rtag par 'dug ste/ khrims kyi glegs bam dus gsum</text></item>
<item><p>90a6</p><section>mdo sde</section><text>gyi bar du tshul bzhin 'bab cing thogs pa med par byas te/ sems can thams cad bstan cing bslab pa'i rgyun mi gcod cing / sangs rgyas mthong la sangs rgyas gcig gis gcig la gtad de/ tshe rabs tshe rabs su yang ngan song dang / bgegs brgyad kyi nang du yang mi ltung</text></item>
<item><p>90a7</p><section>mdo sde</section><text>zhing / rtag par mi'i lam dang / gnam gyi steng du skye'o/ /ngas da ltar shing 'di'i drung du 'dug ste/ sangs rgyas rabs bdun gyi chos kyi khrims mdo tsam zhig phye ba khyed la sogs pa snying gcig tu brtul te/ so sor thar pa la bslabs la dga' zhing / gus par gyis shig /</text></item>
<item><p>90b1</p><section>mdo sde</section><text>gzugs med pa'i gnam gyi rgyal po'i le'u slob pa'i blon 'debs pa'i nang nas gcig pu gcig pu nas rgya che zhing mngon par bshad do/ /de'i tshe slob ma mkhas pa sum stong 'dug cing nyan pas sangs rgyas kyis kha ton blags pa thos nas sems thag pa nas spyi bo la khyer te/ dga' gzha'</text></item>
<item><p>90b2</p><section>mdo sde</section><text>nas rtag par gzungs su bzung ngo / /de ltar shAkya thub pa sangs rgyas kyi sa yan chad pad mo'i me tog gi snod kyi khams kyi rdzogs longs spyod pa'i sku'i sems kyi gnas chos kyi sgo mo le'u'i nang na zag pa med pa'i tshul khrims bcu bshad zin to/ /stong phrag brgya 'bum gyi thub pa yang</text></item>
<item><p>90b3</p><section>mdo sde</section><text>de bzhin no/ /dbang po chen po'i gnam gyi rgyal po'i pho brang nas 'di'i gtsang ma'i shing drung na 'dug pa bcu'i gnas na chos dang tshul khrims kyi le'u yang bshad do/ /byang chub sems dpa' thams cad la bsgo ba bshad kyis mi lang ngo / /mang po phal rtag par gzungs su zung</text></item>
<item><p>90b4</p><section>mdo sde</section><text>la kha ton du lhogs shig /de'i gzhung bkrol bshad pa de yin no/ /stong phrag brgya yang 'bum gyi khams pad mo'i me tog snod kyi khams rdul phra mo snyed kyi khams kyi thams cad kyi sems kyi snod tshul khrims kyi snod grangs med pa'i smon lam gyi snod yon tan dang / sangs rgyas kyi rang</text></item>
<item><p>90b5</p><section>mdo sde</section><text>bzhin 'dug pa'i snod de sangs rgyas thams cad grangs med/ chos kyi sgo mo yang bshad zin to/ /stong phrag brgya'i khams kyi nang na sems can thams cad kyis gzungs su bzung ste dga' zhing gus par byed do/ /sems kyi gnas rgya cher phye ba'i gzungs ni sangs rgyas kyi me tog 'od kyi</text></item>
<item><p>90b6</p><section>mdo sde</section><text>rgyal ba'i le'u'i nang nas bshad do/ /sangs rgyas bdun gyis tshig gi le'u bshad pa gcig ste/ sangs rgyas rnam par gzigs kyis bstan pa'i tshul khrims bshad pa/ bzod pa'i dam pas dka' thub zhugs/ /bzod pa'i dam pas mya ngan 'da'/ /gzhan la gnod pa de ni byang chub</text></item>
<item><p>90b7</p><section>mdo sde</section><text>ma yin no/ /gnyis te spyi tor sangs rgyas kyis bstan pa/ mig can mi bde yod las byol te 'gro/ /mkhas pas 'tsho ba'i 'jig rten na/ /sdig pa kun kyang rnam par spongs/ /gsum ste thams cad skyob sangs rgyas kyis bstan pa/ gnod la mi smra mi sems te/ /so sor thar</text></item>
<item><p>91a1</p><section>mdo sde</section><text>pa bzhin du sdom/ /zas kyi tshod kyang rig par bya/ /gnas kyang dben par 'jug par bya/ /rab tu sems dang ldan pa ni/ /de ni sangs rgyas bstan pa'o/ /bzhi ste log par dad sel sangs rgyas kyis bstan pa/ ji ltar bung ba me tog gi/ /kha dog bsung la mi</text></item>
<item><p>91a2</p><section>mdo sde</section><text>gnod par/ /khu ba blangs te 'phur ba bzhin/ /de bzhin byang chub grong du spyod/ /gzhan gyi rnams la mi blta bar/ /gzhan gyis legs pa byas la'o/ /bdag rang nyid la ltos/ legs nyes ci byas pa/ lnga ste gser thub sangs rgyas kyis bstan pa/ bsam gtan las ni ma</text></item>
<item><p>91a3</p><section>mdo sde</section><text>byol bar/ /thub pa rnams kyis tshul thub slobs/ /mi bde bar yang mi 'gyur mgon/ /mngon par zhi bas rtag tu dran pa'i yid/ /drug ste bsod skyabs sangs rgyas kyis bstan pa/ thams cad sdig pa mi bya'o/ /dge'o cog ni rdzogs par bya/ /bdag gi sems kyang shin tu gdul/ /de</text></item>
<item><p>91a4</p><section>mdo sde</section><text>ni sangs rgyas bstan pa'o/ /bdun te shAkya thub pa sangs rgyas kyis bstan pa/ lus kyis su ni sdom pa dge/ /ngag gi sdom pa yang ni dge/ /yid kyi sdom pa yang ni dge/ /dge'o thams cad sdom pa ni/ /byang chub kun la mgon skyabs byed/ /nyon mongs thams cad kun las</text></item>
<item><p>91a5</p><section>mdo sde</section><text>skyob/ /byang chub dag bsrung yid kyang sdom/ /lus kyis mi dge mi bya zhing / /'di gsum las las rnam par skyongs/ /'thob bo drang srong gsungs pa'i lam/ /mi yis brdegs spyos sha mi blan/ /sdig gi mi la sems mi 'khon/ /gshe ba'i mi la'ang rtag tu gtsang / /</text></item>
<item><p>91a6</p><section>mdo sde</section><text>mi yis ngan byas bdag mi byed/ /sangs rgyas kun gyis rabs btsun byas/ /'jig rten ra mda' pha skyabs nus/ /sangs rgyas 'dis tshul khrims bshad pa/ /ngas rgya cher bshad du kun rdzogs/ /sangs rgyas kun dang slob ma rnams/ /chos kyi tshul khrims gus par</text></item>
<item><p>91a7</p><section>mdo sde</section><text>'dzin/ /gcig la gcig kyang gus par byos/ /chos la drin gzo chog tshang na/ /bya ba med pa'i chos thob nus/ /tshul khrims yi ge bshad zin nas/ /sems gcig brtul te byang chub thob/ /chos kyi rgya mo rdzogs so// //</text></item>
<item><p>91b1</p><section>mdo sde</section><text>@##/ /rgya gar skad du/ Ar+ya sUr+ya gar+b+ha nA ma ma hA bai bu l+yaM sU tra/ bod skad du/ 'phags pa shin tu rgyas pa chen po'i sde nyi ma'i snying po zhes bya ba'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus</text></item>
<item><p>91b2</p><section>mdo sde</section><text>gcig na/ bcom ldan 'das rgyal po'i khab 'od ma'i tshal bya ka lan da ka gnas pa na bzhugs te/ gang dag phyogs bcu'i sangs rgyas kyi zhing gzhan grangs med dpag tu med pa dag nas der lhags pa'i byang chub sems dpa' sems dpa' chen po grangs med/ dpag tu med/</text></item>
<item><p>91b3</p><section>mdo sde</section><text>brjod du med pa dag gis yongs su bskor cing mdun gyis bltas so/ /de bzhin du phyogs bcu'i sangs rgyas kyi zhing gzhan dang gzhan dag nas der 'dus te lhags pa'i nyan thos chen po grangs med/ dpag tu med/ brjod du med pa dag gis kyang yongs su bskor cing mdun gyis</text></item>
<item><p>91b4</p><section>mdo sde</section><text>bltas so/ /de bzhin du phyogs bcu'i sangs rgyas kyi zhing gzhan dang gzhan dag nas 'dir lhags pa brgya byin dang / tshangs pa'i dbang po dang / lha'i dbang po dang / klu'i dbang po dang / gnod sbyin gyi dbang po dang / dri za'i dbang po dang / lha ma yin gyi dbang po dang / nam</text></item>
<item><p>91b5</p><section>mdo sde</section><text>mkha' lding gi dbang po dang / mi 'am ci'i dbang po dang / lto 'phye chen po'i dbang po grangs med/ dpag tu med/ brjod du med pa dag gis kyang mi mjed kyi sangs rgyas kyi zhing thams cad sa dang nam mkha' la 'gro ba'i lam gang bar gyur to/ /de bzhin du 'dod pa na spyod pa dang /</text></item>
<item><p>91b6</p><section>mdo sde</section><text>gzugs na spyod pa'i lha gzhan dang gzhan dag dang / klu dang / gnod sbyin dang / srin po dang / lha ma yin dang / nam mkha' lding dang / mi 'am ci dang / lto 'phye chen po gzhan dang / gzhan grangs med dpag tu med pa dag kyang lhags nas/ bcom ldan 'das la gyen du lta</text></item>
<item><p>91b7</p><section>mdo sde</section><text>zhing / bcom ldan 'das ring po mi thogs par mthar phyin pa/ nam mkha' ltar snang ba/ byang chub sems dpa'i spyod pa rab tu 'byed pa/ dbugs rngub pa dang / 'byung ba dran pa 'chi ba med pa'i sgo/ tshangs pa'i gnas pa lung bstan pa ston pa na cang mi smra bar 'khod de thams</text></item>
<item><p>92a1</p><section>mdo sde</section><text>cad dang ldan pa'i mi mjed kyi sangs rgyas kyi zhing thams cad sa dang nam mkha'i lam gang bar gyur cing / da dung bcom ldan 'das kyi chos kyi char gyi ston pas tshim par ma gyur nas thal mo dag rab tu sbyar te/ bcom ldan 'das kho na la blta zhing 'khod pa ni dper na</text></item>
<item><p>92a2</p><section>mdo sde</section><text>nad pa dag sman pa la lta bar byed pa bzhin dang / mun pas khebs pa dag snang ba la lta bar byed pa bzhin dang / chu bos khyer ba dag chu 'gram du lta bar byed pa bzhin dang / sdug bsngal bar gyur pa dag skyabs la lta bar byed pa bzhin te/ de ltar mi mjed kyi sangs rgyas kyi</text></item>
<item><p>92a3</p><section>mdo sde</section><text>zhing thams cad sa dang nam mkha'i lam byang chub sems dpa' sems dpa' chen po dag dang / nyan thos dag dang / dbang po brgya byin dag nas lto 'phye chen po'i dbang po dag gi bar dang / 'dod pa na spyod pa dang / gzugs na spyod pa'i lha gzhan dang gzhan dag nas mi dang</text></item>
<item><p>92a4</p><section>mdo sde</section><text>mi ma yin pa rnams gzhan dang gzhan dag gi bar bcom ldan 'das chos dang ldan pa chos kyi rgyal po la lta zhing thal mo rab tu sbyar te cang mi smra bar 'khod par gyur to/ /de'i tshe tshangs pa chen po pad ma 'bar ba'i dpal zhes bya ba sangs rgyas mang po la lhag par bya ba byas pa dge</text></item>
<item><p>92a5</p><section>mdo sde</section><text>ba'i rtsa ba bskyed pa/ bla na med pa yang dag par rdzogs pa'i byang chub las phyir mi ldog pa/ chos la dmigs pa'i byams pa shin tu yongs su sbyang ba byas par gyur to/ /de nas tshangs pa chen po pad ma 'bar ba'i dpal stan las langs te/ bla gos phrag pa gcig tu gzar nas</text></item>
<item><p>92a6</p><section>mdo sde</section><text>pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshigs su bcad pa brjod pa 'dis chos bshad par gsol ba btab bo/ /ring du gshegs shing myur ba'i rgyun dang ldan/ /zad pa lhur mdzad</text></item>
<item><p>92a7</p><section>mdo sde</section><text>mi g.yo 'od gsal ba/ /rtogs pa thams cad skyed par mdzad pa po/ /khyod gsung rab zhi rgyu skar tshul mkhyen mkhas/ /dbugs rngub pa dang 'byung ba dran pa mkhyen/ /tshangs pa'i gnas pa bzhi po dag dang ldan/ /srid pa gsum po ji ltar dag 'gyur bar/ /sems can 'gro</text></item>
<item><p>92b1</p><section>mdo sde</section><text>ba spong bar mdzad pa po/ /tshul gcig ldan pa nyid kyi mkhyen mnga' ba/ /lha mi rnam pa mang po khri dag kyang / /som nyi rgal mdzad dge brnyes chu bo rgal/ /bde 'gro'i mkhyen pa myur dang ldan pa po/ /byang chub spyod dang sangs rgyas chos mngon sum/ /sems g.yo</text></item>
<item><p>92b2</p><section>mdo sde</section><text>sems can kha cig 'dod klung lhung / /mun pas khebs shing mig dang mi ldan pa'i/ /sdug bsngal thams cad bcom par gyur lags pa/ /ma thos dge bral slob dpon mkhas ldan pa'i/ /skye bo bral la mi dbang thugs rje skyed/ /mnyam pa'i chos nyan skye ba'i pha rol</text></item>
<item><p>92b3</p><section>mdo sde</section><text>mchi/ /srid pa gcod pa bshad par mdzad du gsol/ /skye klung pha rol gshegs thub thugs rjes gsungs/ /blo 'chal skye mang sred pa'i dra ba'i lam/ /de dag thams cad nyon mongs rtsa ba can/ /der ni sems can 'khyams 'gyur gcad du gsol/ /gang du sdug</text></item>
<item><p>92b4</p><section>mdo sde</section><text>bsngal rab zhi dbang drug dang / /yid kyang zhi 'gyur sred skyon rgyal ba gsung / /sred pa bral ba sred rgyu mi mnga' ba/ /sems can gdung ba dpal kun bral gyur pa/ /de slad thub pa thugs brtse ba yi rgyus/ /sred pa yi ni chu klung skems mdzad pa/ /myur du bde zhing 'chi</text></item>
<item><p>92b5</p><section>mdo sde</section><text>ba ma mchis pa'i/ /chos kyang sred pa gcod pa bshad par gsol/ /de nas bcom ldan 'das kyis tshangs pa pad ma 'bar ba'i dpal la 'di skad ces bka' stsal to/ /gang dag sngon chad pha rol phyin/ /spyod pa spyad cing spyod 'gyur ba/ /de dag nyan thos chos rnams la/ /</text></item>
<item><p>92b6</p><section>mdo sde</section><text>nam yang dga' bar mi bya ste/ /sangs rgyas chos las nyams 'gyur ba'i/ /ltung ba gnyis pa gzhan med de/ /de ni yang dang yang du yang / /gnyi gar sems ni 'jug pa yin/ /khro dang nyan thos chos rnams dang / /rkyen gyi byang chub 'jug pa yi/ /chos gsum rnam par</text></item>
<item><p>92b7</p><section>mdo sde</section><text>spangs pas na/ /sangs rgyas chos rnams rdzogs par 'gyur/ /skye gnas bzhi ldan sems can 'di/ /sangs rgyas zhing 'dir lhags pa dag /thams cad 'dod pa rten mi byed/ /thams cad mi sdug thob pa yin/ /'di na sems can mkhas pa gang / /byang chub</text></item>
<item><p>93a1</p><section>mdo sde</section><text>mchog gi phyir zhugs shing / /gang blo gzungs dang bzod pa la/ /brtson zhing legs par goms byas la/ /dbang po drug gi sgo bsdams shing / /skyil mo krung gis dran gzhag nas/ /rang gi spyod yul sa non pa/ /phyi ma'i dus kyi de bzhin gshegs/ /</text></item>
<item><p>93a2</p><section>mdo sde</section><text>nor bdun rab tu rdzogs pa'ang yin/ /'dir ni mi sdug tshul bshad na/ /kun gzhi gang yin sems can gyi/ /'ching ba brtan pa 'dir bcad 'gyur/ /ngas ni chos kyi ser sna spangs/ /sems can srung phyir ma bshad de/ /'di la byang chub sems dpa' yis/ /byang</text></item>
<item><p>93a3</p><section>mdo sde</section><text>chub phyir sems 'dir ma btang / /phyogs bcu'i sangs rgyas de dag gis/ /chos 'di yun ring gnas bya zhes/ /sa 'di yongs su spyad mdzad cing / /sa 'di byin gyis brlabs pa yin/ /de bzhin du ni khyod kyis kyang / /zhing 'di la ni rtse bar byos/ /de bzhin bzod pa</text></item>
<item><p>93a4</p><section>mdo sde</section><text>dag gis rtses/ /bsdams nas yun ring gnas par byos/ /nyan thos theg pa ngas bshad de/ /sems can chags las thar bya zhing / /phung po dag dang khams rnams dang / /skye mched stong pa ngas bshad de/ /zhi gnas rnam pa bcu gsum dang / /lhag mthong nga yis</text></item>
<item><p>93a5</p><section>mdo sde</section><text>bshad bya ste/ /'dod pa'i 'ching bas dam bcings pa'i/ /sems can de yis rnam dag 'gyur/ /sems can rnams la snying brtse bas/ /nyan thos rnams kyi bden pa bzhi/ /chos rnams rtag tu yun gnas dang / /zag pa med phyir ngas bshad do/ /nyan thos bden pas</text></item>
<item><p>93a6</p><section>mdo sde</section><text>'dul ba ni/ /srid pa'i mtsho las ngas bsgral lo/ /byang chub spyod pa thams cad kyang / /phyi nas khyed la bstan par bya'o/ /de nas de'i tshe thams cad dang ldan pa'i mi mjed kyi sangs rgyas kyi zhing du gtogs pa'i sems can rnams 'di snyam du sems te/ kye ma da ltar de bzhin gshegs</text></item>
<item><p>93a7</p><section>mdo sde</section><text>pa 'di ni nyan thos kyi gtam yang dag par rab tu ston par mdzad kyi/ theg pa chen po'i gtam ni mi mdzad do snyam mo/ /de nas de'i tshe byang chub sems dpa' de dag thams cad 'di snyam du sems te/ kye ma da ltar de bzhin gshegs pa 'di ni sangs rgyas kyi zhing 'dir sa yongs su spyad pa'i</text></item>
<item><p>93b1</p><section>mdo sde</section><text>phyir dang / ma 'ongs pa'i dus na chos kyi tshul ring du gnas par bya ba'i phyir dang / da ltar sangs rgyas kyi zhing 'dir gang dkon mchog gsum gyi gdung rgyun mi 'chad par bya ba'i phyir dang / ma 'ongs pa'i dus na lha dang / klu dang / gnod sbyin dang / srin po dang / lha ma yin dang /</text></item>
<item><p>93b2</p><section>mdo sde</section><text>nam mkha' lding dang / mi 'am ci dang / lto 'phye chen po dang / mi dang / mi ma yin pa ma dad pa rnams mngon par dad par bya ba'i phyir dang / dad pa rnams phyir zhing 'phel bar bya ba'i phyir dang / sems can chos la mngon par brtson pa dag dang / chos la gnas pa dag dang /</text></item>
<item><p>93b3</p><section>mdo sde</section><text>yon tan gyis phyug pa dag dang / tshul khrims kyi dri dang yang dag par ldan pa rnams bde ba la reg pa dang / rnam par tho 'tsham pa med par bya ba'i phyir dang / byang grol gyi bde ba yongs su rdzogs par bya ba'i phyir dang / ji nas sangs rgyas kyi zhing 'di shin tu yon tan dag gis</text></item>
<item><p>93b4</p><section>mdo sde</section><text>bsgo bar bya ba'i phyir dang / phyogs bcu na gnas pa'i sangs rgyas kyi zhing gzhan thams cad kyang bsgo ba'i 'os su gyur pa dang / bla ma la gus pa dang / phyag bya ba'i 'os su gyur par bya ba'i phyir bdag cag nang du yang dag par 'jog par bzhed pas/ ma la bdag cag gis</text></item>
<item><p>93b5</p><section>mdo sde</section><text>da de bzhin gshegs pa'i dgongs pa yongs su rdzogs par bya ste/ bdag cag thams cad kyis sa'i steng du skyil mo krung gis 'khod par bya zhing / rang rang gi rnam pa sna tshogs kyi mchog thams cad dang ldan pa'i bzod pa dang / gzungs dang / ting nge 'dzin dang / rnal 'byor</text></item>
<item><p>93b6</p><section>mdo sde</section><text>dag gis gnas pa dag tu bya gor ma chag snyam mo/ /de nas de'i tshe byang chub sems dpa' sems dpa' chen po gang dag bskal pa brgyas nges par byung ba dag dang / gang dag sa bcu dag dang / gang dag mi skye ba'i chos kyi bzod pa la gnas pa'i bar dag dang / gang dag sangs</text></item>
<item><p>93b7</p><section>mdo sde</section><text>rgyas kyi chos ma 'dres pa brgyad la gzhan la rag ma las pa'i ye shes la mkhas pa dag dang / mi 'jigs pa thob pa dag gi bar de dag thams cad sa steng 'dir skyil mo krung gis 'khod par gyur to/ /de bzhin du rang rang gi rnam pa sna tshogs kyi mchog thams cad kyi bzod pa</text></item>
<item><p>94a1</p><section>mdo sde</section><text>dang / gzungs dang / ting nge 'dzin dag la mnyam par gzhag pa dag tu gyur to/ /yang de'i tshe bsod nams kyi stobs ji lta ba bzhin du rgyu 'thun pa'i rgyu'i stobs kyis byang chub sems dpa' sems dpa' chen po mnyam par gzhog pa de dag dang / byang chub</text></item>
<item><p>94a2</p><section>mdo sde</section><text>sems dpa' chen po bsam gtan byed pa de dag las kha cig gi lus las 'od 'di lta bu byung ste/ dper na mar me'i 'od lta bu'o/ /kha cig gi ni skar mda' dang mnyam pa dag go/ /kha cig gi ni brgya byin dang mnyam pa dag go/ /kha cig gi ni mi mjed kyi bdag po tshangs pa</text></item>
<item><p>94a3</p><section>mdo sde</section><text>dang mnyam pa nas kha cig gi ni zla ba dang mnyam pa'i bar dag go/ /kha cig gi ni nyi ma dang mnyam pa dag go/ /kha cig gi ni nyi ma gnyis dang mnyam pa dag go/ /kha cig gi ni nyi ma gsum dang mnyam pa dag go/ /kha cig gi ni nyi ma lnga dang mnyam pa dag go/ /kha cig gi ni</text></item>
<item><p>94a4</p><section>mdo sde</section><text>nyi ma stong dang mnyam pa'i bar dag go/ /kha cig gi ni lus las ni nyi ma bye ba brgya stong dang mnyam pa'i 'od dag byung ste/ mi mjed kyi sangs rgyas kyi zhing 'di thams cad sngon ma mthong ma thos pa'i snang ba chen po rgya che ba de lta bus 'jig rten khyab par gyur to/ /de dag gi lus</text></item>
<item><p>94a5</p><section>mdo sde</section><text>las mchog tu sems can gzhan dag gi lus dang sems kyi bde ba la reg pa dang / dga' ba dang / rab tu tshim par byed pa/ nad thams cad rab tu zhi bar byed pa/ lta ba ngan pa thams cad rab tu zhi bar byed pa/ lus kyi gnas ngan len thams cad rab tu zhi bar byed</text></item>
<item><p>94a6</p><section>mdo sde</section><text>pa/ bkres pa dang skom pa thams cad rab tu zhi bar byed pa/ 'dod pa thams cad rab tu zhi bar byed pa/ khro ba thams cad dang / 'jigs pa thams cad dang / nyon mongs pa dang / 'ching ba thams cad rab tu zhi bar byed pa'i 'od byung ste/ sangs rgyas kyi zhing 'di na srid</text></item>
<item><p>94a7</p><section>mdo sde</section><text>pa gsum gyi btson ra'i sdug bsngal gyi 'jigs pa thams cad kyi bar rab tu zhi bar byed do/ /de'i tshe sangs rgyas kyi zhing 'di na sems can thams cad sangs rgyas la 'bab pa dag dang / chos la 'bab pa dag dang / dge 'dun gyi yon tan la dga' ba la mkhas pa dag 'khod</text></item>
<item><p>94b1</p><section>mdo sde</section><text>par gyur to/ /yang de'i tshe sangs rgyas kyi zhing 'di phyogs bcu'i gang gA'i klung gi bye ma snyed kyi sangs rgyas kyi zhing stong pa dang / stong pa ma yin pa dag dang / yongs su dag pa dang / yongs su dag pa ma yin pa dag na kun nas lham me/ lhan ne/ lhang nger yang dag par</text></item>
<item><p>94b2</p><section>mdo sde</section><text>snang ba ni 'di lta ste/ mtshan mo mun pa byung ba na zla ba dang / nyi ma brgya stong shar nas lham me/ lhan ne/ lhang nge ba bzhin te/ de ltar de'i tshe mi mjed kyi sangs rgyas kyi zhing yang phyogs bcu'i gang gA'i klung gi bye ma snyed kyi sangs rgyas kyi zhing stong pa dang / stong pa ma yin pa dag</text></item>
<item><p>94b3</p><section>mdo sde</section><text>dang / yongs su dag pa dang / yongs su ma dag pa dag na kun nas mchog tu lham me/ lhan ne/ lhang nger gyur to/ /de nas sangs rgyas kyi zhing de dang de dag na byang chub sems dpa' sems dpa' chen po gang dag yod pa dang / gang dag bskal pa brgyas nges par byung ba dag</text></item>
<item><p>94b4</p><section>mdo sde</section><text>dang / gang dag sangs rgyas kyi chos ma 'dres pa brgyad la gzhan la rag ma las pa'i ye shes la mkhas pa dag dang / mi 'jigs pa thob pa'i bar de dag sangs rgyas kyi mthus de nas chas te/ sems kyi skad cig ma gcig dang ldan pas sangs rgyas kyi zhing 'dir zhugs</text></item>
<item><p>94b5</p><section>mdo sde</section><text>nas gnas ji lta ba bzhin sa steng du skyil mo krung gis 'khod par gyur to/ /de bzhin du rang rang gi dge ba'i phyogs la nan tan dag tu byed cing ji ltar dge ba'i phyogs kyi stobs bskyed pa thob pa de dag dang / mi 'jigs pa'i rgyu dang rkyen dang ldan pa de dag gi lus las de 'dra ba kho</text></item>
<item><p>94b6</p><section>mdo sde</section><text>na'i 'od byung bar gyur to/ /de nas bcom ldan 'das dge slong gi dge 'dun gyis yongs su bskor nas nyan thos chen po rnams la bka' stsal pa/ khyed bsam gtan gyi yul gyi mthu la ltos shig /byin gyi rlabs kyi rgyus bdud thams cad kyi yul dang / klu thams cad kyi</text></item>
<item><p>94b7</p><section>mdo sde</section><text>yul zil gyis mnan nas/ sngon gyi de bzhin gshegs pa thams cad kyis 'dir chos kyi tshul dang / dkon mchog gsum gyi gdung rgyun mi 'chad pa'i phyir dang / gsal bar mdzad pa'i phyir mi mjed kyi sangs rgyas kyi zhing 'di thams cad yongs su spyad pa mdzad do/ /de bzhin</text></item>
<item><p>95a1</p><section>mdo sde</section><text>du da ltar byang chub sems dpa' sems dpa' chen po grangs med pa/ dpag tu med pa gang gA'i klung gi bye ma snyed bsam gtan dang / mngon par shes pa'i yul la rnam par rtse ba dang ldan pa dag gis mi mjed kyi sangs rgyas kyi zhing 'di na chos kyi tshul yun ring du</text></item>
<item><p>95a2</p><section>mdo sde</section><text>gnas par bya ba'i phyir dang / gsal bar bya ba'i phyir dang / lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa ma dad pa rnams dad par bya ba'i phyir dang / dad pa rnams phyir zhing</text></item>
<item><p>95a3</p><section>mdo sde</section><text>'phel bar bya ba'i phyir dang / sems can chos la mngon par brtson pa dag dang / chos kyis gnas pa dag dang / yon tan gyis phyug pa dag dang / sems la dbang dang ldan par gyur pa rnams bde ba la reg pa dang / rnam par tho 'tsham pa med par bya ba'i phyir dang / nga'i bstan</text></item>
<item><p>95a4</p><section>mdo sde</section><text>pa rab tu mi 'jig par bya ba'i phyir dang / byang grol gyi bde ba yongs su rdzogs par bya ba'i phyir sa chen po 'di yongs su spyad par byas pa yin no/ /don de nyid byin gyis brlab par bya ba'i phyir de ltar na byang chub sems dpa' sems dpa' chen po rnams bsam gtan gyi yul dag gis</text></item>
<item><p>95a5</p><section>mdo sde</section><text>rnam par rtse bar byed do/ /sa phyogs gang dang gang na byang chub sems dpa' sems dpa' chen po 'di dag 'khod cing bsam gtan gyi yul dag gis rnam par rtsen par byed pa de dang der da ltar dang / ma 'ongs pa'i dus na yang kha cig tu la lar nga 'das nas sems can 'khor ba'i</text></item>
<item><p>95a6</p><section>mdo sde</section><text>'jigs pas skrag par byed cing mya ngan las 'das pa 'dod pa dag sku gdung gi mchod rten dag byed du 'jug par 'gyur zhing / sangs rgyas kyi bzhugs khang dag gam/ sangs rgyas kyi sku gzugs dag gam/ chos kyi bzhugs khang dag byed par 'gyur ro/ /yang na der glegs</text></item>
<item><p>95a7</p><section>mdo sde</section><text>bam du bri ba byas nas nga'i chos kyi sku yang 'chang bar 'gyur ro/ /der yang mchod pa rnam pa sna tshogs dag kyang byed par 'gyur zhing / der rin po che rnam pa sna tshogs dag kyang 'bul bar 'gyur te/ 'di lta ste/ gser dang / dngul dang / bai dUr+ya dang / shel dang / mu tig</text></item>
<item><p>95b1</p><section>mdo sde</section><text>dmar po dang / rdo'i snying po dang / spug dang / nor bu dang / mu tig dang / dbyig dang / dung dang / man shel dang / byi ru la sogs pa dang / dar yug dang / dril bu dang / za 'ug dang / gso ras bzang po dang / yul ka shi'i ras bzang po dang / dbu stan nang tshangs</text></item>
<item><p>95b2</p><section>mdo sde</section><text>can dang / gding ba dang / gdugs dang / rgyal mtshan dang / ba dan dang / chos gos dang / mgur gyi rgyan dang / phyag gi rgyan dang / spos dang / me tog dang / bdug pa dang / rol mo'i sgra dang / lus 'dud pa dang / bla ma dang / gus pa chen po dang / gces par</text></item>
<item><p>95b3</p><section>mdo sde</section><text>byed pa dag tu 'gyur ro/ /de nas bcom ldan 'das kyis de'i tshe phyag sor bcu'i thal mo sbyar nas 'di skad ces bka' stsal to/ /de dag gi mchod pa ni de nas nga nyid kyis bzhes par mdzad de/ sems can de dag thams cad ni bsam pa ji lta ba bzhin du theg pa gsum gyis phyir mi</text></item>
<item><p>95b4</p><section>mdo sde</section><text>ldog pa dag tu 'gyur ro/ /sa phyogs la lar ni gtsug lag khang dang / gnas khang dang / 'chag sa dang / dgon pa'i gnas dang / skyed mos tshal dang / kun dga'i ra ba dag rab tu shom par byed do/ /yang na nyan thos kyi chos kyi gnas pa rnams la mchod pa dang /</text></item>
<item><p>95b5</p><section>mdo sde</section><text>rim gro rnam pa sna tshogs 'di lta ste/ chos gos dang / bsod snyoms dang / mal cha dang / stan dang / na ba'i gsos sman dang / yo byad dag gis byed par 'gyur ba'am/ byed du 'jug par 'gyur ro/ /gtsug lag khang dang / 'chag sa dang / dgon pa'i gnas</text></item>
<item><p>95b6</p><section>mdo sde</section><text>de dag tu yang bkur stir byas te chos nyan pa dang / rnam par gtan la dbab pa'i gtam byed pa dag tu 'gyur ba'am/ glegs bam dag klog par 'gyur ro/ /gtsug lag khang dang / 'chag sa la sogs pa de dag tu yang yongs su gtong ba rnam pa sna tshogs dag yongs</text></item>
<item><p>95b7</p><section>mdo sde</section><text>su gtong bar 'gyur te/ 'di lta ste/ zhing gi gzhi 'am/ khyim gyi gzhi'am/ kun dga'i ra ba'i gzhi'am/ bran dang / bran mo dang / glang po che dang / rta dang / rnga mo dang / ba lang dang / ma he dang / bong bu dang / phyugs gzhan dag dang / snod spyad kyi yo byad rnam</text></item>
<item><p>96a1</p><section>mdo sde</section><text>pa sna tshogs dag der yongs su gtong bar 'gyur zhing / nga'i nyan thos kyis chos kyi gnas pa rnams longs spyod par bya ba'i phyir mal cha dang / stan gyi yo byad rnam pa sna tshogs dag sems kyi rgyan gyi don dang / sems kyi yo byad kyi don dang / rnal 'byor gyi tshogs</text></item>
<item><p>96a2</p><section>mdo sde</section><text>kyi don dang / byang grol gyi bde ba don gyi mchog thob par bya ba'i phyir sngo ba dag tu byed do/ /da ltar dang ma 'ongs pa'i dus na nga'i bstan pa la phan gdags pa'i phyir yongs su gtong ba rnam pa sna tshogs dag yongs su gtong bar byed do/ /de bzhin du sems can de dag gi sbyin pa</text></item>
<item><p>96a3</p><section>mdo sde</section><text>las byung ba'i bsod nams bya ba'i dngos po de dag thams cad la ci nas kyang sems can de dag 'bras bu chen por 'gyur bar bya ba'i phyir nga rjes su thugs rangs par mdzad do/ /bzhes par mdzad do/ /sems can log par ltung ba'i chos can ma yin pa ngan 'gro gsum rnam</text></item>
<item><p>96a4</p><section>mdo sde</section><text>par spangs pa de dag thams cad bsam pa ji lta ba bzhin du theg pa gsum gyis phyir mi ldog pa dag tu 'gyur ro/ /sems can de dag yun ji srid du 'khor bar 'khor bar 'gyur ba de srid du yang longs spyod gnyis po chos kyi longs spyod dang / zang zing gi longs spyod dang mi</text></item>
<item><p>96a5</p><section>mdo sde</section><text>'bral bar 'gyur ro/ /ri dang / nags khrod dang / shing ljon pa chen po dang / dgon pa dang / nags 'dab gang du yang rung ste/ da ltar dang ma 'ongs pa'i dus na thar pa don du gnyer ba chos kyis gnas pa'i dge slong dang / dge slong ma dang / dge bsnyen dang / dge bsnyen</text></item>
<item><p>96a6</p><section>mdo sde</section><text>ma sgra bskyungs pa dag dang / gcom bskyungs pa dag dang / nang du yang dag 'jog gi tshul dang bcas pa dag dang / tshul bzhin du yid la byed pa dang 'tsham pa dag 'byung bar 'gyur zhing / lha dang / klu dang / gnod sbyin dag kyang gnas par 'gyur ro/ /dge slong dag gdul</text></item>
<item><p>96a7</p><section>mdo sde</section><text>ba'i don du bsam gtan gyi yul gyi mthu la ltos shig /bdud thams cad kyi yul dang / klu thams cad kyi yul zil gyis mnan nas/ sngon gyi de bzhin gshegs pa bzhugs te 'tsho zhing gzhes pa rnams kyis chos kyi tshul ring du gnas par bya ba'i phyir dang / dkon mchog</text></item>
<item><p>96b1</p><section>mdo sde</section><text>gsum gyi gdung rgyun mi gcad pa'i phyir sngon yang mi mjed kyi sangs rgyas kyi zhing 'di yongs su spyod pa mdzad do/ /da ltar byang chub sems dpa' sems dpa' chen po grangs med pa/ dpag tu med pa gang dag phyogs bcu'i sangs rgyas kyi zhing gzhan gang gA'i klung gi</text></item>
<item><p>96b2</p><section>mdo sde</section><text>bye ma snyed nas nga'i sangs rgyas kyi zhing 'dir zhu ba dang / zhal blta ba dang / phyag 'tshal ba dang / mchod pa dang / bsnyen bkur bya ba'i phyir dang / nam mkha'i mig dang ldan pa/ so so yang dag par rig pa bzhi dang ldan pa/ chos kyis gnas pa rnams kyi byang chub sems</text></item>
<item><p>96b3</p><section>mdo sde</section><text>dpa'i spyod pa mnyan pa'i phyir lhags pa'i byang chub sems dpa' sems dpa' chen po de dag kyang nga la snying nye ba'i phyir chos kyi tshul ring du gnas par bya ba'i don dang / dkon mchog gsum gyi gdung rgyun mi gcad pa'i don du bsam gtan gyi yul gyis sa steng du 'khod nas/</text></item>
<item><p>96b4</p><section>mdo sde</section><text>bdud thams cad kyi yul tshar bcad pa'i phyir dang / 'khor bas skrag pa sbyin pa la mngon par brtson pa'i sems can de dag la snying brtse ba'i phyir sangs rgyas kyi zhing 'di yongs su spyod pa dag tu byed do/ /da ltar dang ma 'ongs pa'i dus na nga'i bstan pa 'di dang / dam pa'i</text></item>
<item><p>96b5</p><section>mdo sde</section><text>chos sam/ dam pa'i chos kyi gzugs brnyan yun ji srid gnas par chos kyis gnas pa'i dge slong rnams la khyim dang / kun dga'i ra ba dang / zhing dang / bran dang / bran mo'i bar gang su dag gis de ltar bsngos pa de la sdig pa spyod pa'i dge slong tshul khrims 'chal</text></item>
<item><p>96b6</p><section>mdo sde</section><text>pa gang dag tha na 'dab ma gcig dang / 'bras bu gcig dang / me tog gcig cig yongs su spyod pa dag tu byed na de ni mi blun po de la don ma yin pa dang / phan pa ma yin par 'gyur te/ de la gnod pa bzhi yang 'byung bar 'gyur ro/ /bzhi gang zhe na/ phyogs thams cad</text></item>
<item><p>96b7</p><section>mdo sde</section><text>du mi snyan pa chen po 'gro ba yin/ mdza' bo dang / nye du dang / snag gi gnyen mtshams dang / mkhan po dang / slob dpon dang / rim gro pa sdug cing yid du 'ong ba dag dang myur du 'bral bar 'gyur ba yin/ nad tshabs chen po yun ring ba dag gis thebs par 'gyur ba</text></item>
<item><p>97a1</p><section>mdo sde</section><text>yin/ de'i chos gos dang lhung bzed gang yod pa yang 'jigs pa chen po lngas phrogs par 'gyur ba yin no/ /lnga gang dag gis zhe na/ 'di lta ste/ rgyal po dang / chom rkun dang / me dang / chu dang / bgo skal la spyod pa mi mdza' ba dang lnga po de dag gis</text></item>
<item><p>97a2</p><section>mdo sde</section><text>so/ /de'i 'jig rten pha rol gyi 'dod pa ma yin pa'i 'bras bu bzhi myur du 'grub par 'gyur ba yin te/ bzhi gang dag yin zhe na/ lus zhig nas sems can dmyal ba chen po mi bzad par skye bar 'gyur ba yin/ de gal te brgya la res 'ga' zhig dus ring zhig 'das nas sems</text></item>
<item><p>97a3</p><section>mdo sde</section><text>can dmyal ba de nas shi 'phos nas 'brog dgon pa ro skam gyi nang du dud 'gro dang / kyi ris su long ba dang rkang lag med pa dag tu skye bar 'gyur zhing / de lo brgya stong mang po dag tu bkres pa dang / skom pas yongs su gdung ba chen po'i sdug bsngal nyams su myong bar</text></item>
<item><p>97a4</p><section>mdo sde</section><text>'gyur ba yin/ gal te brgya la res 'ga' zhig dus ring zhig 'das nas de dag shi 'phos nas lo brgya stong mang po dag tu sbrul gdug pa long ba rdul za ba dag gi nang du skye bar 'gyur ba yin/ de brgya la res 'ga' zhig de nas shi 'phos nas gal te mi rnams kyi nang du skyes na/ 'on</text></item>
<item><p>97a5</p><section>mdo sde</section><text>kyang sangs rgyas kyi zhing snyigs ma lnga dang ldan pa stong pa dag tu mi nyid 'thob pa rnyed par 'gyur zhing / mong rtul ba dang / tshul du mi shes par 'gyur ba dang / mig ma tshang ba dang / lag pa ma tshang ba dang / rkang pa ma tshang ba dang / khyi'i longs spyod kyi kha zas la gdu zhingaskyag khung sa'i</text></item>
<item><p>97a6</p><section>mdo sde</section><text>kha zas za ba dang / 'dam rdzab dang / phyag dar khrod na nyal ba dang / 'brog dang / dgon pa dang / lam po che rnams na 'tsho bar 'gyur la/ de de nas shi 'phos nas kyang yang sems can dmyal ba rnams kyi nang du skye bar 'gyur ro/ /de ci'i phyir de'i 'bras bu 'dod pa ma yin</text></item>
<item><p>97a7</p><section>mdo sde</section><text>pa de ltar lci ba 'byung zhe na/ 'di ltar sdig pa spyod pa'i dge slong de ni 'di ltar chos kyis gnas pa rnams la khyim dang / zhing dang / kun dga'i ra ba dang / bran dang / bran mo dang / phyugs dag gi bar bsngos pa dag phrogs nas gang zag rang gi yongs su longs spyod pas</text></item>
<item><p>97b1</p><section>mdo sde</section><text>longs spyod par byed pa'i phyir te/ sdig pa spyod pa'i dge slong de lta bu de ni de ltar ngo mtshar rmad du byung ba'i sangs rgyas bcom ldan 'das 'byung ba thams cad kyi chos kyi tshul med par bya ba dang / rnam par gzhig pa dang / rgyun gcad pa dang / nub par bya ba'i phyir brtson pa yin</text></item>
<item><p>97b2</p><section>mdo sde</section><text>no/ /de bzhin du dkon mchog gsum gyi gdung med par bya ba nas nub par bya ba'i bar du brtson pa yin no/ /de ci'i phyir zhe na/ 'di ltar dge ba'i phyogs ni tshogs dang ldan pa yin la/ chos kyi tshul dang dkon mchog gsum gyi gdung yang dge ba'i phyogs kyis rab tu phye ba</text></item>
<item><p>97b3</p><section>mdo sde</section><text>yin te/ de'i phyir de nyid kyi mi 'dod pa'i 'bras bu rnam par smin pa lci ba mngon par 'grub pa yin no/ /de nas gnas brtan ga ya 'od srung gis mchi ma blags nas 'di skad ces gsol to/ /btsun pa bcom ldan 'das mi nyid rnyed pa ni ma thob kyang mi bsngo'i/ rab tu</text></item>
<item><p>97b4</p><section>mdo sde</section><text>byung nas bza' ba dang btung ba'i slad du log par sgrub pa ni de lta ma lags so/ /bcom ldan 'das kyis bka' stsal pa/ ga ya 'od srung chen po de de bzhin no/ /ji skad smras pa de bzhin te/ gang du de'i sngon gyi las rnams zad pa dag tu 'gyur ba'i sems can dmyal</text></item>
<item><p>97b5</p><section>mdo sde</section><text>bar gnas pa ni sla'i/ 'di na gang gzhan du spyod pa ni de lta ma yin no/ /'on kyang skyes bu blun po kha cig mi nyid thob pa rnyed par dka' ba rnyed de legs par gsungs pa'i chos 'dul ba gang la sdug bsngal thams cad zad pa dang / zag pa thams cad mthar thug par 'gyur</text></item>
<item><p>97b6</p><section>mdo sde</section><text>ba ngo mtshar rmad du byung ba'i rab tu 'byung ba rnyed par dka' ba dang / bsnyen par rdzogs pa dge slong gi dngos po thob nas 'on kyang skyes bu blun po de dag gang gis mchod par mi 'gyur ba dang / bza' btung dang bral bar 'gyur ba mi dge ba'i phyogs rnal 'byor yid la byed</text></item>
<item><p>97b7</p><section>mdo sde</section><text>pa yongs su bsams nas rgyal rigs dang / bram ze dang / rje'u rigs dang / dmangs rigs dad pa can dag gis khyim dang / zhing dang / kun dga'i ra ba dang / skyed mos tshal dang / bran dang / bran mo nas rkang bzhi pa dag gi bar dge slong chos kyis gnas pa/</text></item>
<item><p>98a1</p><section>mdo sde</section><text>yon tan gyis phyug pa dag longs spyod par bya ba'i phyir dang / dge ba'i phyogs dang 'thun par bya ba'i phyir de ltar bsngos pa la sdig pa spyod pa'i dge slong de mang du thos pa'i mthu'am/ khyim na gnas pa'i mthus de dag la bsngos pa'i longs spyod dang / nye bar</text></item>
<item><p>98a2</p><section>mdo sde</section><text>spyod pa phrogs nas bdag nyid kyis gang zag gi 'du shes kyis yongs su spyod par byed de/ skyes bu blun po de'i log par bsgrub pa de ni de lta bur 'gyur ro/ /de nas bcom ldan 'das la rgyal po gzugs can snying pos 'di skad ces gsol to/ /btsun pa bcom ldan 'das gang</text></item>
<item><p>98a3</p><section>mdo sde</section><text>dge slong chos kyis gnas pa/ yon tan gyis phyug pa dag la de ltar bsngos pa'i longs spyod dang / nye bar spyod pa phrogs nas bdag nyid kyis yongs su spyod par bgyid pa'i dge slong rab tu byung ba'i mi 'dod pa'i 'bras bu de lta bu 'byung lags na/ dpe tsam du bgyi na gang</text></item>
<item><p>98a4</p><section>mdo sde</section><text>yang khyim na gnas par gyur la/ dge slong chos kyis gnas pa rnams la de ltar bsngos pa'i longs spyod dang / nye bar spyod pa phrogs nas bdag nyid kyis yongs su spyod par bgyid na de bsod nams ma lags pa'i phung po ji snyed cig dang ldan par 'gyur ba lags/ bcom ldan 'das</text></item>
<item><p>98a5</p><section>mdo sde</section><text>kyis bka' stsal pa/ rgyal po chen po thong khyod kyis smras pa des ci zhig bya/ gsol pa/ btsun pa bcom ldan 'das dge slong chos kyis gnas pa/ yon tan gyis phyug pa de lta bu dag la longs spyod dang nye bar spyod pa dag gis stsol bar ni bgyid kyi/ 'phrog par ni mi bgyid</text></item>
<item><p>98a6</p><section>mdo sde</section><text>lags so/ /'on kyang slad ma'i dus na rgyal rigs dang / bram ze dang / rje'u rigs dang / dmangs rigs ma dad pa 'jig rten pha rol gyis 'jigs par mi lta ba dag 'byung bar 'gyur zhing / dge slong chos kyis gnas pa/ yon tan gyis phyug pa dag la de ltar bsngos</text></item>
<item><p>98a7</p><section>mdo sde</section><text>pa'i longs spyod dang / nye bar spyod pa phrogs nas bdag nyid kyis yongs su spyod par bgyid pa gang dag lags pa de dag gi rgud par 'gyur ba gang lags/ bcom ldan 'das kyis bka' stsal pa/ rgyal po chen po gal te ngas lung bong lta bu'i rgyal rigs dag nas/ dmangs</text></item>
<item><p>98b1</p><section>mdo sde</section><text>rigs dag gi bar dag chos kyis gnas pa yon tan gyis phyug pa dag la de ltar bsngos pa'i longs spyod dang / nye bar spyod pa phrogs nas bdag nyid kyis longs spyod par byed pa gang dag yin pa de dag gi log par sgrub pa 'byung ba de bshad na ni/ de'i tshe de dag kyang nga'i</text></item>
<item><p>98b2</p><section>mdo sde</section><text>bka' bstan pa'i phrin las kyi skabs thob nas spong ba dag tu byed la yid ches pa dag tu mi byed de/ de dag ni phung bar 'gyur ba'i 'jigs pa chen po'i gnod pa gnyi ga dang ldan par 'gyur ro/ /bcom ldan 'das la rgyal po gzugs can snying pos lan gnyis su yang 'di</text></item>
<item><p>98b3</p><section>mdo sde</section><text>skad ces gsol to/ /bcom ldan 'das bstan du gsol/ bde bar gshegs pa bstan du gsol/ btsun pa bcom ldan 'das gang dag 'jig rten pha rol gyis 'jigs par lta zhing / bcom ldan 'das kyis legs par gsungs pa'i chos 'dul ba legs par bstan</text></item>
<item><p>98b4</p><section>mdo sde</section><text>pa yang dag par 'dzin pa dang / gsal bar bgyid pa'i rgyal rigs nas dmangs rigs kyi bar dag gi rigs rgyud rigs btsun pa dag 'byung bar 'gyur lags so/ /bcom ldan 'das de dag ni khyod kyi bka'i phrin las bstan pa thos nas stobs dang brtson pa mchog tu</text></item>
<item><p>98b5</p><section>mdo sde</section><text>chen pos rgyal ba'i bstan pa legs par bstan pa gsal bar bgyid pa dang / yongs su skyong ba dag tu 'gyur zhing / gang zag de ltar yang dag par zhugs pa dag dang / chos kyis gnas pa dag dang / yon tan gyis phyug pa dag la yang mchod pa bgyid pa dang / srung</text></item>
<item><p>98b6</p><section>mdo sde</section><text>ba bgyid pa dang / yongs su skyong bar bgyid par 'gyur lags so/ /khyim na gnas pa dang / rab tu byung ba de dag kyang 'phrog par mi bgyid lags so/ /btsun pa bcom ldan 'das khyim na gnas pa gang gis gang zag chos kyis gnas pa dag gi longs spyod dang nye bar</text></item>
<item><p>98b7</p><section>mdo sde</section><text>spyod pa phrogs nas bdag nyid kyis yongs su spyod par bgyid pa de'i rgud par 'gyur ba gang lags/ bcom ldan 'das kyis bka' stsal pa/ rgyal po chen po gal te ngas ma 'ongs pa'i dus na lung bong lta bu'i rgyal rigs nas dmangs rigs kyi bar dag chos kyis gnas pa/</text></item>
<item><p>99a1</p><section>mdo sde</section><text>yon tan gyis phyug pa dag la de ltar bsngos pa'i longs spyod dang nye bar spyod pa 'phrog cing bdag nyid kyis longs spyod par byed pa gang dag yin pa de dag gis log par sgrub pa 'byung ba de bshad na ni de dag kyang nga'i bka' bstan pa'i phrin las kyi skabs thos nas</text></item>
<item><p>99a2</p><section>mdo sde</section><text>spong ba dag tu byed la yid ches pa dag tu mi byed de/ de dag ni phung bar 'gyur ba'i gnod pa chen po'i gnod pa gnyis ka dang ldan par 'gyur ro/ /bcom ldan 'das la rgyal po gzugs can snying pos lan gsum du yang 'di skad ces gsol to/ /bcom ldan 'das bstan</text></item>
<item><p>99a3</p><section>mdo sde</section><text>du gsol/ bde bar gshegs pa bstan du gsol/ bcom ldan 'das gang dag 'jig rten pha rol gyis 'jigs par lta zhing / bcom ldan 'das kyi chos 'dul ba legs par bstan pa yang dag par 'dzin pa dang / gsal bar bgyid pa'i rgyal rigs nas dmangs rigs kyi</text></item>
<item><p>99a4</p><section>mdo sde</section><text>bar dag gi rigs rgyud rigs btsun pa dag 'byung bar 'gyur lags so/ /de dag gi ni bcom ldan 'das kyi bka' phrin las bstan pa thos nas stobs dang brtson pa mchog tu chen pos rgyal ba'i bstan pa legs par bstan pa gsal bar bgyid par 'gyur zhing / gang</text></item>
<item><p>99a5</p><section>mdo sde</section><text>zag de ltar yang dag par zhugs pa dag dang / chos kyis gnas pa dag dang / yon tan gyis phyug pa dag la yang mchod pa bgyid pa dang / srung ba bgyid pa dang / yongs su skyong bar bgyid par 'gyur lags so/ /khyim na gnas pa dang / rab tu byung ba de dag kyang</text></item>
<item><p>99a6</p><section>mdo sde</section><text>'phrog par mi bgyid lags so/ /chos kyis gnas pa de dag gi longs spyod dang nye bar spyod pa 'phrog par mi bgyid lags so/ /bcom ldan 'das kyis bka' stsal pa/ rgyal po chen po legs so legs so/ /khyod kyi spobs pa legs so/ /rgyal po chen po ma</text></item>
<item><p>99a7</p><section>mdo sde</section><text>'ongs pa'i dus na gang dag rgyal rigs dang / bram ze dang / rje'u rigs dang / dmangs rigs dag gis chos kyis gnas pa rnams la khyim gyi gzhi dang / zhing gi gzhi dang / kun dga'i ra ba'i gzhi dang / skyed mos tshal dang / bran dang / bran mo dang / mal cha dang /</text></item>
<item><p>99b1</p><section>mdo sde</section><text>stan dang / na ba'i gsos sman dang / yo byad dag de ltar bsngos pa dang / rkang pa bzhi pa'i bar bsngos pa yang 'phrog par byed pa'am/ rku bar byed pa dag 'byung bar 'gyur te/ rgyal rigs nas dmangs rigs kyi bar de thams cad ni mthong ba'i chos la 'byung ba 'dod pa</text></item>
<item><p>99b2</p><section>mdo sde</section><text>ma yin pa'i chos nyi shu dang myur du ldan par 'gyur ro/ /nyi shu gang dag ce na/ lha rnams kyis yongs su btang ba yin/ phyogs dang phyogs mtshams dag tu yang de'i mi snyan pa grags par 'gyur ba yin/ mdza' bshes dang snag gi gnyen mtshams dag gis kyang de yang</text></item>
<item><p>99b3</p><section>mdo sde</section><text>yongs su gtong bar 'gyur ba yin/ de'i dgra bo dag kyang mang bar 'gyur ba yin/ nor dang nor gyi yo byad dag las kyang yongs su nyams par 'gyur ba yin/ rnam par g.yeng ba yang mang ba yin/ yan lag ma tshang bar 'gyur ba yang yin/ de gnyid med pa yin/ rtag</text></item>
<item><p>99b4</p><section>mdo sde</section><text>tu sred pas gnod par 'gyur ba yang yin/ de'i bza' ba dang btung ba yang dug gi bya ba byed pa yin/ sdug pa dang yid du 'ong ba dag dang myur du 'bral ba thob pa yin/ rtag tu gzhan dag dang thab mo 'byung ba yin/ pha dang / ma dang / spun dang / chung ma dang bu mo dang bran dang /</text></item>
<item><p>99b5</p><section>mdo sde</section><text>bran mo dag kyang bsgo ba bzhin mi byed pa yin/ de'i gsang sngags gsang ba dag dang / nor gsang ba dang / slas gsang ba dang / de'i dngos po gsang ba rnams kyang thams cad gsang shor ba dag tu 'gyur ba yin/ bgo skal la spyod pa mi mdza' ba la sogs pa lngas kyang</text></item>
<item><p>99b6</p><section>mdo sde</section><text>longs spyod dag chud za bar 'gyur ba yin/ nad tshabs chen po dag gis kyang myur du thebs par 'gyur ba yin/ sman dang rim gro pa dang bral zhing sha dang khrag bskams nas sdug bsngal nyams su myong bar 'gyur ba yin/ rang gi bshang gci dag gi nang du 'chi ba'i dus byed par</text></item>
<item><p>99b7</p><section>mdo sde</section><text>'gyur ba yin te/ rgyal po chen po 'dod pa ma yin pa'i las nyi shu po de dag dang myur du ldan par 'gyur ro/ /gang dge slong chos kyis gnas pa rnams la bsngos pa'i longs spyod dang / nye bar spyod pa dang / nor gyi yo byad 'phrog par byed cing / bdag nyid kyis kyang</text></item>
<item><p>100a1</p><section>mdo sde</section><text>yongs su spyod par byed pa de 'chi ba'i dus byas nas sems can dmyal ba chen po mnar med par skye bar 'gyur ro/ /de der yang tshe bskal par lcags dang zangs bzhun 'thung bar 'gyur zhing / lcags kyi thu lum za bar 'gyur la/ me'i gos dang /</text></item>
<item><p>100a2</p><section>mdo sde</section><text>longs spyod dang / nye bar spyod pa spyod par byed cing gnod pa mi bzad pa chen po rnam pa sna tshogs nyams su myong bar 'gyur ba yin no/ /tshe bskal pa zad nas kyang de nas shi 'phos nas 'brog dgon pa ro skam dag gi nang du lam du skyes pa'i rnams dang skal pa mnyam</text></item>
<item><p>100a3</p><section>mdo sde</section><text>par rkang pa dang / lag pa dang / mig ma tshang bar skye bar 'gyur ro/ /der yang phyogs bzhi nas langs pa'i rlung kun tu tsha ba dag gis kun tu gdung bar byed cing sa spu gri dang 'dra ba'i steng du dmyal bar byed/ yongs su dmyal bar byed de/ de der lo brgya stong mang por</text></item>
<item><p>100a4</p><section>mdo sde</section><text>sdug bsngal de lta bu nyams su myong bar byed pa yin no/ /de gal te brgya la res 'ga' zhig de nas shi 'phos nas kyang rgya mtsho chen po'i nang du lus dpag tshad brgya pa'i sha nar nar por skye bar 'gyur ro/ /sngon gyi las kyi rgyus de'i dpag tshad khor yug gi chu zangs bzhun ma ltar</text></item>
<item><p>100a5</p><section>mdo sde</section><text>dmar po 'byung bar 'gyur ro/ /de der yang lo brgya stong mang por chu'i nang du sems can dmyal ba'i gnod pa myong bar byed pa yin no/ /de de nas shi 'phos nas kyang 'brog dgon pa chen por rdzus te skye ba sha nar nar po chen po ri dang mnyam pa 'byung bar 'gyur ro/ /phyogs</text></item>
<item><p>100a6</p><section>mdo sde</section><text>bzhi kun tu yang rlung kun tu tsha ba dag gis kun tu sreg par byed do/ /der yang phyogs bzhi nas dang bya dag lhags te yongs su za ba dag tu byed do/ /de brgya la res 'ga' dus ring zhig 'das nas de nas shi 'phos nas yang sems can dmyal ba chen po dag gi nang du skye</text></item>
<item><p>100a7</p><section>mdo sde</section><text>bar 'gyur ro/ /de nas kyang shi 'phos nas yang dang yang du log par sgrub pa chen po de lta bu nyams su myong bar 'gyur te/ yongs su brtag pa nye bar bzung na/ de brgya lam na res 'ga' zhig mi rnams dang skal ba mnyam par skyes na yang sangs rgyas kyi zhing snyigs ma lnga dang</text></item>
<item><p>100b1</p><section>mdo sde</section><text>ldan pa dag tu mig ma tshang ba dang / tshul du mi shis par skye bar 'gyur ro/ /rgyal po chen po gang chos kyis gnas pa dag la bsngos pa'i longs spyod dang nye bar spyod pa dang / nor gyi yo byad 'phrog par byed pa de'i log par sgrub pa de ni de lta bu yin no/ /de nas rgyal po</text></item>
<item><p>100b2</p><section>mdo sde</section><text>gzugs can snying po mchi ma dag phyung nas gsol pa/ btsun pa bcom ldan 'das skyes bu gang zag de lta bu ni sems can dmyal ba na gnas par mi bsngo lags kyi/ gang gis mi nyid rnyed pa thob nas bsod nams ma lags pa chen po de lta bu kun tu spyod par 'gyur ba'i mi</text></item>
<item><p>100b3</p><section>mdo sde</section><text>nyid rnyed pa ni de lta ma lags so/ /bcom ldan 'das kyis bka' stsal pa/ rgyal po chen po da ltar dang ma 'ongs pa'i dus na rgyal rigs chos kyis gnas pa khyed cag gi lag tu gang zag yongs su gtad kyis srungs shig /yongs su srungs shig /rab tu byung ba'am/</text></item>
<item><p>100b4</p><section>mdo sde</section><text>khyim na gnas pa gang dge slong chos kyis gnas pa rnams la de ltar bsngos pa'i longs spyod dang / nye bar spyod pa dang / nor gyi yo byad 'phrog par byed pa de la khyed kyis ji nas kyang chos dang 'thun pas chad pas gcad par bya'o/ /rgyal pos gsol pa/ btsun pa bcom</text></item>
<item><p>100b5</p><section>mdo sde</section><text>ldan 'das gal te gang dag dge slong chos kyis gnas pa rnams la de ltar bsngos pa'i longs spyod dang / nye bar spyod pa dang / nor gyi yo byad 'phrog par byed pa'i khyim na gnas pa dang rab tu byung ba de dag ci nas chos dang 'thun pas chad pas gcod par mi bgyid cing / de</text></item>
<item><p>100b6</p><section>mdo sde</section><text>la rgyal po btang snyoms par gnas par bgyid lags na rgyal rigs de bsod nams ma lags pa'i phung po ji snyed cig skyed par 'gyur lags/ bcom ldan 'das kyis bka' stsal pa/ rgyal po chen po de bzhin gshegs pa ma gtogs par nyan thos dang / rang</text></item>
<item><p>100b7</p><section>mdo sde</section><text>rgyal ba dag dang bcas pa'i sems can thams cad kyi bsod nams ji snyed yod pa'i bsod nams kyi phung po de lta bu dang / sems can gcig cig ldan par gyur na/ sems can de nyan thos dang / rang rgyal ba thams cad las ches khyad par du 'phags pa dang / ches</text></item>
<item><p>101a1</p><section>mdo sde</section><text>bsod nams dang ldan par 'gyur ba yin nam/ rgyal pos gsol pa/ btsun pa bcom ldan 'das de de lta lags so/ /btsun pa bcom ldan 'das sems can de ches khyad par du 'phags pa lags te/ de gang la sems can 'tsho ba kun gyi nang na nyan thos</text></item>
<item><p>101a2</p><section>mdo sde</section><text>dang / rang rgyal ba thams cad las ches bsod nams dang ldan pa ni skyes bu 'ga' zhig 'byung bar bas lags so/ /bcom ldan 'das kyis bka' stsal pa/ rgyal po chen po gal te sems can snga ma de bsod nams kyi phung po ji lta bu dang ldan pa'i bsod nams kyi phung po</text></item>
<item><p>101a3</p><section>mdo sde</section><text>de lta bu dang sems can thams cad ldan pa dag tu gyur la/ de la gang sems can 'tsho ba thams cad kyi yan lag dag rnam par gcod par byed cing mig 'byin pa dang / rna ba dang / sna dang / lag pa dang / rkang pa dag rnam par gcod par byed pa'i skyes bu 'ga' zhig byung bar</text></item>
<item><p>101a4</p><section>mdo sde</section><text>gyur na/ rgyal po chen po 'di ji snyam du sems/ skyes bu de bsod nams ma yin pa sdig pa'i las ji snyed cig skyed par 'gyur/ de nas rgyal po gzugs can snying po mchi ma dag phyung nas cang mi smra bar 'dug go/ /bcom ldan 'das kyis bka' stsal pa/ rgyal po chen</text></item>
<item><p>101a5</p><section>mdo sde</section><text>po lan thob shig lan thob shig /de nas rgyal po chen po gzugs can snying po shum zhes ngu bzhin du gsol pa/ btsun pa bcom ldan 'das gang sems can bsod nams dang ldan pa de lta bu gcig gi yan lag dag rnam par gcod par bgyid cing / mig 'byin pa dang /</text></item>
<item><p>101a6</p><section>mdo sde</section><text>rna ba dang / sna dang / lag pa dang / rkang pa dag rnam par gcod par bgyid pa'i skyes bu de yang bsod nams ma lags pa sdig pa'i las grangs ma mchis/ tshad ma mchis/ dpag tu ma mchis/ dpe ma mchis pa skyed par 'gyur ba lags na/ gang de lta bu'i</text></item>
<item><p>101a7</p><section>mdo sde</section><text>bsod nams dang ldan pa'i sems can thams cad kyi yan lag dag rnam par gcod par bgyid cing / mig 'byin pa dang / rna ba dang / sna dang / lag pa dang / rkang pa dag rnam par gcod pa lta ci smos lags/ bcom ldan 'das kyis bka' stsal pa/ rgyal po</text></item>
<item><p>101b1</p><section>mdo sde</section><text>chen po da ltar dang / ma 'ongs pa'i dus na de bzhin gshegs pa 'tsho ba'am/ yongs su mya ngan las 'das pa yang rung ste/ lnga brgya pa tha ma la dam pa'i chos zad par 'gyur ba'i bar du khyim na gnas pa dang rab tu byung ba gang chos kyis gnas pa/ yon tan gyis</text></item>
<item><p>101b2</p><section>mdo sde</section><text>phyug pa dag la de ltar bsngos pa'i longs spyod dang / nye bar spyod pa dang / nor gyi yo byad dang / zhing gi gzhi dang / khyim gyi gzhi dang / kun dga'i ra ba dang / skyed mos tshal dang / bran dang / bran mo dang / rkang bzhi pa dang / chos gos dang / bsod snyoms</text></item>
<item><p>101b3</p><section>mdo sde</section><text>dang / mal cha dang / stan dang / na ba'i gsos sman dang / yo byad dag yod pa de las 'phrog gam rku ba de la rgyal rigs btang snyoms par byed cing / rab tu byung ba dang / khyim na gnas pa rkun ma de dag chad pa ci yod pa bzhin chad pas gcod du mi 'jug na rgyal</text></item>
<item><p>101b4</p><section>mdo sde</section><text>rigs de bsod nams ma yin pa ches mang du skyed do/ /rgyal rigs ji lta ba bzhin grong gi blar bskos pa dang / grong khyer gyi bla dang / grong rdal gyi bla dang / ljongs kyi blar bskos pa yang de bzhin du btang snyoms par byed cing / de ltar rku ba'i sems can de dag zlog par</text></item>
<item><p>101b5</p><section>mdo sde</section><text>mi byed na/ de lta bu'i grong gi bla nas ljongs kyi bla'i bar de bsod nams ma yin pa'i phung po ches mang du skyed do/ /de nas rgyal po gzugs can snying pos 'di skad ces gsol to/ /btsun pa bcom ldan 'das rgyal po nyid ni shin tu lci ba lags so/ /rgyal rigs ni</text></item>
<item><p>101b6</p><section>mdo sde</section><text>bag ma mchis pa mang po dang ldan par gnas pa lags so/ /btsun pa bcom ldan 'das gang yang rgyal po bag ma mchis par gnas shing / gang zag chos kyis gnas pa de lta bu dag srung bar bgyid pa dang / de bzhin du de ltar bsngos pa'i longs spyod dang / nye bar spyod</text></item>
<item><p>101b7</p><section>mdo sde</section><text>pa 'phrog pa'i sems can rnams sdig pa'i las de las slar zlog par bgyid pa dang / grong gi bla nas ljongs kyi bla'i bar yang de bzhin du de ltar bsngos pa'i longs spyod dang / nye bar spyod pa dag rku ba'i sems can rnams sdig pa'i las de las slar zlog par bgyid na de bsod</text></item>
<item><p>102a1</p><section>mdo sde</section><text>nams kyi phung po ji snyed cig skyed par 'gyur lags/ bcom ldan 'das kyis bka' stsal pa/ rgyal po chen po gal te ngas sngar gsungs pa bzhin bsod nams kyi phung po de lta bu dang sems can thams cad ldan pa dag tu gyur la/ thams cad kyang btson rar</text></item>
<item><p>102a2</p><section>mdo sde</section><text>bcug cing bkres pa dang skom pa dag gis gzir bar gyur la/ de la gang sems can thams cad de lta bu'i bsod nams dang ldan pa dag btson ra de nas yongs su thar bar byed cing / lo brgya tshang bar yang sems can de dag thams cad la chos gos dang / bsod snyoms dang /</text></item>
<item><p>102a3</p><section>mdo sde</section><text>mal cha dang / stan dang / na ba'i gsos sman dang / yo byad dag gis rim gro byed pa'i skyes bu 'ga' zhig byung bar gyur na/ rgyal po chen po 'di ji snyam du sems/ ci skyes bu de gzhi de las bsod nams mang du skyed par 'gyur ram/ gsol pa/ btsun pa bcom ldan 'das</text></item>
<item><p>102a4</p><section>mdo sde</section><text>mang lags so/ /btsun pa bde bar gshegs pa skyes bu de ni bsod nams kyi phung po grangs ma mchis/ tshad ma mchis/ dpag tu ma mchis pa skyed lags so/ /bcom ldan 'das kyis bka' stsal pa/ rgyal po chen po de bas kyang gang da ltar nas ma 'ongs pa'i dus</text></item>
<item><p>102a5</p><section>mdo sde</section><text>lnga brgya pa tha ma'i bar la chos kyis gnas pa/ yon tan gyis phyug pa dag la de ltar bsngos pa 'phrog pa'i sems can rnams sdig pa'i las de las slar zlog par byed pa'i rgyal rigs sam/ ljongs kyi bla de bsod nams kyi phung po ches mang du skyed par 'gyur ro/ /rgyal</text></item>
<item><p>102a6</p><section>mdo sde</section><text>pos gsol pa/ btsun pa bcom ldan 'das gal te dge slong chos kyis gnas pa gcig cig gi ma bsrungs na de bsod nams ma lags pa de snyed cig skyed par 'gyur lags na/ gang yang gcig gis srung bar bgyid pa de bsod nams de snyed cig skyed par 'gyur lags</text></item>
<item><p>102a7</p><section>mdo sde</section><text>sam/ bcom ldan 'das kyis bka' stsal pa/ rgyal po chen po gang zag gcig gi len pa ngas ma gnang ngo / /gnyis las ma yin/ gsum gyi ma yin/ bzhi'i ma yin gyi/ rgyal po chen po phyogs bzhi'i dge 'dun gyi phyir gtsug lag khang gcig dang / dgon pa'i</text></item>
<item><p>102b1</p><section>mdo sde</section><text>gnas gcig tu ye nyung na yang dge slong chos kyis gnas pa lnga'i len par ngas gnang ste/ gaN+DI brdungs nas phyogs bzhi'i dge slong blo bur du lhags pa dag dang lhan cig tu longs spyod pa dang / nye bar spyod pa dang / gnas khang dang / mal cha dang / stan dang / bza' ba</text></item>
<item><p>102b2</p><section>mdo sde</section><text>dang / btung ba dang / na ba'i gsos sman dang / yo byad dag longs spyod par ngas gnang ngo / /gal te gtsug lag khang gcig dang / dgon pa'i gnas gcig tu dge slong brgya stong gi bar gnas par byed na/ der yang gaN+DI brdungs nas phyogs bzhi'i dge slong blo bur</text></item>
<item><p>102b3</p><section>mdo sde</section><text>du lhags pa dag dang lhan cig tu sman gyi yo byad kyi bar dag la longs spyod par ngas gnang ngo / /ma chags pa dag dang / ma bcings pa dag dang / ma chums pa dag dang / nam gyi cha stod dang / nam gyi cha smad dag la mi nyal ba'i sbyor ba la rjes su brtson pa dag dang /</text></item>
<item><p>102b4</p><section>mdo sde</section><text>'khor ba la rgyab kyis phyogs pa dag dang / mya ngan las 'das pa la nang du phyogs pa dag dang / gzhan la mi smod pa dag dang / bdag la mi stod pa dag dang / chog shes pa dang / sbyangs pa'i yon tan spyod pa dang / rab tu dben pa dang / brtson 'grus brtsams</text></item>
<item><p>102b5</p><section>mdo sde</section><text>pa dag dang / mnyam par bzhag pa dang / dran pa nye bar gzhag pa dag gis gnas pa dag longs spyod par ngas gnang ngo / /rgyal po chen po dge slong gi dge 'dun gyi nang na sems can de lta bu dag gnas te/ rgyal po chen po dge slong gi dge 'dun gyi nang na sems can de</text></item>
<item><p>102b6</p><section>mdo sde</section><text>lta bu dag la sems can rnams kyis longs spyod dang / nye bar spyod pa yongs su btang bas bsod nams tshad med pa skyed do/ /rgyal po chen po gtsug lag khang ngam/ dgon pa'i gnas gang na dge slong lnga'am/ lhag par gnas kyang rung ste/ tshul khrims dang ldan pa</text></item>
<item><p>102b7</p><section>mdo sde</section><text>dag dang / tshul khrims yongs su dag pa dang / kha na ma tho ba phra mo dag la yang 'jigs par lta ba dag gnas par byed cing / de bzhin gshegs pas gsungs pa stong pa nyid dang ldan pa'i mdo sde de dag kyang ston par byed/ kha ton du byed la/ gzhan la mi smod cing bdag</text></item>
<item><p>103a1</p><section>mdo sde</section><text>la mi bstod pa/ phrag dog dang ser sna rnam par spangs pa/ sems can thams cad la snying brtse ba/ thar pa la mngon par brtson pa dag gnas la/ gaN+DI brdungs nas longs spyod par byed na dge slong gi dge 'dun de lta bu las sems can rnams bsod nams</text></item>
<item><p>103a2</p><section>mdo sde</section><text>tshad med pa de lta bu 'dzin pa dag tu byed do/ /rgyal po chen po ye nyung ste dge slong gi dge 'dun lnga'i tshogs shig yod du zin kyang / gal te yang tshul khrims yongs su dag cing ngo tsha shes pa dang / khrel yod pa phun sum tshogs la 'jig rten pha rol gyi kha na ma tho ba la 'jigs</text></item>
<item><p>103a3</p><section>mdo sde</section><text>par lta zhing sbyangs pa'i yon tan dang / 'phags pa'i rigs la mngon par brtson pa yin na/ rgyal po chen po de ni dge slong gi dge 'dun rgya mtsho dang 'dra bar gsungs shing / de ni mi dpag tu med pa dag la phan pa byed pa dang / don byed pa dang / sems can thams cad kyi</text></item>
<item><p>103a4</p><section>mdo sde</section><text>sdug bsngal thams cad las rab tu rnam par thar bar byed pa yin par gsungs na/ dge slong gi dge 'dun bcu'i tshogs dang zhes bya ba nas brgya stong gi tshogs zhes bya ba'i bar dag lta smos kyang ci dgos/ rgyal po chen po dge slong gi dge 'dun gang la bram ze dang khyim bdag</text></item>
<item><p>103a5</p><section>mdo sde</section><text>chen po dad pa can dag rim gro bya ba'i phyir gaN+DI rdung ba dag tu byed cing / der yang gal te dge sbyong ltar bcos pa sdig pa spyod pa'i dge slong nyung yang rung / mang yang rung ba dag kyang 'du la/ der gal te dge slong chos kyis gnas pa/ tshul khrims yongs su dag pa/ ngo tsha</text></item>
<item><p>103a6</p><section>mdo sde</section><text>shes pa dang / khrel yod pa phun sum tshogs pa dge slong lnga yang 'du na/ rgyal po chen po dge slong gi dge 'dun de ni chos tshad med pa dang ldan pa yin zhing / sbyin gnas chen po dang / lha dang mi thams cad kyis mchod par 'os par 'gyur ro/ /rgyal po chen po de lta</text></item>
<item><p>103a7</p><section>mdo sde</section><text>bas na dge slong chos kyis gnas pa dag dang / chos kyi kun dga' la dga' ba dag khyed kyi lag tu ngas yongs su gtad do/ /khyim na gnas pa dang rab tu byung ba la las de dag la rkyen gang yang rung ba dag gis gtses sam/ gnod par byas na mi rung gis/ khyed kyis</text></item>
<item><p>103b1</p><section>mdo sde</section><text>srungs shig/ //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po gnyis pa/ rgyal po gzugs can snying pos 'di skad ces gsol to/ /btsun pa bcom ldan 'das ci dge slong sdig pa spyod pa tshul khrims 'chal</text></item>
<item><p>103b2</p><section>mdo sde</section><text>pa rnams kyis dge 'dun gyi nang du longs spyod par bgyi lags sam/ chos gos dang / bsod snyoms dang / mal cha dang / stan dang / na ba'i gsos sman dang / yo byad dam pa dag kyang longs spyod dang / nye bar spyod par bgyi lags sam/ bcom ldan 'das</text></item>
<item><p>103b3</p><section>mdo sde</section><text>kyis bka' stsal pa/ rgyal po chen po gang khyed kyi blon po chen po dang / sna chen po la gtogs pa dang / rgyal pos bkrabs pa dang / nyung rum dang / rgyal rigs dang / bram ze dang / khyim bdag gzhung lugs las 'gal ba nyes pa dang bcas pa zhig yod na/ gang</text></item>
<item><p>103b4</p><section>mdo sde</section><text>na rgyal po chen po'i dga' ston nam dus ston nye bar gnas par gyur pa'i 'khor gyi nang der nyes pa dang bcas pa'i skyes bu de 'jug pa dang / longs spyod pa dang / dga' ba dang / rtse ba nyams su myong bar bya ba dang / bde ba dang / yid bde ba mang zhing gnas par nus</text></item>
<item><p>103b5</p><section>mdo sde</section><text>sam/ rgyal pos gsol pa/ btsun pa bcom ldan 'das ma lags so/ /bcom ldan 'das kyis bka' stsal pa/ rgyal po chen po de bzhin du gang tshul khrims 'chal pa sdig pa'i chos kun tu spyod pa/ shing rul pa lta bur gyur pa/ dge sbyong ma yin par dge sbyong</text></item>
<item><p>103b6</p><section>mdo sde</section><text>du khas 'che ba/ tshangs par spyod pa ma yin par tshangs par spyod par khas 'che ba'i gang zag de lta bu ni 'das pa dang / ma byon pa dang / da ltar gyi sangs rgyas bcom ldan 'das thams cad la gnod pa yin te/ de ni bcom ldan 'das kyi nyan thos ma yin zhing bdud kyi</text></item>
<item><p>103b7</p><section>mdo sde</section><text>stobs kyi rigs kyis zin pa yin no/ /gang zag de ni lam nyam nga ba la gnas pa yin te/ de ni phyis kyang nyan thos kyi dge 'dun gyi nang du bgrang ba ma yin no/ /de bzhin du der 'jug par bya ba ma yin te/ dge slong chos kyis gnas pa rnams la bsngos na tha na til gyi</text></item>
<item><p>104a1</p><section>mdo sde</section><text>phub ma tsam yang longs spyod par 'os pa ma yin na/ dge 'dun gyi nang du nye bar longs spyod par bya ba lta smos kyang ci dgos te/ de ni chos 'dul ba 'dis bor ba yin no/ /rgyal po gzugs can snying pos 'di skad ces gsol to/ /btsun pa bcom ldan</text></item>
<item><p>104a2</p><section>mdo sde</section><text>'das spyod pa'i mtshan nyid kyi mtshan ma gang dag gis dge slong tshul khrims 'chal pa/ sdig pa'i chos kun tu spyod pa/ dge slong chos kyis gnas pa rnams kyi nang du slan chad gnas pa dang / longs spyod dang / nye bar spyod par bgyid par mi 'os par 'tshal lags/ bcom</text></item>
<item><p>104a3</p><section>mdo sde</section><text>ldan 'das kyis bka' stsal pa/ rgyal po chen po rnam pa 'di lta bus tshul khrims 'chal pa'i mgo 'byung bar 'gyur ro/ /zhes gang gis kyang myur du rnam par shes par mi nus te/ rgyal po chen po 'di ni nang gi dang por sangs rgyas la ma gus pa yin no/ /chos dang / dge</text></item>
<item><p>104a4</p><section>mdo sde</section><text>'dun dang / mkhan po dang / slob dpon dang / bla ma'i gnas lta bu rnams la ma gus pa yin/ 'phags pa'i rigs btang ba yin/ rnal 'byor yid la byed pa la kun dga' ba ma yin/ ngo tsha shes pa dang / khrel yod pa rnam par spangs pa yin/ khyim na gnas pa dang</text></item>
<item><p>104a5</p><section>mdo sde</section><text>'dris pa yin/ tshig kyal pa smra ba yin/ bdag la bstod pa yin/ gzhan la smod pa yin/ de lta bu dag la kun dga' ba yin/ sdig pa'i snyi la chags pa yin/ lam ngan par zhugs pa yin/ khengs pa yin/ kha drag pa yin/ 'phral g.yar can yin/ 'phyar</text></item>
<item><p>104a6</p><section>mdo sde</section><text>po yin/ kha shing can yin/ g.yo sgyu can yin/ sgyu byed pa yin/ dge sbyong yon po yin/ dge sbyong g.yo can yin/ dge slong snye long lta bu yin/ dge slong gi dge 'dun mi 'thun par 'dod par smra ba yin/ rnyed pa dang / bkur sti dang / tshigs su bcad pa la mngon</text></item>
<item><p>104a7</p><section>mdo sde</section><text>par dga' ba yin/ 'du 'dzi'i kun dga' la dga' ba yin te/ sdig pa can gyi dge slong tshul khrims 'chal pa de ni ji srid du de'i tshul khrims 'chal pa'i mgo byung bar ma gyur gyi bar du gang gis kyang mtshan ma de dag gis myur du shes par mi nus so/ /sdig pa can gyi dge slong</text></item>
<item><p>104b1</p><section>mdo sde</section><text>de gang gi tshe khyim gyi gzhi dang / zhing gi gzhi dang / kun dga' ra ba'i gzhi dang / bran dang / bran mo dang / glang po che dang / rta dang / rnga mo dang / bong bu dang / lug dag gang zag gir srel bar byed na de ni de'i tshul khrims 'chal ba'i mgo byung ba yin te/ tshul</text></item>
<item><p>104b2</p><section>mdo sde</section><text>khrims 'chal pa'i mgo des ni sdig pa can gyi dge slong de dge slong gi dge 'dun gyi nang nas dor ba yin/ gnas par bya ba ma yin/ longs spyod par bya ba ma yin/ dge slong gi dngos po las lhung ba yin/ pham par gyur pa yin te/ dge slong gi tshul las kyang phyis</text></item>
<item><p>104b3</p><section>mdo sde</section><text>bslang du med par 'gyur ba yin no/ /rgyal po chen po mi gdol pa gnas na gnas par byed pa ni sla'i/ dge slong gdol pa yongs su 'dzin pa dang bcas pa/ rgyud tshig pa/ don la mi lta pa/ 'jig rten pha rol btang ba/ snying rje'i bsam pa med pa/ phyi sa khung</text></item>
<item><p>104b4</p><section>mdo sde</section><text>chen po dang 'dra ba/ bdud kyi lam du zhugs pa/ lha dang mi rnams la gnod pa byed pa/ dus gsum thams cad kyi drang srong thub pa rnams la slu bar byed pa/ dkon mchog gsum gyi gdung chos kyi mar me med par byed pa/ chos kyi rgya mtsho skems par byed pa/ chos</text></item>
<item><p>104b5</p><section>mdo sde</section><text>smra ba'i dbyen byed pa/ sbyin pa po dang sbyin bdag rnams la 'drid par byed pa/ dge slong chos kyis gnas pa rnams la tho 'tsham par byed pa/ dge 'dun 'thun par byed pa'i rgyun gcod par byed pa ni de lta ma yin no/ /sdig pa can gyi dge slong de ni yongs su 'dzin pa'i rkyen</text></item>
<item><p>104b6</p><section>mdo sde</section><text>gyis mtho ris kyi lam las rgyal po ldog par byed pa yin no/ /rgyal rigs dang / bram ze dang / rje'u rigs dang / dmangs rigs dang / skyes pa dang / bud med dang / khye'u dang / bu mo ldog par byed pa yin no/ /ngan song gi lam gsum la rab tu gzhog</text></item>
<item><p>104b7</p><section>mdo sde</section><text>par byed pa yin no/ /rgyal po chen po sdig pa can gyi dge slong de yongs su 'dzin pa'i rgyu mtshan gyis lha dang / mi ji snyed cig mi skyid par byed par 'gyur ba la ltos/ rgyal po chen po de lta bas na yongs su 'dzin pa dang bcas pa'i dge slong dang / dge slong chos kyis</text></item>
<item><p>105a1</p><section>mdo sde</section><text>gnas pa/ yon tan gyis phyug pa dag dang lhan cig tu kun dga' ra ba gcig dang / gtsug lag khang gcig tu gnas par mi bya'o/ /gal te sdig pa can gyi dge slong de kha drag cing ngo tsha shes pa dang khrel yod pa rnam par spangs te/ dge slong de dag dang</text></item>
<item><p>105a2</p><section>mdo sde</section><text>lhan cig gnas par byed na/ de'i phyir dge slong chos kyis gnas pa de dag gis byams pa dang ldan zhing chos dang 'thun pas dran par bya ste/ gal te sdig pa can gyi dge slong de gnas de nas 'gro ba lta na/ de lta na ni legs/ gal te 'gro bar mi byed na der dge slong chos kyis gnas</text></item>
<item><p>105a3</p><section>mdo sde</section><text>pa de dag dong la grong khyer dang / grong rdal dang / grong dang / ljongs dang / ri 'or de dag na rgyal rigs sam/ bram ze'am/ rje'u rigs sam/ dmangs rigs gang dbang byed du 'jug pa de la sbran par bya'o/ /gal te rgyal rigs dang / bram ze dang / rje'u rigs dang /</text></item>
<item><p>105a4</p><section>mdo sde</section><text>dmangs rigs des sdig pa can gyi dge slong yongs su 'dzin pa dang bcas pa gnas de nas zlog par byed na der ni dge slong chos kyis gnas pa de dag gis gnas par bya'o/ /ji ste rgyal rigs dang / bram ze dang / rje'u rigs dang / dmangs rigs de bza' ba dang /</text></item>
<item><p>105a5</p><section>mdo sde</section><text>btung ba dang / rnyed pa'i rgyus sdig pa can gyi dge slong yongs su 'dzin pa dang bcas pa'i phyogs byed pa lta na/ de'i phyir dge slong chos kyis gnas pa de dag gis khro ba bstan par mi bya'o/ /chags pa ma yin/ nga rgyal ma yin te/ 'on kyang cang mi smra bar gnas de nas 'gro bar</text></item>
<item><p>105a6</p><section>mdo sde</section><text>bya zhing / dgon pa'i gnas sam/ nags khrod dam/ ri'am/ ri bo'i 'or gzhan gang na sgra gcom chung ba dang / nang du yang dag 'jog dang 'tsham pa'am/ tshul bzhin du yid la byed pa dang 'thun pa der gnas par bya'o/ /yang rgyal po gzugs can snying pos mchi ma phyung</text></item>
<item><p>105a7</p><section>mdo sde</section><text>nas 'di skad ces gsol to/ /btsun pa bcom ldan 'das gang bza' ba dang / btung ba dang / rnyed pa'i slad du sdig pa can gyi dge slong yongs su 'dzin pa dang bcas pa'i phyogs bgyid cing / dge slong chos kyis gnas pa/ yon tan gyis phyug pa rnams kyang gnas nas mchi</text></item>
<item><p>105b1</p><section>mdo sde</section><text>bar 'gyur ba'i rgyal rigs dang / bram ze dang / rje'u rigs dang / dmangs rigs ni nyams pa lags so/ /btsun pa bde bar gshegs pa mchog tu nyams pa lags so/ /de'i mi nyid rnyed pa ni rnyed par dka' ba lags te/ 'khor ba na 'khor bar bgyid pa de'i mi nyid rnyed</text></item>
<item><p>105b2</p><section>mdo sde</section><text>pa'i tha ma ni de lags so/ /sangs rgyas bcom ldan 'das thugs rje chen po dang ldan pa grangs ma mchis/ dpag tu ma mchis pa gang gA'i klung gi bye ma snyed 'jig rten du 'byung bar 'gyur bas kyang / gang dge slong chos kyis gnas pa rnams kyi tshig gus par mi nyan pa'i</text></item>
<item><p>105b3</p><section>mdo sde</section><text>sems can de ni ngan song rnams las yongs su thar par bgyi ba'am/ mtho ris su gzhag par mi spyod de/ de ni sdig pa'i las de lta bu dang ldan par 'gyur lags so/ /bcom ldan 'das kyis bka' stsal pa/ rgyal po chen po ma 'ongs pa'i dus na la lar gang dge slong chos</text></item>
<item><p>105b4</p><section>mdo sde</section><text>kyis gnas pa rnams la shin tu dad pa'i rgyal rigs dang / bram ze dang / rje'u rigs dang / dmangs rigs dag 'byung bar 'gyur te/ de dag gi don du dgon pa'i gnas dag byed par 'gyur ro/ /gtsug lag khang dang / dgon pa'i gnas der yang khyim gyi gzhi nas</text></item>
<item><p>105b5</p><section>mdo sde</section><text>zhing gi gzhi dang / bran dang / bran mo dang / kun dga' ra ba'i bar de dag gi longs spyod dang / nye bar spyod pa'i phyir yongs su gtong ba byed par 'gyur ro/ /de dag 'chi ba'i dus byas nas kyang rgyal rigs shing sA la chen po lta bu dag tu skye bar 'gyur ba nas/ 'du shes med</text></item>
<item><p>105b6</p><section>mdo sde</section><text>'du shes med min skye mched kyi lha rnams kyi nang du skye ba'i bar du 'gyur ro/ /sangs rgyas kyi zhing yongs su dag pa dag tu yang skye bar 'gyur ro/ /sangs rgyas bcom ldan 'das rnams dang yang phrad par 'gyur ba nas ring po mi thogs par sbyin pa po dang / sbyin bdag de dag bla na</text></item>
<item><p>105b7</p><section>mdo sde</section><text>med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur te/ de dag ni nga'i bstan pa la dge slong chos kyis gnas pa rnams yang dag par 'dzin par byed par 'gyur ba yin no/ /rgyal po chen po 'di lta ste/ gang khyod kyi bu'am/ spun nam/</text></item>
<item><p>106a1</p><section>mdo sde</section><text>bkrabs pa'am/ sna chen po la gtogs pa gang yang rung ba zhig nyes pa dang bcas pa yin na/ gang dang gang du rgyal po chen po'i dus ston nam dga' ston byung ba der rgyal po chen pos dga' ba dang bde ba rnam pa sna tshogs nyams su myong bar byed na/ rgyal po chen</text></item>
<item><p>106a2</p><section>mdo sde</section><text>po 'di ji snyam du sems/ skyes bu de khyod kyi mdun du 'dug cing skyid pa dang rtse ba myong bar byed pa'am/ dga' ba dang bde ba rnam pa sna tshogs kyis gnas par byed nus sam/ rgyal po chen pos gsol pa/ btsun pa bcom ldan 'das ma lags te/ skyes bu des bdag</text></item>
<item><p>106a3</p><section>mdo sde</section><text>gi mdun na mchis par yang rngo mi thogs lags na skyid pa dang rtse ba myong bar bgyid pa lta smos kyang ci 'tshal/ bcom ldan 'das kyis bka' stsal pa/ rgyal po chen po de bzhin du gang zag gang zhig gang zag gir bran dang / bran mo srel bar byed cing khyim gyi gzhi nas zhing gi</text></item>
<item><p>106a4</p><section>mdo sde</section><text>gzhi dang / lug dag gi bar srel bar byed na/ nga yang de'i ston pa ma yin la/ de yang nga'i nyan thos ma yin no/ /dus gsum du gshegs pa'i yang dag par rdzogs pa'i sangs rgyas thams cad la yang gnod par byed pa dang bcas pa yin no/ /de ni chos kyi gnas pa</text></item>
<item><p>106a5</p><section>mdo sde</section><text>rnams kyi gnas de ltar bsngos pa dag tu chos dang 'thun pas gnas par 'os pa ma yin no/ /rgyal rigs dang / bram ze dang / rje'u rigs dang / dmangs rigs gang yang sdig pa can gyi dge slong yongs su 'dzin pa dang bcas pa de'i don byed pa dang / de nas 'gror mi ster</text></item>
<item><p>106a6</p><section>mdo sde</section><text>ba'i rgyal rigs nas dmangs rigs kyi bar de ni dus gsum du gshegs pa'i sangs rgyas bcom ldan 'das thams cad la yang gnod pa byed pa dang bcas pa chen po yin no/ /sbyin pa mang po sbyin par byed du zin kyang 'on kyang de 'chi ba'i dus byas nas mnar med pa'i sems can</text></item>
<item><p>106a7</p><section>mdo sde</section><text>dmyal ba chen po rnams kyi nang du skye bar 'gyur ro/ /rgyal po chen po de lta bas na bdag la phan par yang dag par rjes su lta bas sdig pa can gyi dge slong yongs su 'dzin pa dang bcas pa'i phyogs su gnas par mi bya'o/ /de ci'i phyir zhe na/ 'di ltar de ni lha dang mi thams cad la</text></item>
<item><p>106b1</p><section>mdo sde</section><text>yang gnod pa dang / phan pa ma yin pa dang / log par ltung bar bya ba'i phyir zhugs pa dang / dkon mchog gsum gyi gdung med par bya ba'i phyir zhugs pa yin pa'i phyir ro/ /rgyal po chen po rgyal rigs sam/ bram ze'am/ rje'u rigs sam/ dmangs rigs</text></item>
<item><p>106b2</p><section>mdo sde</section><text>gang zhig dge slong chos kyis gnas pa rnams kyi chos kyi phyogs la yang dag par gnas par byed cing / sdig pa can gyi dge slong rnams kyi phyogs la ma yin na/ de sbyin pa mi sbyin du zin kyang 'on kyang de ni chos kyi phyogs kyi rgyu'i phyir dus gsum du gshegs pa'i sangs rgyas</text></item>
<item><p>106b3</p><section>mdo sde</section><text>bcom ldan 'das thams cad kyi sbyin bdag dam pa yin no/ /de ni dam pa'i chos rjes su bsrung ba'i phyir dam pa'i chos 'dzin pa dam pa yin par blta bar bya'o/ /'chi ba'i dus byas nas kyang sangs rgyas kyi zhing yongs su dag pa rnams su skye bar 'gyur ba nas ring po</text></item>
<item><p>106b4</p><section>mdo sde</section><text>mi thogs par bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/ /rgyal po chen po de lta bas na rgyal rigs 'tsham pa khyod kyi lag tu chos kyis gnas pa dang bstan pa ngas yongs su gtad kyis lnga brgya pa tha ma la gnas</text></item>
<item><p>106b5</p><section>mdo sde</section><text>pa'i bar du khyed kyis nga'i chos kyis gnas pa dag yang dag par zung shig dang / de'i rkyen gyis nga'i chos kyi tshul 'di dang / dkon mchog gsum gyi gdung yun ring du gnas par 'gyur zhing / lha dang mi rnams la phan pa dang bde bar 'gyur ro/ /de nas bcom ldan</text></item>
<item><p>106b6</p><section>mdo sde</section><text>'das la rgyal po gzugs can snying pos 'di skad ces gsol to/ /btsun pa bcom ldan 'das zhal ta pa zhes bgyi lags na bcom ldan 'das ji tsam gyis na zhal ta par gdags pas gdags par mdzad pa lags/ bcom ldan 'das kyis bka' stsal pa/ rgyal po chen</text></item>
<item><p>106b7</p><section>mdo sde</section><text>po dge slong gnyis zhal ta par ngas gnang ngo / /gnyis gang yin zhe na/ gang yang rnam par thar pa brgyad la sgom pa'i dgra bcom pa dang / gang yang dge slong slob pa rgyun du zhugs pa yin te/ rgyal po chen po dge slong 'di gnyis zhal ta pa'i las byed par ngas gnang ngo / /'dus</text></item>
<item><p>107a1</p><section>mdo sde</section><text>pa chen po theg pa chen po'i mdo las le'u bcu gcig pa ste/ nyi ma'i snying po'i le'u las dam pa'i chos bsrung ba'i 'dus pa dang po rdzogs so// //gang gi tshe bcom ldan 'das rgyal po gzugs can snying po dang thabs cig tu dge</text></item>
<item><p>107a2</p><section>mdo sde</section><text>slong chos kyis gnas pa rnams kun tu bsrung ba'i gtam yang yang dag par rtsom pa mdzad pa de'i tshe de'i dus na/ shar phyogs su sangs rgyas kyi zhing tshad med pa gang gA'i klung gi bye ma snyed 'das pa de na 'jig rten gyi khams yongs su gdung ba med pa zhes bya ba yod do/ /de na</text></item>
<item><p>107a3</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas tsam pa ka'i mdog ces bya ba bzhugs te 'tsho zhing gzhes la chos kyang ston to/ /sangs rgyas kyi zhing de na bcom ldan 'das de bzhin gshegs pa tsam pa ka'i mdog de'i 'khor du byang chub sems</text></item>
<item><p>107a4</p><section>mdo sde</section><text>dpa' sems dpa' chen po nyi ma'i shugs kyi snying po zhes bya ba chos nyan pa'i phyir 'dug par gyur to/ /de nas byang chub sems dpa' sems dpa' chen po nyi ma'i shugs kyi snying pos gyen du rnam par bltas pa dang / byang chub sems dpa' sems dpa' chen po nyi ma'i</text></item>
<item><p>107a5</p><section>mdo sde</section><text>shugs kyi snying pos steng gi nam mkha' la byang chub sems dpa' sems dpa' chen po grangs med dpag tu med pa shar phyogs nas chas shing nub phyogs su 'dong ba dag mthong bar gyur to/ /de nas gang du byang chub sems dpa' sems dpa' chen po dag 'dong ba nub phyogs su</text></item>
<item><p>107a6</p><section>mdo sde</section><text>bltas nas kyang / de nas snang ba chen po mthong nas de'i tshe sangs rgyas tsam pa ka'i mdog ga la ba de logs su thal mo sbyar ba rab tu btud nas 'di skad ces gsol to/ /btsun pa bcom ldan 'das steng gi nam mkha' la byang chub sems dpa' sems dpa' chen po grangs</text></item>
<item><p>107a7</p><section>mdo sde</section><text>ma mchis/ dpag tu ma mchis pa shar phyogs nas chas shing nub phyogs su mchi ba dag bdag gis mthong lags so/ /nub phyogs su snang ba chen po yang bdag gis mthong lags na 'di la rgyu gang lags/ de nas de bzhin gshegs pa tsam pa ka'i mdog gis byang chub</text></item>
<item><p>107b1</p><section>mdo sde</section><text>sems dpa' sems dpa' chen po nyi ma'i shugs kyi snying po la 'di skad ces bka' stsal to/ /rigs kyi bu nub phyogs su sangs rgyas kyi zhing tshad med pa gang gA'i klung gi bye ma snyed 'das nas snyigs ma lnga dang ldan par gnas pa na/ sangs rgyas kyi zhing mi mjed ces bya ba yod de/</text></item>
<item><p>107b2</p><section>mdo sde</section><text>de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs te 'tsho zhing gzhes la/ chos kyi tshul dang dkon mchog gsum gyi gdung yun ring du gnas par mdzad pa'i phyir dang / chos kyis gnas pa nyid rgyun mi gcad pa'i phyir</text></item>
<item><p>107b3</p><section>mdo sde</section><text>'dus pa chen po la theg pa gsum rnam par gtan la dbab pa bstan pa'i sgo'i chos kyi rnam grangs rab tu ston par mdzad do/ /sangs rgyas kyi zhing mi mjed der bdud kyi yul rnam par gzhig pa'i phyir dang / stobs dang mi ldan par mdzad pa'i phyir dang / chos kyi rgyal mtshan</text></item>
<item><p>107b4</p><section>mdo sde</section><text>bsgreng bar mdzad pa'i phyir dang / chos kyi tshul yun ring du gnas par mdzad pa'i phyir 'du ba mdzad de/ der yang de bzhin gshegs pa thams cad kyis rin po che'i tog ces bya ba'i gzungs sngags bshad cing sangs rgyas kyi zhing yang longs spyad par mdzad nas slar gshegs so/ /</text></item>
<item><p>107b5</p><section>mdo sde</section><text>yang de bzhin gshegs pa shAkya thub pa des byang chub sems dpa' sems dpa' chen po rnams dang / nyan thos chen po rnams kyi 'dus pa chen po yang dag par 'dus par mdzad de/ so so yang dag par rig pa bzhi dang ldan pa'i spyan gsum dang / tshangs pa'i gnas pa dag</text></item>
<item><p>107b6</p><section>mdo sde</section><text>bstan kyang da dung 'khor sangs rgyas kyi zhing mi mjed kyi sa dang nam mkha' ma 'dres par gang ba zhig de bzhin gshegs pa chos dam pa gsung ba shAkya thub pa'i chos bstan pa la ngoms pa med do/ /de nas de bzhin gshegs pa mchog tu snyan par gsung ba shAkya thub pa bsdu ba'i</text></item>
<item><p>107b7</p><section>mdo sde</section><text>dngos po bzhi dang / nyi ma'i snying po'i chos kyis gnas pa nyid dang / bdud kyi yul rnam par 'jig par mdzad pa'i 'od zer gyi le'u dang / sems can gyi las zad par 'gyur ba'i gzungs sngags bshad par bzhed nas de 'di snyam du dgongs te/ phyogs bcu'i sangs rgyas kyi zhing thams</text></item>
<item><p>108a1</p><section>mdo sde</section><text>cad na pha rol tu phyin pa drug la byang chub sems dpa' sems dpa' chen po gang dag bskal pa brgyas nges par byung ba nas sangs rgyas kyi chos ma 'dres pa brgyad la gzhan gyi dring mi 'jog pa'i phyir mi ldog pa sgrib pa med pa'i ye shes la mkhas pa'i bar 'khod</text></item>
<item><p>108a2</p><section>mdo sde</section><text>pa de dag thams cad sangs rgyas kyi zhing mi mjed 'dir zhugs par gyur cing / 'dir 'khod nas rang rang gi dge ba'i phyogs dang bsam gtan dag gis rnam par spyod par gyur la/ des na sangs rgyas kyi zhing 'dir sa chen po shin tu skal ba dang ldan pa dang / bcud dang ldan pa dang /</text></item>
<item><p>108a3</p><section>mdo sde</section><text>yon tan dang ldan pa dang / dran pa dang ldan pa dang / brtson 'grus dang ldan pa dang / gtong ba dang ldan par sangs rgyas kyi zhing gzhan bzhin gyur cig snyam dgongs so/ /de lta bas na da ltar byang chub sems dpa' sems dpa' chen po gang su dag sangs rgyas kyi zhing mi mjed</text></item>
<item><p>108a4</p><section>mdo sde</section><text>der zhugs pa de dag der 'khod nas rang rang gi ji ltar 'tsham pa'i dge ba'i phyogs kyis bsam gtan dag byed de/ sgom pa de dag las kha cig gis lus las ni 'od 'di lta bu byung ste/ dper na 'bru mar gyi mar me bzhin no/ /kha cig gi lus las ni 'od 'di lta bu'i bar</text></item>
<item><p>108a5</p><section>mdo sde</section><text>dag byung ste/ dper na zla ba dang nyi ma bye ba brgya stong phrag mang po'i 'od bzhin no/ /der byang chub sems dpa' sems dpa' chen po mang du 'dus pa da ltar snang ba chen pos sangs rgyas kyi zhing mi mjed khyab par gyur to/ /phyogs bcu'i sangs rgyas kyi zhing thams cad nas</text></item>
<item><p>108a6</p><section>mdo sde</section><text>byang chub sems dpa' sems dpa' chen po gang dag lhags par gyur pa'i byang chub sems dpa' sems dpa' chen po de dag thams cad kyang sngon der ma phyin pa sha stag de'i tshe ting nge 'dzin las langs nas sangs rgyas kyi zhing mi mjed der chas te der dong nas kyang skyil mo krung gis</text></item>
<item><p>108a7</p><section>mdo sde</section><text>'khod cing rang rang gi bsam gtan rnam pa sna tshogs dag gis rtse bar byed do/ /der yang de bzhin gshegs pa shAkya thub pa la de dag phyag 'tshal bar byed do/ /bsnyen bkur byed do/ 'dus pa chen po de la yang lta bar byed do/ /der de dag nyi ma'i snying po'i chos kyis gnas</text></item>
<item><p>108b1</p><section>mdo sde</section><text>pa dang / klu rnam par 'jig par mdzad pa'i 'od zer gyi le'u dang / sems can rnams kyi las zad par 'gyur ba'i gzungs sngags nyan par yang byed do/ /rigs kyi bu khyod kyang da ltar ting nge 'dzin las langs pas rigs kyi bu khyod da mi mjed kyi 'jig rten gyi khams su</text></item>
<item><p>108b2</p><section>mdo sde</section><text>'gro bar bya'o/ /rigs kyi bu sangs rgyas kyi zhing mi mjed de na ni sems can rnams shin tu sred pa'i kun tu sbyor ba dang ldan zhing srid pa'i ltung la btags pa dag yin te/ sangs rgyas kyi zhing de na nang na yang bud med gzugs mi sdug pa dang / tshul du mi shis pa dang / mchog</text></item>
<item><p>108b3</p><section>mdo sde</section><text>tu gzugs kyi rgyags pas dregs pa dang / dri nga ba dang / mi gtsang ba dang / gtsang sbrar spyod pa'i rgyags pas dregs pa dang / ngo gnyis byed pa dang / bden pa ma yin pa'i tshig smra ba dang / tshangs par spyod par nga rgyal byed pa dang / blun pa dang / mkhas par nga rgyal</text></item>
<item><p>108b4</p><section>mdo sde</section><text>can dang / ser sna can dang / gtong bar nga rgyal can dang / ma dad pa dang / dad par nga rgyal can dang / g.yo sgyu can dang / sgyu byed pa dang / drang po'o snyam pa'i nga rgyal can dang / phrag dog can dang / phrag dog med pa'o snyam pa'i nga rgyal can dang / gnod sems dang</text></item>
<item><p>108b5</p><section>mdo sde</section><text>ldan pa'i sems dang / byams par nga rgyal can dang / rnam par dbyen byed pa dang / 'thun par nga rgyal can dang / log par lta ba pa dang / yang dag par lta ba'i nga rgyal can yin te/ skyes bu dam pa mkhas pa chen po rdzu 'phrul dang ldan pa mngon par shes pas rnam par</text></item>
<item><p>108b6</p><section>mdo sde</section><text>rtse bdag bsam gtan yongs su sbyong ba byas su zin kyang yud tsam gyis bud med kyi dbang du 'gyur ba yin no/ /bud med kyi nyes pas dge ba'i rtsa ba thams cad las yongs su nyams pa dag dang / ngan song ba dag dang / sems can dmyal ba pa dag tu 'gyur ba yin</text></item>
<item><p>108b7</p><section>mdo sde</section><text>no/ /rigs kyi bu khyed de bzhin gshegs pa shAkya thub pa de la nga'i bkas zhu ba'i phyir nga'i bkas mi mjed kyi 'jig rten gyi khams su 'gro bar spro na/ der nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi</text></item>
<item><p>109a1</p><section>mdo sde</section><text>las zad par 'gyur ba'i gzungs sngags la nga dad pa sbyin par mdzad do/ /der bden pa dang rjes su 'thun pa'i gzungs sngags mthu che ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams cad</text></item>
<item><p>109a2</p><section>mdo sde</section><text>kun tu zad par byed pa/ gzugs med pa'i 'dod chags thams cad kun tu zad par byed pa/ nga rgyal dang / lhag pa'i nga rgyal dang / nga'o snyam pa'i nga rgyal thams cad kun tu zad par byed pa/ tshol ba thams cad kun tu zad par byed pa/ brnab sems thams cad dang / rgod</text></item>
<item><p>109a3</p><section>mdo sde</section><text>pa thams cad dang / ma rig pa thams cad kun tu zad par byed pa/ 'jig tshogs la lta ba thams cad dang / mthar 'dzin pa'i lta ba thams cad dang / the tsom thams cad dang / tshul khrims dang brtul zhugs mchog tu 'dzin pa thams cad kun tu zad par byed pa/ rtag par</text></item>
<item><p>109a4</p><section>mdo sde</section><text>lta ba thams cad dang / chad par lta ba thams cad kun tu zad par byed pa/ sems can du lta ba thams cad dang / sgrib par lta ba thams cad dang / gso bar lta ba thams cad dang / gang zag tu lta ba thams cad dang / byed pa por lta ba thams cad dang / tshor ba por</text></item>
<item><p>109a5</p><section>mdo sde</section><text>lta ba thams cad kun tu zad par byed pa/ gzugs su lta ba thams cad dang / sgrar lta ba thams cad dang / drir lta ba thams cad dang / ror lta ba thams cad dang / reg byar lta ba thams cad kun tu zad par byed pa/ rmad du byung ba chen por lta ba thams cad dang / skye</text></item>
<item><p>109a6</p><section>mdo sde</section><text>bar lta ba thams cad dang / gnas par lta ba thams cad kun tu zad par byed pa 'di dang / bden pa dang rjes su 'thun pa'i bzod pa gzugs kyi phung po thams cad yang dag pa ji lta ba bzhin du yongs su shes par byed pa nas/ rnam par shes pa'i phung po thams cad kyi bar</text></item>
<item><p>109a7</p><section>mdo sde</section><text>yang dag pa ji lta ba bzhin du yongs su shes par byed pa/ mig gi dbang po thams cad yang dag pa ji lta ba bzhin du yongs su shes par byed pa nas/ yid kyi dbang po thams cad kyi bar yang dag pa ji lta ba bzhin du yongs su shes par byed pa phung po dang / khams dang /</text></item>
<item><p>109b1</p><section>mdo sde</section><text>skye mched thams cad kyi bar yang dag pa ji lta ba bzhin du yongs su shes par byed pa/ spong bar byed pa/ chos thams cad 'dod chags dang bral bar byed pa/ byang grol gyi bde ba thams cad ston par byed pa 'di bskur bar mdzad do/ /de ci'i phyir zhe na/ de dang de na sems</text></item>
<item><p>109b2</p><section>mdo sde</section><text>can rnams 'byung po dmus long 'dra ba dag dang / mchog tu glen pa dag dang / 'byung po lug dang 'dra ba dag dang / 'dod pa'i 'dod chags kyis myos pa dag yod de/ bden pa dang rjes su 'thun pa'i bzod pa 'di ni sems can de dag gi lta ba thams cad spong ba dang /</text></item>
<item><p>109b3</p><section>mdo sde</section><text>longs spyod mi zad pa nyid byed pa yin/ bden pa dang rjes su 'thun pa'i bzod pa 'di ni chos thams cad kyi gter brtan pa yin/ bsam gyis mi khyab pa'i chos la bdud dang phas kyi rgol ba thams cad tshar gcod par byed pa/ bdud thams cad kyi yul rnam par 'jig</text></item>
<item><p>109b4</p><section>mdo sde</section><text>par byed pa yin no/ /rigs kyi bu gzhan yang bden pa dang rjes su 'thun pa'i bzod pa 'di ni bdud rnams tshar gcod par byed pa yin/ klu rnams pham par byed pa yin/ lha rnams dga' bar byed pa yin/ gnod sbyin rnams snying dga' bar byed pa yin/</text></item>
<item><p>109b5</p><section>mdo sde</section><text>lha ma yin rnams 'bros par byed pa yin/ nam mkha' lding rnams dngang bar byed pa yin/ mi 'am ci rnams dad par byed pa yin/ lto 'phye chen po rnams skrag par byed pa yin/ phas kyi rgol ba rnams 'dul bar byed pa yin/ rgyal rigs rnams mngon par dad par</text></item>
<item><p>109b6</p><section>mdo sde</section><text>byed pa yin/ bram ze rnams 'jug par byed pa yin/ rje'u rigs rnams dga' bar byed pa yin/ dmangs rigs rnams dga' bar byed pa yin/ bud med 'dod chags dang bral bar byed pa yin/ mang du thos pa rnams skyo bar byed pa yin/ rnal 'byor spyod pa rnams</text></item>
<item><p>109b7</p><section>mdo sde</section><text>mngon par dga' bar byed pa yin/ nad thams cad rab tu zhi bar byed pa yin/ thab mo dang / mu ge dang / dus ma yin par 'chi ba dang / pha rol gyi dmag tshogs dang / dus ma yin pa'i rlung dang / dus ma yin pa'i char dang / shwa dang / dus ma yin pa'i lhags</text></item>
<item><p>110a1</p><section>mdo sde</section><text>pa dang / dus ma yin pa'i tsha ba dang / dngos po kha ba dang / tsha ba dang / rtsub po dang / hrud hrud po dang / reg par dka' ba rnams rnam par zhi bar byed pa/ sprug par byed pa/ mdangs sum 'gyur du rnam par 'phel bar byed pa/ dam pa'i chos kyi tshul</text></item>
<item><p>110a2</p><section>mdo sde</section><text>gsal bar byed pa yin/ dkon mchog gsum gyi gdung rgyun mi gcod par byed pa yin/ sangs rgyas kyi bstan pa rton par byed pa yin/ 'khor bas skrag pa rnams dbugs 'byin par byed pa yin pa nas/ zad pa shes pa'i bar skyed par byed pa yin/ mi skye ba shes pa</text></item>
<item><p>110a3</p><section>mdo sde</section><text>rtogs par byed pa yin/ ma rig pa'i mun pa'i phung po thams cad rab tu 'joms par byed pa yin/ sdug bsngal gyi khur 'dor bar byed pa yin no/ /s+yAd ya the da na/ ba ye ba ya pa ri bA re/ bA he bA ha pa ri bA re/ prI tha be/ prI tha bA pa ri bA re/ A be A ba pa ri bA re/ te dze</text></item>
<item><p>110a4</p><section>mdo sde</section><text>te dza pa ri bA re/ mA le mA la pa ri bA re/ kha ge kha ga pa ri pA ri/ A lo ke A lo ka pa ri bA re/ s+thA me s+thA ma pa ri bA re/ ri dze ri dza pa ri bA re/ si le si la pa ri bA re/ ga me ga ma pa ri bA re/ A bo pa a bo pa pa ri bA re/ mA la ma la ma/ la ma la ma/ rA la rA la ma/ bI dz+nyA na</text></item>
<item><p>110a5</p><section>mdo sde</section><text>b+hU ta gra he/ b+hU ta gra hA pa ri bA re/ tsak+Shu gra ha pa ri bA re/ sho tra gra he/ sho tra gra hA pa ri bA re/ g+h+rA Na gra he/ g+h+rA Na gra hA pa ri bA re/ dzi hwA gra he/ dzi hwA gra hA pa ri bA re/ kA ya gra he/ kA ya gra hA pa ri bA re/ man gra he/ man gra hA pa ri bA re/ spar+sha gra he/ spar+sha gra hA pa ri bA re/ be da</text></item>
<item><p>110a6</p><section>mdo sde</section><text>nA gra he/ be da nA gra hA pa ri bA re/ trISh+NA gra he/ trISh+NA gra hA pa ri bA re/ u pA dA na gra he/ u pA dA na gra hA pa ri bA re/ b+hA ba gra he/ b+hA ba gra hA pa ri bA re/ dzA ti gra he/ dza ra mar Na gra he/ dza ra ma ra Na gra hA pa ri bA re/ duHkha san ta pA na gra he/ duHkha san</text></item>
<item><p>110a7</p><section>mdo sde</section><text>ta pA na gra hA pa ri bA re/ A ra pA ra dwi dza gra he/ A ra pA ra dwi dza gra hA pa ri bA re/ a brta bi brta s+ya/ a ba ra mu pa ma sa s+ya/ be ga bi ni/ brti A r+ya ra smi saM be ga shAn ti swA hA/ rigs kyi bu nyi ma'i snying po'i chos kyis gnas pa klu rnam par 'jig par mdzad pa'i 'od zer gyi le'u dang /</text></item>
<item><p>110b1</p><section>mdo sde</section><text>sems can rnams kyi las zad par 'gyur ba'i gzungs 'di la ngas dad pa sbyin par mdzad cing bden pa dang rjes su 'thun pa'i bzod pa bskur bar mdzad kyis long la sangs rgyas kyi zhing mi mjed du song shig /nga'i bkas de bzhin gshegs pa shAkya thub pa de la gnod pa</text></item>
<item><p>110b2</p><section>mdo sde</section><text>chung ngam/ bskyod pa yang ngam/ stobs dang bde bar reg pa la gnas sam zhes kyang zhus la/ de la 'di skad du/ shar phyogs su sangs rgyas kyi zhing tshad ma mchis pa gang gA'i klung gi bye ma snyed 'das pa de na 'jig rten gyi khams yongs su gdung ba med pa zhes bgyi ba mchis</text></item>
<item><p>110b3</p><section>mdo sde</section><text>so/ /sangs rgyas kyi zhing de na de bzhin gshegs pa tsam pa ka'i mdog ces bgyi ba bzhugs te 'tsho zhing gzhes la chos kyang ston to/ /de bzhin gshegs pa des kyang bdag de nas 'dir bcom ldan 'das la yongs su zhu ba'i slad du btang ba lags na/ btsun pa bcom</text></item>
<item><p>110b4</p><section>mdo sde</section><text>ldan 'das ci bsnyung ba mi mnga' lags sam/ gnod pa chung ngam/ khyod kyi 'khor bro 'tshal ba ma mchis lags sam/ gnod pa chung ngam/ dam pa'i chos nyan par 'tshal ba dag lags sam/ ji ltar thos pa bzhin du chos dang ldan pa lags sam/ chos de la nan tan</text></item>
<item><p>110b5</p><section>mdo sde</section><text>snying por bgyid pa lags sam/ chos kyis gnas pa dang ldan par gnas lags sam/ khyod kyi sangs rgyas kyi zhing 'dir bdud kyi yul dang / klu'i yul bcom lags sam/ sangs rgyas gcig gi yul lags sam/ 'dir khyod kyis chos kyi 'khor lo thogs pa ma mchis</text></item>
<item><p>110b6</p><section>mdo sde</section><text>par bskor bar mdzad lags sam/ gang la la sangs rgyas kyi yul 'dir chos ma lags pa'i 'khor lo skor ba de la yang de bzhin gshegs pa tsam pa ka'i mdog des nyi ma'i snying po'i chos kyis gnas pa klu rnam par 'jig par mdzad pa'i 'od zer gyi le'u dang / sems can</text></item>
<item><p>110b7</p><section>mdo sde</section><text>rnams kyi las zad par 'gyur ba'i gzungs sngags 'di la dad pa gnang ste/ de nas kyang bden pa dang rjes su 'thun pa'i gzungs sngags mthu che ba/ phan yon che ba/ 'dod pa'i 'dod chags thams cad kun tu zad par bgyid pa/ gzugs kyi 'dod chags thams cad kun</text></item>
<item><p>111a1</p><section>mdo sde</section><text>tu zad par bgyid pa/ gzugs med pa'i 'dod chags kun tu zad par bgyid pa nas/ ma rig pa'i mun pa'i phung po thams cad rab tu 'joms pa'i bar bgyid pa dang / sdug bsngal gyi phung po'i khur 'dor bar bgyid pa 'di bskur lags so zhes gsol</text></item>
<item><p>111a2</p><section>mdo sde</section><text>cig /de nas byang chub sems dpa' sems dpa' chen po nyi ma'i shugs kyi snying po des 'di skad ces gsol to/ /btsun pa bcom ldan 'das bden pa dang rjes su 'thun pa'i bzod pa yon tan dang / phan yon dang bcas pa bdag gis bzung lags na/ btsun pa</text></item>
<item><p>111a3</p><section>mdo sde</section><text>bcom ldan 'das sangs rgyas kyi zhing mi mjed du mchi ba la 'jigs pa 'ba' zhig mchis lags so/ /de ci'i slad du zhe na/ da ltar bcom ldan 'das las bdag gis mngon du thos shing mngon du bzung lags te/ 'di ltar sangs rgyas kyi zhing mi mjed de na sems can</text></item>
<item><p>111a4</p><section>mdo sde</section><text>rnams 'dod chags kyi shas che ba dmus long dang 'dra ba dag lags te/ de na bud med kyang gzugs mi sdug pa dang / tshul du mi shis pa dang / mchog tu gzugs kyi rgyags pas dregs pa nas sems can rnams bsam gtan la rab tu spyod pa bgyis pa/ mngon par</text></item>
<item><p>111a5</p><section>mdo sde</section><text>shes pas rnam par rtse ba/ skyes bu dam pa mkhas pa chen po dag kyang lhag par bud med kyi dbang du 'gyur ba lags so/ /bud med kyi nyes pas dge ba'i rtsa ba thams cad las yongs su nyams pa dag dang / ngan song ba dag dang / sems can dmyal ba'i bar 'byung</text></item>
<item><p>111a6</p><section>mdo sde</section><text>zhing 'byung bar 'gyur ba'i slad du'o/ /de nas bcom ldan 'das de bzhin gshegs pa tsam pa ka'i mdog des byang chub sems dpa' sems dpa' chen po nyi ma'i shugs kyi snying po la 'di skad ces bka' stsal to/ /rigs kyi bu khyod ni bdag gi don du smra ba ma yin zhing bdag la</text></item>
<item><p>111a7</p><section>mdo sde</section><text>phan pa'i phyir zhugs pa ma yin no/ /rigs kyi bu khyod ni sems can thams cad kyi don du smra ba yin zhing khyod ni sems can thams cad la phan pa'i phyir zhugs pa yin no/ /rigs kyi bu sangs rgyas kyi zhing mi mjed na de bzhin gshegs pa shAkya thub pa'i 'khor na dge bsnyen dri</text></item>
<item><p>111b1</p><section>mdo sde</section><text>ma med par grags pa zhes bya ba snang ba gang yin pa de yang su yin/ de ni khyod nyid ma yin nam/ de cang mi smra bar gyur to/ /de bzhin gshegs pa tsam pa ka'i mdog nga yang sangs rgyas kyi zhing de dang / sangs rgyas kyi zhing bye ba phrag brgya stong grangs med pa 'di'i bar du</text></item>
<item><p>111b2</p><section>mdo sde</section><text>sems can yongs su smin par bya ba'i phyir la lar kha cig tu ni tshangs pa'i lus byad du kun tu snang ngo / /sems can yongs su smin par bya ba'i phyir kha cig tu ni dbang phyug gi lus byad du kun tu snang ngo / /la lar ni dge sbyong gi lus byad dang / la lar ni brgya byin gyi lus</text></item>
<item><p>111b3</p><section>mdo sde</section><text>byad dang / la lar ni lha'i lus byad dang / la lar ni klu'i dbang po'i lus byad dang / la lar ni lha ma yin gyi dbang po'i lus byad dang / la lar ni nam mkha' lding gi dbang po'i lus byad dang / la lar ni mi 'am ci'i dbang po'i lus byad dang / la lar ni shed las skyes</text></item>
<item><p>111b4</p><section>mdo sde</section><text>kyi dbang po'i lus byad dang / la lar ni rang sangs rgyas kyi lus byad dang / la lar ni nyan thos kyi lus byad dang / la lar ni rgyal rigs kyi lus byad dang / la lar ni bram ze'i lus byad dang / la lar ni khyim bdag gi lus byad dang / la lar ni bud med kyi lus byad dang /</text></item>
<item><p>111b5</p><section>mdo sde</section><text>la lar ni khye'u'i lus byad dang / la lar ni bu mo'i lus byad dang / la lar ni dud 'gro'i skye gnas kyi lus byad dang / la lar ni kyi lus byad dang / la lar ni sems can dmyal ba'i lus byad du kun tu snang ngo / /de lta mod kyi 'khor 'di na gang dag nga dang thabs</text></item>
<item><p>111b6</p><section>mdo sde</section><text>cig lhan cig tu snyoms par 'jug par mdzad cing bzhengs par yang mdzad pa'i byang chub sems dpa' sems dpa' chen po brgyad khri yod do/ /'khor 'di na byang chub sems dpa' kha cig blo g.yo ba dag dang / blo rgyud rnam par mi gnas pa dag kyang yod de/ de bzhin</text></item>
<item><p>111b7</p><section>mdo sde</section><text>gshegs pa shAkya thub pa la blta ba dang / phyag 'tshal ba dang / bsnyen bkur bya ba dang / 'dus pa chen po de la yang blta ba dang / de bzhin gshegs pa shAkya thub pa de las kyang 'dus pa chen po mnyan par mchog tu 'dod par gyur to/ /byang chub sems dpa' de</text></item>
<item><p>112a1</p><section>mdo sde</section><text>dag kyang nga kho na dang thabs cig tu de nyid du 'dong bar 'dod de/ der de dag 'dod pa'i 'dod chags kyi rgyus slu bar gyur na mi rung zhing der nga'i skyes bu dam pa ma yin pa'i byed pa 'gro bar gyur na mi rung bas/ de dag gi don du ngas bshad do/ /yang de</text></item>
<item><p>112a2</p><section>mdo sde</section><text>bzhin gshegs pa tsam pa ka'i mdog gis byang chub sems dpa' nyi ma'i shugs kyi snying po la 'di skad ces bka' stsal to/ /rigs kyi bu ma 'jigs shig ma 'jigs shig /skyes bu dam pa khyed la 'di lta ste/ gzungs sngags gang gis srid pa gsum gyi btson rar</text></item>
<item><p>112a3</p><section>mdo sde</section><text>thams cad du mngon par mi dga' ba'i 'du shes can dang / mtshan ma med pa'i ting nge 'dzin rnam par thar pa'i sgo la reg nas rdzogs par byas te gnas pa dang / mi g.yo ba'i ting nge 'dzin la 'jug pa dang / mgo mnyam du yongs su mya ngan las 'das par 'gyur ba'i</text></item>
<item><p>112a4</p><section>mdo sde</section><text>gzungs sngags nyi ma snang ba'i pad ma zhes bya ba lus kyi tshor ba thams cad sgrub par byed pa/ lus kyi 'du shes thams cad sgrub par byed pa/ dul ba'i sa sgrub par byed pa/ rnam par grol ba sgrub par byed pa/ srid pa'i rgya mtsho yongs su gcod pa sgrub par byed pa/ dkon</text></item>
<item><p>112a5</p><section>mdo sde</section><text>mchog gsum gyi gdung gi gags ldog pa sgrub par byed pa/ byams pa chen po sgrub par byed pa/ snying rje chen po sgrub par byed pa/ shes rab rnam par grol ba thams cad sgrub par byed pa/ bdud bzhi dang phas kyi rgol ba thams cad 'dul ba sgrub par byed pa/ zad pa</text></item>
<item><p>112a6</p><section>mdo sde</section><text>shes pa dang mi skye ba shes pa sgrub par byed pa/ longs spyod dang / tshe'i 'du byed thams cad dang / zhi ba dang / gtan du yongs su mya ngan las 'das pa sgrub par byed pa ngas sbyin par mdzad do/ /rigs kyi bu gang la la nyi ma snang ba'i gzungs sngags 'di sems rtse</text></item>
<item><p>112a7</p><section>mdo sde</section><text>gcig pas nyan par byed na/ 'dod chags la sogs pa'i nyon mongs pa thams cad srab mor byed do/ /'chi ba'i dus byas nas kyang lha rnams kyi nang du tshe rabs bdun 'khor bar byed cing tshe rabs dran par yang 'gyur la/ der 'dod pa rnams kyis kyang gos par mi 'gyur</text></item>
<item><p>112b1</p><section>mdo sde</section><text>ro/ /de rnams kyi nang du lha'i drang srong du 'gyur zhing lha rnams kyis mchod pa'i 'os su 'gyur ro/ /de de nas shi 'phos nas mi rnams kyi nang du tshe rabs bdun 'khor bar byed cing 'dir 'dod pa rnams kyis rjes su gos par yang mi 'gyur ro/ /'dir mi rnams kyi nang</text></item>
<item><p>112b2</p><section>mdo sde</section><text>du mi'i drang srong du 'gyur zhing lha dang mi thams cad kyis phyag bya ba'i 'os su gyur pa dang / mchod pa'i 'os su 'gyur ro/ /gang la la nyi ma snang ba'i gzungs sngags sems rtse gcig pas lan bdun gyi bar du nyan par byed na de 'chi ba'i dus byas nas lha rnams kyi nang du lan</text></item>
<item><p>112b3</p><section>mdo sde</section><text>bdun gyi bar du drang srong mngon par shes pa lnga dang ldan par 'gyur zhing lha thams cad kyis phyag bya ba'i 'os dang mchod pa'i 'os su 'gyur ro/ /de 'dir mi rnams kyi nang du lan bdun du drang srong mngon par shes pa lnga dang ldan par 'gyur zhing lha dang / klu dang / gnod</text></item>
<item><p>112b4</p><section>mdo sde</section><text>sbyin dang / lha ma yin dang / mi dang / mi ma yin pa rnams kyis phyag bya ba'i 'os dang / mchod pa'i 'os su 'gyur ro/ /rigs kyi bu gang la la lha rnams kyi nang du yang lha'i 'dus pa rnams la gzungs sngags nyi ma snang ba'i pad ma zhes bya ba 'di lan bdun du rjod par</text></item>
<item><p>112b5</p><section>mdo sde</section><text>byed la/ de dag kyang sems rtse gcig pas nyan par byed na lha dang lha mo de dag thams cad kyang 'dod pa'i yon tan lnga po thams cad la mi lta ba'i sems dang ldan par 'gyur zhing / bsam gtan la mngon par dga' bar 'gyur ro/ /gal te la la 'dir rgyal po rnams</text></item>
<item><p>112b6</p><section>mdo sde</section><text>sam/ rgyal rigs rnams sam/ bram ze rnams sam/ rje'u rigs rnams sam/ dmangs rigs rnams kyi rna gung du lan bdun du rjod par byed la/ gal te de dag kyang sems rtse gcig pas nyan par byed na de dag thams cad 'dod pa'i yon tan lnga po thams cad la</text></item>
<item><p>112b7</p><section>mdo sde</section><text>mi lta ba'i sems dang ldan pa dang / bsam gtan la mngon par dga' bar 'gyur ro/ /rigs kyi bu bud med gang la la gzungs sngags nyi ma snang ba'i pad ma zhes bya ba 'di nyan par byed cing nyin zhag bdun du las gzhan mi byed par rnam par sems par byed dam/</text></item>
<item><p>113a1</p><section>mdo sde</section><text>lces kha ton du byed na de'i ris 'thun pa la 'dod chags la sogs pa'i nyon mongs pa thams cad bsrabs par 'gyur ro/ /'di ni de'i bud med 'thob pa'i tha ma yin no/ /bla na med pa yang dag par rdzogs pa'i byang chub las phyir mi ldog par 'gyur ro/ /</text></item>
<item><p>113a2</p><section>mdo sde</section><text>de phyis kyang bla na med pa'i yongs su mya ngan las 'das kyi bar du rang gi smon lam ma gtogs par 'khor ba na 'khor ba'i tshe bud med 'thob pa rnyed par mi 'gyur ro/ /rigs kyi bu gang la la gzungs sngags nyi ma snang ba'i pad ma zhes bya ba 'dis lan bdun du rtsi grang mo</text></item>
<item><p>113a3</p><section>mdo sde</section><text>las bya bas nas rnga bo che'am/ dung la byugs nas/ rnga bo che de rdung bar byed dam/ dung 'bud par byed na gang dang gang du de dag gi sgra 'gro ba de dang der mi rnams la byad stems thams cad kyi rgyu med par 'gyur ro/ /der sman gyi sbyor ba 'gro ba dang / pho nya dang / yig 'bru</text></item>
<item><p>113a4</p><section>mdo sde</section><text>dang / yid la byed pa dang / lus 'gyur ba dang / tshul 'chos pa dang / 'ching ba dang / lus dang / snying gi kun tu gdung ba mthong bar mi 'gyur ro/ /las sgrub pa med par 'bras bu 'grub par 'gyur te/ rigs kyi bu gzungs sngags nyi ma snang ba'i pad ma zhes bya ba</text></item>
<item><p>113a5</p><section>mdo sde</section><text>'di ni de ltar rdzu 'phrul che ba yin no/ /tad ya thA/ sid d+ha ma te/ bi lo ka ma te/ e le ke te re She/ rU tsi su rU tsi/ bud d+he bi bud d+he/ ma hA bud d+he/ un mad te/ un mad ta/ pra ti She d+ha ne/ ra ga d+hu ra ga d+hu ba pra ti She d+ha ne bin du/ bin du ma te/ tsi Ta tsi Ta pra ti She d+ha ni/</text></item>
<item><p>113a6</p><section>mdo sde</section><text>arka tsan dra a d+he/ ha ta tsid ti ha ta ni rmi/ ha ta kA ma be ge /ha ta pau na b+ha bi ra dze/ ha ta tsak+Shu sa ma te/ ha ta bi ta ma bud d+he/ ha ta yA gre/ ha ta bi sa mA gre/ ha ta su mu dra tsa be/ ha ta bi ta mA ra dze/ ha ta ti te/ ha ta d+harma tsa tsa te/ ha ta d+harma rA dze/ ha ta ba hu rA dze/ ha ta pa</text></item>
<item><p>113a7</p><section>mdo sde</section><text>brdza ma ti/ ha taug+ha rab+mi/ ha ta d+harma sid d+hi/ ha ta sarba u pa d+ha na dz+nyA dz+nyA dz+nyA/ bi dz+nyA dz+nyA dz+nyA/ ri bi dz+nyA dz+nyA dz+nya/ sarba mArga dz+nya dz+nyA/ e Sha an+ta sang sA ra duHkhe swA hA/ rigs kyi bu 'dod pa'i chu bo thams cad kun tu skems par byed pa/ nges par 'byung ba'i pha rol du 'gro ba'i gzungs</text></item>
<item><p>113b1</p><section>mdo sde</section><text>sngags 'di bzung nas mi mjed kyi 'jig rten gyi khams su song shig /khyod kyis 'dod pa'i bdud kyi mchil pa thams cad dang / pha rol gnon pa dang / yul la brtson pa'i pha rol gnon pas pha rol gnon pa byed du zin kyang / sus kyang khyod kyi lus sam sems la</text></item>
<item><p>113b2</p><section>mdo sde</section><text>'dod pa'i kun tu sbyor ba dag gis gos par byed mi nus na gzungs sngags 'di ji ltar thos pa bzhin du sangs rgyas kyi zhing mi mjed du song nas kyang sbyor ba byos shig /der gal te bdud bye ba phrag brgya gsang sngags kyi sbyor ba thams cad dang / sman gyi sbyor ba thams cad</text></item>
<item><p>113b3</p><section>mdo sde</section><text>dang / chos kyi sbyor ba thams cad dang / lha dang / mi gzhan dag gis 'dod pa'i dri nga ba dag gis gos par bya ba lta ci smos/ de nas de'i tshe byang chub sems dpa' sems dpa' chen po nyi ma'i shugs kyi snying po la sogs pa byang chub sems dpa' bye ba khrag khrig brgya stong</text></item>
<item><p>113b4</p><section>mdo sde</section><text>phrag mang po dang / lha bye ba khrag khrig brgya stong phrag mang po dang / lha dang / mi rnams ngo mtshar rnyed cing rmad du byung ba rnyed par gyur nas 'di skad ces gsol to/ /sangs rgyas bcom ldan 'das rnams kyi ye shes gzigs pa dang / mnga' brnyes pa ni ngo mtshar lags so/ /</text></item>
<item><p>113b5</p><section>mdo sde</section><text>mchog tu ngo mtshar lags te/ 'dod pas kun tu gdung ba rnam par 'jig par bgyid pa'i gzungs sngags 'di ni bdag cag gis sngon ma thos lags so/ /de nas 'khor der lha'i bu mo dang / mi'i bu mo brgyad khri bzhi stong gis bsnyen bkur byas nas gzungs sngags 'di thos</text></item>
<item><p>113b6</p><section>mdo sde</section><text>par gyur to/ /thos ma thag tu de dag gi mo mtshan nub par gyur cing / pho mtshan byung bar gyur te/ thams cad kyang bla na med pa yang dag par rdzogs pa'i byang chub las phyir mi ldog par gyur to/ /de nas de bzhin gshegs pa tsam pa ka'i mdog gis me tog tsam pa ka'i</text></item>
<item><p>113b7</p><section>mdo sde</section><text>phreng ba bzhes te byang chub sems dpa' sems dpa' chen po nyi ma'i shugs kyi snying po la 'di skad ces bka' stsal to/ /kye rigs kyi bu me tog tsam pa ka'i phreng ba 'di dang / gzungs sngags nyi ma snang ba'i pad ma zhes bya ba 'di dang / bden pa dang rjes su 'thun pa'i bzod pa</text></item>
<item><p>114a1</p><section>mdo sde</section><text>de zung shig /'dod pa glog gi 'od lta bu sel bar byed pa 'di gnyis dang / chos kyi sgo mo der khyer la nga'i bkas de bzhin gshegs pa shAkya thub pa la gnod pa chung ngam/ bskyod pa yang ngam/ stobs dang bde bar reg pa la gnas sam zhes kyang zhus</text></item>
<item><p>114a2</p><section>mdo sde</section><text>la/ de la 'di skad du khyod la de bzhin gshegs pa tsam pa ka'i mdog zhu bar mdzad lags te/ btsun pa bcom ldan 'das ci bsnyung ba mi mnga' lags sam/ gnod pa chung ngam/ khyod kyi 'khor gus par nyan lags sam/ chos 'tshal ba lags sam/ chos kyis</text></item>
<item><p>114a3</p><section>mdo sde</section><text>gnas pa lags sam/ chos la brtson pa lags sam/ sangs rgyas kyi yul thams cad na nyon mongs pa sel bar bgyid pa de dag dang / chos kyi sgo la de bzhin gshegs pa des dad pa stsal te/ de nas 'dod pa glog gi 'od lta bu sel bar bgyid pa/ chos kyi sgo'i</text></item>
<item><p>114a4</p><section>mdo sde</section><text>gzungs sngags mthu stobs che ba/ phan yon che ba/ 'dod pa'i 'dod chags thams cad kun tu zad par bgyid pa/ gzugs kyi 'dod chags thams cad zad par bgyid pa nas/ ma rig pa'i mun pa'i phung po thams cad rab tu 'joms pa'i bar bgyid pa/ sdug bsngal</text></item>
<item><p>114a5</p><section>mdo sde</section><text>gyi khur 'dor bar bgyid pa bskur lags so zhes gsol cig/ //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po gsum pa/ des 'di skad ces gsol to/ /btsun pa bcom ldan 'das de bzhin 'tshal lags so/ /</text></item>
<item><p>114a6</p><section>mdo sde</section><text>yang de'i tshe byang chub sems dpa' brgyad khris tshig 'thun par 'di skad ces gsol to/ /btsun pa bcom ldan 'das de bzhin gshegs pa shAkya thub pa de la blta ba dang / phyag bgyi ba dang / mchod pa dang / bsnyen bkur bgyi ba dang / 'dus pa chen po de la yang blta ba'i</text></item>
<item><p>114a7</p><section>mdo sde</section><text>slad du/ bdag cag kyang mchi bar 'tshal te/ de bzhin gshegs pa de las 'dus pa chen po sangs rgyas kyi yul thams cad na nyon mongs pa sel bar bgyid pa'i chos kyi sgo bdag cag gis mnyan par bgyid lags so/ /de nas de bzhin gshegs pa tsam pa ka'i mdog</text></item>
<item><p>114b1</p><section>mdo sde</section><text>des de dag la 'di skad ces bka' stsal to/ /rigs kyi bu dag thams cad lhan cig 'thun par thams cad tshangs pa chen po'i lus byad dang / rtags dang / mdog dang / dbyibs dang / spyod lam gyis deng shig /de nas de'i tshe byang chub sems dpa' nyi ma'i shugs</text></item>
<item><p>114b2</p><section>mdo sde</section><text>kyi snying po la sogs pa byang chub sems dpa' bye ba khrag khrig brgya stong phrag mang po thams cad tshangs pa chen po'i lus byad dang / mdog dang / rtags dang / dbyibs dang / spyod lam du lus dag mngon par sprul nas/ de bzhin gshegs pa tsam pa ka'i</text></item>
<item><p>114b3</p><section>mdo sde</section><text>mdog gi zhabs gnyis la mgo bos phyag 'tshal te/ lan gsum du bskor ba byas nas de nas chas te yud tsam gyis sangs rgyas kyi zhing mi mjed 'dir phyin to/ /skyes bu dam pa de dag phyin pa tsam gyi mod la sangs rgyas kyi zhing mi mjed 'di thams cad du bcom ldan 'das</text></item>
<item><p>114b4</p><section>mdo sde</section><text>la mchod pa bya ba'i phyir me tog tsam pa ka'i char mngon par 'bebs par gyur to/ /de dag yul ma ga d+hA'i zhing ga la ba dang / bcom ldan 'das de bzhin gshegs pa shAkya thub pa ga la ba der nye bar dong ngo / /dong nas kyang bcom ldan 'das kyi zhabs gnyis la phyag 'tshal</text></item>
<item><p>114b5</p><section>mdo sde</section><text>te phyogs gcig tu 'khod do/ /bcom ldan 'das ni de'i bar du yang rgyal po gzugs can snying po dang thabs cig chos kyis gnas pa'i gtam kun tu spyod par mdzad do/ /de'i tshe lho phyogs na grong khyer chu dang rgyar dpag tshad gcig yod pa bye ma dag gis yongs su gang ba de snyed kyi</text></item>
<item><p>114b6</p><section>mdo sde</section><text>sangs rgyas kyi zhing 'das pa de na 'jig rten gyi khams snyigs ma lngas snyigs ma'i rgyal mtshan zhes bya ba yod de/ sangs rgyas kyi zhing de na de bzhin gshegs pa dgra bcom pa yang dag par rdzogs pa'i sangs rgyas ri dbang gi rgyal po zhes bya ba bzhugs te 'tsho zhing gzhes la chos kyang</text></item>
<item><p>114b7</p><section>mdo sde</section><text>ston to/ /'khor der yang byang chub sems dpa' sems dpa' chen po spos kyi glang po che zhes bya ba 'dus te 'dug par gyur to/ /des steng gi nam mkha' la byang chub sems dpa' grangs med dpag tu med pa lho phyogs kyi phyogs cha nas byang phyogs su 'gro ba dag mthong ngo / /</text></item>
<item><p>115a1</p><section>mdo sde</section><text>de nas gong du byang chub sems dpa' sems dpa' chen po de dag 'dong ba'i phyogs de la bltas te/ des der snang ba chen po mthong nas de bzhin gshegs pa ri dbang rgyal po la yongs su zhus so zhes bya ba nas/ de bzhin gshegs pa ri dbang rgyal po des byang</text></item>
<item><p>115a2</p><section>mdo sde</section><text>chub sems dpa' sems dpa' chen po spos kyi glang po che la 'di skad ces bka' stsal to zhes bya ba'i bar snga ma bzhin no/ /rigs kyi bu 'di lta ste/ grong khyer chu dang rgyar dpag tshad gcig yod pa bye ma dag gis yongs su gang bar gyur pa'i bye ma'i 'bru de dag ji snyed yod pa'i sangs</text></item>
<item><p>115a3</p><section>mdo sde</section><text>rgyas kyi zhing ji snyed 'das pa de na 'jig rten gyi khams mi mjed ces bya ba yod do/ /de na de bzhin gshegs pa shAkya thub pa zhes bya ba bzhugs te 'tsho zhing gzhes la chos kyang ston to/ /de na da ltar 'dus pa chen po yod de/ de na de bzhin gshegs pa de chos kyi tshul yun ring du</text></item>
<item><p>115a4</p><section>mdo sde</section><text>gnas par mdzad pa'i phyir dang / dkon mchog gsum gyi gdung rgyun mi gcad pa'i phyir dang / chos kyis gnas pa nyid rgyun mi gcad pa'i phyir dang / bdud kyi yul rnam par 'jig par mdzad pa'i phyir dang / chos kyi rgyal mtshan bsgreng bar mdzad pa'i phyir theg pa gsum</text></item>
<item><p>115a5</p><section>mdo sde</section><text>rnam par gtan la dbab pa bstan pa'i sgo'i chos kyi rnam grangs rab tu ston to/ /de bzhin gshegs pa de dag thams cad kyang rin po che'i tog ces bya ba'i gzungs sngags bshad nas gshegs so zhes bya ba nas/ de bzhin gshegs pa shAkya thub pa des byang chub sems dpa'</text></item>
<item><p>115a6</p><section>mdo sde</section><text>sems dpa' chen po rnams dang / nyan thos chen po rnams kyi 'dus pa chen po yang dag par 'dus par mdzad nas so so yang dag par rig pa bzhi dang ldan pa'i spyan gsum dang / tshangs pa'i gnas dag bstan kyang da dung 'khor sangs rgyas kyi zhing mi mjed sa dang steng gi</text></item>
<item><p>115a7</p><section>mdo sde</section><text>nam mkha' ma 'dres par gang zhig de bzhin gshegs pa mchog tu snyan pa gsung ba shAkya thub pa'i chos bstan pa la ngoms pa med do zhes bya ba'i bar ji skad sngar gsungs pa bzhin no/ /rigs kyi bu khyod nga'i bkas de bzhin gshegs pa shAkya thub pa la zhu ba'i phyir mi mjed kyi</text></item>
<item><p>115b1</p><section>mdo sde</section><text>'jig rten gyi khams su 'gro bar spro na der nyi ma'i shugs kyi snying po'i chos kyis gnas pa klu rnam par 'jig par mdzad pa'i 'od zer gyi le'u sems can rnams kyi las zad par 'gyur ba'i gzungs sngags la ngas dad pa sbyin par mdzad do/ /der stong pa nyid dang rjes su</text></item>
<item><p>115b2</p><section>mdo sde</section><text>'thun pa'i gzungs sngags mthu stobs che ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams cad kun tu zad par byed pa/ gzugs med pa'i 'dod chags thams cad kun tu zad par byed pa/ nga rgyal</text></item>
<item><p>115b3</p><section>mdo sde</section><text>dang / lhag pa'i nga rgyal dang / nga'o snyam pa'i nga rgyal thams cad kun tu zad par byed pa zhes bya ba nas zad pa shes pa skyed pa'i bar byed pa/ mi skye ba shes pa rtog par byed pa/ ma rig pa'i mun pa'i phung po thams cad rab tu 'joms par byed pa/ sdug bsngal gyi khur thams</text></item>
<item><p>115b4</p><section>mdo sde</section><text>cad 'dor bar byed pa 'di bskur bar mdzad do/ /tad ya thA/ d+hu ma te/ d+hu ma te/ ak+Shi d+hu ma te/ pra b+hA sa d+hu ma te/ sarbA kA sha d+hu ma te/ a ba bI k+Sha kha ga /bi mA na kha ga /a ba mo ha kha ga /a na n+ya kha ga /bya ba brid ti kha ga /a ro tsa na kha ga /a ni mA kha</text></item>
<item><p>115b5</p><section>mdo sde</section><text>ga /lo ka kha ga /shi khi kha ga /pi ti mi ra kha ga /na mo kha ga /ak+Shi kha ga /shro tra kha ga /g+h+rA Na kha ga /dzi hwA kha ga /kA ya kha ga /ma na kha ga /rU pa kha ga /shap+ta kha ga /gan+d+ha kha ga /ra sa kha ga /spar+sha kha ga /d+harma kha ga /tsak+Shu r+d+hA tu</text></item>
<item><p>115b6</p><section>mdo sde</section><text>kha ga /rU pa d+hA tu kha ga /tsak+Shurbi dz+nyA na d+hA tu kha ga /yA pad ma na d+hA tu kha ga /d+harma d+hA tu kha ga /man bi dz+nyA na d+hA tu kha ga /prith+wId+hA tu kha ga /a pa d+hA tu kha ga /te dzo d+hA tu kha ga /bA yud+hA tu kha ga /tsa tu ra a nu smr-it+yu pa s+thA na kha ga /yA ba da be Ni ka kha ga /yA bad</text></item>
<item><p>115b7</p><section>mdo sde</section><text>mArga kha ga /a b+hik+Shi pa/ a na na na/ ba na na/ sa mu dra na na/ sarba ka ra na na/ sarba saM ska ra bi she Sha na na/ a kin tsa na na na/ k+Sha ta k+Sha ta/ i li mi li/ i i i i li mi le swA hA/ rigs kyi bu stong pa nyid dang rjes su 'thun pa'i gzungs sngags de ni</text></item>
<item><p>116a1</p><section>mdo sde</section><text>'di yin te/ mthu stobs che ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams cad kun tu zad par byed pa zhes bya ba nas/ sdug bsngal gyi khur 'dor bar byed pa'i bar yin no/ /long la</text></item>
<item><p>116a2</p><section>mdo sde</section><text>sangs rgyas kyi zhing mi mjed du song shig /nga'i bkas de bzhin gshegs pa shAkya thub pa de la gnod pa chung ngam zhes bya ba nas/ gang la la sangs rgyas kyi yul 'dir chos ma lags pa'i 'khor lo bskor ba de la yang de bzhin gshegs pa ri dbang rgyal po des nyi ma'i snying po'i chos</text></item>
<item><p>116a3</p><section>mdo sde</section><text>kyis gnas pa klu'i yul rnam par 'jig par mdzad pa'i 'od zer gyi le'u dang / sems can rnams kyi las zad par 'gyur ba'i gzungs sngags 'di la dad pa stsol bar mdzad cing zhes bya ba'i bar dang / de nas kyang stong pa nyid dang rjes su 'thun pa'i gzungs sngags mthu stobs che</text></item>
<item><p>116a4</p><section>mdo sde</section><text>ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams cad kun tu zad par byed pa zhes bya ba nas/ sdug bsngal gyi khur thams cad 'dor bar byed pa 'di bskur lags so zhes bya ba'i bar snga ma bzhin no/ /de nas byang chub</text></item>
<item><p>116a5</p><section>mdo sde</section><text>sems dpa' sems dpa' chen po spos kyi glang po ches 'di skad ces gsol to/ /btsun pa bcom ldan 'das stong pa nyid dang rjes su 'thun pa'i gzungs sngags kyi yon tan gyi phan yon dang / stong pa nyid kyi phan yon bdag gis bzung lags na btsun pa bcom ldan 'das sangs</text></item>
<item><p>116a6</p><section>mdo sde</section><text>rgyas kyi zhing mi mjed der mchi ba la bdag 'jigs lags so/ /btsun pa bcom ldan 'das de ci'i slad du zhe na/ da ltar bcom ldan 'das las bdag gis mngon du thos shing mngon du bzung lags te/ 'di ltar sangs rgyas kyi zhing mi mjed de na sems can rnams mchog tu</text></item>
<item><p>116a7</p><section>mdo sde</section><text>'dod chags kyi shas che ba zhes bgyi ba nas/ bud med kyi nyes pas dge ba'i rtsa ba thams cad las yongs su nyams pa dag dang / ngan song ba dag dang / sems can dmyal ba pa'i bar 'byung zhing 'byung bar 'gyur ba'i bar gyi slad du'o/ /de nas de bzhin gshegs pa ri dbang rgyal po</text></item>
<item><p>116b1</p><section>mdo sde</section><text>des byang chub sems dpa' sems dpa' chen po spos kyi glang po che la 'di skad ces bka' stsal to/ /nam mkha' la rkyen gsum yod de/ gsum gyis khyab pas rnam par mdzes so/ /gangs ni gdung bar mi byed do/ /chu klung dag la chu skam par mi 'gyur ro/ /rkyen</text></item>
<item><p>116b2</p><section>mdo sde</section><text>gsum pa dag la mkhas pa dang / bzod pa dang / bsdams pas lus khyab pa ni lung gis ma rig pa'i chu bos kyang dbang po drug gdung bar mi byed do/ /byis pas smras pa/ rkyen gsum gyis chu bo dag las thar bar byed cing sems can med pa dang / phung po'i khur</text></item>
<item><p>116b3</p><section>mdo sde</section><text>'dor ba'i chos ston par byed do/ /khyod kyis mi skye ba'i chos la bzod pa rnam pa bcu gsum rab tu bsgoms pa yin zhing 'jigs pa thams cad spangs pa yin na/ ci'i phyir khyod 'jigs so zhes smra bar byed/ kha cig tu ni khyod tshangs pa'i lus byad kyis sangs rgyas</text></item>
<item><p>116b4</p><section>mdo sde</section><text>kyi zhing dag na sems can rnams thar bar byed do/ /kha cig tu ni dbang phyug chen po dang / kha cig tu ni brgya byin dang / kha cig tu ni sred med kyi bu dang / kha cig tu ni lha'i lus byad dang / kha cig tu ni gnod sbyin dang / klu'i dbang po dang / lha ma yin dang / kha cig</text></item>
<item><p>116b5</p><section>mdo sde</section><text>tu ni 'khor los sgyur ba'i lus byad dang / kha cig tu ni sman pa'i lus byad dang / rgyal rigs kyi lus byad dang / de bzhin du kha cig tu ni bram ze'i lus byad dang / kha cig tu ni nyan thos kyi lus byad dang zhes bya ba nas/ kha cig tu ni sangs rgyas kyi zhing mang por blon</text></item>
<item><p>116b6</p><section>mdo sde</section><text>po'i bar gyi lus byad du kun tu snang bar byed de/ sangs rgyas kyi zhing nyon mongs pa can dag tu dus rtag tu sangs rgyas kyi zhing yongs su dag par byed pa yin na ci ste sems can rnams yongs su smin par byed pa'i don du 'jigs pa'i tshig smra bar byed/ rigs kyi bu khyod la mi zad</text></item>
<item><p>116b7</p><section>mdo sde</section><text>pa'i sbubs lung bstan pa zhes bya ba sems kyi tshor ba sgrub pa/ thams cad mkhyen pa'i ye shes yang dag par 'du ba/ bdud bzhi 'dul bar byed pa sgrub pa/ dkon mchog gsum gyi gdung gi gags med par sgrub pa/ klu'i yul thams cad rnam par 'jig par byed pa'i 'od</text></item>
<item><p>117a1</p><section>mdo sde</section><text>zer sgrub pa/ sems can rnams kyi las thams cad zad par 'gyur ba sgrub pa/ byams pa chen po dang sems can yongs su smin par byed pa sgrub pa/ snying rje chen po dang bsams bzhin du ngan 'gror skye ba dang / sems can yongs su skyob pa sgrub pa/</text></item>
<item><p>117a2</p><section>mdo sde</section><text>sems can thams cad kyi sems yang dag par dga' bar byed pa sgrub pa/ sems can thams cad kyi lam ngan pa dang / lta ba ngan pa dang / 'dod pa ngan pa dang / smon lam ngan pa dang / theg pa ngan pa phyir ldog par byed pa sgrub pa/ sems can thams cad ngan</text></item>
<item><p>117a3</p><section>mdo sde</section><text>'gro las nges par rnam par thar bar byed pa sgrub pa/ bud med thams cad yongs su thar bar byed cing sems can skyes bu 'thob pa sgrub pa/ chos kyi phung po thams cad zad mi shes pa sgrub pa/ ser sna thams cad sel bar byed pa sgrub pa/ ting nge 'dzin gyi phung po dang</text></item>
<item><p>117a4</p><section>mdo sde</section><text>mngon par shes pa thams cad mi zad pa sgrub pa/ sems can thams cad dad par byed pa dang / byang chub sems dpa'i lam la gzhog par byed pa sgrub pa/ nyan thos dang rkyen gyi theg pa sgyur ba sgrub pa zhes bya ba nas/ bla na med pa'i yongs su mya ngan las 'das pa'i bar sgrub</text></item>
<item><p>117a5</p><section>mdo sde</section><text>pa 'di ni mi zad pa'i sbubs lung bstan pa zhes bya ba yin te/ sems can rnams thos pa tsam gyi mod la las kyi sgrib pa dang / sems can gyi sgrib pa dge ba'i rtsa ba thams cad kyi bgegs byed pa/ 'phangs pa/ yongs su ma spyad pa/ ma zad pa/ ma sbyangs pa gang gA'i</text></item>
<item><p>117a6</p><section>mdo sde</section><text>klung gi bye ma'i tshad snyed kyang ma lus par zad par 'gyur te/ 'bras bu 'grub par mi 'gyur ro/ /mtshams med pa'i las rnams dang / dam pa'i chos spong ba'i las rnams dang / 'phags pa la skur pa 'debs pa'i las rnams ni ma gtogs so/ /rigs kyi bu gang</text></item>
<item><p>117a7</p><section>mdo sde</section><text>la la mi zad pa'i sbubs lung bstan pa zhes bya ba 'di lan cig tsam sems rtse gcig pas nyan par byed na de la dga' ba dang / dad pa dang / nye bar rtog pa kun tu skyed par byed do/ /de'i las kyi sgrib pa dang / sems can gyi sgrib pa dge ba'i rtsa ba thams cad kyi bgegs byed</text></item>
<item><p>117b1</p><section>mdo sde</section><text>pa/ 'phangs pa/ yongs su ma spyad pa/ ma zad pa/ ma sbyangs pa gang gA'i klung gi bye ma snyed kyang ma lus par zad par 'gyur ro zhes bya ba nas 'bras bu 'grub par mi 'gyur ba'i bar du 'gyur ro/ /de dge ba'i rtsa ba ji lta bu kun tu spyod kyang rung / gal te sbyin pa'i pha rol</text></item>
<item><p>117b2</p><section>mdo sde</section><text>tu phyin pa kun tu rtsom par byed na yang de sangs rgyas thams cad kyis byin gyis brlabs par 'gyur ro/ /byang chub sems dpa' dang / rkyen gyi rgyal ba dang / dgra bcom pa thams cad kyis kyang byin gyis brlabs par 'gyur ro/ /de'i khyim longs spyod zad mi shes par</text></item>
<item><p>117b3</p><section>mdo sde</section><text>yang 'gyur ro/ /lus dang / ngag dang / yid ser sna'i dri ma dang bral bas snod yin zhing / snod du gyur pa'i sbyin gnas la brnyas pa med pa'i sems kyis mi dmigs pa'i tshul gyis sbyin pa byin par byed na/ tha na yan lag gi dam pa mgo yongs su gtong bar byed na yang</text></item>
<item><p>117b4</p><section>mdo sde</section><text>de la lha dang lha ma yin du bcas pa'i 'jig rten sus kyang bar chad bya bar mi nus te/ mtshams med pa dang / 'phags pa la skur pa 'debs pa dang / dam pa'i chos spong bar byed pa ni ma gtogs so/ /gal te yang de tshul khrims kyi pha rol tu phyin pa la brtson par byed</text></item>
<item><p>117b5</p><section>mdo sde</section><text>pa na de 'di lta bu rtsom par byed de/ 'phags pa dgyes pa dang / 'phags pas byin gyis brlabs pa dang / rnam par dag pa'i tshul khrims dang / bzod pa dang / nges pa la gnas par byed na brgya byin dang / tshangs pa dang / 'jig rten skyong ba thams cad kyis dad par</text></item>
<item><p>117b6</p><section>mdo sde</section><text>bya ba'i 'os su gyur pa dang / phyag bya ba'i 'os su gyur pa dang / rgyal rigs dang / bram ze dang / rje'u rigs dang / dmangs rigs thams cad kyis phyag bya ba'i 'os su gyur pa yin/ gzhan la mi smod pa yin/ bdag la mi stod pa yin zhing rnyed pa dang bkur sti la lhag</text></item>
<item><p>117b7</p><section>mdo sde</section><text>par chags pa med pas nyin mtshan 'das par byed do/ /bde bar gnyid kyis log pa dang / bde bar sad par 'gyur ro/ /gnod pa chung ba dang / bza' ba dang / btung ba mod cing mang ba dang / snying rje la gnas pa dang / sems can thams cad la phan par 'dod pa</text></item>
<item><p>118a1</p><section>mdo sde</section><text>dang / rtsol ba don yod par 'gyur ro/ /phyi ma'i dus na 'chi ba'i tshe phyogs bcu nas sangs rgyas bcom ldan 'das dag mthong bar 'gyur zhing de dag kyang de la skyes bu dam pa legs so legs so/ /khyod tshul khrims skyon med pa yin gyis nged kyi zhing</text></item>
<item><p>118a2</p><section>mdo sde</section><text>yongs su dag pa dag tu tshur shog /der nged kyis khyod sa bcu la rnam par gzhag par bya'o zhes lung ston par 'gyur ro/ /de sangs rgyas mthong ba'i rgyus 'phags pa'i dga' ba dang / dad pa skye bar 'gyur ro/ /de 'chi ba'i dus byas nas kyang sangs rgyas kyi zhing yongs</text></item>
<item><p>118a3</p><section>mdo sde</section><text>su dag pa stong pa ma yin pa dag tu skye bar 'gyur ro/ /de der yang myur du sa bcu 'thob par 'gyur ro/ /de sa bcu la gnas nas myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /skyes bu de mi zad pa'i sbubs lung bstan pa 'di</text></item>
<item><p>118a4</p><section>mdo sde</section><text>thos pa tsam gyi mod la de gal te brtson 'grus kyi pha rol tu phyin pa la goms par byed na de 'di lta ste/ sbyin pa dang / snyan par smra ba dang / don byed pa dang / don 'thun pas brtson 'grus dang / stobs dang / spro ba dang / blo dang / pha rol gnon pa dam pa de lta bu dang ldan</text></item>
<item><p>118a5</p><section>mdo sde</section><text>par 'gyur ro/ /lha'i dbang po dang / klu'i dbang po dang / gnod sbyin gyi dbang po dang / lha ma yin gyi dbang po dang / nam mkha' lding gi dbang po dang / mi 'am ci'i dbang po dang / lto 'phye chen po'i dbang po dang / mi'i dbang po thams cad kyis dad par bya ba'i 'os</text></item>
<item><p>118a6</p><section>mdo sde</section><text>su gyur pa yin/ mchod pa'i 'os su gyur pa dang / phyag bya ba'i 'os su gyur pa yin/ dran par bya ba'i 'os su gyur pa yin/ mngon par dga' bar bya ba'i 'os su gyur pa dang / rab tu srung ba'i 'os su gyur pa yin pa nas myur du bla na med pa yang dag par rdzogs pa'i byang chub</text></item>
<item><p>118a7</p><section>mdo sde</section><text>mngon par rdzogs par 'tshang rgya ba'i bar du 'gyur ro/ /skyes bu de mi zad pa'i sbubs lung bstan pa 'di thos pa tsam gyi mod la gal te bzod pa'i pha rol tu phyin pa la goms par byed na de sems can thams cad dang bral ba dang / mi dmigs pa dang ldan pa dang / 'phags pas byin</text></item>
<item><p>118b1</p><section>mdo sde</section><text>gyis brlabs pa dang / chos la dmigs pa'i bzod pa de lta bu 'thob par 'gyur te/ des kyang de'i yan lag dang nying lag dag phyung zhing bcad na yang sems kyi skad cig gcig kyang khro ba skyed par mi 'gyur zhing khro ba thams cad spangs par 'gyur ro/ /lha'i dbang po thams</text></item>
<item><p>118b2</p><section>mdo sde</section><text>cad nas mi'i dbang po thams cad kyi bar gyis dad par bya ba'i 'os su gyur pa nas myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/ /de bzhin du skyes bu de mi zad pa'i sbubs lung bstan pa 'di thos pa tsam gyi mod</text></item>
<item><p>118b3</p><section>mdo sde</section><text>la gal te bsam gtan gyi pha rol tu phyin pa la goms par byed na myur du 'phags pas byin gyis brlabs pa dang / chos la dmigs pa'i bsam gtan dang / rnam par thar pa dang / gzugs med pa'i snyoms par 'jug pa dang / ting nge 'dzin gyi sgo dang / gzungs</text></item>
<item><p>118b4</p><section>mdo sde</section><text>kyi sgo dang / bzod pa'i sgo de lta bu bye ba phrag brgya stong thob par 'gyur ro/ /dus thams cad du sangs rgyas thams cad kyis dgongs par 'gyur ro/ /de lha'i dbang po thams cad nas mi'i dbang po thams cad kyi bar gyis bsams par 'gyur zhing dad par bya ba'i 'os</text></item>
<item><p>118b5</p><section>mdo sde</section><text>su gyur pa nas myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/ /rigs kyi bu gang la la mi zad pa'i sbubs lung bstan pa zhes bya ba 'di lan cig tsam sems rtse gcig pas nyan par byed na de la lhag par yang dga'</text></item>
<item><p>118b6</p><section>mdo sde</section><text>ba dang / dad pa dang / nye bar rtog pa kun tu skyed par byed do/ /de las kyi sgrib pa dang / sems kyi sgrib pa dang / chos kyi sgrib pa dang / nyon mongs pa'i sgrib pa dge ba'i rtsa ba thams cad kyi bgegs byed pa/ 'phangs pa/ so sor ma rten pa/ ma zad pa/ ma</text></item>
<item><p>118b7</p><section>mdo sde</section><text>sbyangs pa gang gA'i klung gi bye ma snyed kyang ma lus par zad par 'gyur te/ de la 'bras bu 'grub par mi 'gyur ro/ /mtshams med pa byed pa dang / dam pa'i chos spong bar byed pa dang / 'phags pa la skur pa 'debs par byed pa'i las rnams ni ma gtogs so/ /de gang</text></item>
<item><p>119a1</p><section>mdo sde</section><text>gi tshe 'phags pa rnams kyi shes rab kyi pha rol tu phyin pa la goms par byed na de sangs rgyas thams cad kyis byin gyis brlabs par 'gyur ro/ /byang chub sems dpa' dang / rang rgyal ba dang / dgra bcom pa thams cad kyis byin gyis brlabs par</text></item>
<item><p>119a2</p><section>mdo sde</section><text>'gyur ro/ /dben pa la mngon par dga' bar 'gyur ro/ /gang dag gis de la 'phags pa'i shes rab kyi dbang po legs par sbyang bar byas pa dang / shin tu mthar phyin par 'gyur ba'i chos de lta bu dag de'i sems dang sems las byung ba dag gi nang du skye bar 'gyur ro/ /</text></item>
<item><p>119a3</p><section>mdo sde</section><text>de chos thams cad la zhugs par 'gyur zhing the tsom med pa dang the tsom las rgal bar 'gyur ro/ /lha dang lha ma yin du bcas pa'i 'jig rten gyis mi rdzi bar 'gyur ro/ /de lha'i dbang po thams cad dang / gnod sbyin gyi dbang po dang / lha ma yin gyi dbang po dang / nam</text></item>
<item><p>119a4</p><section>mdo sde</section><text>mkha' lding gi dbang po dang / mi 'am ci'i dbang po dang / mi'i dbang po thams cad kyis dad par bya ba'i 'os su gyur pa dang / dran par bya ba'i 'os su gyur pa dang / mngon par dga' bar bya ba'i 'os su gyur pa dang / mchod pa bya ba'i 'os su gyur pa dang / phyag bya</text></item>
<item><p>119a5</p><section>mdo sde</section><text>ba'i 'os su gyur pa dang / rab tu bsrung ba'i 'os su gyur pa yin no/ /de phyi ma'i dus na 'chi ba'i tshe phyogs bcu kun tu goms pa'i sangs rgyas bcom ldan 'das dag mthong bar 'gyur ro/ /sangs rgyas bcom ldan 'das de dag kyang de la phyag rkyong bar mdzad cing de la</text></item>
<item><p>119a6</p><section>mdo sde</section><text>'di skad du skyes bu dam pa nged kyi sangs rgyas kyi zhing yongs su dag par tshur shog /der gnas par byos shig /der nged kyis rigs pas sa bcu la gzhag par mdzad do zhes kyang gsung bar 'gyur ro/ /de sangs rgyas mthong ba dang / 'phags pa'i dga' ba dang / dad</text></item>
<item><p>119a7</p><section>mdo sde</section><text>pa des 'chi ba'i dus byas nas sangs rgyas kyi zhing yongs su dag pa stong pa ma yin pa de dag tu skye bar 'gyur ro/ /de der yang sa bcu 'thob cing ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya'o/ /rigs kyi bu mi zad pa'i</text></item>
<item><p>119b1</p><section>mdo sde</section><text>sbubs lung bstan pa chen po 'di ni de ltar phan yon che ba yin no/ /sangs rgyas kyi zhing yongs su dag pa thams cad nas smad cing bor ba mtshams med pa byed pa dang / dam pa'i chos spong ba dang / 'phags pa la skur pa 'debs pa dang / ltung ba'i rtsa ba byung ba'i sems</text></item>
<item><p>119b2</p><section>mdo sde</section><text>can gang mi zad pa'i sbubs lung bstan pa chen po 'di thos nas byams pa'i sems dang ldan pa dang / sems can thams cad la snying brtse ba'i sems dang ldan pa dang / mnyam pa'i sems dang ldan pa dang / phra ma mi byed pa'i sems dang ldan pa dang / tshig kyal pa mi</text></item>
<item><p>119b3</p><section>mdo sde</section><text>smra ba'i sems dang ldan pas lo bdun du gnas par byed cing rtag tu sangs rgyas rjes su dran pa sgom par byed la/ nyin lan gsum mtshan lan gsum du chos gos phrag pa gcig tu bgos nas pus mo'i lha nga gnyi ga sa la btsugs te/ thal mo sbyar nas mngon du sangs</text></item>
<item><p>119b4</p><section>mdo sde</section><text>rgyas yid la byed pas mi zad pa'i sbubs lung bstan pa 'di dran par byed na lo bdun 'das nas de'i las drag po thams cad ma lus par zad par 'gyur zhing sbyangs par 'gyur te/ rigs kyi bu mi zad pa'i sbubs lung bstan pa chen po 'di ni de ltar rdzu 'phrul che ba yin</text></item>
<item><p>119b5</p><section>mdo sde</section><text>no/ /'dir dbang phyug la mngon par 'dod pa'i bud med gang zhig mi zad pa'i sbubs lung bstan pa 'di thos nas zla ba bdun du nyin lan gsum mtshan lan gsum pus mo'i lha nga gnyi ga sa la btsugs te/ thal mo sbyar nas mdun du mngon du sangs rgyas yid la byed pas mi zad</text></item>
<item><p>119b6</p><section>mdo sde</section><text>pa'i sbubs lung bstan pa 'di dran par byed na bud med de ris 'thun par dbang phyug chen po thob par 'gyur ro/ /phyis kyang bla na med pa yang dag par rdzogs pa'i byang chub kyi bar du rang gi smon lam ma gtogs par 'khor bar bud med kyi dngos po 'thob par mi 'gyur ro/ /khyod</text></item>
<item><p>119b7</p><section>mdo sde</section><text>mngon par 'dod pa'i bud med gang zhes bya ba nas rigs mngon par 'dod pa'i bud med gang zhes bya ba'i bar dang / nor mngon par 'dod pa'i bud med gang zhes bya ba'i bar dang / mngal na bu yod pa'i khur gyis skyo ba'i bud med gang zhes bya ba'i bar dang / bu mngon par</text></item>
<item><p>120a1</p><section>mdo sde</section><text>'dod pa'i bud med gang zhes bya ba'i bar de khrus byas nas byi 'chor pa srung bar byed cing nyin lan gsum dben par/ mtshan lan gsum dben par pus mo'i lha nga gnyi ga sa la btsugs te thal mo sbyar ba rab tu btud nas mdun du mngon du sangs rgyas yid</text></item>
<item><p>120a2</p><section>mdo sde</section><text>la byed pas mi zad pa'i sbubs lung bstan pa chen po 'di dran par byed na bud med de bu ji lta bu 'dod pa de lta bu 'byung bar 'gyur ro/ /bla na med pa'i yongs su mya ngan las 'das pa'i bar du yang rang gi smon lam ma gtogs par de'i bud med 'thob pa'i tha ma yin no/ /</text></item>
<item><p>120a3</p><section>mdo sde</section><text>mi zad pa'i sbubs lung bstan pa chen po 'di ni de ltar don che ba de ltar phan yon che ba ste khyed kyis sngon ma thos pa yin no/ /tad ya thA/ sha ra Na bya ya/ shik+Sha bya ya/ smr-iti bya ya/ bra h+ma Ni bya ya/ r-id+d+hibya ya/ in+d+rI ya bya ya/ ba la bya ya/ bo d+h+yang+ga bya ya/ sa mA d+hi bya ya/ d+hA ra</text></item>
<item><p>120a4</p><section>mdo sde</section><text>NI bya ya/ k+ShAn ti bya ya/ b+h+ya na bya ya/ a rU pa bya ya/ a ni na dza bya ya/ mArga bya ya/ a bi dz+nyA bya ya/ pra ti sa ma bid bya ya/ b+hU mi bya ya/ bid+yA bya ya/ ma hA mai tri bya ya/ ma hA kA ru NA bya ya/ prI th+wI bya ya/ sa twa bya ya/ d+ha rma bya ya/ ta mo bya ya/ a lo ka bya ya/</text></item>
<item><p>120a5</p><section>mdo sde</section><text>pra ti b+ha sa bya ya/ pra ti shrud ka bya ya/ ga ga na bya ya/ ma ru ta bya ya/ shU n+ya tA bya ya/ pra Ni hi ta bya ya/ a ni mit+ta bya ya/ ru ta bya ya/ g+ho Sha bya ya/ kin tsa nA bya ya/ a b+hi sa ma ya a nU na/ a pa ha/ tsa tsa tsa tsa/ tsA rA tsa/ tsa ra bi mu/ tsa bi tsak+Sha tsa/ ku tsa tsA</text></item>
<item><p>120a6</p><section>mdo sde</section><text>ra bi mu/ bya ya bi mu/ k+Sha ya bi mu/ a sa mu dra/ tsa ra bi mu/ ts+tsha da bi mu/ A kA sha bi mu/ byu pa sha ma bi mu/ a nA b+ha sa bi mu/ a ha ta bi mu/ A ra pA ra bi mu/ a ra pa ra bi mu/ u pa sha ma sa li la bi mu swA hA/ rigs kyi bu mi zad pa'i sbubs lung bstan</text></item>
<item><p>120a7</p><section>mdo sde</section><text>pa chen po de ni 'di yin te/ yon tan che ba/ don che ba/ phan yon che ba/ sems can thams cad dbang du byed pa/ sems can thams cad la phan par byed pa/ sems can thams cad 'khru bar byed pa/ snang bar byed pa/ nye bar zhi bar byed pa yin no/ /long la</text></item>
<item><p>120b1</p><section>mdo sde</section><text>nga'i bkas de bzhin gshegs pa shAkya thub pa la zhu ba'i phyir mi mjed kyi 'jig rten gyi khams su song shig /de nas thams cad dang ldan pa'i 'khor de ngo mtshar thob cing shin tu dga' ba thob nas 'di skad ces gsol to/ /sangs rgyas bcom ldan 'das rnams kyi sgrib pa</text></item>
<item><p>120b2</p><section>mdo sde</section><text>mi mnga' ba'i ye shes gzigs pa dang / lung bstan pa gang gis sems can rnams kyi las kyi sgrib pa dge ba'i rtsa ba thams cad la bgegs bgyid pa chung ngu dang / 'bring dang / chen po sra ba dag ma lus par bas par 'gyur zhing myur du byang grol gyi bde ba yang rjes</text></item>
<item><p>120b3</p><section>mdo sde</section><text>su 'thob par 'gyur ba'i lung bstan pa chen po de lta bu de bzhin gshegs pas bstan pa ni ngo mtshar lags so/ /de'i tshe byang chub sems dpa' spos kyi glang po ches ched du brjod pa 'di ched du brjod do/ /'jig rten thams cad sgrol bgyid pa/ /mi zad sbubs</text></item>
<item><p>120b4</p><section>mdo sde</section><text>bshad ji lta bar/ /sems can dag gi las rnams kun/ /zad bgyid gnyis pa ma mchis so/ /'khor ba rang gis las gang dag /bgyis pa rnams ni ring du spong / /sdug bsngal kun las grol 'gyur zhing / /bsod nams gzi brjid ldan par 'gyur/ /</text></item>
<item><p>120b5</p><section>mdo sde</section><text>srid pa'i rgya mtsho skems bgyid cing / /sdig pa thams cad 'joms par bgyid/ /gang na 'dren pa bzhugs 'gyur ba'i/ /zhing dag tu ni myur 'gro bgyid/ /sdug bsngal snod kyi 'khor ba na/ /nyes dmigs mang po mthong nas kyang / /nyon mongs thams</text></item>
<item><p>120b6</p><section>mdo sde</section><text>cad sel bgyid cing / /byang chub dam pa thob par 'gyur/ /sems can gang tshul 'di nyan na/ /thub par dka' bar 'gyur ba lags/ /de bas bkur sti bgyis nas mnyan/ /dpal kun thob par bgyis pa lags/ /btsun pa bcom ldan 'das mi zad pa'i</text></item>
<item><p>120b7</p><section>mdo sde</section><text>sbubs lung bstan pa chen po 'di bdag gis bzung lags te/ mi mjed kyi 'jig rten gyi khams su bdag mchi lags so/ /yang de'i tshe 'khor de na byang chub sems dpa' sems dpa' chen po ting nge 'dzin dag las langs nas ring po ma lon pa grangs med dpag tu med pa</text></item>
<item><p>121a1</p><section>mdo sde</section><text>dag gis tshig 'thun par 'di skad ces gsol to/ /btsun pa bcom ldan 'das bdag cag kyang de bzhin gshegs pa shAkya thub pa la blta ba dang / phyag bgyi ba dang / mchod pa dang / bsnyen bkur bgyi ba dang / 'dus pa chen po blta ba dang / nyi</text></item>
<item><p>121a2</p><section>mdo sde</section><text>ma'i snying po'i chos kyi rnam grangs sngon chad ma thos pa nyan par 'tshal lags na bcom ldan 'das der bdag cag mchi bar gnang bar mdzad du gsol/ de nas de bzhin gshegs pa ri dbang rgyal po des 'di skad ces bka' stsal to/ /rigs kyi bu dag thams cad</text></item>
<item><p>121a3</p><section>mdo sde</section><text>lhan cig 'thun par brgya byin gyi cha byad dang / spyod lam dang / rtags dang / dbyibs dag dang / dbang phyug la dbang bas deng shig /de nas byang chub sems dpa' sems dpa' chen po spos kyi glang po che byang chub sems dpa' sems dpa' chen po grangs med</text></item>
<item><p>121a4</p><section>mdo sde</section><text>dpag tu med pa thams cad dang lhan cig tu thams cad 'grogs shing 'thun par brgya byin gyi cha byad dang / spyod lam dang / rtags dang / dbyibs dag dang / dbang phyug la dbang bar bdag nyid mngon par sprul nas bcom ldan 'das de bzhin gshegs pa ri dbang</text></item>
<item><p>121a5</p><section>mdo sde</section><text>rgyal po'i zhabs gnyis la mgo bos phyag 'tshal te/ lan gsum bskor ba byas te de nas chas so/ /de dag yud tsam gyis mi mjed kyi 'jig rten gyi khams 'dir phyin te/ de dag phyin pa'i mod la sangs rgyas kyi zhing mi mjed 'dir bcom ldan 'das shAkya thub pa de</text></item>
<item><p>121a6</p><section>mdo sde</section><text>la mchod pa'i las bya ba'i phyir spos kyi char chen po mngon par rab tu phab ste/ 'di lta ste/ tsan dan gor shir Sha dang / tsan dan sbrul gyi snying po dang / ta ma la'i 'dab ma dang / a ga ru dang / rgya spos dang / dus kyi rjes su 'brang ba'i tsan dan gyi phye ma'i char mngon par</text></item>
<item><p>121a7</p><section>mdo sde</section><text>rab tu phab bo/ /de dag de bzhin gshegs pa shAkya thub pa ga la ba der dong ste phyin nas kyang thams cad brgya byin gyi cha byad kyis bcom ldan 'das kyi zhabs gnyis la mgo bos phyag 'tshal te/ lan gsum bskor ba byas nas phyogs gcig tu 'khod do/ /bcom ldan</text></item>
<item><p>121b1</p><section>mdo sde</section><text>'das ni de'i bar du yang rgyal po gzugs can snying po dang thabs cig chos kyis gnas pa'i gtam kun tu spyod par mdzad do/ /yang de'i tshe nub phyogs logs kyi phyogs cha sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das</text></item>
<item><p>121b2</p><section>mdo sde</section><text>pa de na/ sangs rgyas kyi zhing snyigs ma lnga dang ldan par gnas pa snying po'i rgyal mtshan zhes bya ba yod do/ /sangs rgyas kyi zhing snying po'i rgyal mtshan de na de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po zhes bya</text></item>
<item><p>121b3</p><section>mdo sde</section><text>ba bzhugs te/ 'tsho zhing gzhes la 'khor bzhi po rnams kyi bsam pa ji lta ba bzhin du sems can rnams la chos kyang ston to/ /'khor de na yang byang chub sems dpa' sems dpa' chen po snang ba'i snying po dpal zhes bya ba chos mnyan pa'i phyir 'dus te 'dug par</text></item>
<item><p>121b4</p><section>mdo sde</section><text>gyur to/ /des kyang gyen du rnam par bltas so/ /des steng gi nam mkha' la byang chub sems dpa' sems dpa' chen po grangs med dpag tu med pa nub phyogs kyi phyogs cha nas shar phyogs su 'gro ba dag mthong ngo / /des gang du byang chub sems dpa' sems dpa' chen po</text></item>
<item><p>121b5</p><section>mdo sde</section><text>de dag 'dong ba'i shar phyogs la rnam par bltas te/ des der snang ba chen po mthong nas de bzhin gshegs pa ye shes dpal brtsegs rgyal po la yongs su zhus so zhes bya ba nas/ de bzhin gshegs pa ye shes dpal brtsegs rgyal po des byang chub sems dpa'</text></item>
<item><p>121b6</p><section>mdo sde</section><text>sems dpa' chen po snang ba'i snying po dpal la 'di skad ces bka' stsal to zhes bya ba'i bar dang / rigs kyi bu shar phyogs kyi phyogs cha sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das nas snyigs ma lnga dang ldan par</text></item>
<item><p>121b7</p><section>mdo sde</section><text>gnas pa de na 'jig rten gyi khams mi mjed ces bya ba yod de/ de na sangs rgyas bcom ldan 'das de bzhin gshegs pa shAkya thub pa zhes bya ba bzhugs te/ 'tsho zhing gzhes la chos kyang ston to zhes bya ba'i bar dang / de'i tshe de na 'dus pa chen po yod de/ de na de bzhin</text></item>
<item><p>122a1</p><section>mdo sde</section><text>gshegs pa de chos kyi tshul dang dkon mchog gsum gyi gdung ring du gnas par mdzad pa'i phyir dang / chos kyis gnas pa nyid rgyun mi gcad pa'i phyir dang / bdud kyi yul rnam par 'jig par mdzad pa'i phyir dang / chos kyi rgyal mtshan bsgreng bar</text></item>
<item><p>122a2</p><section>mdo sde</section><text>mdzad pa'i phyir theg pa gsum rnam par gtan la dbab pa bstan pa'i sgo'i chos kyi rnam grangs rab tu ston to/ /der de bzhin gshegs pa thams cad gshegs nas rin po che'i tog ces bya ba'i gzungs sngags bshad nas kyang de dag gshegs par mdzad do/ /</text></item>
<item><p>122a3</p><section>mdo sde</section><text>yang de bzhin gshegs pa shAkya thub pa des byang chub sems dpa' sems dpa' chen po rnams dang / nyan thos chen po rnams kyi 'dus pa chen po yang dag par 'dus par mdzad de/ der so so yang dag par rig pa bzhi dang ldan pa'i spyan gsum dang / tshangs pa'i</text></item>
<item><p>122a4</p><section>mdo sde</section><text>gnas pa dag bstan kyang da dung 'khor sangs rgyas kyi zhing mi mjed sa dang nam mkha'i lam thams cad ma 'dres par gang ba zhig de bzhin gshegs pa mchog tu snyan par gsung ba shAkya thub pa'i chos bstan pas ngoms pa med do zhes bya ba'i bar ji ltar sngar gsungs pa</text></item>
<item><p>122a5</p><section>mdo sde</section><text>bzhin te/ rigs kyi bu khyod nga'i bkas de bzhin gshegs pa shAkya thub pa la zhu ba'i phyir mi mjed kyi 'jig rten gyi khams su 'gro bar spro na/ der nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi</text></item>
<item><p>122a6</p><section>mdo sde</section><text>las zad par 'gyur ba'i gzungs sngags la ngas dad pa sbyin par mdzad do/ /der smon pa med pa dang rjes su 'thun pa'i bzod pa mthu stobs che ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams</text></item>
<item><p>122a7</p><section>mdo sde</section><text>cad kun tu zad par byed pa/ gzugs med pa'i 'dod chags thams cad kun tu zad par byed pa/ nga rgyal dang / lhag pa'i nga rgyal dang / nga'o snyam pa'i nga rgyal thams cad kun tu zad par byed pa zhes bya ba nas/ zad pa shes pa skyed pa'i bar byed pa/ mi skye ba shes</text></item>
<item><p>122b1</p><section>mdo sde</section><text>pa rtogs par byed pa/ ma rig pa'i mun pa'i phung po thams cad rab tu 'joms par byed pa/ sdug bsngal gyi khur 'dor bar byed pa 'di bskur bar mdzad do/ /tad ya thA/ sha na sha ba/ ma sha na sha ba/ a bak+Sha sha ba/ k+Shu k+Shu ta sha ba/ tsak+Shu sha ba/ shro</text></item>
<item><p>122b2</p><section>mdo sde</section><text>tra sha ba/ g+h+rA Na sha ba/ dzi hwa sha ba/ kA ya sha ba/ ma na sha ba/ k+Shu b+ha bi d+ha/ tsak+Shu pra ti bi sha ba/ shro tra a b+ha k+Sha b+ha/ g+h+rA Na te dza k+Sha b+ha/ dzi hwa bA yu k+Sha b+ha/ kA ya kra ma k+Sha b+ha/ ma na o dza/ A lo ka dz+nyA yak+Sha b+ha/ bI dza sang kra ma k+Sha b+ha/ ang ga ra kha ga</text></item>
<item><p>122b3</p><section>mdo sde</section><text>k+Sha b+ha/ sa mA ro pa bya yak+Sha b+ha/ sha ma ka na k+Sha b+ha/ k+Sha ya ka ra sa k+Sha b+ha/ shA na ta bya t+ya s+tha k+Shab+ha/ na to tai ta to na/ a tsa nai na na to na/ na g+ha ba na yi na to na/ e sha e bAn to du kha s+ya swA hA/ rigs kyi bu smon pa med pa dang rjes su 'thun pa'i gzungs sngags de</text></item>
<item><p>122b4</p><section>mdo sde</section><text>ni 'di yin te/ mthu stobs che ba/ phan yon che ba/ 'dod pa'i 'dod chags thams cad kun tu zad par byed pa/ gzugs kyi 'dod chags thams cad kun tu zad par byed pa zhes bya ba nas/ sdug bsngal gyi khur thams cad 'dor bar byed pa'i bar</text></item>
<item><p>122b5</p><section>mdo sde</section><text>yin no/ /long la mi mjed kyi 'jig rten gyi khams su song shig /nga'i bkas de bzhin gshegs pa shAkya thub pa de la gnod pa chung ngam/ bskyod pa yang ngam/ stobs dang / bde bar reg pa la gnas sam zhes kyang zhus la/ de la 'di skad du nub</text></item>
<item><p>122b6</p><section>mdo sde</section><text>phyogs kyi phyogs cha na sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das pa de na sangs rgyas kyi zhing snyigs ma lnga dang ldan par gnas pa/ snying po'i rgyal mtshan zhes bgyi ba mchis so/ /sangs rgyas kyi</text></item>
<item><p>122b7</p><section>mdo sde</section><text>zhing snying po'i rgyal mtshan de na de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po zhes bgyi ba bzhugs te/ 'tsho zhing gzhes la 'khor bzhi po rnams kyi bsam pa ji lta ba bzhin du sems can rnams la</text></item>
<item><p>123a1</p><section>mdo sde</section><text>chos kyang ston to/ /de bzhin gshegs pa des kyang bdag de nas 'dir bcom ldan 'das la yongs su zhu ba'i slad du btang ba lags na/ btsun pa bcom ldan 'das ci snyung ba mi mnga' lags sam/ gnod pa chung ngam/ khyod kyi 'khor bro</text></item>
<item><p>123a2</p><section>mdo sde</section><text>'tshal ba ma mchis lags sam/ dam pa'i chos nyan par 'tshal ba dag lags sam/ ji ltar thos pa bzhin du chos dang ldan pa lags sam/ chos de la nan tan snying por bgyid pa lags sam/ chos kyis gnas pa dang ldan par gnas lags sam/</text></item>
<item><p>123a3</p><section>mdo sde</section><text>khyod kyi sangs rgyas kyi zhing 'dir bdud kyi yul dang / klu'i yul bcom lags sam/ sangs rgyas gcig gi yul lags sam/ 'dir khyod kyi chos kyi 'khor lo thogs pa ma mchis par skor bar mdzad lags sam/ gang la la sangs rgyas kyi yul 'dir chos ma</text></item>
<item><p>123a4</p><section>mdo sde</section><text>lags pa'i 'khor lo skor ba de'i slad du yang de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po des nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u dang / sems</text></item>
<item><p>123a5</p><section>mdo sde</section><text>can rnams kyi las zad par 'gyur ba'i gzungs sngags 'di la dad par stsol bar mdzad cing / de nas kyang smon pa med pa dang rjes su 'thun pa'i gzungs sngags mthu stobs che ba/ phan yon che ba/ 'dod pa'i 'dod chags thams cad kun tu zad par byed pa/ gzugs</text></item>
<item><p>123a6</p><section>mdo sde</section><text>kyi 'dod chags thams cad kun tu zad par byed pa zhes bya ba nas sdug bsngal gyi khur thams cad 'dor bar byed pa 'di des bskur lags so zhes bya ba'i bar gsol cig ces bya ba snga ma bzhin no/ /de nas byang chub sems dpa' sems dpa' chen po snang ba'i snying po dpal</text></item>
<item><p>123a7</p><section>mdo sde</section><text>des 'di skad ces gsol to/ /btsun pa bcom ldan 'das smon pa med pa dang rjes su 'thun pa'i gzungs sngags kyi phan yon bdag gis bzung lags na btsun pa bcom ldan 'das sangs rgyas kyi zhing mi mjed der mchi ba la 'jigs pa 'ba' zhig mchis lags so/ /</text></item>
<item><p>123b1</p><section>mdo sde</section><text>de ci'i slad du zhe na/ da ltar bcom ldan 'das la bdag gis mngon du thos shing mngon du yongs su bzung lags te/ 'di ltar sangs rgyas kyi zhing mi mjed de na sems can rnams mchog tu lta ba mi zad pas sdug bsngal thob par gyur pa mchog tu 'dod chags kyi shas che</text></item>
<item><p>123b2</p><section>mdo sde</section><text>ba/ dmus long dang 'dra ba dag lags te zhes bya ba nas/ bud med kyi nyes pas dge ba'i rtsa ba thams cad las yongs su nyams pa dag dang / yud tsam kho nas mnar med par 'chi bar 'gyur ba'i slad du'o zhes bya ba'i bar snga ma bzhin no/ /de nas de bzhin</text></item>
<item><p>123b3</p><section>mdo sde</section><text>gshegs pa ye shes dpal brtsegs rgyal po des byang chub sems dpa' sems dpa' chen po snang ba'i snying po dpal la 'di skad ces bka' stsal to/ /rigs kyi bu lan thob shig lan thob shig /'o na khyod kyis zhag dgu la gling bzhi pa bar ma'i sangs rgyas kyi zhing</text></item>
<item><p>123b4</p><section>mdo sde</section><text>mi mjed der bya'i rgyal po nam mkha' lding gi cha byad kyis rgya mtsho chen por klu bye ba phrag drug cu rtsa bzhi 'jigs par kun tu bstan pa'i rkyen gyis skyabs gsum du 'gro ba la rnam par ma bkod dam/ bla na med pa yang dag par rdzogs pa'i byang chub tu sems skyed du ma bcug</text></item>
<item><p>123b5</p><section>mdo sde</section><text>gam/ des 'di skad ces gsol to/ /btsun pa bcom ldan 'das de de lta lags so/ /ji skad gsungs pa de lta lags te/ bdag gis klu bye ba phrag drug cu rtsa bzhi po de dag 'jigs par kun tu bstan pa'i rkyen gyis byang chub kyi bar la rab tu bkod lags so/ /</text></item>
<item><p>123b6</p><section>mdo sde</section><text>rigs kyi bu 'o na khyod kyis gling bzhi pa bar ma de na gang na char pa med pa der gang bstan pa las de na gnas pa'i klu thams cad 'khrug par 'gyur zhing / de dag 'khrugs nas kyang zhag bdun du char pa mngon par rab tu 'bebs par byed pa'i glang po che'i klu chen po dag dang /</text></item>
<item><p>123b7</p><section>mdo sde</section><text>rta'i klu chen po dang / sbrul gyi klu chen po dag ma bstan tam/ des 'di skad ces gsol to/ /btsun pa bcom ldan 'das de de lta lags te/ sngon gyi smon lam gyi bye brag gis lags so/ /bcom ldan 'das des bka' stsal pa/ ngas khyod der mngags na de ji ltar</text></item>
<item><p>124a1</p><section>mdo sde</section><text>khyod dngang bar byed/ byang chub sems dpa' des 'di skad ces gsol to/ /btsun pa bcom ldan 'das 'di lta ste/ rin po che'i gter chen po zhig mchis par gyur la/ de nas skyes bu mkhas pa'i rang bzhin can la la der mchis nas sen mo dag gis</text></item>
<item><p>124a2</p><section>mdo sde</section><text>rko bar bgyid na de ji lta ji ltar sen mo dag gis rko bar bgyid pa de lta de ltar rin po che'i phung po chen po ches mang du rnyed par 'gyur ro/ /btsun pa bcom ldan 'das de de bzhin du mkhas pas de bzhin gshegs pa'i gter yang tshig de lta bu dag gis ji lta ji ltar phyung ba de</text></item>
<item><p>124a3</p><section>mdo sde</section><text>lta de ltar de nas chos rin po che rin thang ma mchis pa ches phal cher 'thob par 'gyur lags pas der sems can yongs su smin par bgyi ba'i slad du chos kyi phyag rgya gang gis de bzhin gshegs pa'i stobs skyed pas/ der bdag gis sems can ches mang po yongs</text></item>
<item><p>124a4</p><section>mdo sde</section><text>su smin par bgyid pa'i chos kyi phyag rgya ches mang du de bzhin gshegs pa las bdag yongs su tshol bar bgyid lags so/ /de nas de bzhin gshegs pa ye shes dpal brtsegs rgyal po des byang chub sems dpa' sems dpa' chen po snang ba'i snying po dpal</text></item>
<item><p>124a5</p><section>mdo sde</section><text>la 'di skad ces bka' stsal to/ /rigs kyi bu ngas lung bstan pa chen po rig sngags kyi rten ces bya ba khyod la sbyin par mdzad do// //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po bzhi pa/ tad ya thA/</text></item>
<item><p>124a6</p><section>mdo sde</section><text>sa tri ra Na sha ma/ sa mu da thA na sha ma/ a brdza na sha ma/ swa ra~M ga sha sa ma/ sa~M yo ga sha ma/ ban d+ha na sha ma/ sa ma bi sa ra sha ma/ bA tI na sha ma/ sa mA kra ma sha ma/ a bid+yA sha ma/ sa~M skA ra sha ma/ bi dz+nyA na sha ma/ nA ma rU pa sha ma/ Sha DA ya ta na sha ma/</text></item>
<item><p>124a7</p><section>mdo sde</section><text>spar+sha sha ma/ be da na sha ma/ tr-iSh+Nasha ma/ u pA da na sha ma/ b+ha ba sha ma/ dzAti sha ma/ dza rA ma ra Na sha ma/ yA bad sarba ma nu Sh+ya sha ma/ yA bad sarba trai d+hA tu kasa~M skr-ita sha ma/ A ra pA ra sha ma/ 'di ni rig sngags kyi rten lung ston pa chen po yin te/ lung</text></item>
<item><p>124b1</p><section>mdo sde</section><text>bstan pa des na der sems can rnams kyis thos pa tsam gyis sred pa chung ngu dang / 'bring dang / rab dang / srid pa'i rgyu nyon mongs pa rnams rab tu zhi bar 'gyur zhing gzugs dang / gzugs med pa'i srid pa'i rgyu byed pa'i nyon mongs pa rnams rab tu zhi bar</text></item>
<item><p>124b2</p><section>mdo sde</section><text>'gyur ba yin no/ /nyon mongs pa gang gA'i klung gi bye ma snyed kyang bsnyil bar 'gyur ro/ /'gro ba lnga lus dang / ngag dang / yid kyi nyes par spyod pa sngon chad byas pa 'bras bu mthar ma phyin pa dang ma sbyangs pa thams cad kyang ldog par 'gyur ro/ /rig sngags</text></item>
<item><p>124b3</p><section>mdo sde</section><text>kyi rten lung ston pa 'di gang gis ris 'thun par sems rtse gcig pas mnyan nas nyin zhag bdun du las gzhan mi byed par chos 'di rnam par sgom par byed na dge ba'i phyogs thams cad las yongs su nyams par byed pa dang / bgegs byed pa dang / nor yongs su</text></item>
<item><p>124b4</p><section>mdo sde</section><text>nyams par byed pa dang / sdug pa'i dngos po dang bral bar byed pa dang / lus la kun tu gnod par byed pa dang / sems kun tu 'khrug par byed pa dang / dge ba thams cad la mngon par mi dga' bar byed pa dang / mi dge ba thams cad la mngon par dga' bar</text></item>
<item><p>124b5</p><section>mdo sde</section><text>byed pa'i sdig pa'i las de dag thams cad ma lus par 'bras bu mi sgrub par zad par 'gyur te/ mtshams med pa byed pa dang / dam pa'i chos spong ba dang / 'phags pa la skur pa 'debs pa dang / ltung ba'i rtsa ba byung ba ni ma gtogs so/ /de dge ba'i rtsa ba de lta</text></item>
<item><p>124b6</p><section>mdo sde</section><text>bu kun tu spyod par byed de/ gal te sbyin pa'i pha rol tu phyin pa kun tu rtsom par byed na de sangs rgyas thams cad kyis byin gyis brlabs par 'gyur ro/ /byang chub sems dpa' dang / rkyen gyi rgyal ba dang / dgra bcom pa thams cad kyis kyang byin gyis brlabs par</text></item>
<item><p>124b7</p><section>mdo sde</section><text>'gyur ro/ /de'i khyim longs spyod zad mi shes par yang 'gyur ro zhes bya ba nas sngar gsungs pa bzhin tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa la goms par byed na lha dang / lha ma yin du bcas</text></item>
<item><p>125a1</p><section>mdo sde</section><text>pa'i 'jig rten gyis mi rdzi bar 'gyur ro zhes bya ba'i bar dang / de lha'i dbang po thams cad dang zhes bya ba nas/ mi'i dbang po thams cad kyi bar gyis dad par bya ba'i 'os su gyur pa yin/ dran par bya ba'i 'os su gyur pa dang / mngon par dga' bar bya ba'i 'os su</text></item>
<item><p>125a2</p><section>mdo sde</section><text>gyur pa dang / mchod pa'i 'os su gyur pa dang / phyag bya ba'i 'os su gyur pa dang / rab tu bsrung ba'i bar gyi 'os su gyur pa yin no/ /de phyi ma'i dus na 'chi ba'i tshe phyogs bcu kun tu sangs rgyas bcom ldan 'das dag mthong bar 'gyur ro/ /sangs rgyas</text></item>
<item><p>125a3</p><section>mdo sde</section><text>bcom ldan 'das de dag kyang de la phyag rkyong bar mdzad cing de la 'di skad du/ skyes bu dam pa dag 'ongs pa legs so/ /tshur nged kyi sangs rgyas kyi zhing yongs su dag par gnas par byos shig /der nged kyis khyod sa bcu dag la gzhag par mdzad do zhes kyang</text></item>
<item><p>125a4</p><section>mdo sde</section><text>gsung bar 'gyur ro/ /de sangs rgyas mthong ba dang / 'phags pa'i dga' ba dang / dad pa des 'chi ba'i dus byas na sangs rgyas kyi zhing stong pa ma yin pa de dag tu skye bar 'gyur te/ de der yang sa bcu thob par byed cing ring po mi thogs par bla na med pa yang dag par</text></item>
<item><p>125a5</p><section>mdo sde</section><text>rdzogs pa'i byang chub mngon par rdzogs par 'tshang rgya'o/ /rigs kyi bu rig sngags kyi rten lung ston pa chen po 'di ni de ltar don che ba yin no/ /rigs kyi bu sangs rgyas kyi zhing mi mjed de na sems can rnams ni nges par 'byed pa'i cha dang 'thun pa'i dge ba'i rtsa ba thams</text></item>
<item><p>125a6</p><section>mdo sde</section><text>cad las yongs su nyams pa dag yin no/ /de ci'i phyir zhe na/ 'di ltar de dag ni phyogs bcu'i sangs rgyas kyi zhing thams cad nas bor ba dag yin zhing mtshams med pa byed pa dag dang / dam pa'i chos spong ba dag dang / 'phags pa la skur pa 'debs pa dag</text></item>
<item><p>125a7</p><section>mdo sde</section><text>dang / ltung ba'i rtsa ba byung ba dag yin pa'i phyir ro/ /de dag thams cad kyis ngan song gsum du yun ring por sdug bsngal rnam pa sna tshogs rab tu drag po rab tu rtsub po nyams su myong ngo / /de dag ngan song gsum las yongs su thar ba dang / yongs su dag pas</text></item>
<item><p>125b1</p><section>mdo sde</section><text>dge ba bcu'i las kyi lam yang dag par blangs pa'i rgyu dang / de bzhin gshegs pa shAkya thub pa'i sngon gyi smon lam gyi rgyus de dag gis sangs rgyas kyi zhing der mi nyid rnyed pa thob bo/ /gang de dag gi sngon gyi dad pa'i dbang po nas shes rab kyi dbang po'i bar dang /</text></item>
<item><p>125b2</p><section>mdo sde</section><text>sbyin pa dang ldan pa la goms pa nas shes rab dang ldan pa la goms pa'i bar dang / smon lam la goms pa dang / 'khor ba la yongs su skyo ba la goms pa dang / byang grol gyi bde ba la goms pa dang / tshangs pa'i gnas pa sgom pa la goms pa sngon chad byas</text></item>
<item><p>125b3</p><section>mdo sde</section><text>par gyur pa de dag thams cad ni ngan song gi sdug bsngal nyams su myong ba la goms pas ma lus par brjed do/ /ma lus par brjed nas kyang sangs rgyas kyi zhing der skyes te/ da dung yang nyes par spyod pa thams cad kyi rgyus de dag gzugs mi sdug pa dag dang /</text></item>
<item><p>125b4</p><section>mdo sde</section><text>tshul du mi shis pa dag dang / yan lag dang bral ba dag dang / bza' ba dang / btung ba dang / gos dang / mal cha dang / rgyan dang bral ba dag tu gyur to/ /de dag der yang tshe thung ba dag dang / yid gzhungs pa chung ba dag dang / blo chung ba dag</text></item>
<item><p>125b5</p><section>mdo sde</section><text>dang / longs spyod dang nye bar spyod pa chung ba dag dang / dge ba'i rtsa ba chung ba dag dang / bsod nams chung ba dag dang / grub pa chung ba dag dang / bya ba chung ba dag dang / bya ba ngan pa la zhugs pa dag dang / lta ba ngan pas zin pa dag dang / bstan bcos</text></item>
<item><p>125b6</p><section>mdo sde</section><text>ngan pa la dad pa dag dang / smon lam ngan pa dang ldan pa dag dang / nad mang ba dag yin/ rnam par g.yeng ba mang ba dag yin/ 'jug pa la sbyor ba mang ba dag dang / nyes par spyod pa gsum mang ba dag dang / ltad mo dag dang / ltas ngan pa dag dang /</text></item>
<item><p>125b7</p><section>mdo sde</section><text>gzu lums can dag dang / rtsub pa dag dang / zhe sdang dang ldan pa dag dang / mi dge ba bcu'i las kyi lam dang ldan pa dag dang / dkon mchog gsum 'gog par byed pa dag yin te/ sangs rgyas kyi zhing de na sems can ni phal cher ngan song gsum du 'gro ba dag</text></item>
<item><p>126a1</p><section>mdo sde</section><text>yin no/ /rigs kyi bu dag der rig sngags kyi rten lung ston pa chen po 'di de dag gis thos pa tsam gyi mod la de dag nges par 'byed pa'i cha dang 'thun pa'i dge ba dag gi kun tu sbyor bas ngan song gi lam dag las sgrol bar byed do/ /de dag sngon</text></item>
<item><p>126a2</p><section>mdo sde</section><text>byas pa'i dad pa'i dbang po la goms pas dga' bar 'gyur ba nas/ shes rab kyi dbang po'i bar la goms pas dga' bar 'gyur ba'i bar dang / smon lam dang / 'khor ba'i skyon dang / tshangs pa'i gnas pa bsgom pa goms pa la dga' bar 'gyur ba yin no/ /</text></item>
<item><p>126a3</p><section>mdo sde</section><text>thos pa tsam gyis de dag gi tshe 'phel bar 'gyur ro/ /nad med pa 'phel ba dang / longs spyod dang nye bar spyod pa 'phel ba dang / dge ba'i bya ba 'phel ba dang / dge ba'i rtsa ba yang dag par sgrub pa 'phel ba dang / shes rab 'phel ba dang / byams pa 'phel</text></item>
<item><p>126a4</p><section>mdo sde</section><text>ba nas/ btang snyoms kyi bar 'phel ba dang / legs par byas pa'i las 'phel ba mchog tu 'gyur ro/ /thos pa tsam gyis de dag thams cad yang dag pa'i lta ba dang ldan par 'gyur ro/ /gang dag rig sngags kyi rten lung bstan pa chen po 'di bkur stir byas</text></item>
<item><p>126a5</p><section>mdo sde</section><text>te nyan par byed cing nyin zhag bdun du las gzhan mi byed par sems rtse gcig pas chos 'di dag rnam par sgom par byed pa'i sems can de dag ni dge ba bcu'i las kyi lam dang ldan pa dag dang / legs par spyod pa gsum dang ldan pa dag dang / dkon mchog gsum</text></item>
<item><p>126a6</p><section>mdo sde</section><text>la skyabs dang / smon lam gyi shugs la mngon par dga' ba dag dang / chos kyis gnas pa dag dang / dkon mchog gsum gyi gdung gsal bar byed pa dag tu 'gyur te/ sems can gang dag der sngon gyi skye gnas myong bar 'gyur ba mtshams med pa byed pa nas</text></item>
<item><p>126a7</p><section>mdo sde</section><text>ltung ba'i rtsa ba byung ba'i bar dag ni ma gtogs so/ /de nas shi 'phos nas kyang sangs rgyas kyi zhing mi mjed 'dir skyes shing skye bar 'gyur ba dag yin te/ gang dag gi sdig pa'i las rab tu chen po'i 'bras bu rnam par smin par sngon chad yongs su ma spyad pa'i sems can</text></item>
<item><p>126b1</p><section>mdo sde</section><text>de dag gis rig sngags kyi rten lung ston pa chen po 'di thos na yang yon tan de lta bu de dag thob par 'gyur ro/ /thos pa tsam gyis mod la yang de dag gi las kyi sgrib pa dpag tu med pa ma lus par yongs su zad par 'gyur ro/ /sems can de dag gis kyang der</text></item>
<item><p>126b2</p><section>mdo sde</section><text>chos kyi rnam grangs 'di mtha' dag bri bar bya'o/ /yang dag par rdzogs pa'i sangs rgyas bdun po dag gi sangs rgyas kyi sku gzugs bdun yang bya'o/ /de bzhin gshegs pa shAkya thub pa'i nyan thos kyi dge 'dun chos kyis gnas pa rnams kyi kun dga'i ra ba</text></item>
<item><p>126b3</p><section>mdo sde</section><text>yang bya'o/ /der sbyin bdag kyang rab tu gzhag par bya'o/ /dus dus su gso sbyong gi sdom pa la yang mngon par brtson par bya'o/ /chos mnyan par bya'o/ /der sems can gang dag dkon mchog gsum la dga' ba dang / mchog tu dga' ba chen po de lta bu</text></item>
<item><p>126b4</p><section>mdo sde</section><text>'thob pa'i gnas de yod de/ de dag gis gang bskal pa bye ba khrag khrig brgya stong mang por ngan song gsum du sdug bsngal drag po rnam pa sna tshogs myong bar 'gyur ba de yang ris 'thun pa 'di nyid la mi 'dod pa'i 'bras bu mngon par 'grub par 'gyur ro/ /kha cig la</text></item>
<item><p>126b5</p><section>mdo sde</section><text>ni yun ring du nad 'byung ste/ des de'i sngon gyi mi dge ba'i las 'phangs pa dag kyang yongs su zad par 'gyur ro/ /kha cig gi ni yan lag bcad pas yongs su zad par 'gyur ro/ /kha cig gi ni nor zad pas yongs su zad par 'gyur ro/ /kha cig gi ni 'khor</text></item>
<item><p>126b6</p><section>mdo sde</section><text>zhig pas yongs su zad par 'gyur ro/ /kha cig gi ni longs spyod dang nye bar spyod pa dang bral bas yongs su zad par 'gyur ro/ /kha cig gi ni 'khor dang / bran dang / lus la gnod pa byed pa dang / btson rar gzhag pas yongs su zad par 'gyur ro/ /kha cig</text></item>
<item><p>126b7</p><section>mdo sde</section><text>gi ni mi snyan pa dang / nyes par smras pa'i tshig thos pas yongs su zad par 'gyur te/ ris 'thun pa la de dag gis mi dge ba'i las sngon byas pa rnams yongs su zad par 'gyur ro/ /rigs kyi bu rig sngags kyi gzhi lung ston pa chen po 'di ni de ltar don che ba yin</text></item>
<item><p>127a1</p><section>mdo sde</section><text>no/ /tad ya thA/ kha ga pa ri ts+tshe da/ gar+b+ha k+Sha se/ gar+b+ha re bid+yA/ pra b+ha ga k+She/ k+Sha ba yo ge/ pra ti hA re/ sha ma na si ka the/ sa ma me g+ha dzuSh+Te/ ak+Sha ya ta te/ k+Sha b+ha ba dze/ ni na da na dz+hu She/ sa mA gra dz+hu She/ ad+h+ya sha ya dz+hu She/ bi pra b+ha dz+hu</text></item>
<item><p>127a2</p><section>mdo sde</section><text>She/ shai k+Sha dz+hu She/ sat+ya dza ba dz+hu She/ sai n+ya dza ba dz+hu She/ sa li la gu h+ya dz+hu She/ sa la gu h+ya byA k+She/ pa Na g+ho She/ sa dA na ko ne/ sarba d+ha nan th+ye/ bI ta pra pr-ita te/ u pa kra ma Na the/ a na ts+tsha d+ya pra khe/ pra ti kra ma na /sa kha th+ye she /sa lo tsa na ba me/ kro d+ha d+ha re kA sha</text></item>
<item><p>127a3</p><section>mdo sde</section><text>sa she /A kA sha kha ge /na ya kuny+dze/ bi d+yA ba ne/ klA na ba ne/ u pa ba ne/ sa me ma kA re/ shA ra ya ba ne/ me g+ha dz+hu She/ ha ri ko na/ ba na ya na mu khe/ sa ra k+Sha ko le/ na rA ya na dz+hu She/ in dra bas ne/ o a/ a ba A/ a ra ba ha/ dza rA/ a ba</text></item>
<item><p>127a4</p><section>mdo sde</section><text>rA ba/ sa me g+ha duHkhe na sti ra Ni nirbA he swA hA/ rigs kyi bu rig sngags kyi rten lung ston pa chen po 'di ni yon tan che ba/ phan yon che ba/ sems can thams cad la phan pa byed pa dang / khrus byed pa/ snang bar byed pa/ dran par byed pa/ nye bar zhi bar byed pa yin te/</text></item>
<item><p>127a5</p><section>mdo sde</section><text>de la gang dag sems rtse gcig pas nyan par byed cing ji ltar bstan pa bzhin du sgrub par byed pa'i sems can de dag ni de bzhin gshegs pa thams cad kyis byin gyis brlabs par 'gyur ro/ /byang chub sems dpa' sems dpa' chen po thams cad dang / rkyen gyi rgyal ba</text></item>
<item><p>127a6</p><section>mdo sde</section><text>thams cad dang / dgra bcom pa thams cad kyis byin gyis brlabs par 'gyur ro/ /de dag thams cad ni lha'i dbang po nas/ mi'i dbang po'i bar gyis bsams pa dang / dad par bya ba'i 'os su gyur pa dang / phyag bya ba'i 'os su gyur pa dang / mchod pa'i 'os</text></item>
<item><p>127a7</p><section>mdo sde</section><text>su gyur pa yin no/ /shin tu bsrung bar bya ba'i 'os su gyur pa yin no/ /sems can de dag ni phyi ma'i dus na 'chi ba'i dus kyi tshe rnam par shes pa tha ma la phyogs bcu kun nas mdun na sangs rgyas bcom ldan 'das rnams mthong bar 'gyur te/ sangs rgyas bcom ldan 'das</text></item>
<item><p>127b1</p><section>mdo sde</section><text>de dag kyang de la phyag rkyong bar mdzad cing 'di skad du/ kye yon tan gyis phyug pa dag tshur shog /nged kyi sangs rgyas kyi zhing yongs su dag par gnas par gyis shig /deng nged kyis khyod sa bcu dag la gzhag par bya'o zhes kyang gsung bar mdzad do/ /de sangs rgyas</text></item>
<item><p>127b2</p><section>mdo sde</section><text>mthong ba'i dga' ba dang / mchog tu dga' ba dang / dad pa 'phags pa des 'chi ba'i dus byas nas kyang sangs rgyas kyi zhing stong pa ma yin pa dag tu skye bar 'gyur zhing de der yang sa bcu dag thob par 'gyur zhing myur du bla na med pa yang dag par rdzogs pa'i byang chub mngon</text></item>
<item><p>127b3</p><section>mdo sde</section><text>par rdzogs par 'tshang rgya ste/ rig sngags kyi rten lung ston pa chen po 'di ni sems can rnams kyi las zad par bya ba dang / rnam par dag pa thob par bya ba dang / byang grol gyi bde ba thob par bya ba'i phyir de ltar don che ba dang / phan yon che ba yin gyis long la mi</text></item>
<item><p>127b4</p><section>mdo sde</section><text>mjed kyi 'jig rten gyi khams su song shig /nga'i bkas de bzhin gshegs pa shAkya thub pa la zhus shig /de nas byang chub sems dpa' sems dpa' chen po snang ba'i snying po dpal des 'di skad ces gsol to/ /btsun pa bcom ldan 'das de ltar 'tshal</text></item>
<item><p>127b5</p><section>mdo sde</section><text>lags so/ /yang de'i tshe 'khor der byang chub sems dpa' sems dpa' chen po grangs med dpag tu med pas kyang tshig 'thun par 'di skad ces gsol to/ /btsun pa bcom ldan 'das bdag cag kyang de bzhin gshegs pa shAkya thub pa la blta ba dang / phyag</text></item>
<item><p>127b6</p><section>mdo sde</section><text>bgyi ba dang / bsnyen bkur bgyi ba dang / 'dus pa chen po de yang blta ba dang / nyi ma'i snying po'i chos kyis gnas pa klu'i yul rnam par 'jig par bgyid pa'i 'od zer gyi le'u sems can rnams kyi las bas par 'gyur ba'i gzungs sngags thos par 'tshal te/ bdag</text></item>
<item><p>127b7</p><section>mdo sde</section><text>cag kyang ting nge 'dzin gyi rnal 'byor las langs nas ring po ma lags/ snga ma yang kun phyin lags na btsun pa bcom ldan 'das 'jig rten gyi khams mi mjed der bdag cag kyang mchi bar gnang bar mdzad par gsol/ de nas de bzhin gshegs pa ye shes dpal</text></item>
<item><p>128a1</p><section>mdo sde</section><text>brtsegs rgyal po des 'di skad ces bka' stsal to/ /rigs kyi bu dag khyed cag thams cad lhan cig 'thun par sred med kyi bu'i mdog dang / rtags dang / gzugs dang / dbyibs dang / spyod lam dang / cha byad kyis khyed deng shig /btsun</text></item>
<item><p>128a2</p><section>mdo sde</section><text>pa bcom ldan 'das de ltar 'tshal lags so zhes kyang gsol te/ byang chub sems dpa' sems dpa' chen po snang ba'i snying po dpal byang chub sems dpa' sems dpa' chen po de dag thams cad dang lhan cig tu sred med kyi bu'i mdog dang / rtags dang / gzugs</text></item>
<item><p>128a3</p><section>mdo sde</section><text>dang / dbyibs dang / spyod lam dang / cha byad du bdag nyid mngon par sprul nas bcom ldan 'das de bzhin gshegs pa ye shes dpal brtsegs rgyal po'i zhabs gnyis la mgo bos phyag 'tshal te/ lan gsum du bskor ba byas nas de nas chas te yud tsam</text></item>
<item><p>128a4</p><section>mdo sde</section><text>gcig gis sangs rgyas kyi zhing mi mjed 'dir phyin to/ /sangs rgyas kyi zhing mi mjed 'dir de dag phyin pa tsam gyi mod la sangs rgyas kyi zhing mi mjed thams cad du bcom ldan 'das la mchod pa'i las bya ba'i phyir 'dzam bu'i chu bo'i gser gyi char pa mngon par rab tu phab</text></item>
<item><p>128a5</p><section>mdo sde</section><text>bo/ /de dag gling bzhi pa bar ma 'di ga la ba dang / yul ma ga d+hA'i zhing ga la ba de logs su dong ste/ dong nas kyang bcom ldan 'das shAkya thub pa'i zhabs gnyis la mgo bos phyag 'tshal te phyogs gcig tu 'khod do/ /bcom ldan 'das ni da dung yang rgyal po</text></item>
<item><p>128a6</p><section>mdo sde</section><text>gzugs can snying po dang thabs cig chos kyis gnas pa'i gtam rab tu mdzad do/ /yang de'i tshe byang phyogs na sangs rgyas kyi zhing gang gA'i klung brgyad cu'i bye ma snyed 'das pa de na sangs rgyas kyi zhing spos thams cad yang dag par 'phags pa zhes bya ba yod de/ sangs rgyas</text></item>
<item><p>128a7</p><section>mdo sde</section><text>kyi zhing snyigs ma lnga dang ldan par gnas pa de na de bzhin gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bya ba bzhugs te 'tsho zhing gzhes la chos kyang ston to/ /'khor der byang chub sems dpa' sems dpa' chen po nam mkha'i</text></item>
<item><p>128b1</p><section>mdo sde</section><text>snying po zhes bya ba chos mnyan pa'i phyir 'dus par gyur te 'dug go/ /de nas byang chub sems dpa' sems dpa' chen po nam mkha'i snying pos steng gi nam mkha' la bltas so/ /des kyang der nam mkha' la byang chub sems dpa' sems dpa' chen po grangs med dpag</text></item>
<item><p>128b2</p><section>mdo sde</section><text>tu med pa byang phyogs kyi phyogs cha nas lho phyogs su 'dong ba dag mthong bar gyur to/ /des lho phyogs su rnam par bltas te snang ba chen po mthong nas des de bzhin gshegs pa dpal me tog gi snying po ga la ba de logs su thal mo sbyar ba rab tu btud nas 'di skad ces</text></item>
<item><p>128b3</p><section>mdo sde</section><text>gsol to/ /btsun pa bcom ldan 'das bdag ting nge 'dzin gyi rnal 'byor las langs nas ring por ma lags te/ bdag gis ni steng gi nam mkha' la byang chub sems dpa' sems dpa' chen po grangs ma mchis/ dpag tu ma mchis pa byang phyogs kyi phyogs</text></item>
<item><p>128b4</p><section>mdo sde</section><text>cha nas lho phyogs su mchi ba dag mthong lags so/ /btsun pa bcom ldan 'das lho phyogs su rnam par bltas te snang ba chen po mthong nas bdag 'di snyam du sems te/ 'di la rgyu ni gang lags snyam lags so/ /de nas de bzhin gshegs pa dpal me tog gi</text></item>
<item><p>128b5</p><section>mdo sde</section><text>snying po des byang chub sems dpa' sems dpa' chen po nam mkha'i snying po la 'di skad ces bka' stsal to/ /rigs kyi bu sangs rgyas kyi zhing 'di nas lho phyogs kyi phyogs cha na sangs rgyas kyi zhing gang gA'i klung brgyad cu'i bye ma snyed 'das nas sangs rgyas kyi zhing mi mjed</text></item>
<item><p>128b6</p><section>mdo sde</section><text>ces bya ba yod do/ /'di ltar snyigs ma lnga dang ldan par gnas pa de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar bzhugs te/ 'tsho zhing gzhes la 'dus pa chen po la chos kyi tshul yun ring du gnas par bya</text></item>
<item><p>128b7</p><section>mdo sde</section><text>ba'i phyir dang / dkon mchog gsum gyi gdung gi chos kyis gnas pa rgyun mi gcad par bya ba'i phyir da ltar theg pa gsum gyi rnam par gtan la dbab pa bstan pa'i sgo'i chos kyi rnam grangs rab tu ston to/ /sangs rgyas kyi zhing mi mjed der bdud kyi yul rnam par</text></item>
<item><p>129a1</p><section>mdo sde</section><text>gzhig pa dang / dri ma med par mdzad pa'i phyir dang / chos kyi rgyal mtshan bsgreng bar mdzad pa'i phyir dang / chos kyi tshul yun ring du gzhag pa'i phyir sangs rgyas kyi 'dus pa chen po byung bar gyur to/ /der yang de bzhin gshegs pa thams cad</text></item>
<item><p>129a2</p><section>mdo sde</section><text>kyis rin po che'i tog gi gzungs sngags gsungs te/ sangs rgyas kyi zhing yang yongs su spyad nas gshegs so/ /de bzhin gshegs pa shAkya thub pa de yang byang chub sems dpa' sems dpa' chen po rnams dang / nyan thos chen po rnams kyi 'dus pa chen po yang</text></item>
<item><p>129a3</p><section>mdo sde</section><text>dag par sgrub par mdzad de/ so so yang dag par rig pa bzhi dang yang dag par ldan pa mig gsum pa'i tshangs pa'i gnas pa bstan kyang de na da dung sangs rgyas kyi zhing mi mjed sa dang nam mkha' gang ba zhig de bzhin gshegs pa shAkya thub pa mchog tu snyan par gsung ba'i chos</text></item>
<item><p>129a4</p><section>mdo sde</section><text>bstan pas tshim par ma gyur to/ /mchog tu snyan pa gsung ba shAkya thub pa de yang bsdu ba'i dngos po bzhi dang / nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las zad par byed pa'i gzungs sngags</text></item>
<item><p>129a5</p><section>mdo sde</section><text>bshad par bzhed do/ /de bzhin gshegs pa de 'di snyam du dgongs te/ phyogs bcu dang / sangs rgyas kyi zhing thams cad na byang chub sems dpa' sems dpa' chen po gang su dag bskal pa brgyas nges par 'byung ba zhes bya ba nas gang dag srid pa tha ma pa sangs</text></item>
<item><p>129a6</p><section>mdo sde</section><text>rgyas kyi chos ma 'dres pa brgyad la gzhan gyi dring mi 'jog pa sgrib pa med pa'i ye shes la mkhas pa dag 'di'i tshe sangs rgyas kyi zhing mi mjed du 'jug par gyur cig /'dir 'khod nas kyang rang rang gi dge ba'i phyogs kyi bsam gtan dag gis gnas par gyur cig /</text></item>
<item><p>129a7</p><section>mdo sde</section><text>'di ltar sangs rgyas kyi zhing 'dir sa chen po lhag par mthu dang ldan pa dang / bcud dang ldan pa dang / yon tan dang ldan pa dag tu gyur cig /'di ltar 'dir sangs rgyas kyi zhing gzhan bzhin du thams cad dran pa dang ldan pa dag dang / brtson 'grus dang ldan pa dag</text></item>
<item><p>129b1</p><section>mdo sde</section><text>dang / gtong ba dang ldan pa dag dang / shes rab dang ldan pa dag tu gyur cig /de'i tshe byang chub sems dpa' sems dpa' chen po gang su dag phyogs bcu'i sangs rgyas kyi zhing dag nas yang dag par zhugs pa de dag kyang sangs rgyas kyi zhing mi mjed 'di'i nang du</text></item>
<item><p>129b2</p><section>mdo sde</section><text>chud par gyur cig /de nyid du 'khod nas kyang rang rang gi dge ba'i phyogs la stobs ji lta ba dang / ji ltar 'tsham pa bzhin du 'khod nas bsam gtan byed par gyur cig snyam dgongs so/ /bsam gtan byed pa de dag kha cig gi lus las 'od 'di lta bu/ dper</text></item>
<item><p>129b3</p><section>mdo sde</section><text>na 'bru mar gyi mar me lta bu byung ngo zhes bya ba nas kha cig gi lus las 'od 'di lta bu/ dper na zla ba dang nyi ma bye ba phrag brgya stong mang po'i 'od lta bu byung ngo zhes bya ba'i bar du sbyar ro/ /de na da ltar byang chub sems dpa' sems dpa' chen po rnams 'dus pas sangs rgyas</text></item>
<item><p>129b4</p><section>mdo sde</section><text>kyi zhing mi mjed de snang ba chen pos khyab par gyur to/ /da ltar gang dag phyogs bcu'i sangs rgyas kyi zhing thams cad na snyoms par zhugs par gyur la/ sngon chad der phyin pa ni ma yin pa'i byang chub sems dpa' sems dpa' chen po de dag ni de ltar ting nge 'dzin</text></item>
<item><p>129b5</p><section>mdo sde</section><text>las langs nas sangs rgyas kyi zhing mi mjed der chas so/ /der phyin nas kyang de bzhin gshegs pa de mthong bar 'gyur ro/ /'dus pa chen po de yang mthong bar 'gyur ro/ /gzungs sngags chen po de yang thos par 'gyur ro/ /skyil mo krung du 'dug</text></item>
<item><p>129b6</p><section>mdo sde</section><text>nas rang rang gi dge ba'i phyogs kyi bsam gtan rnam pa sna tshogs kyis rtse bar 'gyur ro/ /rigs kyi bu khyod kyang da ltar ting nge 'dzin las langs kyis rigs kyi bu khyod kyis kyang sangs rgyas kyi zhing mi mjed der 'gro bar bya'o/ /rigs kyi bu sangs rgyas kyi zhing mi</text></item>
<item><p>129b7</p><section>mdo sde</section><text>mjed de na yang sems can dag mchog tu tshe thung ba dag yin/ nad mang ba dag yin/ blo chung ba dag yin/ dge ba'i rtsa ba kun tu spyod pa chung ba dag yin/ bsod nams chung ba dag yin/ dge ba'i rtsa ba'i bya ba tshol ba chung ba dag yin/ 'jig rten pha rol la</text></item>
<item><p>130a1</p><section>mdo sde</section><text>'jigs par mi lta ba dag yin/ longs spyod dang nye bar spyod pa chung ba dag yin/ 'dod pa la chums pa dag yin/ mi dge ba spyod pa dag yin/ phrag dog dang ldan pa dag yin/ ngo tsha shes pa dang khrel yod pa dag spangs pa yin te/ de dag</text></item>
<item><p>130a2</p><section>mdo sde</section><text>phal cher mi dge ba bcu'i las kyi lam yang dag par blangs pas ngan song du 'gro ba dag yin no/ /de ci'i phyir zhe na/ de na gang dag 'dren mar spyod pa'i sems can yod pa de dag 'chi ba'i dus byas nas de nyid du sdig pa byed pa'i gnod sbyin zhes bya ba nas/ sdig pa byed</text></item>
<item><p>130a3</p><section>mdo sde</section><text>pa'i lus srul po zhes bya ba'i bar dag tu skye bar 'gyur te/ sdig pa byed pa'i gnod sbyin zhes bya ba nas/ lus srul po zhes bya ba'i bar de dag kyang der sa'i bcud kyi mdangs phrogs nas yongs su spyod par byed do/ /'bru dang / sman dang / me tog dang / 'bras</text></item>
<item><p>130a4</p><section>mdo sde</section><text>bu dang / 'dab ma dang / ro rnams kyi mdangs phrogs nas kyang yongs su spyod par byed do/ /des na stobs dang ldan pa dag yin no/ /der de dag mngal na gnas pa'i mi rnams kyi mdangs dag 'phrog par byed do/ /mi rnams skyes pa tsam gyi mod dag la myur du</text></item>
<item><p>130a5</p><section>mdo sde</section><text>mdangs 'phrog par byed do/ /'o ma'i mdangs dag kyang 'phrog par byed do/ /bza' ba dang btung ba'i mdangs dag kyang 'phrog par byed do/ /der de dag gis mi mngal du zhugs pa'i mdangs phrogs shing skyes pa tsam gyis mod la mdangs phrogs pas de dag kyang mdangs</text></item>
<item><p>130a6</p><section>mdo sde</section><text>la mi reg cing bza' ba dang btung ba nyams pa yongs su spyad zin pa la yongs su spyod par byed de/ rgyu des de na mi rnams mchog tu na ba dag dang / tshe thung ba dag dang / dran pa nyams pa dag dang / dge ba'i rtsa ba thams cad las yongs su nyams pa dag dang / bsod</text></item>
<item><p>130a7</p><section>mdo sde</section><text>nams dang bral ba dag dang / 'jig rten pha rol la 'jigs par mi lta ba dag dang / longs spyod dang nye bar spyod pa dang bral ba dag dang / 'dod pa la chums pa dag dang / kun spyod pa mi gtsang ba dag yin zhes bya ba nas mi dge ba bcu'i las kyi lam yang dag par</text></item>
<item><p>130b1</p><section>mdo sde</section><text>blangs pas ngan song du 'gro ba dag yin no zhes bya ba'i bar yin no/ /rigs kyi bu sngon nga byang chub sems dpar gyur pa'i smon lam 'di lta bur gyur te/ 'di ltar nga bya ba la brtson pa dang / spro ba dang / brtul ba brten par gyur to/ /sngon gyi yang dag par rdzogs pa'i</text></item>
<item><p>130b2</p><section>mdo sde</section><text>sangs rgyas gang dag bzhugs par ngas bsnyen bkur byas so/ /ngas thabs gang gis bud med sbrum pa bsrung bar nus pa yang yongs su zhus so/ /nga'i brtson 'grus gang gis ma bde legs su 'gyur ba dang / mngal na yod pa bde legs su 'gyur ba</text></item>
<item><p>130b3</p><section>mdo sde</section><text>yongs su zhus so/ /lha'am/ klu'am/ gnod sbyin nam/ srin po'am/ nam mkha' lding ngam/ mi 'am ci'am/ lto 'phye chen po'am/ grul bum mam/ sam/ sha za'am/ srul po'am/ lus</text></item>
<item><p>130b4</p><section>mdo sde</section><text>srul po'am/ mdangs 'phrog pa'am/ brjed byed dam/ rims nyin gcig pa'am/ nyin gnyis pa'am/ nyin gsum pa'am/ nyin bzhi pa'am/ ro langs gang yang dug gam/ sngags kyi sbyor ba'am/ sman gyi sbyor bas lus dang / sems la gnod</text></item>
<item><p>130b5</p><section>mdo sde</section><text>pa bya bar mi nus pa yongs su zhus so/ /gang gis kyang ma'am/ mngal na yod pa dang / skyes ma thag pa dang / 'o ma 'thung ba dang / bza' ba dang / btung ba yongs su spyod pa la gnod par bya bar mi nus par yongs su zhus so/ /gang gis kyang mdangs</text></item>
<item><p>130b6</p><section>mdo sde</section><text>'phrog pa'am/ lus dkrug pa'am/ khams dkrug pa'am/ sems dkrug par bya bar mi nus par yongs su zhus so/ /gang gi phyir sems can de dag tha mal par mngal na gnas par yongs su zhus so/ /lus dang sems la rnam par tho ma btsams pas bde</text></item>
<item><p>130b7</p><section>mdo sde</section><text>bar ma'i mngal nas gnod pa med par 'byung ba yongs su zhus so/ /bde bar 'o ma 'thung ba yongs su zhus so/ /bde bar bza' ba dang btung ba yongs su spyad pa yongs su zhus so/ /gnod pa chung ba dang / tshe ring ba dang / blo dang ldan pa zhes bya ba nas dge ba</text></item>
<item><p>131a1</p><section>mdo sde</section><text>bcu'i las kyi lam yang dag par blangs pa'i bar dang / sbyin pa dang / dul ba dang / yang dag par sdom pa la mngon par dga' ba dang / 'jig rten pha rol la 'jigs par lta ba yin pa dag kyang yongs su zhus so/ /ngas gsang sngags gang dag</text></item>
<item><p>131a2</p><section>mdo sde</section><text>dang / sman gang dag gis sems can de lta bu dag yongs su smin par mdzad par spyod pa'i gsang sngags de dag ni gang yin/ sman de dag ni gang yin zhe na/ gzungs sngags gang gis ngas sems can bye ba khrag khrig brgya stong dpag tu med pa yongs su smin par mdzad pa</text></item>
<item><p>131a3</p><section>mdo sde</section><text>dang / pha rol tu phyin pa drug la bkod pa rig pa yod pa'i sbubs zhi ba gsang sngags kyi gzhi'i gzungs sngags lung bstan pa chen po 'di sngon gyi yang dag par rdzogs pa'i sangs rgyas de dag gis kyang nga la bstan par gyur to/ /rtag tu brtson 'grus dang / brtul ba brtan</text></item>
<item><p>131a4</p><section>mdo sde</section><text>pa ngas rtag par rgyun du tshe rabs de dang de dag tu mngal na bu yod pa'i bud med la rig pa yod pa'i sbubs zhi ba gzungs sngags gsang sngags kyi gzhi rig sngags 'dis bsrung ba byas so/ /bud med de mngal na bu yod pa dang bcas te skyabs gsum la rnam par gzhag go/ /</text></item>
<item><p>131a5</p><section>mdo sde</section><text>phyin chad kyang lha'am zhes bya ba nas/ bdud dam/ brjed byed dam/ mi dang / mi ma yin pa zhes bya ba'i bar gyis ma'i mngal na bu yod pa dang bcas te rnam par tho btsams pa'am/ rnam par gtse ba'am/ lus dkrug pa'am/ khams dkrug pa'am/ sems</text></item>
<item><p>131a6</p><section>mdo sde</section><text>dkrug par bya bar mi nus so/ /lha dang lha ma yin du bcas pa'i 'jig rten gyi bar gyis kyang mdangs 'phrog pa'am/ sman dang sngags kyi sbyor ba bya bar mi nus so/ /de dag gis mngal na bu yod pa'i ma rnam par tho ma btsams pa dang / mngal na bu gnas pa yang sngon</text></item>
<item><p>131a7</p><section>mdo sde</section><text>gyi tshe rabs dran par 'gyur ro/ /nying mtshams sbyor ba'i lus kyi dbang po thams cad yongs su rdzogs pa dang / gzugs bzang ba/ blta na sdug pa/ kha dog bzang po rgyas pa mchog dang ldan pa dag dang / shin tu blo dang ldan pa dag bde legs su ma'i lto nas byung</text></item>
<item><p>131b1</p><section>mdo sde</section><text>zhing brjed ngas pa med pa'i sems dang ldan pa dag tu gyur to/ /de dag skyes pa tsam gyi mod la yang lha stobs dang ldan pa dbang che bar grags pa re re la yang 'khor brgya stong yod pa dag bsrung ba dang / rjes su sba bar byed par kun tu gnas so/ /de dag mi dang mi</text></item>
<item><p>131b2</p><section>mdo sde</section><text>ma yin pa zhes bya ba'i bar gang gis kyang rnam par tho btsam pa'am/ rnam par gtse ba'am/ lus dkrug pa'am/ khams dkrug pa'am/ sems dkrug par bya bar mi nus so/ /mdangs blang bar yang mi nus so/ /gsang sngags dang / sman gyis kyang</text></item>
<item><p>131b3</p><section>mdo sde</section><text>rnam par tho btsam par mi nus so/ /gang gi phyir sems can de dag mchog tu gzugs dang ldan pa dang / tshe rabs dran pa dang / 'jig rten pha rol la 'jigs par lta ba dang / byams pa'i sems dang ldan pa dang / snying rje chen po dang ldan pa dang / gtong ba</text></item>
<item><p>131b4</p><section>mdo sde</section><text>dang ldan pa dang / tshul khrims la rjes su dga' ba dang / bzod pa dang / yon tan dang ldan pa dang / brtson 'grus dang ldan pa dang / dben pa la dga' zhing bsam gtan la mngon par brtson pa dang / dge ba'i bshes gnyen la mngon par dga' ba dag dang /</text></item>
<item><p>131b5</p><section>mdo sde</section><text>de thob par byed pa'i sdug bsngal yang dag par zad par 'gro ba 'phags pa'i nges par 'byin pa'i shes pa dang ldan pa dag tu gyur to/ /sems can nye bar zhi ba la gnas pa nyon mongs pa chung ba de lta bu de dag la lha dang / klu dang / gnod sbyin rnams kyis rim gro bya</text></item>
<item><p>131b6</p><section>mdo sde</section><text>bar brtson pa dag yin te/ mi de dag kyang mchog tu 'khor ba la skyon du blta ba dang / byang grol gyi bde ba 'dod pa dag tu gyur te/ /de dag gis gal te bla na med pa yang dag par rdzogs pa'i byang chub tu sems bskyed na de dag ris 'thun pa de nyid kyis myur du byang chub</text></item>
<item><p>131b7</p><section>mdo sde</section><text>kyi sems ma brjed par byang chub sems dpa'i ting nge 'dzin thob par gyur to/ /ci ste rang sangs rgyas kyi theg pa la sems bskyed na de dag myur du skye ba dang / 'jig pa dang / rjes su 'thun pa'i bzod pa thob par gyur to/ /ci ste sems can de dag kyang nyan thos kyi theg pa</text></item>
<item><p>132a1</p><section>mdo sde</section><text>la sems skyed par byed na sems can de dag ris 'thun pa nyid kyis bden pa dang rjes su 'thun pa'i bzod pa thob par byed do/ /sems can de dag thams cad kyang ngan song gsum dang bral ba dang mtho ris su 'gro ba dag tu gyur to/ /rigs kyi bu ngas thabs</text></item>
<item><p>132a2</p><section>mdo sde</section><text>la 'jug pa'i sbyor ba la brtul ba des sems can dag yongs su smin par byas shing bla na med pa yang dag par rdzogs pa'i byang chub kyang yang dag par bsgrubs so/ /rigs kyi bu rig pa yod pa'i sbubs zhi ba lung bstan pa chen po 'di ni de ltar don che ba yin no/ /rigs</text></item>
<item><p>132a3</p><section>mdo sde</section><text>kyi bu ngas sems can nad pa gang dag mthong ba de dag la rig pa yod pa'i sbubs zhi ba lung bstan pa chen po 'dis sman sing ha k+Shir la brams nas nad pa la byin nad thams cad rab tu zhi bar gyur to/ /gang na sman sing ha k+Shir med par yang ngas de'i mdun du bza' ba dang /</text></item>
<item><p>132a4</p><section>mdo sde</section><text>btung ba gang yin pa la rig pa yod pa'i sbubs zhi ba lung bstan pas brams nas nad pa la byin nad thams cad rab tu zhi bar gyur to/ /gal te de yang med par gyur na ngas sman bkrus te bor ba la rig pa yod pa'i sbubs zhi ba'i gsang sngags kyi gzhi dag gis brams nas</text></item>
<item><p>132a5</p><section>mdo sde</section><text>nad pa la byin nad thams cad rab tu zhi bar gyur to/ /rigs kyi bu ngas thabs la 'jug pa'i sbyor ba la brtul ba des sems can rnams yongs su smin par byas shing bla na med pa yang dag par rdzogs pa'i byang chub kyang yang dag par bsgrubs so/ /gang na shing ljon pa dag</text></item>
<item><p>132a6</p><section>mdo sde</section><text>me tog dang 'bras bu mi skye ba der yang ngas rig pa yod pa'i sbubs zhi ba gsang sngags kyi gzhi chen po dag gis char pa'i chu la brams nas shing dag la btab na shing de dag lo mang por chu med kyang me tog dang 'bras bu dag dang ldan par gyur to/ /de bzhin du bu ram shing</text></item>
<item><p>132a7</p><section>mdo sde</section><text>dang / rgun 'bru dag dang / 'bru dang / sman dag gi bar dag la yang byas so/ /gang na char mi 'bab cing chu med pa der yang ngas ru sbal gyi snying la rig pa yod pa'i sbubs zhi ba gsang sngags kyi gzhi 'dis brams nas shing tsam pa ka'i 'dab mas dkris te/ klu mtsho'i</text></item>
<item><p>132b1</p><section>mdo sde</section><text>'gram du bzhag na char chen po dang / chu chen po'i tshogs byung bar gyur to/ /der chu chen po byung bas sems can rnams kyi khyim dang / zhing dang / kun dga' ra ba'i bar chud za bar gyur na der yang ngas sbrul gyi rgyal po'i nor bu la rig pa yod pa'i sbubs zhi ba'i</text></item>
<item><p>132b2</p><section>mdo sde</section><text>gsang sngags kyi gzhi 'dis brams nas klu'i gnas su bzhag na char chu rab tu zhi bar gyur to/ /gang na dus ma yin par rlung dang / nyi ma dang / dus ma yin pa'i sprin dang / mun pa dang / rdul gyi char pa dang / grang ba dang / dro ba dang / dus phyin ci log tu 'byung</text></item>
<item><p>132b3</p><section>mdo sde</section><text>ba'i bar dang / dmag tshogs dang / zla ba dang / nyi ma dang / gza' dang / rgyu skar dang / zla ba dang / zla ba phyed pa dang / dus tshigs dang / lo rnams yang dag par 'byung ba ma yin pa'i bar la ngas snying rjes sems can rnams kyi ched du zhag bdun pa gcig</text></item>
<item><p>132b4</p><section>mdo sde</section><text>gi nyin mtshan du khrus byas nas 'o ma dang 'bras chan gyi kha zas za zhing tshangs pa'i gnas pa bsgom pa la mngon par dga' bas rig pa yod pa'i sbubs zhi ba lung bstan pa 'di las gzhan mi byed par brjod de/ nyin bdun pa la gal te yul yongs su ma bskyangs na der nga'i</text></item>
<item><p>132b5</p><section>mdo sde</section><text>mdun du rang gi dam bcas pas mi gnas pa yin no/ /der yang ngas rtsi lcam pa sbrul gyi snying dang bcas pa la rig pa yod pa'i sbubs zhi ba lung bstan pa chen po 'dis brams shing skyugs sman ma da na'i 'bras bu dag dang bsres te/ lha rten sar bzhag pas des dus ma yin pa'i</text></item>
<item><p>132b6</p><section>mdo sde</section><text>rlung dang / nyi ma dang / sprin dang / mun pa dang / rdul gyi char pa dag dang / grang ba dang / dro ba thams cad zhi bar gyur to/ /yang dag pa'i dus tshigs dang / zla ba dang / nyi ma dang / gza' dang / rgyu skar dang / zla ba dang / zla ba phyed pa dang / lo</text></item>
<item><p>132b7</p><section>mdo sde</section><text>yang dag par byung bar gyur to/ /rigs kyi bu des na gang na sems can dge mtshan dang / bkra shis dang / so sor ldan pa dag dang / lta ba phyin ci log tu gyur pa'i bar gyi sems can de dag la ngas rig pa yod pa'i sbubs zhi ba lung bstan pa chen po 'di'i chos bstan</text></item>
<item><p>133a1</p><section>mdo sde</section><text>to/ /gang dang gang du sems can rnams kyis thos pa de dang der yang nyon mongs pa chung ngu dag tu gyur to/ /dge mtshan dang / bkra shis dang / lta ba ngan pa thams cad spangs te/ de phyin chad dge ba'i las dang yang dag par ldan pa legs par</text></item>
<item><p>133a2</p><section>mdo sde</section><text>byas pa'i las kyi mtha' dang / smon lam dag mang ba nges pa'i phung po dag tu gyur to/ /rigs kyi bu de bzhin du ngas thabs la 'jug pa'i sbyor ba la brtul ba des sems can rnams yongs su smin par byas shing pha rol tu phyin pa drug gi bar yongs su rdzogs par byas te/</text></item>
<item><p>133a3</p><section>mdo sde</section><text>bla na med pa yang dag par rdzogs pa'i byang chub kyang mngon par rdzogs par sangs rgyas so/ /rig pa yod pa'i sbubs zhi ba lung bstan pa chen po 'di ni de ltar sems can rnams la gces spras byed pa yin no/ /de ltar phan yon mang ba yin te/ sems can thams cad</text></item>
<item><p>133a4</p><section>mdo sde</section><text>la phan par byed pa/ nad thams cad rab tu zhi bar byed pa/ bud med sbrum ma thams cad srung bar byed pa/ rab tu thar bar byed pa/ nyon mongs pa thams cad rab tu zhi bar byed pa/ phung po dang / khams thams cad yongs su shes par byed pa/ chos thams cad</text></item>
<item><p>133a5</p><section>mdo sde</section><text>rnam par 'byed par byed pa/ thabs thams cad yang dag par ston par byed pa/ byang grol gyi bde ba thams cad yongs su rtogs par byed pa/ sems can thams cad rab tu dad par byed pa/ chos thams cad kyi bde ba la 'jug par byed pa/ bdud dang phas kyi rgol ba</text></item>
<item><p>133a6</p><section>mdo sde</section><text>thams cad chos dang 'thun pas tshar gcod par byed pa/ bdud kyi yul thams cad nges par 'dul bar byed pa yin no/ /rigs kyi bu rig pa yod pa'i sbubs zhi ba lung bstan pa chen po 'di ni bdud rnams tshar gcod par byed cing nyon mongs pa rnams pham par byed pa yin te/ lha rnams</text></item>
<item><p>133a7</p><section>mdo sde</section><text>dga' bar byed pa/ gnod sbyin rnams yang dag par mgu bar byed pa/ lha ma yin rnams rnam par 'joms par byed pa/ nam mkha' lding rnams dngang bar byed pa/ mi 'am ci rnams dad par byed pa/ lto 'phye chen po rnams rgyab kyis phyogs par byed pa/ 'thab pa dang /</text></item>
<item><p>133b1</p><section>mdo sde</section><text>'thab mo dang / mu ge dang / 'chi ba dang / nad dang / pha rol gyi dmag tshogs dang / dus ma yin pa'i rlung dang / char pa dang / nad thams cad rnam par zhi bar byed pa/ grang ba dang / dro ba dang / kha ba dang / tsha ba dang / rtsub pa dang / hrud hrud po dang / reg par</text></item>
<item><p>133b2</p><section>mdo sde</section><text>dka' ba'i dngos po rnams rab tu zhi bar byed pa/ chos thams cad kyi chos kyi tshul 'bar bar byed pa/ sangs rgyas kyi bstan pa ston par byed pa/ dkon mchog gsum gyi gdung rgyun mi 'chad par byed pa/ 'khor bas skrag pa rnams dbugs 'byin par byed pa/ zad pa</text></item>
<item><p>133b3</p><section>mdo sde</section><text>shes pa skyed par byed pa/ mi skye ba shes pa rang gi mngon sum du byed pa/ ma rig pa'i mun pa'i phung po thams cad rab tu 'jig par byed pa/ sdug bsngal gyi khur 'dor bar byed pa yin no/ /rig pa yod pa'i sbubs zhi ba lung bstan pa chen po 'di yin te/ tad ya thA/</text></item>
<item><p>133b4</p><section>mdo sde</section><text>ma nA k+Sha/ a bA k+Sha/ g+ha sA k+Sha/ dza ne k+Sha/ marma nA k+Sha/ k+Sha bA k+Sha/ ma Na DA k+Sha/ na TA k+Sha/ na da ra hu/ bi sa nA da/ kha ga nA da/ a ta na Ta/ ku na Ta/ pa ri ku na Ta/ nA Ta nA Ta/ pa ri ka nA Ta/ ud ta ra nA Ta/ bi nA Ta/ kuny+dza nA Ta/ tsa bAM ba ra nA Ta/ kha</text></item>
<item><p>133b5</p><section>mdo sde</section><text>g+ha ma b+ha nA Ta/ pu sh+kar nA Ta/ sing ha ru dra nA Ta/ sa ma la nA Ta/ shi ri ku sa klau nA Ta/ ta la ma ru ta kha ba/ te hu k+Sha ba ti rak+Sha dA ma ra dzu ba ha/ na pu ti sa na ti ra na dza ba/ a mo ho ra ga dza la/ a tri mA/ a tri nA/ ra ba/ a tri nA k+Sha/ a ba hA/ mArga tri nA k+Sha/ e</text></item>
<item><p>133b6</p><section>mdo sde</section><text>Sha e ba na to duHkha s+ya swA hA/ bcom ldan 'das kyis bstan pa 'di bstan pa na 'khor der srog chags bye ba phrag drug cu ni rjes su 'thun pa'i bzod pa thob par gyur to/ /dkrigs pa phrag drug cu dag kyang skyon med pa la zhugs par gyur to/ /rigs kyi bu rig pa yod pa'i</text></item>
<item><p>133b7</p><section>mdo sde</section><text>sbubs zhi ba lung bstan pa chen po 'di de bzhin gshegs pa shAkya thub pa la ngas khyod kyi lag nas bskur to/ /der yang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las zad par 'gyur ba'i gzungs sngags</text></item>
<item><p>134a1</p><section>mdo sde</section><text>la nga dad pa sbyin par mdzad do/ /rig pa yod pa'i sbubs zhi ba 'di long la sangs rgyas kyi zhing mi mjed der song shig /nga'i bkas de bzhin gshegs pa shAkya thub pa la gnod pa chung ngam/ bskyod pa yang ngam/ bde ba la reg par gnas sam zhes kyang</text></item>
<item><p>134a2</p><section>mdo sde</section><text>zhus shig /'di skad du byang phyogs na sangs rgyas kyi zhing 'di nas sangs rgyas kyi zhing gang gA'i klung brgyad cu'i bye ma snyed 'das pa de na sangs rgyas kyi zhing snyigs ma lnga dang ldan pa sgra thams cad yang dag par 'phags pa zhes bya ba yod de/ sangs rgyas kyi zhing de na de bzhin</text></item>
<item><p>134a3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bya ba bzhugs te 'tsho zhing gzhes la chos kyang ston to/ /de bzhin gshegs pa des sangs rgyas kyi zhing de nas bcom ldan 'das la yongs su zhu ba'i slad du bdag mngags pa</text></item>
<item><p>134a4</p><section>mdo sde</section><text>lags na btsun pa bcom ldan 'das ci bsnyung ba mi mnga' lags sam/ gnod pa chung lags sam/ khyod kyi 'khor bro 'tshal ba dag ma mchis lags sam/ gnod pa dag chung lags sam/ dam pa'i chos nyan par 'tshal ba dag lags sam/ ji ltar chos thos</text></item>
<item><p>134a5</p><section>mdo sde</section><text>pa bzhin du chos de la nan tan snying por bgyid pa dag lags sam/ chos kyis gnas pa dag gis gnas par bgyid pa lags sam/ khyod kyi sangs rgyas kyi zhing 'di na bdud kyi yul dang / klu'i yul bcom lags sam/ khyod kyi sangs rgyas kyi yul gcig pu lags</text></item>
<item><p>134a6</p><section>mdo sde</section><text>sam/ 'di na thogs pa ma mchis par chos kyi 'khor lo rab tu bskor lags sam/ gang su dag sangs rgyas kyi zhing 'dir 'khor lo bskor bar mdzad pa de dag gi ched du de bzhin gshegs pa dpal me tog gi snying po des 'dir nyi ma'i snying po'i chos kyis gnas pa klu'i yul</text></item>
<item><p>134a7</p><section>mdo sde</section><text>rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags la dad pa stsol bar mdzad cing de nas rig pa chen po yod pa'i sbu bas zhi ba lung bstan pa chen po mthu che ba/ phan yon che ba 'di bskur lags te/ sems can thams cad la phan</text></item>
<item><p>134b1</p><section>mdo sde</section><text>par bgyid pa/ nad thams cad rab tu zhi bar bgyid pa/ nyon mongs pa thams cad rab tu zhi bar bgyid pa zhes bya ba nas/ sdug bsngal gyi khur 'dor bar bgyid pa zhes bya ba'i bar rig pa yod pa'i sbubs zhi ba lung bstan pa chen po 'di bskur lags so zhes kyang gsol</text></item>
<item><p>134b2</p><section>mdo sde</section><text>cig /de na thams cad dang ldan pa'i 'khor de ngo mtshar thob cing rmad du byung ba thob nas 'di skad ces gsol to/ /sangs rgyas bcom ldan 'das rnams kyi chos thams cad la ma thogs pa'i ye shes dang gzigs pa ni ngo mtshar to/ /mchog tu ngo mtshar to/ /de lta</text></item>
<item><p>134b3</p><section>mdo sde</section><text>lags pas da ltar de bzhin gshegs pas bdag cag la mngon ma thos pa 'di ltar zab pa'i rig pa yod pa'i sbubs zhi ba lung bstan pa chen po sems can thams cad la phan par byed pa 'di kho na bstan to/ /gang la yon tan 'di lta bu grangs med dpag tu med pa de dag</text></item>
<item><p>134b4</p><section>mdo sde</section><text>mchis pa 'di la mkhas pa byang chub tshol bar byed pa su zhig mngon par brtson par mi bgyid/ de nas byang chub sems dpa' nam mkha'i snying pos 'di skad ces gsol to/ /sems can gang su dag 'khor bas skrag cing byang grol gyi bde ba mngon par 'tshal ba ni</text></item>
<item><p>134b5</p><section>mdo sde</section><text>bcom ldan 'das kyi mtshan yongs su bsgrags pa dang rig pa mchis pa'i sbubs zhi ba'i gzungs sngags kyi ming yongs su bsgrags pa na dga' ba dang / mchog tu dga' ba dang / gus par sems can rnams kyi rnyed pa chen po dang / dge ba'i phyogs rnam par 'phel</text></item>
<item><p>134b6</p><section>mdo sde</section><text>bar 'gyur lags so/ /de nas de bzhin gshegs pa dpal me tog gi snying pos 'di skad ces bka' stsal to/ /rigs kyi bu de de bzhin no/ /khyod kyis ji skad smras pa de bzhin te/ rigs kyi bu nga byang chub sems dpa' gyur te brtson pa 'dis spyad pa spyod pa na smon</text></item>
<item><p>134b7</p><section>mdo sde</section><text>lam 'di lta bu btab bo/ /bdag byang chub thob nas sems can gang su dag phyogs bcu'i sangs rgyas kyi zhing thams cad na sbyin pa la brtson pa'i bsam pa can zhes bya ba nas/ shes rab la brtson pa'i bsam pa can zhes bya ba'i bar dag gis bdag gi ming sgrogs</text></item>
<item><p>135a1</p><section>mdo sde</section><text>par byed cing sems can thams cad kyis sems par byed na gal te de dag la lha dang lha ma yin du bcas pa'i 'jig rten na sems can la la pha rol tu phyin pa de dang de dag gi bar chad byed par nus pa zhig yod na sems can de dag gi dge ba'i phyogs 'phel ba brgya</text></item>
<item><p>135a2</p><section>mdo sde</section><text>stong du mar gyur cig /sngon gyi las kyi 'bras bu'i rgyu ni ma gtogs so/ /bdag kyang re zhig bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig /gang yang bud med bu la mngon par dga' ba zhes bya ba nas/ bu'i khur</text></item>
<item><p>135a3</p><section>mdo sde</section><text>gyis skyo ba zhes bya ba'i bar dang / gang bud med sbrum pa zhes bya ba'i bar bdag la phyag 'tshal bar byed cing / sems can thams cad kyis dga' ba dang / gus pa dang / dad pas bdag gi ming yongs su sgrogs par byed la/ gal te ma'am mngal na yod pa de la</text></item>
<item><p>135a4</p><section>mdo sde</section><text>mi'am mi ma yin pa sdang ba'i sems kyis rnam par tho 'tsham par byed dam/ sman dang / gsang sngags kyi sbyor bas kyang rung ste/ lus kun tu 'khrug par byed dam/ sems kun tu 'khrug par byed dam zhes bya ba nas btsas pa tsam gyi bar la yang tha na yud tsam gcig</text></item>
<item><p>135a5</p><section>mdo sde</section><text>tsam yang rnam par tho 'tsham par byed na/ bdag re zhig bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig ces sngon nga byang chub sems dpar gyur pa'i smon lam de lta bu btab bo/ /de bzhin du da ltar yang sems can gang dag</text></item>
<item><p>135a6</p><section>mdo sde</section><text>sangs rgyas kyi zhing thams cad na sdug bsngal de lta bus gzir ba dag kyang zhes bya ba nas/ ji ltar sngar bstan pa bzhin sems can thams cad kyis dga' ba dang / gus pa dang / dang bas bdag gi ming yongs su sgrogs par byed pa thams cad sdug bsngal de dag las yongs</text></item>
<item><p>135a7</p><section>mdo sde</section><text>su grol bar 'gyur te gzhan du ma yin no/ /sbyangs pa ma yin na sngon gyi las kyi 'bras bu'i rgyu ni ma gtogs so// //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po lnga pa/ des 'di skad ces gsol to/ /btsun</text></item>
<item><p>135b1</p><section>mdo sde</section><text>pa bcom ldan 'das sangs rgyas kyi zhing mi mjed ni ngo mtshar lags te/ de na sems can rnams mchog tu sdang ba/ gzu lums can/ rtsub pa/ phrag dog dang ldan pa/ snying brtse ba ma mchis pa/ bgyis pa mi gzo ba/ tshig rtsub por smra ba/ log par lta ba</text></item>
<item><p>135b2</p><section>mdo sde</section><text>dag lags pas der kha cig gis bdag la rnam par tho btsams na mi rung ste/ bdag mchis pas ci la yang mi sman lags so/ /bcom ldan 'das kyis bka' stsal pa/ rigs kyi bu 'di ni gnas ma yin zhing go skabs med do/ /sus dmigs pa med pa'i tshangs</text></item>
<item><p>135b3</p><section>mdo sde</section><text>pa'i gnas pa legs par bsgoms shing legs par yid la byas par gyur pa de la ni bdud bye bas kyang rnam par tho 'tsham pa'am/ bar chad byed par nus pa 'di ni gnas med do/ /rigs kyi bu khyod kyis yun ring po nas dmigs pa med pa'i tshangs pa'i gnas pa shin tu</text></item>
<item><p>135b4</p><section>mdo sde</section><text>bsgoms shing legs par yid la byas zin gyis ma 'jigs shig /rigs kyi bu khyod la gsang sngags gang dag gis sdang ba thams cad dad par 'gyur ba dang / rmongs par 'gyur ba dang / gang gis bzod pa dang / dran pa dang / rab tu dang ba thob par byed pa'i gzungs</text></item>
<item><p>135b5</p><section>mdo sde</section><text>sngags dmigs pa med pa'i tshangs pa'i gnas pa'i rgyu 'thun pa byams pa chen po sbyin par mdzad do/ /tad ya thA/ bo bri ha/ bu bu la/ i la ba ra/ i la sa ha/ ha T+ya T+ya ga ga nA k+Sha/ sha ma sha ma/ mi tra mi tra/ tsakra bar ti ti le/ sA ga ra ti le/ dur+b+ha li/</text></item>
<item><p>135b6</p><section>mdo sde</section><text>hi hi le/ ha ba he na rA dza ne/ ya ba na mi tre/ k+ShA na ti mi tre/ mi tra rla me/ mi tra kha g+ha/ sarba sa to dza mi tre/ sarba kra ma mi tre/ ma na brta mi tre/ d+hi ti sha ra mi tre swA hA/ rigs kyi bu sdang ba zhi bar byed pa dang / rmongs par byed pa'i gsang sngags kyi gzungs sngags</text></item>
<item><p>135b7</p><section>mdo sde</section><text>'dis tsam pa ka'i 'bru mar la lan bdun bzlas brjod byas pas lag pa gnyis bskus na sdang ba thams cad dad par byed/ rmongs par byed cing sdang ba'i sbrul dag dang / sdang ba'i gnod sbyin dang / grul bum dang / srul po dang / bdud bye ba brgya stong yang rung ste/ sdang</text></item>
<item><p>136a1</p><section>mdo sde</section><text>ba'i sems dang ldan pa'i sems can de dag gis ci yang byed par mi nus so/ /gal te sdang ba'i sems dang ldan pa thams cad kyis gling bzhi pa gang bar gyur kyang skyor chu gcig gis thams cad de'i mod kho na la med par 'gyur ro/ /gal te chu rnyog pa</text></item>
<item><p>136a2</p><section>mdo sde</section><text>can gyis rgya mtsho bzhi yongs su gang bar gyur kyang rung / skyor chu gcig kho nas rab tu dang bar byed de/ 'di la the tsom med kyis long la 'jig rten gyi khams mi mjed du song shig /yang de'i tshe byang chub sems dpa' sems dpa' chen po grangs med dpag tu med pas</text></item>
<item><p>136a3</p><section>mdo sde</section><text>tshig 'thun par 'di skad ces gsol to/ /btsun pa bcom ldan 'das bdag cag kyang de bzhin gshegs pa shAkya thub pa la blta ba dang / phyag bgyi ba dang / bsnyen bkur bgyi ba dang / 'dus pa chen po blta ba dang / nyi ma'i snying po'i chos kyis gnas pa klu'i</text></item>
<item><p>136a4</p><section>mdo sde</section><text>yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags de yang mnyan par 'tshal lags na/ btsun pa bcom ldan 'das gal te der bdag kyang mchir gnang ba lta na sangs rgyas kyi zhing mi mjed du bdag cag mchi lags</text></item>
<item><p>136a5</p><section>mdo sde</section><text>so/ /de nas de dag la bcom ldan 'das de bzhin gshegs pa dpal me tog gi snying po des 'di skad ces bka' stsal to/ /rigs kyi bu dag khyed thams cad so so nas gling bzhi pa'i 'khor los sgyur ba'i cha byad dang / rtags dang / dbyibs dang / yo byad dang /</text></item>
<item><p>136a6</p><section>mdo sde</section><text>spyod lam gyis lhan cig 'thun par deng shig /de nas byang chub sems dpa' bye ba phrag brgyad cu po de dag thams cad gling bzhi pa'i 'khor los sgyur ba'i cha byad dang / rtags dang / dbyibs dang / yo byad dang / spyod lam mngon par sprul nas byang chub sems dpa'</text></item>
<item><p>136a7</p><section>mdo sde</section><text>nam mkha'i snying po la sogs pa thams cad de bzhin gshegs pa dpal me tog gi snying po'i zhabs gnyis la mgo bos phyag 'tshal te/ lan gsum bskor ba byas nas nam mkha' la 'khod do/ /byang chub sems dpa' sems dpa' chen po re res kyang rin po che las byas</text></item>
<item><p>136b1</p><section>mdo sde</section><text>pa'i pad ma 'dab ma stong pa bdun bdun dang / dpung gi tshogs yan lag bzhi pa yang mngon par sprul to/ /spyod lam de lta bus de nas chas te/ de dag thams cad skad cig thang cig gcig gis sangs rgyas kyi zhing mi mjed 'dir 'khod de/ bcom ldan 'das de bzhin</text></item>
<item><p>136b2</p><section>mdo sde</section><text>gshegs pa shAkya thub pa dang / byang chub sems dpa' rnams la mchod pa'i las bya ba'i phyir sangs rgyas kyi zhing mi mjed thams cad du kha cig gis ni gser gyi phye ma'i char mngon par rab tu phab bo/ /bcom ldan 'das de bzhin gshegs pa shAkya thub pa dang / byang chub</text></item>
<item><p>136b3</p><section>mdo sde</section><text>sems dpa' rnams la mchod pa'i las bya ba'i phyir kha cig gis ni dngul gyi phye ma'i char mngon par rab tu phab bo/ /kha cig gis ni spos kyi phye ma'i char mngon par rab tu phab bo/ /kha cig gis ni mu tig gi char mngon par rab tu phab bo/ /kha cig gis ni gser skud dag mngon par</text></item>
<item><p>136b4</p><section>mdo sde</section><text>rab tu phab bo/ /kha cig gis ni mu tig gi do shal dag mngon par rab tu phab bo/ /kha cig gis ni dpung rgyan gyi rgyan dag mngon par rab tu phab bo/ /kha cig gis ni ras dang / ras bcos bu dang / gdugs dang / rgyal mtshan dang / ba dan gyi char mngon par</text></item>
<item><p>136b5</p><section>mdo sde</section><text>rab tu phab ste/ de dag thams cad kyis sangs rgyas kyi zhing mi mjed 'di lan gsum bskor ba byas nas phyogs gcig tu 'khod par gyur to/ /theg pa chen po 'dus pa chen po'i mdo nyi ma'i snying po'i le'u las/ pho nya'i le'u ste gnyis pa rdzogs so// //</text></item>
<item><p>136b6</p><section>mdo sde</section><text>rgyal po gzugs can snying pos sngon ma mthong ba tshangs pa chen po dang / brgya byin dang / sred med kyi bu dang / gling bzhi pa'i 'khor los sgyur ba grangs med dpag tu med pa mthong nas mchog tu ngo mtshar du gyur te/ stan las langs nas ha cang yang thag mi ring bar 'dug</text></item>
<item><p>136b7</p><section>mdo sde</section><text>go/ /de nas byang chub sems dpa' sems dpa' chen po sangs rgyas kyi pho nya bzhi po de dag 'khor dang bcas te/ de bzhin gshegs pa shAkya thub pa ga la ba de logs su thal mo sbyar ba rab tu btud nas 'khod do/ /de nas byang chub sems dpa' sems dpa' chen po</text></item>
<item><p>137a1</p><section>mdo sde</section><text>nyi ma'i shugs kyi snying pos kyang de bzhin gshegs pa shAkya thub pa ga la ba de logs su me tog tsam pa ka'i phreng ba dag gtor te de'i tshe tshigs su bcad pa 'di dag kyang gsol to/ /rkang gnyis dam pa 'gro ba'i snang ba 'dzin/ /lta ba nyams pa'i 'gro ba'i lam stsol</text></item>
<item><p>137a2</p><section>mdo sde</section><text>ba/ /mnyam nyid ldan pa 'gro la phan mdzad khyod/ /bdud dang klu rnams myur du 'dul mdzad khyod/ /gdul dka' 'gro ba nyon mongs thar mdzad khyod/ /chos 'dir snang ba yun ring 'bar mdzad khyod/ /bsam gtan sgo 'di dag gis skyes mchog ldan/ /zhing</text></item>
<item><p>137a3</p><section>mdo sde</section><text>mang thams cad shin tu mdzes par mdzad/ /rgyal ba skyes mchog skye bo mkhas dgu la/ /rgyang ring nas ni zhing 'di brjod par mdzad/ /'gro ba'i chos kyi dus 'di dka' ba ste/ /de mthong bdag 'dir chos ched tshogs su mchis/ /'gro ba mir skye ba ni rnyed par dka'/ /</text></item>
<item><p>137a4</p><section>mdo sde</section><text>shin tu ring nas mir skye rnyed nas kyang / /nyon mongs chen pos zin gyur thub khyod ni/ /rab myur nyon mongs dra ba gcod mdzad lags/ /sdug bsngal mtsho dang nyon mongs klung lhung ba/ /khyod kyis glang chen lta bur 'gro ba bsgral/ /rgyal bas phan tshun bdag cag pho nyar</text></item>
<item><p>137a5</p><section>mdo sde</section><text>mngags/ /khyod kyis chos kyi gter la yi rang mdzad/ /btsun pa bcom ldan 'das shar phyogs na sangs rgyas kyi zhing 'di nas sangs rgyas kyi zhing gang gA'i klung dpag tu ma mchis pa'i bye ma snyed 'das pa de na 'jig rten gyi khams ma dros pa zhes bgyi ba mchis so/ /sangs</text></item>
<item><p>137a6</p><section>mdo sde</section><text>rgyas kyi zhing de na de bzhin gshegs pa dgra bcom pa yang dag par rdzogs pa'i sangs rgyas tsam pa ka'i mdog ces bgyi ba bzhugs te 'tsho zhing gzhes la chos kyang ston to/ /de bzhin gshegs pa des bdag 'dir mngags lags te/ de bzhin gshegs pa de khyod nyi ma'i snying po'i</text></item>
<item><p>137a7</p><section>mdo sde</section><text>chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung ngam/ bskyod pa yang ngam/ stobs dang bde ba la reg pa la gnas sam zhes kyang zhu bar mdzad</text></item>
<item><p>137b1</p><section>mdo sde</section><text>lags na bcom ldan 'das ci bsnyung ba mi mnga' lags sam/ gnod pa chung lags sam/ khyod kyi 'khor bro 'tshal ba ma mchis lags sam/ gnod pa chung lags sam/ chos nyan par 'tshal ba dag lags sam/ ji ltar chos thos pa bzhin du chos de la nan tan</text></item>
<item><p>137b2</p><section>mdo sde</section><text>snying por bgyid pa dag lags sam/ chos kyis gnas pas gnas par bgyid pa lags sam/ khyod kyi sangs rgyas kyi zhing 'di na bdud kyi yul dang klu'i yul bcom lags sam/ khyod kyi sangs rgyas kyi yul gcig pu lags sam/ 'di na thogs pa ma mchis par</text></item>
<item><p>137b3</p><section>mdo sde</section><text>'khor lo skor lags sam/ sangs rgyas kyi yul 'di na gang su dag 'khor lo skor bar 'gyur ba de dag gi don du de bzhin gshegs pa tsam pa ka'i mdog de khyod dang nyi ma'i snying po'i chos kyis gnas pa/ klu'i yul 'jig pa'i 'od zer gyi le'u gzungs sngags 'di la dad</text></item>
<item><p>137b4</p><section>mdo sde</section><text>pa sbyin par mdzad lags so/ /de nas bden pa dang rjes su 'thun pa'i gzungs sngags mthu che ba/ phan yon che ba/ 'dod pa'i 'dod chags thams cad zad par bgyid pa/ gzugs kyi 'dod chags thams cad zad par bgyid pa/ gzugs med pa'i 'dod chags</text></item>
<item><p>137b5</p><section>mdo sde</section><text>thams cad zad par bgyid pa/ nga rgyal dang / lhag pa'i nga rgyal dang / nga'o snyam pa'i nga rgyal thams cad zad par bgyid pa 'di yang bskur lags so zhes bya ba ji ltar sngar bshad pa bzhin te/ bden pa dang rjes su 'thun pa'i bzod pa 'di ni bdud rnams tshar gcod pa/ klu</text></item>
<item><p>137b6</p><section>mdo sde</section><text>rnams pham par bgyid pa/ lha rnams dga' bar bgyid pa/ gnod sbyin rnams tshim par bgyid pa/ lha ma yin rnams rnam par 'joms par bgyid pa/ rje'u rigs rnams dga' bar bgyid pa/ dmangs rigs rnams mchog tu dga' bar bgyid pa/ bud med rnams</text></item>
<item><p>137b7</p><section>mdo sde</section><text>'dod chags dang bral bar bgyid pa/ mang du thos pa rnams skyo bar bgyid pa/ rnal 'byor spyod pa rnams mngon par dga' bar bgyid pa/ nad thams cad rab tu zhi bar bgyid pa/ 'thab pa dang / 'thab mo dang / mu ge dang / dus ma yin pa'i nad dang / pha rol</text></item>
<item><p>138a1</p><section>mdo sde</section><text>gyi dmag tshogs dang / rlung dang / char pa dang / chu bo dang / grang ba dang / dro ba thams cad rnam par zhi bar bgyid pa/ kha ba dang / tsha ba dang / ro mi bro ba dang / rtsub pa dang / hrud hrud po dang / reg par dka' ba'i dngos po rnams rab tu zhi</text></item>
<item><p>138a2</p><section>mdo sde</section><text>bar bgyid pa/ chos kyi tshul 'bar bar bgyid pa/ chos kyi tshul rgyun mi 'chad par bgyid pa/ sangs rgyas kyi bstan pa ston par bgyid pa/ 'khor bas skrag pa rnams dbugs 'byin par bgyid pa/ zad pa shes pa skye bar bgyid pa/ mi skye ba shes pa rtogs par bgyid</text></item>
<item><p>138a3</p><section>mdo sde</section><text>pa/ ma rig pa'i mun pa'i phung po thams cad rab tu 'joms par bgyid pa/ sdug bsngal gyi khur 'dor bar bgyid pa/ sred pa'i klung skems par bgyid pa 'di yang bskur lags te/ tad ya thA/ bA ye ba ya pa ri bA re/ ba he ba ha pa ri bA re/ pr-i tha bi pa ri bA re/</text></item>
<item><p>138a4</p><section>mdo sde</section><text>a be a ba pa ri bA re/ te dze te dza pa ri bA re/ ma le ma la pa ri bA re/ kha g+he kha g+ha pa ri bA re/ A lo ke A lo ka pa ri bA re/ s+tha me s+tha ma pa ri bA re/ rA dze rA dza pa ri bA re/ si li si la pa ri bA re/ ga me ga ma pa ri bA re/ a bo tsa a bo tsa pa ri bA re/ ma la ma la la ma la me</text></item>
<item><p>138a5</p><section>mdo sde</section><text>la ma/ rA la rA la la ma/ bid+yA dz+nyA na ma b+hu taM ga me/ b+hu tang ga ma pa ri bA re/ tsak+Shu gra he/ tsak+Shu gra ha pa ri bA re/ sho tra gra he/ sho tra gra ha pa ri bA re/ g+h+rA Na gra he/ g+h+rA Na gra ha pa ri bA re/ dzi hwa gra he/ dzi hwa gra hA pa ri bA re/ kA ya gra he/ kA ya gra ha pa ri bA re/</text></item>
<item><p>138a6</p><section>mdo sde</section><text>ma na gra he/ ma na gra ha pa ri bA re/ spar sha gra he/ spar sha gra ha pa ri bA re/ be da na gra he/ be da na gra ha pa ri bA re/ tri Sh+NA gra he/ tri Sh+NA gra ha pa ri bA re/ u pA dA na gra he/ u pA dA na gra ha pa ri bA re/ b+hA ba gra he/ b+hA ba gra hA pa ri bA re/ dzA ti gra he/ dzA</text></item>
<item><p>138a7</p><section>mdo sde</section><text>ti gra ha pa ri bA re/ dza ra ma ra Na gra he/ dza ra ma ra Na gra hA pa ri bA re/ duHkha san ta pA gra he/ duHkha san ta pA gra ha pa ri bA re/ A rA pA rA d+h+wa dze gra he/ A rA pA rA d+h+wa dza gra ha pa ri bA re/ A rA pA rA dwi dza gra he/ A rA bA rA dwi dzaM gra hA pa ri bA re/ a brta bi brta s+ya/</text></item>
<item><p>138b1</p><section>mdo sde</section><text>a ba ra mu pa mA swa s+ya/ be ga bi ni brta/ A r+ya ra smi sa ma be ga shA na ti swA hA/ btsun pa bcom ldan 'das de bzhin gshegs pa tsam pa ka'i mdog des bden pa dang rjes su 'thun pa'i bzod pa bskur ba ni 'di lags so/ /bcom ldan 'das kyis kyang legs so</text></item>
<item><p>138b2</p><section>mdo sde</section><text>zhes bya ba gnang ngo / /sangs rgyas kyi zhing mi mjed du thams cad dang ldan pa'i 'khor lhags pas kyang legs so zhes bya ba byin te/ bsam gtan la snyoms par zhugs pa dag ni ma gtogs so/ /de nas bcom ldan 'das kyis byang chub sems dpa' nyi ma'i</text></item>
<item><p>138b3</p><section>mdo sde</section><text>shugs kyi snying po la 'di skad ces bka' stsal to/ /rigs kyi bu 'dir nga stan 'di nyid la bzhugs bzhin sems can rnams la don dang bcas pa/ tshig 'bru dang bcas pa/ lhag chad med pa'i bden pa dang / rjes su 'thun pa'i bzod pa rgya cher ston par</text></item>
<item><p>138b4</p><section>mdo sde</section><text>mdzad do/ /rigs kyi bu de bzhin gshegs pa tsam pa ka'i mdog gis gang khyod 'dir 'ong ba'i tshe bsrung ba'i phyir byin pa lus kyi khyad par thams cad sgrub pa zhes bya ba nas/ shin tu yongs su mya ngan las 'das pa sgrub pa zhes bya ba'i bar nyi ma'i spyan pad ma'i sbu gu'i</text></item>
<item><p>138b5</p><section>mdo sde</section><text>gzungs sngags de khyod kyis kyang ston cig /de nas byang chub sems dpa' sems dpa' chen po nyi ma'i shugs kyi snying pos 'di skad ces gsol to/ /s+yAd ya the dan/ sid d+ha ma te/ bi lo ka ma te/ e le ge ta ri she /ru tse su ru tse/ bud d+he/ bi bud</text></item>
<item><p>138b6</p><section>mdo sde</section><text>d+he/ ma hA bud d+he/ un mad te/ un mad ta pra ti She d+ha ne/ ra ga d+h+ru ba pra ti She d+ha ne/ bin du bin du ma te/ tsi ta tsi ta ba ti She d+ha ne/ arke tsan dra ar+d+he/ ha ta tsi ti/ ha ta ni rmi/ ha ta kA ma be ge /ha ta pau na b+ha bi ra dze/ ha ta tsak+Shu sa ma te/ ha ta</text></item>
<item><p>138b7</p><section>mdo sde</section><text>bi ma ta mu dre/ ha ta yA g+he/ ha ta yA g+he/ ha ta sa mu dra dza be/ ha ta bi ma na rA dze/ ha ta hi te/ ha ta tsi ta Te/ ha ta d+harma rA dze/ ha ta ba hu rA dze/ ha ta brdza ma ti/ ha ta u pa ga ma te/ ha ta ro pa rasmi/ ha ta d+harma sid d+hi/ ha ta sarbon ma da/</text></item>
<item><p>139a1</p><section>mdo sde</section><text>dz+nyA dz+nyA dz+nyA/ bi dz+nyA dz+nyA dz+nyA/ sarba mArga dz+nyA dz+nyA/ e Sho na da sa~M sa ra duHkhe swA hA/ btsun pa bcom ldan 'das de bzhin gshegs pa tsam pa ka'i mdog des bdag chas pa'i dus kyi tshe bsrung ba'i slad du nyi ma'i spyan pad ma'i gzungs sngags stsal ba ni 'di</text></item>
<item><p>139a2</p><section>mdo sde</section><text>lags so/ /de nas bcom ldan 'das shAkya thub pas tshe dang ldan pa snyan pa la bka' stsal pa/ snyan pa khyod kyis nyi ma'i snying po'i spyan pad ma'i gzungs sngags 'di zung shig /snyan pa de bzhin gshegs pa dgra bcom pa yang dag par rdzogs pa'i sangs</text></item>
<item><p>139a3</p><section>mdo sde</section><text>rgyas rnams 'jig rten du 'byung ba rnyed par dka'o/ /de bas kyang nyi ma'i spyan pad ma'i gzungs sngags 'di ches rnyed par dka'o/ /rigs kyi bu de bzhin gshegs pa'am de bzhin gshegs pa'i nyan thos kyis kyang rung / gang gis kyang ri'i rgyal po ri rab</text></item>
<item><p>139a4</p><section>mdo sde</section><text>bam/ rgya mtsho chen po'i yon tan dang / phan yon ni brjod par nus so/ /nyi ma'i spyan pad ma'i gzungs sngags 'di'i yon tan dang phan yon ni bskal pa'am/ bskal pa las lhag par yang rung ste brjod par mi nus so/ /nyi ma'i spyan pad ma'i</text></item>
<item><p>139a5</p><section>mdo sde</section><text>gzungs sngags 'di ni de ltar zab pa yin no/ /rigs kyi bu khyod kyis nyi ma'i spyan pad ma'i gzungs sngags 'di zung shig /kun chub par gyis shig /'khor bzhi po de dag la yang rgyas par yang dag par rab tu ston cig dang / der sems can rnams 'dod</text></item>
<item><p>139a6</p><section>mdo sde</section><text>pa'i 'dod chags thams cad spong bar 'gyur ro zhes bya ba nas/ zag pa thams cad zad pa dang / byang grol gyi bde ba dang ldan pa'i bar du yang 'gyur ro/ /de nas de'i tshe byang chub sems dpa' spos kyi glang po ches 'di skad ces gsol to/ /shing gi rgyal</text></item>
<item><p>139a7</p><section>mdo sde</section><text>po'i drung du bdud ni gcig pu khyod kyis bcom/ /byang chub rab mchog dam pa yang ni gcig pus brnyes pa lags/ /lha dang mi dang gnod sbyin gcig pu khyod kyis dbang du mdzad/ /rgyal ba nyi ma rab grol ye shes mchog gi 'od zer lags/ /'di na mu</text></item>
<item><p>139b1</p><section>mdo sde</section><text>stegs gzhan ni gcig pus 'od dang bral mdzad pa/ /'jig rten kun na srin bu me khyer dag la nyi ltar mdzes/ /thub pa 'dus na sems can bsgral ba'i don kyang mdzad lags te/ /dkon mchog gsum gyi gdung dang chos tshul yun ring gnas par mdzad/ /</text></item>
<item><p>139b2</p><section>mdo sde</section><text>khyod gcig pu la mchod phyir byang chub sems dpa' rnams lhags pa/ /dge dang byang chub yongs su btsal phyir chos don gnyer ba lags/ /rgyal ba khyod ni sdug bsngal thams cad gcod pa'i chos ston pa/ /khyod ni ye shes byang chub spyod pa rab mchog</text></item>
<item><p>139b3</p><section>mdo sde</section><text>ston par mdzad/ /gcig pus zhi 'gyur bdud rtsis sems can rnams kyang zhi mdzad pa/ /yang sred ma mchis mdzad slad srog chags khrag khrig sgrol ba khyod/ /zag pa zad cing lta dang bral ba nyon mongs spangs gyur pa/ /gang na mya ngan byed med zhi</text></item>
<item><p>139b4</p><section>mdo sde</section><text>ba'i grong khyer gshegs pa khyod/ /'di ni 'jig rten kun tu khyod gcig sman dang mtshungs lags te/ /rgyal ba rnams kyis khyod la zhu ba'i slad du pho nyar mngags/ /rig pa'i rgya mtsho thugs rje mnyam pas gnas par mdzad pa po/ /thub pa zla ba'i</text></item>
<item><p>139b5</p><section>mdo sde</section><text>chos dang gsan nas gzungs kyang bskur ba lags/ /btsun pa bcom ldan 'das lho phyogs na sangs rgyas kyi zhing 'di nas dper bgyi na grong khyer rgyar dpag tshad tsam mchis pa/ bye mas gtams pa de snyed kyi sangs rgyas kyi zhing dag 'das nas/ snyigs ma</text></item>
<item><p>139b6</p><section>mdo sde</section><text>lnga dang ldan pa de na 'jig rten gyi khams snyigs ma'i rgyal mtshan zhes bgyi ba mchis te/ de na de bzhin gshegs pa ri dbang rgyal po zhes bya ba bzhugs te/ 'tsho zhing gzhes la chos kyang ston to/ /de bzhin gshegs pa des bdag 'dir mngags</text></item>
<item><p>139b7</p><section>mdo sde</section><text>lags te/ de bzhin gshegs pa de khyod nyi ma'i snying po'i chos kyis gnas pa/ klu'i yul rnam par 'jig par mdzad pa'i 'od zer gyi le'u/ sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung</text></item>
<item><p>140a1</p><section>mdo sde</section><text>ngam/ bskyod pa yang ngam/ stobs dang bde ba la reg par gnas sam zhes kyang zhu bar mdzad lags na/ btsun pa bcom ldan 'das ci bsnyung ba mi mnga' lags sam/ gnod pa chung lags sam/ khyod kyi 'khor bro 'tshal ba ma</text></item>
<item><p>140a2</p><section>mdo sde</section><text>mchis lags sam/ gnod pa chung lags sam/ dam pa'i chos nyan par 'tshal ba dag lags sam/ ji ltar chos thos pa bzhin du chos de la nan tan snying por bgyid pa dag lags sam/ chos kyis gnas pas gnas par bgyid pa dag lags sam/</text></item>
<item><p>140a3</p><section>mdo sde</section><text>khyod kyi sangs rgyas kyi zhing 'di na bdud kyi yul dang / klu'i yul bcom lags sam/ khyod kyi sangs rgyas kyi yul gcig pu lags sam/ 'di na thogs pa ma mchis par chos kyi 'khor lo bskor lags sam/ sangs rgyas kyi yul 'di na gang su</text></item>
<item><p>140a4</p><section>mdo sde</section><text>dag 'khor lo skor bar 'gyur ba de dag gi don du de bzhin gshegs pa ri dbang rgyal po de khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di la dad pa sbyin par</text></item>
<item><p>140a5</p><section>mdo sde</section><text>mdzad lags so/ /de nas stong pa nyid dang rjes su 'thun pa'i gzungs sngags mthu che ba/ phan yon che ba/ 'dod pa'i 'dod chags thams cad zad par bgyid pa/ gzugs kyi 'dod chags thams cad dang / gzugs med pa'i 'dod chags thams cad zad</text></item>
<item><p>140a6</p><section>mdo sde</section><text>par bgyid pa/ nga rgyal dang / lhag pa'i nga rgyal dang / nga'o snyam pa'i nga rgyal thams cad zad par bgyid pa zhes bgyi ba nas/ ji ltar sngar bshad pa'i bar dang / sdug bsngal gyi khur 'dor bar bgyid pa'i bar 'di yang bskur lags te/ tad ya thA/ d+hu</text></item>
<item><p>140a7</p><section>mdo sde</section><text>ma te/ d+hu ma te/ ak+Shi d+hu ma te/ pra b+hA sa d+hu ma te/ sarbA kA sha d+hu ma te/ a bai kha g+ha/ bai me ta kha g+ha/ a bai k+Sha kha g+ha/ a mo ha kha g+ha/ a na n+ya kha g+ha/ byA brIt+ti kha g+ha/ sa~M ru tsa kha g+ha/ a nai ma kha g+ha/ lo tsa na kha g+ha/ shi khi kha g+ha/</text></item>
<item><p>140b1</p><section>mdo sde</section><text>bi ti mi ra kha g+ha/ u k+Sho ma kha g+ha/ u ro kha g+ha/ ak+Shi kha g+ha/ yA bad ma no kha g+ha/ rU ba kha g+ha/ yA bad bi dz+nyA na kha g+ha/ tsak+Shu d+hA tu kha g+ha/ yA bad ma no bi dz+nyA na d+hA tu kha g+ha/ pr-i tha bI d+hA tu kha g+ha/ yA bad bi dz+nyA na d+hA tu kha g+ha/ tsa tu smr-i t+yu pa s+tha na kha g+ha/</text></item>
<item><p>140b2</p><section>mdo sde</section><text>yA bad A bo na ka kha g+ha/ duHkha kha g+ha/ yA bad mArga kha g+ha/ bi pa ba na/ bi k+Sha pa/ a nan sa mu dra nan/ sarba kA ra nan/ sarba sang s+tha nan/ bi shU pa nan/ a kin tsa na nan/ k+Sha b+ha k+Sha/ i le i i le/ i i le mi le swA hA/</text></item>
<item><p>140b3</p><section>mdo sde</section><text>bcom ldan 'das de bzhin gshegs pa ri dbang rgyal pos khyod la stong pa nyid dang rjes su 'thun pa'i gzungs sngags bskur ba ni 'di lags so/ /de nas bcom ldan 'das shAkya thub pas legs so zhes bya ba gnang ngo / /sangs rgyas kyi zhing mi mjed du thams</text></item>
<item><p>140b4</p><section>mdo sde</section><text>cad dang ldan pa'i 'khor lhags pas kyang legs so zhes bya ba byin te/ bsam gtan dang ldan pa dag ni ma gtogs so/ /de nas bcom ldan 'das kyis byang chub sems dpa' sems dpa' chen po spos kyi glang po che la 'di skad ces bka' stsal to/ /rigs</text></item>
<item><p>140b5</p><section>mdo sde</section><text>kyi bu 'dir nga stan 'di nyid la bzhugs bzhin du sems can rnams la don dang bcas pa/ tshig 'bru dang bcas pa/ lhag chad med pa'i stong pa nyid dang rjes su 'thun pa'i gzungs sngags rgya cher ston par mdzad do/ /rigs kyi bu de bzhin gshegs pa ri dbang</text></item>
<item><p>140b6</p><section>mdo sde</section><text>rgyal pos gang khyod 'dir 'ong ba'i tshe bsrung ba'i phyir byin pa mi zad pa'i sbubs kyi lung bstan pa sems can rnams kyi sems dang tshor ba sgrub pa yang dag par 'du ba/ thams cad mkhyen pa'i ye shes thob pa dang / bdud bzhi 'dul ba/ sgrub pa'i gnas dang / chos kyi tshul dang /</text></item>
<item><p>140b7</p><section>mdo sde</section><text>dkon mchog gsum gyi gdung sgrub pa/ mi zad pa'i sbubs kyi lung bstan pa'i bar de khyod kyis kyang ston cig /de nas byang chub sems dpa' sems dpa' chen po spos kyi glang po ches 'di skad ces gsol to/ /tad ya thA/ sha ra Na byA ya/ shi k+Sha byA ya/ smr-i ti byA ya/ pra hI</text></item>
<item><p>141a1</p><section>mdo sde</section><text>na byA ya/ r-id+d+hibyA ya/ i na drI ya byA ya/ ba la byA ya/ bo d+h+yAng byA ya/ sa mA d+hi byA ya/ d+hA ra NI byA ya/ k+ShAn ti byA ya/ d+h+ya na byA ya/ a rU pa byA ya/ a ni na dza byA ya/ mA rga byA ya/ a b+hi dz+nyA byA ya/ pra ti sa~M bid byA ya/ b+hU mi byA ya/ bid+yA</text></item>
<item><p>141a2</p><section>mdo sde</section><text>byA ya/ ma hA mai tri byA ya/ ma hA ka ru Na byA ya/ pr-i thi bI byA ya/ sa twa byA ya/ d+harma byA ya/ ta ma byA ya/ A lo ka byA ya/ pra ti b+hA sa byA ya/ pra ti shrut+ka byA ya/ ga ga na byA ya/ mA ra byA ya/ shU n+ya tA byA ya/ pra tI t+ya byA ya/ a pra Ni hi ta byA ya/ a</text></item>
<item><p>141a3</p><section>mdo sde</section><text>ni mid ta byA ya/ ru ta byA ya/ g+ho Sha byA ya/ a kin tsan byA ya/ a b+hi sa ma ya a nu nu/ a no na/ a ba ha/ tsa tsA ra/ tsa tsa tsA ra bi mu/ tsa tsa tsa k+Sha/ tsa tsa tsa ra bi mu byA ya/ bi mu k+Sha ya/ bi mu A pa byA ya/ bi mu a sa mu dra tsa ra bi mu/ ts+tshe da bi mu/</text></item>
<item><p>141a4</p><section>mdo sde</section><text>A kA shi ba mu/ byu pa sha ma bi mu/ a nA b+ha sa bi mu/ a ha ha bi mu/ a pA ra bi mu/ u pa sha ma/ sa li la bi mu swA hA/ btsun pa bcom ldan 'das de bzhin gshegs pa ri dbang rgyal po des bdag chas pa'i dus kyi tshe bdag bsrung ba'i slad du mi zad pa'i sbubs</text></item>
<item><p>141a5</p><section>mdo sde</section><text>kyi gzungs sngags stsal ba ni 'di lags so/ /de nas bcom ldan 'das shAkya thub pas tshe dang ldan pa kun shes kau Di n+ya la bka' stsal pa/ kau Di n+ya khyod kyis mi zad pa'i sbubs kyi gzungs sngags 'di zung shig /kau Di n+ya de bzhin gshegs pa dgra bcom pa rnams 'jig rten du</text></item>
<item><p>141a6</p><section>mdo sde</section><text>'byung ba rnyed par dka'o/ /de bas kyang mi zad pa'i sbubs kyi lung bstan pa 'di ches rnyed par dka'o/ /rigs kyi bu de bzhin gshegs pa'am de bzhin gshegs pa'i nyan thos kyis kyang rung bskal pa brgya stong gis sems can thams cad kyi sems kyi skad cig bgrang bar nus so/ /gang</text></item>
<item><p>141a7</p><section>mdo sde</section><text>dag mi zad pa'i sbubs kyi gzungs sngags 'dir mun pa med par 'jug pas zhugs pa'i sangs rgyas kyi chos ma 'dres pa brgyad po de dag ni gang gis kyang bgrang bar mi nus so/ /kau Di n+ya de lta bas na mi zad pa'i sbubs kyi lung bstan pa'i chos 'di ji ltar thos pa 'khor bzhi po dag</text></item>
<item><p>141b1</p><section>mdo sde</section><text>la yang rgyas par yang dag par rab tu ston cig dang / de dag chos de thos pas las thams cad zad pa thob par 'gyur ba nas spobs pa thogs pa med pa dag dang / spobs pa gcad du med pa dag dang / spobs pa rgyun mi 'chad pa'i bar dag thob par 'gyur zhing khams gsum las khyad</text></item>
<item><p>141b2</p><section>mdo sde</section><text>par du 'phags pa'i de bzhin gshegs pa dag tu yang 'gyur ro/ /yang de'i tshe byang chub sems dpa' sems dpa' chen po snang ba'i snying po'i dpal de bzhin gshegs pa shAkya thub pa ga la ba de logs su thal mo sbyar ba rab tu btud nas de'i tshe tshigs su bcad pa 'di dag gsol to/ /</text></item>
<item><p>141b3</p><section>mdo sde</section><text>'gro drug sdug bsngal gyis khrid cing / /nyon mongs nad kyis kun tu g.yengs/ /khyod ni mkhas pa mgon gyur khyod/ /rgal nas 'gro ba sgrol mdzad khyod/ /dbang po drug la rmongs gyur cing / /bdud kyi zhags pas nyer zin la/ /yang dag lam ni ston pa khyod/ /'jig</text></item>
<item><p>141b4</p><section>mdo sde</section><text>rten na ni rab rnyed dka'/ /yan lag drug ldan khyim gyi gzhi/ /mkhas pa'i mi rnams kyis spangs la/ /khyod ni 'jig rten kun gyi gnyen/ /chos kyi mu ge 'jig mdzad pa/ /mngon shes drug ldan sgom byed la/ /bden pa gsung ba drang srong che/ /sems can 'khor bar</text></item>
<item><p>141b5</p><section>mdo sde</section><text>zhugs pa rnams/ /'ching ba dam las grol mdzad khyod/ /khyod kyi sngags la dad nas su/ /zhing 'dir yang ni lhags pa lags/ /'dir ni 'jig rten mgon po yis/ /bdag cag pho nyar mngags kyis gson/ /btsun pa bcom ldan 'das nub phyogs na sangs rgyas kyi</text></item>
<item><p>141b6</p><section>mdo sde</section><text>zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das nas/ de na 'jig rten gyi khams snying po'i rgyal mtshan zhes bgyi ba mchis so/ /sangs rgyas kyi zhing de na de bzhin gshegs pa ye shes dpal brtsegs rgyal po zhes bgyi ba bzhugs te 'tsho zhing gzhes la chos kyang</text></item>
<item><p>141b7</p><section>mdo sde</section><text>ston to/ /de bzhin gshegs pa des bdag sangs rgyas kyi zhing 'dir mngags lags te/ de bzhin gshegs pa de khyod nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad</text></item>
<item><p>142a1</p><section>mdo sde</section><text>pa sbyin par mdzad cing gnod pa chung ngam/ bskyod pa yang ngam/ stobs dang bde ba la reg par gnas sam zhes kyang 'dri bar mdzad lags na btsun pa bcom ldan 'das ci bsnyung ba mi mnga' lags sam/ gnod pa chung lags sam/ khyod kyi 'khor bro</text></item>
<item><p>142a2</p><section>mdo sde</section><text>'tshal ba ma mchis lags sam/ gnod pa chung lags sam/ dam pa'i chos nyan par 'tshal lags sam/ ji ltar chos rjes su thos pa bzhin du yang chos de la yang nan tan snying por bgyid pa dag lags sam/ chos kyis gnas pas gnas par bgyid lags sam/ khyod</text></item>
<item><p>142a3</p><section>mdo sde</section><text>kyi sangs rgyas kyi zhing 'di na bdud kyi yul dang klu'i yul bcom lags sam/ khyod kyi sangs rgyas kyi yul gcig pu lags sam/ 'di na thogs pa ma mchis par 'khor lo skor lags sam/ sangs rgyas kyi zhing 'di na gang su dag 'khor lo skor bar 'gyur ba de dag gi don du de bzhin</text></item>
<item><p>142a4</p><section>mdo sde</section><text>gshegs pa ye shes dpal brtsegs rgyal po de khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di la dad pa sbyin par mdzad lags so/ /de nas smon pa med pa'i rjes su 'thun</text></item>
<item><p>142a5</p><section>mdo sde</section><text>pa'i gzungs sngags mthu che ba/ phan yon che ba/ 'dod pa'i 'dod chags thams cad yang dag par zad par bgyid pa/ gzugs kyi 'dod chags thams cad dang / gzugs med pa'i 'dod chags thams cad yang dag par zad par bgyid pa/ nga rgyal dang / lhag pa'i nga rgyal dang /</text></item>
<item><p>142a6</p><section>mdo sde</section><text>nga'o snyam pa'i nga rgyal thams cad yang dag par zad par bgyid pa 'di yang bskur lags te zhes bgyi ba nas ma rig pa'i mun pa'i phung po thams cad rab tu 'joms par bgyid pa/ sdug bsngal gyi khur 'dor bar bgyid pa zhes bgyi ba'i bar du ji ltar sngar bshad pa bzhin no/ /tad</text></item>
<item><p>142a7</p><section>mdo sde</section><text>ya thA/ sha na sha ra/ sha ma na sha ba/ a pak+Sha ba sha /tsak+Shu b+ha ba sha ba/ sho tra sha ba/ g+h+rA Na sha ba/ dzi hwa sha ba/ kA ya sha ba/ ma nA sha ba/ k+Sha ti bid+ya tsak+Shu pr-i thabI k+Sha b+ha/ shro tra a ba k+Sha b+ha/ dzi hwa bA yu k+Sha b+ha/ ma na o dza k+Sha b+ha/ A lo ka dz+nyA na k+Sha b+ha/ bI dza sang gra ma k+Sha b+ha/</text></item>
<item><p>142b1</p><section>mdo sde</section><text>ang ku ra kha g+ha k+Sha b+ha/ sha ma ka ru k+Sha b+ha/ k+Sha ya rA sa k+Sha b+ha/ shAn ti bya sra k+Sha b+ha/ na to na tai na to na a ba n+ye ra to na/ na yA ba na yi na to na e Sha an ta duHkha s+ya swA hA/ btsun pa bcom ldan 'das de bzhin gshegs pa ye shes dpal brtsegs rgyal po des smon pa med pa'i rjes</text></item>
<item><p>142b2</p><section>mdo sde</section><text>su 'thun pa'i gzugs sngags bskur ba ni 'di lags so/ /bcom ldan 'das kyis kyang legs so zhes bya ba gnang ngo / /bsam gtan dang ldan pa rnams ma gtogs pa sangs rgyas kyi zhing mi mjed kyi nang du gtogs pa'i sems can thams cad dang ldan pa rnams kyis kyang</text></item>
<item><p>142b3</p><section>mdo sde</section><text>legs so zhes bya ba byin no/ /de nas bcom ldan 'das kyis byang chub sems dpa' sems dpa' chen po snang ba'i snying po'i dpal la 'di skad ces bka' stsal to/ /rigs kyi bu nga stan 'di nyid la bzhugs bzhin sems can rnams la don bzang po/ tshig 'bru bzang po lhag</text></item>
<item><p>142b4</p><section>mdo sde</section><text>chad med pa/ smon pa med pa dang rjes su 'thun pa'i gzungs sngags 'di rgya cher ston par mdzad do/ /rigs kyi bu de bzhin gshegs pa ye shes dpal brtsegs rgyal pos gang khyod la 'dir 'ong ba'i tshe byin pa rig sngags kyi rten gyi lung bstan pa de khyod kyis kyang ston cig /</text></item>
<item><p>142b5</p><section>mdo sde</section><text>lung bstan pa des ni 'dir sems can rnams kyi sred pa chung ngu dang / 'bring dang / chen po'i nyon mongs pa srid pa'i rgyu rnams rab tu zhi bar 'gyur ro/ /de bzhin du gzugs dang gzugs med pa'i nyon mongs pa srid pa'i rgyu rnams zhi bar 'gyur ro/ /bskal pa gang gA'i</text></item>
<item><p>142b6</p><section>mdo sde</section><text>klung gi bye ma snyed kyang bsnyil bar 'gyur ro/ /las 'byang ba dang / dge ba'i phyogs thams cad yongs su rdzogs pa'i bar du yang 'gyur ro/ /btsun pa bcom ldan 'das de bzhin te bstan par bgyi lags so/ /tad ya thA/ be ga pa ri ts+tshe da/ gar+b+ha sa k+Sha se/ gar+b+ha re bid+yA pra b+ha ga k+She</text></item>
<item><p>142b7</p><section>mdo sde</section><text>k+Sha ya/ yo ge pra ti ha re sha man na si ka the/ sa ma me g+ha dz+ha She/ a k+Sha ya/ na te k+Sha b+ha ba dze/ nid d+ha dz+ha She/ sa ma na dz+ha She/ a d+h+ya sha ya dz+ha She/ bi pra b+ha dz+ha She/ shaik+Sha dz+nya She/ se n+ya dza ba dz+ha She/ sa li la gu h+ya dz+ha She/ sa li gu ha b+hai k+Shi pa na ko she/ sA d+ha na ko no si ba d+ha na na th+ye/ bi ta pra</text></item>
<item><p>143a1</p><section>mdo sde</section><text>bid te/ u pa kra ma pa the/ a na ts+tshe d+ya pra khe/ pra ti kra me na/ sa kang th+ya shai sa lo tsa na ba me/ kro d+ha d+ha re/ kA ma sa she/ A kA sha kha ge nA ga kun dze/ bid+ya ba ne/ kla na ba ne/ u tsa ba ne/ sa ma ma ke re/ sha ri ya ba ne/ me g+ha dza be ha ri ko no ba/ na ya na mu</text></item>
<item><p>143a2</p><section>mdo sde</section><text>khe/ sA ra k+Sha ko le/ na rA ya Na tsa re/ in dra bA sa ne/ o a/ a ba a/ a rA ba A/ ba ra a bA ra/ sA ra me g+ha/ duHkha na sti ra ni nirbA he swA hA/ btsun pa bcom ldan 'das de bzhin gshegs pa ye shes dpal brtsegs rgyal po des bdag chas pa'i dus kyi tshe bsrung</text></item>
<item><p>143a3</p><section>mdo sde</section><text>ba'i slad du rig sngags kyi rten gyi lung bstan pa stsal ba ni 'di lags so/ /de nas bcom ldan 'das de bzhin gshegs pa shAkya thub pas tshe dang ldan pa shA ri'i bu la bka' stsal pa/ sha ra dwa ti'i bu khyod kyis rig sngags kyi rten gyi gzungs sngags 'di zung shig /sha ra dwa ti'i bu de</text></item>
<item><p>143a4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba rnyed par dka'o/ /de bas kyang rig sngags kyi rten gyi gzung sngags 'di ches rnyed par dka'o/ /sha ra dwa ti'i bu de bzhin gshegs pa'am de bzhin gshegs pa'i nyan thos kyis</text></item>
<item><p>143a5</p><section>mdo sde</section><text>kyang rung bskal pa brgyas gling bzhi pa'i 'jig rten gyi khams kyi sa'i khams thams cad kyi rdul phra rab rnams bgrang ba'am mtha' rtogs par nus so/ /rig sngags kyi rten gyi gzungs sngags 'di'i mtha' ni bskal pa brgya stong gis kyang brjod par mi nus so/ /rig sngags kyi rten gyi</text></item>
<item><p>143a6</p><section>mdo sde</section><text>lung bstan pa 'di ni de ltar zab pa yin no/ /sha ra dwa ti'i bu khyod kyis rig sngags kyi rten gyi gzungs sngags 'di yang zung shig /kun chub par byos shig /'khor bzhi po dag la yang rgyas par ston cig /yang dag par rab tu ston cig dang / de thos pas kyang sems can de</text></item>
<item><p>143a7</p><section>mdo sde</section><text>dag gi sred pa chung ngu dang / 'bring dang / chen po srid pa'i rgyu rnams dang / gzugs dang gzugs med pa na spyod pa'i nyon mongs pa srid pa'i rgyu rnams rab tu zhi bar 'gyur ro/ /bskal pa gang gA'i klung gi bye ma snyed kyang rgyab kyis phyogs par 'gyur ro/ /bud med mtshams med pa byed</text></item>
<item><p>143b1</p><section>mdo sde</section><text>pa'i las kyi sgrib pa srid pa'i rgyu rnams zad par 'gyur zhing lhag ma med pa'i bar du yang 'gyur ro/ /zag pa thams cad zad pa dang / byang grol gyi bde ba dang ldan pa'i bar du yang 'gyur ro/ /yang de'i tshe byang chub sems dpa' sems dpa' chen po nam mkha'i snying po bcom ldan 'das</text></item>
<item><p>143b2</p><section>mdo sde</section><text>ga la ba de logs su thal mo sbyar ba rab tu btud nas de'i tshe tshigs su bcad pa 'di dag gsol to/ /khyod ni ded dpon gcig pu lags/ /chos rnams kun la nges pa ste/ /mthong ba'i gus pa skyes pa yis/ /bshes gnyen dpal yang nye bar 'dzin/ /me tog gcig dang</text></item>
<item><p>143b3</p><section>mdo sde</section><text>bdug pa yis/ /de bzhin gshegs la mchod bgyis na/ /yan lag kun gyi mchog ldan pa'i/ /bshes gnyen sdug pa nye bar 'dzin/ /tshogs ni chen po bsdus pa yang / /dus gcig tu ni 'dir mdzad pas/ /lha rnams thams cad bsngags bgyid cing / /bshes</text></item>
<item><p>143b4</p><section>mdo sde</section><text>gnyen dpal yang nye bar 'dzin/ /der ni 'jig rten mgon po yis/ /'di ni lan cig kho na bstan/ /rtag tu lha min shes rab ldan/ /bshes gnyen dpal yang nye bar 'dzin/ /dpal gyi me tog snying po ni/ /dpal rnams kun gyis kun tu brgyan/ /de yis shAkya'i dpal zhu bar/ /bdag cag</text></item>
<item><p>143b5</p><section>mdo sde</section><text>pho nyar mngags pa lags/ /btsun pa bcom ldan 'das byang phyogs kyi phyogs cha na sangs rgyas kyi zhing 'di nas sangs rgyas kyi zhing gang gA'i klung brgyad cu'i bye ma snyed 'das nas snyigs ma lnga dang ldan pa de na 'jig rten gyi khams spos thams cad yang dag par 'phags pa zhes bgyi ba mchis so/ /sangs rgyas kyi zhing</text></item>
<item><p>143b6</p><section>mdo sde</section><text>de na de bzhin gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bgyi ba bzhugs te 'tsho zhing gzhes la chos kyang ston to/ /de bzhin gshegs pa des bdag 'dir mngags lags te/ de bzhin gshegs pa de khyod nyi ma'i snying po'i chos kyis gnas pa klu'i yul rnam</text></item>
<item><p>143b7</p><section>mdo sde</section><text>par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung ngam/ bskyod pa yang ngam/ stobs dang ldan nam/ bde ba la rig par gnas sam zhes kyang zhu bar mdzad lags na btsun pa bcom ldan 'das ci bsnyung ba mi mnga'</text></item>
<item><p>144a1</p><section>mdo sde</section><text>lags sam/ gnod pa chung lags sam/ khyod kyi 'khor bro 'tshal ba ma mchis sam/ gnod pa chung lags sam/ dam pa'i chos nyan par 'tshal ba dag lags sam/ ji ltar chos rjes su thos pa bzhin du chos de la nan tan snying por bgyid pa dag lags</text></item>
<item><p>144a2</p><section>mdo sde</section><text>sam/ chos kyis gnas pas gnas par bgyid pa dag lags sam/ khyod kyi sangs rgyas kyi zhing 'di na bdud kyi yul dang / klu'i yul bcom lags sam/ khyod kyi sangs rgyas kyi yul gcig pu lags sam/ 'di na thogs pa ma mchis par chos kyi 'khor</text></item>
<item><p>144a3</p><section>mdo sde</section><text>lo skor lags sam/ sangs rgyas kyi zhing 'di na gang su dag 'khor lo skor bar 'gyur ba de dag gi don du de bzhin gshegs pa dpal me tog gi snying po khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can</text></item>
<item><p>144a4</p><section>mdo sde</section><text>rnams kyi las 'byang ba'i gzungs sngags 'di la dad pa sbyin par mdzad lags so/ /de nas zhi ba rig pa mchis pa'i sbubs zhi ba'i gzungs sngags mthu che ba/ phan yon che ba/ sems can thams cad la phan par bgyid pa/ nad thams cad rab tu zhi bar</text></item>
<item><p>144a5</p><section>mdo sde</section><text>bgyid pa/ nyon mongs pa thams cad 'dul bar bgyid pa/ phung po dang skye mched thams cad yongs su shes par bgyid pa/ chos thams cad rnam par 'byed par bgyid pa/ thabs thams cad yang dag par ston par bgyid pa/ byang grol gyi bde ba thams cad</text></item>
<item><p>144a6</p><section>mdo sde</section><text>yongs su myong bar bgyid pa/ sems can thams cad rab tu dad par bgyid pa/ chos thams cad kyi bde ba la 'jug par bgyid pa/ bdud dang phas kyi rgol ba thams cad chos dang 'thun pas tshar gcod par bgyid pa/ bdud kyi yul thams cad rnam par 'jig</text></item>
<item><p>144a7</p><section>mdo sde</section><text>par bgyid pa 'di yang bskur lags te/ rig pa mchis pa'i sbubs zhi ba lung bstan pa chen po 'di ni bdud rnams tshar gcod par bgyid pa/ phas kyi rgol ba rnams pham par bgyid pa/ lha rnams dga' bar bgyid pa/ gnod sbyin rnams yang dag par mgu bar</text></item>
<item><p>144b1</p><section>mdo sde</section><text>bgyid pa/ lha ma yin rnams rnam par 'joms par bgyid pa/ nam mkha' lding rnams yang dag par mgu bar bgyid pa/ mi 'am ci rnams dad par bgyid pa/ lto 'phye chen po rnams rgyab kyis phyogs par bgyid pa/ phas kyi rgol ba rnams 'dul bar</text></item>
<item><p>144b2</p><section>mdo sde</section><text>bgyid pa/ rgyal rigs rnams mngon par dga' bar bgyid pa/ bram ze rnams 'jug par bgyid pa/ rje'u rigs rnams rab tu 'joms par bgyid pa/ dmangs rigs rnams mchog tu dga' bar bgyid pa/ bud med 'dod chags dang bral bar bgyid pa/</text></item>
<item><p>144b3</p><section>mdo sde</section><text>bud med sbrum pa bde legs su yongs su thar bar bgyid pa/ mang du thos pa rnams dran par bgyid pa/ rnal 'byor spyod pa rnams mngon par dga' bar bgyid pa/ nad thams cad rab tu zhi bar bgyid pa/ 'thab pa dang / thab mo dang / mu ge dang / mi ngas</text></item>
<item><p>144b4</p><section>mdo sde</section><text>dang / nad dang / pha rol gyi dmag tshogs dang / dus ma yin pa'i rlung dang / char pa dang / chu bo dang / grang ba dang / dro ba dang / kha ba dang / tsha ba dang / rtsub pa dang / hrud hrud po dang / 'dus te reg par dka' ba rnams rnam par zhi bar bgyid pa/ chos</text></item>
<item><p>144b5</p><section>mdo sde</section><text>kyi tshul 'bar bar bgyid pa/ sangs rgyas kyi bstan pa rton par bgyid pa/ dkon mchog gsum gyi gdung rgyun mi 'chad par bgyid pa/ 'khor bas skrag pa rnams dbugs 'byin par bgyid pa/ zad pa shes pa skyed par bgyid pa/ mi skye ba shes pa rang gi</text></item>
<item><p>144b6</p><section>mdo sde</section><text>mngon sum du bgyid pa/ mun pa'i phung po rnam par 'jig par bgyid pa/ sdug bsngal gyi khur 'dor bar bgyid pa/ mthu che ba lags so/ /tad ya thA/ ma nA k+Sha a nA k+Sha/ g+ha sa k+Sha/ dza la k+Sha/ mA nA k+Sha/ k+Sha ba k+Sha/ man d+hA k+Sha/ na Da k+Sha/ na Da ra ra hu bi</text></item>
<item><p>144b7</p><section>mdo sde</section><text>sa nA ta/ kha g+ha nA Ta/ A Ta nA Ta ku nA Ta/ pa ri ku sa nA Ta/ nA Ta nA Ta/ pu ri k+Sha nA Ta/ u Ta ra nA Ta/ ka bi nA Ta/ kun dza nA Ta/ a ma kha nA Ta/ tsa ba ma b+ha nA Ta/ kha ga ma b+ha nA Ta/ pu k+Sha ra nA Ta/ hi sa du drA nA Ta/ sa ma la ya nA Ta/ shi ra ku mang kau ta Ta</text></item>
<item><p>145a1</p><section>mdo sde</section><text>ma tu gu ra ba/ twe hu k+Sha/ ba ni ra dzU/ d+h+wa na ma ra dzU/ ba g+ha na pu te/ sa na ti ra ba dza ba/ ma ho ra ga dza la/ a tri nA/ a tri nA/ a tri nA na ba/ a tri nA k+Sha/ a ba ha mArga tri nA k+Sha/ e Sho na tau duHkha b+ha ra s+ya swA hA/ btsun pa bcom ldan</text></item>
<item><p>145a2</p><section>mdo sde</section><text>'das de bzhin gshegs pa dpal me tog gi snying pos rig pa mchis pa'i sbubs zhi ba lung bstan pa chen po mthu che ba phan yon che ba 'di 'dir bskur ba lags so/ /de nas bcom ldan 'das shAkya thub pas legs so zhes bya ba gnang ngo / /bsam gtan la brtson pa rnams</text></item>
<item><p>145a3</p><section>mdo sde</section><text>ma gtogs pa sangs rgyas kyi zhing mi mjed du lhags pa'i sems can thams cad dang ldan pa rnams kyis kyang legs so zhes bya ba byin no/ /de nas bcom ldan 'das kyis byang chub sems dpa' sems dpa' chen po nam mkha'i snying po la 'di skad ces bka' stsal to/ /rigs</text></item>
<item><p>145a4</p><section>mdo sde</section><text>kyi bu nga stan 'di nyid la bzhugs bzhin du sems can rnams la rig pa yod pa'i sbubs zhi ba'i gzungs sngags don dang bcas pa/ tshig 'bru dang bcas pa/ lhag chad med pa 'di rgya cher ston par mdzad do/ /rigs kyi bu de bzhin gshegs pa dpal me tog gi</text></item>
<item><p>145a5</p><section>mdo sde</section><text>snying po des gang khyod chas pa'i dus kyi tshe gsang sngags gang dag gis sdang ba thams cad dad par 'gyur ba'i gzungs sngags sdang ba zhi bar byed pa dang / gnyid kyis log par byed pa dang / dmigs pa med pa'i tshangs pa'i gnas pa'i rgyu 'thun pa byin pa de khyod kyis</text></item>
<item><p>145a6</p><section>mdo sde</section><text>kyang ston cig /btsun pa bcom ldan 'das de bzhin du bstan par bgyi lags so/ /tad ya thA/ bo pr-i ha bu bu bu ra/ ta la ra ba i la sa ha/ ha Du ha Tu/ ga ga nA k+Sha sha ma mi tra/ tsa kra brti ti le sA ga ra/ ti le dU na hi le/ hi le ha ba he/ na ra dza Te/ ya ba na mi tre/</text></item>
<item><p>145a7</p><section>mdo sde</section><text>k+Shi ti mi tre/ par mi tre/ shi khi mi tre/ ma ru tra mi tre/ kha ga mi tre/ sarba u dza mi tra/ sarba kA ma mi tre/ ma na pa ru mi tre/ d+ha na shwa ra mi tre swA hA/ kye byang chub sems dpa' sems dpa' chen po nam mkha'i snying pos sdang ba zhi bar byed pa/ gnyid kyis log par byed pa'i</text></item>
<item><p>145b1</p><section>mdo sde</section><text>bstan pa 'di bshad pa na sdang ba'i sbrul thams cad rang gi gnas su dong nas gnyid kyis log par gyur te/ gang dag bzod pa thob pa rnams dang / bla na med pa yang dag par rdzogs pa'i byang chub las phyir mi ldog pa rnams ni ma gtogs so/ /srid pa</text></item>
<item><p>145b2</p><section>mdo sde</section><text>na gang dag sdang ba'i gnod sbyin rnams dang / gang dag sdang ba'i lha ma yin rnams dang zhes bya ba nas sdang ba'i nam mkha' lding rnams zhes bya ba'i bar dang / sdang ba'i mi 'am ci rnams zhes bya ba'i bar dang / rnams zhes bya ba'i bar dang / sha za</text></item>
<item><p>145b3</p><section>mdo sde</section><text>rnams zhes bya ba'i bar dang / srul po rnams zhes bya ba'i bar dang / gang dag sdang ba'i lus srul po rnams zhes bya ba'i bar de dag rang rang gi gnas su dong nas gnyid kyis log par gyur te/ byang chub sems dpa' bzod pa thob pa rnams dang / phyir mi ldog pa</text></item>
<item><p>145b4</p><section>mdo sde</section><text>rnams ni ma gtogs so/ /gang dag sdang ba'i mi gzu lums can dang / rtsub pa dang / snying brtse ba med pa dang / phan tshun mi 'thun pa dang / rtag tu khro ba spyod pa dang / 'jig rten pha rol gyis 'jigs par mi lta ba dang / mtshams med pa byed pa dang / dam</text></item>
<item><p>145b5</p><section>mdo sde</section><text>pa'i chos spong bar byed pa dang / 'phags pa la skur pa 'debs pa dang / mi dge ba'i rtsa ba dang ldan pa de dag kyang sdang ba zhi bar byed pa/ gnyid kyis log par byed pa'i bstan pa 'di thos pas thams cad mchog tu byams pa'i sems dang ldan pa dag dang / snying rje'i</text></item>
<item><p>145b6</p><section>mdo sde</section><text>sems dang ldan pa dag dang / snying brtse ba'i sems dang ldan pa dag dang / 'khon med pa'i sems dang ldan pa dag dang / mi 'khrugs pa'i sems dang ldan pa dag dang / chos la dmigs pa'i sems dang ldan pa dag dang / 'jig rten pha rol gyis 'jigs pa'i</text></item>
<item><p>145b7</p><section>mdo sde</section><text>sems dang ldan pa dag dang / dkon mchog gsum la lhag par gus pa'i sems dang ldan pa dag dang / chos la dmigs pa'i sems dang ldan pa dag dang / zhi ba'i sems dang ldan pa dag tu gnas par gyur to/ /gsol pa/ btsun pa bcom ldan 'das de</text></item>
<item><p>146a1</p><section>mdo sde</section><text>bzhin gshegs pa dpal me tog gi snying po des bdag chas pa'i dus kyi tshe bsrung ba'i slad du gang sdang ba zhi bar bgyid pa'i gzungs sngags stsal ba ni 'di lags so/ /de nas de bzhin gshegs pa shAkya thub pas tshe dang ldan pa maud</text></item>
<item><p>146a2</p><section>mdo sde</section><text>gal gyi bu la bka' stsal pa/ maud gal gyi bu khyod kyis sdang ba zhi bar byed pa gnyid kyis log par byed pa'i gzungs sngags dmigs pa med pa'i tshangs pa'i gnas pa'i rgyu 'thun pa 'di zung shig /maud gal gyi bu de bzhin gshegs pa dgra bcom pa yang dag</text></item>
<item><p>146a3</p><section>mdo sde</section><text>par rdzogs pa'i sangs rgyas rnams 'jig rten du 'byung ba rnyed par dka'o/ /de bas kyang sdang ba zhi bar byed pa gnyid kyis log par byed pa'i gzungs sngags dmigs pa med pa'i tshangs pa'i gnas pa'i rgyu 'thun pa 'di ches rnyed par dka'o/ /maud gal gyi bu</text></item>
<item><p>146a4</p><section>mdo sde</section><text>sdang ba zhi bar byed pa gnyid kyis log par byed pa 'di ni bskal pa brgya stong du las gzhan mi byed par bstan kyang lha dang bcas pa'i 'jig rten dang / tha na byang chub sems dpa' sems dpa' chen po sa la gnas pa rnams kyis kyang rung gang gis kyang don gzung bar</text></item>
<item><p>146a5</p><section>mdo sde</section><text>mi nus so/ /de bzhin gshegs pa nyid ni ma gtogs te/ de ltar zab cing de ltar don che ba yin la de ltar phan yon che ba yin no/ /bla na med pa yang dag par rdzogs pa'i byang chub kyi lam dang / bsam pa yongs su rdzogs par byed pa yin zhing sems can</text></item>
<item><p>146a6</p><section>mdo sde</section><text>yongs su smin par byed pa'i snying rje chen po yang thob par byed pa'o/ /maud gal gyi bu de lta bas na sdang ba zhi bar byed pa gnyid kyis log par byed pa'i gzungs sngags 'di zung shig /dus dus su sems can rnams la rgya cher yang dag par rab tu ston cig /sems can</text></item>
<item><p>146a7</p><section>mdo sde</section><text>gang dag nyan par byed pa de dag kyang thos pa tsam gyis yon tan dang phan yon mang po thob par 'gyur ro/ /khro ba mang po mi 'dod pa myong bar 'gyur ba las kyi rnam par smin pa'i 'bras bu rnams med par 'gyur ro/ /mi snang bar 'gyur ro/ /'khor ba'i skyon mang po rnam par shes</text></item>
<item><p>146b1</p><section>mdo sde</section><text>par 'gyur ro/ /dge ba'i rtsa ba mang po skyed par 'gyur ro/ /bsod nams mang po so sor 'dzin par byed do/ /dge ba'i bshes gnyen mang po la sten par byed do/ /snyen par byed do/ /bsnyen bkur byed do/ /des na de dag bla na med pa yang dag par</text></item>
<item><p>146b2</p><section>mdo sde</section><text>rdzogs pa'i byang chub las phyir mi ldog par 'gyur ro/ /maud gal gyi bu gzungs sngags 'di ni chos kyi mar me 'bar bar byed pa/ dkon mchog gsum gyi gdung mi chad par byed pa yin no/ /'dus pa chen po theg pa chen po'i mdo nyi ma'i snying po'i le'u las/ gzungs</text></item>
<item><p>146b3</p><section>mdo sde</section><text>sngags kyi le'u ste gsum pa'o// //de nas bcom ldan 'das kyis pho nya bzhi po de dag dang / byang chub sems dpa' sems dpa' chen po gzhan dag la yang bka' stsal pa/ rigs kyi bu dag sangs rgyas kyi zhing 'dir rang rang gi dge ba'i phyogs kyis</text></item>
<item><p>146b4</p><section>mdo sde</section><text>gnas par byos shig /de nas byang chub sems dpa' sems dpa' chen po de dag 'khor dang bcas te/ gnas ji lta ba bzhin du skyil mo krung gis 'khod nas ji ltar 'tsham pa bzhin du bzod pa'i gzungs la snyoms par 'jug pa shin tu bsgoms pa dag gis snyoms</text></item>
<item><p>146b5</p><section>mdo sde</section><text>par zhugs so/ /snyoms par zhugs pa de dag kha cig gi lus las 'od 'di lta bu byung ste/ dper na 'bru mar gyi mar me bzhin no/ /kha cig gi ni dper na zla ba dang nyi ma bye ba brgya stong gi 'od bzhin pa'i bar du'o/ /yang de'i tshe tshe dang ldan pa kun shes kau Di n+yas</text></item>
<item><p>146b6</p><section>mdo sde</section><text>'di snyam du sems te/ sangs rgyas kyi mthus de bzhin gshegs pa dgra bcom pa yang dag par rdzogs pa'i sangs rgyas la bdag gis zhu ba ji lta bus de bzhin gshegs pa gzungs sngags bzhi po thams cad rgya cher yang dag par rab tu ston par mdzad pa dang / sangs</text></item>
<item><p>146b7</p><section>mdo sde</section><text>rgyas kyi zhing mi mjed du ji ltar lhags pa'i sems can rnams nyan par byed pa dang / the tsom thams cad spong bar 'gyur ba dang / chos thams cad la snang ba thob pa dang / ltad mo dang bral ba dang / som nyi las rgal cing the tsom las rgal bar 'gyur ba dang / myur du</text></item>
<item><p>147a1</p><section>mdo sde</section><text>skyon med par 'jug pa dang / log par mi ltung ba'i chos can dang / mtho ris la gzhol bar 'gyur ba de lta bur zhu bar bya'o snyam mo/ /de nas tshe dang ldan pa kun shes kau Di n+yas bcom ldan 'das ga la ba de logs su thal mo sbyar ba rab</text></item>
<item><p>147a2</p><section>mdo sde</section><text>tu btud nas cang mi smra bar 'dug go/ /de nas bcom ldan 'das kyis tshe dang ldan pa kun shes kau Di n+ya la bka' stsal pa/ kau Di n+ya ci de bzhin gshegs pa la khyod zhu ba zhu bar 'dod dam/ gsol pa/ btsun pa bcom ldan 'das de bzhin no/ /btsun pa</text></item>
<item><p>147a3</p><section>mdo sde</section><text>bde bar gshegs pa de bzhin te/ btsun pa bcom ldan 'das gal te zhu ba zhus pa lung bstan pa'i slad du bdag la skabs phye na btsun pa de bzhin gshegs pa la bdag zhu ba 'ga' zhig zhu lags so/ /bcom ldan 'das kyis bka' stsal pa/ kau Di n+ya de</text></item>
<item><p>147a4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas la khyod gang dang gang 'dod pa zhus shig dang / ngas zhu ba zhus pa de dang de lung bstan pas ji ltar lha dang bcas pa'i 'jig rten gyis mngon sum du 'gyur ba ltar khyod kyi sems rangs par</text></item>
<item><p>147a5</p><section>mdo sde</section><text>bya'o/ /de nas bcom ldan 'das la tshe dang ldan pa kun shes kau Di n+yas 'di skad ces gsol to/ /btsun pa bcom ldan 'das kyis gang zag gi zla ni sred pa'o zla ni sred pa'o zhes gsungs lags na/ ji tsam gyis de bzhin gshegs pa gang zag gi zla sred pa lags par</text></item>
<item><p>147a6</p><section>mdo sde</section><text>'dogs pas 'dogs par mdzad lags/ ji skad du de bzhin gshegs pas skyes bu'i zla sred pa ni yun ring por yang dang yang 'khor zhing yang dang yang mngal len par byed do zhes gsungs lags so/ /bcom ldan 'das kyis bka' stsal pa/ kau Di n+yas gang khyod skye bo</text></item>
<item><p>147a7</p><section>mdo sde</section><text>mang po la phan pa dang / skye bo mang po la bde ba'i phyir zhugs shing dus dang 'tsham par zhu ba zhus pa legs so legs so/ /kau Di n+ya de'i phyir legs par rab tu nyon la yid la zung shig dang ngas bshad do/ /btsun pa bcom ldan 'das de bzhin no zhes gsol nas/ tshe</text></item>
<item><p>147b1</p><section>mdo sde</section><text>dang ldan pa kun shes kau Di n+yas bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /kau Di n+ya sred pa zhes bya ba ni sred pa gsum mo/ /gsum gang zhe na/ 'dod pa'i sred pa dang / gzugs kyi sred pa dang / gzugs med</text></item>
<item><p>147b2</p><section>mdo sde</section><text>pa'i sred pa'o// //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po drug pa/ gzhan yang sred pa ni gsum ste/ 'byung ba'i sred pa dang / 'jig pa'i sred pa dang / chos kyi sred pa'o/ /kau Di n+ya de la 'dod pa'i sred</text></item>
<item><p>147b3</p><section>mdo sde</section><text>pa rnams gang zhe na/ 'dod pa rnams zhes bya ba ni 'khrig pa dang ldan pa'i sprod pa ste/ gang la bag med pa rnams 'dod pa'i bde ba'i sbyor ba la brtson zhing dman pa'i rang bzhin can gyi mi dag dga' bar byed cing / sems can rnams 'dod chags kyis yongs su gdung bas</text></item>
<item><p>147b4</p><section>mdo sde</section><text>gdungs nas 'dod chags kun 'byung bas mi dge ba bcu'i las kyi lam yang dag par blangs te gnas par byed pa'o/ /rgyu de dang rkyen des sems can dmyal ba rnams snang ngo / /dud 'gro'i skye gnas dang / gshin rje'i 'jig rten dang / gnod sbyin dbul po nyid snang ngo / /</text></item>
<item><p>147b5</p><section>mdo sde</section><text>'dod chags kyi rgyus sems can rnams 'gro ba lnga dang ldan pa'i 'khor bar sdug bsngal gyi tshor ba mi bzad pa rtsub pa rnam pa sna tshogs nyams su myong bar 'gyur ro/ /skrag par mi 'gyur ro/ /de dag ngo tsha shes pa dang / khrel yod pa spangs shing dge ba'i rtsa ba dang bral</text></item>
<item><p>147b6</p><section>mdo sde</section><text>bas brgya lam na res 'ga' mi nyid rnyed par 'gyur ro/ /de dag 'dod chags kyi rgyus yang dang yang du lus dang ngag dang / yid kyi nyes par spyod pa'i las rnam pa sna tshogs zhes bya ba nas mtshams med pa'i las rnams zhes bya ba'i bar kun nas slong bar byed do/ /de dag yang</text></item>
<item><p>147b7</p><section>mdo sde</section><text>dang yang du dus yun ring por ngan song rnams su tshor ba rtsub pa mi bzad pa nyams su myong bar 'gyur ro/ /thams cad kyang 'dod chags kyi rgyu dang 'dod chags kyi gzhis 'dod chags kyi bag la nyal gyi ltung ba brtags pa dag yin te/ de'i phyir de bzhin gshegs pa 'dod chags</text></item>
<item><p>148a1</p><section>mdo sde</section><text>spangs pa'i phyir chos ston to/ /'dod pa rnams kyi nyes dmigs yang dag pa ji lta ba bzhin du mthong bar mdzad do/ /sems can de dag 'dod pa rnams kyi nyes dmigs shes nas yang dag pa ji lta ba bzhin du so sor rtogs par byed de/ dper</text></item>
<item><p>148a2</p><section>mdo sde</section><text>na 'dod pa rnams ni mi sdug pa dag go/ /kim pa ka'i 'bras bu lta bu dag go/ /'dod pa rnams ni me mdag gi phung po lta bu dag go/ /dug gi bum pa lta bu dag go/ /'dod pa rnams ni mnam phyi sa dang 'dra ba dag go/ /'dod pa rnams ni spu gri'i so lta bu dag go/ /</text></item>
<item><p>148a3</p><section>mdo sde</section><text>chom rkun lta bu dag go/ /gdol pa'i khyim lta bu dag go/ /lcags kyi thu lum 'bar ba lta bu dag go/ /ser ba 'bab pa lta bu dag go/ /sbrul gdug pa lta bu dag go/ /dgra dang 'dra ba dag go/ /dgon pa'i lam lta bu dag go/ /srin mo'i gling lta bu dag go/ /</text></item>
<item><p>148a4</p><section>mdo sde</section><text>gshed ma lta bu dag go/ /phyag dar lta bu dag go/ /'dod pa rnams ni dur khrod lta bu dag tu shes shing 'dod pa la chags pa dang / 'dod pa la zhen pa dang / 'dod pa'i yongs su gdung ba dang / 'dod pa'i kun 'byung ba dang / 'dod pa rnams kyi nyes dmigs shes te/ de</text></item>
<item><p>148a5</p><section>mdo sde</section><text>la 'dod pa rnams la nyes dmigs su shes pas skyo zhing chos kyi bsam pa bsgom pa dang / bslab pa 'dzin pa la mngon par dga' bas gnas par byed do/ /chos yongs su tshol ba dang / chos kyi kun dga' la dga' bas dga' ba dang / chos kyi nor bsags pa dang /</text></item>
<item><p>148a6</p><section>mdo sde</section><text>chos kyi sems rnam par dag pa dang / chos kyi lam dang yang dag par ldan pa dang / chos la gzhol ba dag tu 'gyur ro/ /de dag 'chi ba'i dus kyi tshe chos rjes su dran zhing chos kyi ro'i rnam par smin pa chos kyis brlan pa'i sems kyis gnas pa de dag gang dang gang du</text></item>
<item><p>148a7</p><section>mdo sde</section><text>rnam par lta bar byed pa de dang der phyogs thams cad na sangs rgyas bcom ldan 'das bzhugs te/ 'tsho zhing gzhes la chos kyang ston pa tshogs chen po'i 'khor dang bcas pa mthong bar 'gyur ro/ /chos thos par 'gyur ro/ /de dag chos de thos pas kyang yid mchog tu</text></item>
<item><p>148b1</p><section>mdo sde</section><text>rangs te/ de bzhin gshegs pa la lta bar byed do/ /de dag 'chi ba'i dus byas nas ngan song spangs shing sangs rgyas kyi zhing stong pa ma yin pa rnams su skye ba dag tu 'gyur ro/ /der de dag yon tan gyis phyug pa dang / dul ba dang / yang dag par sdom pa la mngon</text></item>
<item><p>148b2</p><section>mdo sde</section><text>par dga' zhing bsam gtan dang mngon par shes pas rnam par rol pa byang grol gyi bde ba phun sum tshogs pa/ byams pa chen po dang / snying rje chen pos brgyan pa/ sems can thams cad yongs su smin par mdzad pa/ sangs rgyas kyi zhing yon tan gyis rnam</text></item>
<item><p>148b3</p><section>mdo sde</section><text>par brgyan pa rnams dang lhan cig 'phrad par 'gyur ro/ /der de dag dang lhan cig phrad pas de dag gi bag chags kyi nying mtshams sbyor ba'i nyon mongs pa rnams yongs su zad par 'gyur ro/ /der de dag yon tan de lta bu dag gis kyang shin tu brgyan par 'gyur te/</text></item>
<item><p>148b4</p><section>mdo sde</section><text>dper na za ma tog la lar spos kyi rnam pa sna tshogs dag bcug par gyur cing / za ma tog der yang rgyan rnam pa sna tshogs dag gzhag par gyur na ring po mi thogs par de dag gi dri ci 'dra bar gos dang rgyan de dag kyang de 'dra ba'i dri rab tu 'byin par byed do/ /ring po mi</text></item>
<item><p>148b5</p><section>mdo sde</section><text>thogs par spos kyi rnam pa de dag gis gos par yang 'gyur la kha dog tu nye bar 'gro bar yang mi 'gyur ro/ /kau Di n+ya de bzhin du sems can gang dag 'dod pa rnams la nyes dmigs su shes pas zhes bya ba nas de dag 'chi ba'i dus kyi tshe zhes bya ba'i bar dang / sangs rgyas</text></item>
<item><p>148b6</p><section>mdo sde</section><text>bcom ldan 'das mthong zhing de dag 'chi ba'i dus byas nas ngan song gsum spangs shing sangs rgyas kyi zhing stong pa ma yin pa rnams su skye ba dag tu 'gyur ro/ /zhes bya ba'i bar dang / der de dag yon tan de lta bu dag gis kyang yang dag par brgyan par 'gyur te zhes bya ba'i</text></item>
<item><p>148b7</p><section>mdo sde</section><text>bar dang / de dag ring po mi thogs par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /kau Di n+ya de lta bas na bdag gi don dang / gzhan gyi don dang / gnyi ga'i don yang dag par mthong ba'i rigs kyi bu'am</text></item>
<item><p>149a1</p><section>mdo sde</section><text>rigs kyi bu mos skyes bu dam pa dag la bsten par bya'o/ /bsnyen par bya'o/ /bsnyen bkur bya'o/ /de dag la yang gang 'dod pa rnams kyi ro myang ba dang / nyes dmigs dang / nges par 'byung ba yongs su dri bar bya'o/ /der de</text></item>
<item><p>149a2</p><section>mdo sde</section><text>dag chos thos nas gang gi phyir myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/ /skyes bu dam pa rnams zhes bya ba ni sangs rgyas dang / byang chub sems dpa' rnams dang / rkyen gyi rgyal ba rnams</text></item>
<item><p>149a3</p><section>mdo sde</section><text>dang / dgra bcom pa rnams dang / da ltar 'jig rten du ston pa nga byung ngo zhes bya ba nas sangs rgyas bcom ldan 'das so zhes bya ba'i bar yin te/ nga ni sems can thams cad la phan par bzhed pa/ sdug bsngal thams cad las rab tu thar bar bzhed pa/</text></item>
<item><p>149a4</p><section>mdo sde</section><text>'dod pa'i skyon thams cad rab tu ston par bzhed pa yin no/ /de bas na 'dir khyed ji snyed lhags pa thams cad nga gzhan ma yin par gsung ba/ mi mnyam pa med par gsung ba/ byams par gsung ba/ snying rje bar gsung ba/ sems can thams cad la phan par mdzad pa</text></item>
<item><p>149a5</p><section>mdo sde</section><text>las 'dod pa rnams kyi nyes dmigs yang dag pa ji lta ba bzhin nyon cig /mnyan nas kyang tshul bzhin du yid la byos shig dang / phyis ngan song gsum po thams cad las yongs su thar bar 'gyur zhing myur du bla na med pa yang dag par rdzogs pa'i byang chub mngon par rdzogs</text></item>
<item><p>149a6</p><section>mdo sde</section><text>par 'tshang rgya bar 'gyur ro/ /yang de'i tshe sangs rgyas kyi zhing mi mjed thams cad du gtogs pa'i sems can de dag thams cad kyis mgrin gcig tu 'di skad ces gsol to/ /bcom ldan 'das kyis 'dod pa rnams kyi nyes dmigs gang bdag cag gis sems rtse gcig</text></item>
<item><p>149a7</p><section>mdo sde</section><text>pas thos par 'gyur ba bshad du gsol/ thos nas kyang stobs ji lta ba bzhin du bsgrub par bgyi lags so/ /bcom ldan 'das kyis bka' stsal pa/ rkyen bzhis sems can dag gi 'dod pa rnams 'byung ste/ bzhi gang zhe na/ gzugs kyi 'dod chags dang / dbyibs</text></item>
<item><p>149b1</p><section>mdo sde</section><text>kyi 'dod chags dang / reg pa'i 'dod chags dang / rnam par grol ba ma yin pa'i rtse ba'i 'dod chags kyis so/ /de la gzugs kyi 'dod chags gang zhe na/ gzugs kyi 'dod chags zhes bya ba ni mkhas pa dus su 'byung ba chen po bzhi dag la mkhas pa ni zad pa'i</text></item>
<item><p>149b2</p><section>mdo sde</section><text>tshul dang / bdag med pa'i tshul dang / sems can med pa'i tshul gyis so sor rtogs par byed na/ 'on kyang byis pa phyin ci log la yang dag par rten pa rnams ni rnam par brtag pa dag la 'di ni bud med kyi gzugs so/ /'di ni skyes pa'i gzugs so/ /'di</text></item>
<item><p>149b3</p><section>mdo sde</section><text>ni ngan pa'o/ /'di ni bzang po'o/ /'di ni dga' bar byed pa'o/ /'di ni mi 'dod pa'o zhes nye bar rtog par byed do/ /de la 'dod pa'i skyes bu smyon pa rnams ni bud med kyi gzugs dag mthong nas de la mtshan mar 'dzin pa dag yin/ mngon rtags su 'dzin pa</text></item>
<item><p>149b4</p><section>mdo sde</section><text>dag yin no/ /de la de dag 'dod pa'i gzhi dang / 'dod pa la 'dun pa dang / 'dod pa la lhag par chags pa ma byung ba skyed par byed pas de dag dge ba'i rtsa ba thams cad las yongs su nyams par 'gyur ro/ /mkhas pa thams cad kyis rnam par spong</text></item>
<item><p>149b5</p><section>mdo sde</section><text>bar byed par 'gyur ro/ /lus dang / ngag dang / yid ma bsrungs pas nyes par spyod pa thams cad dang phrad par 'gyur ro/ /de dag 'dod pa rnams las nges par 'byung bar mi lta zhing ngan song gsum dang yang dag par ldan pa yin te/ 'chi ba'i dus byas nas</text></item>
<item><p>149b6</p><section>mdo sde</section><text>sems can dmyal ba rnams sam/ dud 'gro rnams sam/ rnams su skye bar 'gyur ro/ /der 'dod pa'i rgyu dang / 'dod pa'i rkyen dang / 'dod pa'i gzhis dus yun ring por sdug bsngal gyi tshor ba rtsub pa tsha ba mi bzad pa myong bar 'gyur ro/ /der mkhas</text></item>
<item><p>149b7</p><section>mdo sde</section><text>pa rnams ni bud med dang skyes par shes nas mi sdug pa'i 'du shes skyed par byed do/ /skra med pa dang / pags shun dang / rgyus pa dang / sha dang / khrag med pa dang / rus pa dang / mi'i thod pa dkar po yid la byed/ kun tu sten par byed cing de sgom par byed/</text></item>
<item><p>150a1</p><section>mdo sde</section><text>lan mang du byed do/ /bud med kyi gzugs la ji lta bar skyes pa'i gzugs la'ang de bzhin no/ /mdun du ji lta bar thag ring du'ang de bzhin no/ /thag ring du ji lta bur mdun du'ang de bzhin no/ /gzhan ji lta bar bdag gi yang de bzhin du rus</text></item>
<item><p>150a2</p><section>mdo sde</section><text>pa'i phung po dkar po dang / skra med pa dang / pags shun dang / rgyus pa dang / sha dang / khrag med par yid la byas shing rig par byas la/ lan mang du byas pas der sems shin tu gnas pa yin/ shin tu bsgoms pa dang / shin tu yid la byas pa yin te/</text></item>
<item><p>150a3</p><section>mdo sde</section><text>'di ni sems kyi nyon mongs pa'i klong yang dag par gcod pa dang po'o/ /yang rus gong gi phung po de nyid la sems yang dag par gtod par byed de/ smin mtshams su rgya shug tsam de la dran pa gzhog par byed cing sems sgom par byed/ lan mang du byed do zhes</text></item>
<item><p>150a4</p><section>mdo sde</section><text>bya ba nas de'i sems shin tu gnas pa yin te shin tu bsgoms pa dang / shin tu yid la byas pa'i bar yin no/ /de la de'i sems shin tu sbyangs pa yin/ lus shin tu sbyangs pa yin te/ ji ltar sems shin tu sbyangs pa yin zhe na/ thams cad kyi thams cad du</text></item>
<item><p>150a5</p><section>mdo sde</section><text>rnam par zhi bar byed do/ /de cung zad yid la byed pa yin/ de cung zad yang dag par shes pa yin/ de cung zad dmigs par byed pa yin te/ 'di ni zhi gnas dang rjes su 'thun pa nyon mongs pa'i klong rnam par gcod pa dang / 'dod chags rnam par gcod</text></item>
<item><p>150a6</p><section>mdo sde</section><text>pa'i chos kyi sgo gnyis pa'o/ /ji ltar lus shin tu sbyangs pa yin zhe na/ de bzhin du sgom pa'i dbugs rngub pa dang dbugs phyung ba rnam par zhi bar byed cing 'jug par yang mi byed/ 'byung bar mi byed do/ /de lus dang sems shin tu sbyangs shing zhi gnas la rjes su brtson</text></item>
<item><p>150a7</p><section>mdo sde</section><text>pa 'gog pa la dmigs pa yin te/ 'di ni 'gog pa la dmigs pa'i nyon mongs pa'i klong rnam par gcod pa'i chos kyi sgo gsum pa yin no/ /yang gang gi sems rgod pa myur du zhi gnas dang 'thun par byung ba de mgo thod kyi mtshogs mar rgya shug gi 'bras bu tsam la gnas</text></item>
<item><p>150b1</p><section>mdo sde</section><text>gcig tu sems nye bar gtod par byed cing sgom par byed/ lan mang du byed do/ /der bu ga'i bar du mthong bar byed cing sgom par byed/ lan mang du byed do/ /der yang bye ma'i 'bru tsam gyi rus gong gi phye mar byed/ mthong bar byed cing rim pa de gnyis pa dang / gsum pa</text></item>
<item><p>150b2</p><section>mdo sde</section><text>zhes bya ba nas mgo'i thod pa thams cad rus gong gi phye ma'i bar du yang dag par rjes su mthong bar byed do/ /de dag kyang rlung gis khyer bar yang dag par rjes su mthong bar byed pa nas thams cad nam mkha' stong pa nyid du mthong ba'i bar du byed do/ /de la lus shin tu</text></item>
<item><p>150b3</p><section>mdo sde</section><text>sbyangs pa dang / sems shin tu sbyangs pa 'di ni zhi gnas la rab tu brtson pa dang / 'gog pa la dmigs pa dang / nyon mongs pa'i klong rnam par gcod pa'i chos kyi sgo bzhi pa'o/ /de nas tshe dang ldan pa kau Di n+yas 'di skad ces gsol to/ /btsun pa bcom ldan</text></item>
<item><p>150b4</p><section>mdo sde</section><text>'das ci lags/ 'dus byas kyi dbyings kyi ye shes ma tshang ba ma mchis pa rnam par dben pa'i rten nam mkha'i dbyings kyi yang dag pa'i mtha' can lags sam/ rigs kyi bu de bzhin no/ /'dus byas kyi dbyings kyi yang dag pa'i mtha' ni nam mkha' dang 'dra ste/ 'di</text></item>
<item><p>150b5</p><section>mdo sde</section><text>ni yang dag par rang gis mthong bar bya ba la 'jug pa'o/ /kun shes kau Di n+yas zhus pa/ btsun pa bcom ldan 'das ci lags nam mkha' rang gi shes pa lags sam/ 'on te gzhan gyi shes pa la mngon par 'jug pa la mkhas pa lags/ bcom ldan 'das</text></item>
<item><p>150b6</p><section>mdo sde</section><text>kyis bka' stsal pa/ chos thams cad kyi dbyings la 'jug pas 'dus byas kyi dbyings thams cad rang gi shes pa la 'jug par bya'o/ /ji lta zhe na/ gang gzugs shin tu rnam par dag pa la rnam par sgom par byed pa de de bzhin gshegs pa mthong bar 'gyur ro/ /</text></item>
<item><p>150b7</p><section>mdo sde</section><text>gang mgo'i thod pa'i rus pa'i phye ma mthong nas thams cad rlung gis khyer bar mthong ba des gzugs thams cad rnam par bshig pa yin te/ mig gi rnam par shes pa la gzugs su snang ba ci yang snang bar mi 'gyur ro/ /de nam mkha' stong pa yid la byed cing sgom</text></item>
<item><p>151a1</p><section>mdo sde</section><text>par byed/ lan mang du byed de/ phyogs dang phyogs mtshams thams cad du nam mkha' bai dUr+ya'i mdog ltar dag pa yang dag par rjes su mthong ngo / /de'i yid la de bzhin gshegs pa'i gzugs 'byung ste/ des nam mkha' de la</text></item>
<item><p>151a2</p><section>mdo sde</section><text>de bzhin gshegs pa'i gzugs mthong ngo / /de gang gi tshe phyogs gang dang gang du lta bar byed pa'i phyogs dang phyogs mtshams thams cad du de bzhin gshegs pa'i gzugs mthong ngo / /yang de bzhin gshegs pa'i mtshan gyis brgyan par mig gi rnam par shes</text></item>
<item><p>151a3</p><section>mdo sde</section><text>pa 'byung ngo / /de phyogs dang phyogs mtshams thams cad du gang dang gang du lta bar byed pa de dang de nyid du sangs rgyas kyi sku ril gyis mtshan sum cu rtsa gnyis kyis brgyan pa/ 'od 'dom gang ba/ shing n+ya gro d+ha ltar chu zheng gab pa 'ba' zhig mthong ngo / /gal te</text></item>
<item><p>151a4</p><section>mdo sde</section><text>ris 'thun par nges par 'byed pa'i cha dang 'thun pa'i dge ba'i rtsa ba bsags par gyur pa zhig na de 'di snyam du sems te/ gang de bzhin gshegs pa la sus nam mkha' kun tu skyed/ gang du de yongs su zad par 'gyur ba bdag gis zhu gor ma chag snyam mo/ /</text></item>
<item><p>151a5</p><section>mdo sde</section><text>de 'di snyam du de bzhin gshegs pa la bdag gis zhus zin no snyam yang sems so/ /de bzhin gshegs pa yang de la 'di skad ces bka' stsal to/ /nam mkha' rtog par gsungs pa ste/ /rtog pa de ni yod ma yin/ /nam mkha'i ming dang rtog pa dag /de dag thams</text></item>
<item><p>151a6</p><section>mdo sde</section><text>cad dngos po med/ /chos rnams thams cad ci yang med/ /'gyur ba med cing mtshan nyid med/ /mtshan nyid med par brtags pa yis/ /mtshan gzhi kun las rab tu grol/ /bstan pa de thos nas myur du phyir mi 'ong ba'i 'bras bu 'thob bo/ /de'i gzugs kyi 'dod</text></item>
<item><p>151a7</p><section>mdo sde</section><text>chags 'dod pa rnams ni lhag ma ma lus par 'gyur ro/ /de bzhin du gzugs med pa'i 'dod chags dang / ma rig pa dang / nga rgyal dang / rgod pa lhag ma ma lus par 'gyur ro/ /yang su la ris 'thun par nges par 'byed pa'i cha dang 'thun pa'i dge ba'i rtsa ba rnams</text></item>
<item><p>151b1</p><section>mdo sde</section><text>med pa de/ gal te sangs rgyas kyi sku mthong na de 'di snyam du sems te/ gang de bzhin gshegs pa'i tshad bdag gis gzung ba gor ma chag snyam mo/ /de gal te phyogs thams cad du lta bar byed na thams cad du nam mkha' thams cad la de bzhin gshegs pa mthong</text></item>
<item><p>151b2</p><section>mdo sde</section><text>bar 'gyur te/ chung ngur lta bar byed na de bzhin gshegs pa chung ngu nyid du mthong ngo / /tshad med par lta bar byed na de bzhin gshegs pa tshad med par mthong ngo / /de 'di snyam du sems te/ de bzhin gshegs pa 'di ga las gshegs snyam mo/ /de 'di snyam du sems</text></item>
<item><p>151b3</p><section>mdo sde</section><text>te/ de bzhin gshegs pa 'di ga las kyang ma gshegs so/ /gang du yang ma bzhud do/ /de gang du yang de bzhin gshegs pa bzhud pa mi dmigs/ byon pa mi dmigs so/ /yang de 'di snyam du sems te/ lus kyi rgyu khams gsum pa 'di ni sems tsam pas/</text></item>
<item><p>151b4</p><section>mdo sde</section><text>sus ji ltar rnam par brtags pa de bzhin du mthong ngo / /bdag gis rang gi sems kyis sangs rgyas su byed do/ /bdag gi sems kyis sangs rgyas mthong ngo / /bdag gi sems nyid sangs rgyas so/ /bdag gi sems nyid lus so/ /sems nyid kyang nam mkha'o/ /</text></item>
<item><p>151b5</p><section>mdo sde</section><text>bdag gi sems kyi rnam par rtog pas sangs rgyas mthong ngo / /sems kyis sems mi shes so/ /sems kyis sems mi mthong ngo / /sems su 'du shes pa rnams ni shes pa med pa'o/ /sems su 'du shes pa rnams ni ldog pa'o/ /ldog pa ni snying po med pa'o/ /</text></item>
<item><p>151b6</p><section>mdo sde</section><text>chos de dag ni shes pa med pa'i phyir yang dag par byung ba'o/ /sus sngon byang chub tu sems bskyed cing shes rab gang gis stong par rtogs pa de yang rang bzhin gyis stong pa'o snyam nas dmigs pa yid la byed pa des da ltar gyi sangs rgyas mngon du bzhugs pa'i ting nge 'dzin 'thob bo/ /</text></item>
<item><p>151b7</p><section>mdo sde</section><text>'on kyang yang nyan thos kyi theg pa pa yin te/ de ltar mtshan ma med pa'i gzugs thams cad rnam par bsgoms pas nges par 'byed pa yongs su dag pa yin/ 'dod chags dang bral ba yongs su dag pa yin/ ma rig pa yongs su dag pa yin no/ /de la stong pa nyid kyi bsam</text></item>
<item><p>152a1</p><section>mdo sde</section><text>pas ni stong pa nyid dang rjes su 'thun pa'i bzod pa rnon po 'thob ste/ phyis kyang de'i 'bras bu 'thob par dka' ba med do/ /gal te yang nam mkha' stong pa la rnam par sgom par byed na lus shin tu sbyangs pa yin/ sems shin tu sbyangs pa yin</text></item>
<item><p>152a2</p><section>mdo sde</section><text>te/ der stong pa nyid kyi rnam par thar pa'i sgo 'thob bo/ /de'i 'bras bu rjes su 'thob par dka' ba yang med de 'di ni stong pa nyid la rab tu brtson pa/ 'gog pa la dmigs pa'i nyon mongs pa'i rba rlabs rnam par gcod pa'i chos kyi sgo lnga pa'o/ /bcom ldan</text></item>
<item><p>152a3</p><section>mdo sde</section><text>'das kyis bstan pa 'di bshad pa na 'khor de las lha dang mi bye ba brgya stong phrag dgu bcu rtsa dgu ni de bzhin du rjes su 'thun pa'i bzod pa thob par gyur to/ /stong phrag brgyad cu rtsa bzhi ni der stong pa nyid dang rjes su 'thun pa'i bzod pa thob par gyur to/ /de bzhin du</text></item>
<item><p>152a4</p><section>mdo sde</section><text>srog chags stong phrag drug cu ni der stong pa nyid kyi ting nge 'dzin gyi rnam par thar pa'i sgo thob par gyur to/ /srog chags stong phrag nyi shu ni der da ltar gyi sangs rgyas mngon du bzhugs pa'i ting nge 'dzin thob par gyur to/ /sems can dpag tu med pas kyang rgyun</text></item>
<item><p>152a5</p><section>mdo sde</section><text>du zhugs pa'i 'bras bu thob bo/ /dge slong brgya stong phrag brgyad cu rtsa bzhi yang len pa med par zag pa rnams las sems rnam par grol bar gyur to/ /bcom ldan 'das kyis bka' stsal pa/ kau Di n+ya gzhan yang su mgo'i thod pa de la sems yang dag par gnas par</text></item>
<item><p>152a6</p><section>mdo sde</section><text>mi byed cing rab tu dad par mi byed/ mos par mi byed pa des kyang dur khrod du 'gro bar bya'o/ /des der mi ro rnam pa sna tshogs pa mthong zhing kha cig ni rnam par sngos pa/ kha cig ni rnam par rnags pa/ kha cig ni rnam par dmar ba/ kha cig ni rnam par zos pa dang /</text></item>
<item><p>152a7</p><section>mdo sde</section><text>bam pa dang / sha khrag med pa dang / dkar zhing rab tu dkar la dung gi mdog lta bu'i rus gong du mthong bar 'gyur ro/ /de thams cad la yang dang yang du so sor brtag par bya ste/ gang dang gang du de'i sems shin tu yang dag par gnas shing mi g.yo la/ rnam par g.yeng</text></item>
<item><p>152b1</p><section>mdo sde</section><text>bar mi 'gyur ba de yid kyis bzung nas yid la bya zhing bsgom par byas na zag pa thams cad zad par 'gyur ba'i bar du thams cad 'gyur ro/ /sems can su lhag pa'i nga rgyal can yin pa des ni shi nas ring po ma lon pa'i mi ro rnam par sngos pa dag tshul bzhin du bzung nas</text></item>
<item><p>152b2</p><section>mdo sde</section><text>yid la bya/ byin gyis brlab par bya/ bsgom par bya'o/ /ji ltar yid la byas pa de ltar bdag gi lus la yang dag par mthong bar 'gyur ro/ /'di la bye brag ci yod de/ ji ltar de rnam par sngos pa'am/ rnam par rnags pa de bzhin du bye brag med par bdag</text></item>
<item><p>152b3</p><section>mdo sde</section><text>gi lus kyang gzhan gyi lus kyi ro dang mtshungs par yang dag par rjes su mthong zhing de bdag gi lus de la sgom pa'i sbyor ba la rjes su brtson pas gnas so zhes bya ba nas lus 'di thams cad rnags pa'i bar du yang dag par rjes su mthong ngo / /rnam par dmar bar yang dag</text></item>
<item><p>152b4</p><section>mdo sde</section><text>par rjes su mthong ngo / /srin bu'i rigs rnams kyis lto gang bar yang dag par rjes su mthong ngo / /rang gi lus rnam pa thams cad dang ldan pa srin bu'i rigs rnams kyis gang zhing za bar yang dag par rjes su mthong ngo zhes bya ba nas sha khrag med pa dang /</text></item>
<item><p>152b5</p><section>mdo sde</section><text>dkar zhing rab tu dkar la dung gi mdog lta bu'i rus gong dang / rus pa'i phung po rgyus pa dang 'brel ba'i bar du yang dag par rjes su mthong ste/ de yid la byed cing de la byin gyis rlob par byed/ de la sgom par byed do/ /nyin par ji lta bar mtshan mo yang de bzhin no/ /mtshan</text></item>
<item><p>152b6</p><section>mdo sde</section><text>mo ji lta bar nyin par yang de bzhin te/ 'gro ba dang / 'greng ba dang / 'dug pa dang / nyal ba na rang gi lus de yang rus gong gi phung po dkar zhing rab tu dkar la dung gi mdog lta bu dang / rgyus pa dang / pags shun dang 'brel bar yid la byed cing byin</text></item>
<item><p>152b7</p><section>mdo sde</section><text>gyis rlob par byed cing sgom par byed de/ dper na mig btsums pas yang dag par rjes su mthong ba bzhin no/ /ji ltar bdag gi lus la yang dag par rjes su mthong ba de bzhin du gang dang gang du lta bar byed pa sa'i rnam pa dang / shing dang / mi dang / dud 'gro'i</text></item>
<item><p>153a1</p><section>mdo sde</section><text>skye gnas pa gang ci mthong ba thams cad du rus pa'i phung po dkar zhing rab tu dkar la dung gi mdog lta bu dang / rgyus pa dang 'brel ba de lta bur yang yang dag par rjes su mthong ngo / /gang du chags par byed cing 'gro bar byed pa thams cad de</text></item>
<item><p>153a2</p><section>mdo sde</section><text>rus pa'i phung po la rkang pa gnyis kyis 'gro zhing ldog pas rus pa'i phung po la gnon par byed cing 'dug par byed/ nyal bar byed de/ dper na de'i mi sdug pa'i 'du shes shin tu bsgoms shing shin tu yid la byas la/ shin tu nan tan byas pa bzhin no/ /de'i ris</text></item>
<item><p>153a3</p><section>mdo sde</section><text>'thun pas 'dod pa'i 'dod chags thams cad spangs par 'gyur te/ ris 'thun pa gzhan la ma yin no/ /'di ni stong pa nyid dang rjes su 'thun pa'i gzungs sngags yin te/ de ni yang phyogs bzhi'i rlung 'dus nas rus pa'i phung po ma lus par rnam par</text></item>
<item><p>153a4</p><section>mdo sde</section><text>phye mar byed do/ /rnam par 'jig par byed do/ /ji ltar rang gi lus kyi rus pa'i phung po la rlung 'dus nas ma lus par rnam par phye mar byed cing rnam par 'jig par byed pa de bzhin du rlung 'dus nas gzugs kyi lus thams cad dang / sa thams cad ma</text></item>
<item><p>153a5</p><section>mdo sde</section><text>lus par phye mar byed cing rnam par 'jig par byed do zhes bya ba nas bdag gam gzhan yang rung de'i mig sngar gzugs su snang ba ci yang mi 'byung ste/ nam mkha' bai dUr+ya lta bur stong par brjod par bya ba la mos par byed cing nam mkha' la byin gyis rlob par byed/ sgom par byed/</text></item>
<item><p>153a6</p><section>mdo sde</section><text>lan mang du byed do/ /ji ltar de 'di snyam du sems te/ yang dpyod par bya ba'i phyir nam mkha'i kha dog ser po yid la byed cing kha dog ser por rab tu sbyor bar byed/ byin gyis rlob par byed/ sgom par byed pa de bzhin du nam mkha' thams cad ser por mos par byed do/ /</text></item>
<item><p>153a7</p><section>mdo sde</section><text>kha dog ser po la ji lta ba de bzhin du kha dog dmar po dang / de bzhin du kha dog dkar po dang / btsod ka zhes bya ba nas shel gyi kha dog gi bar la mos par byed do/ /de bzhin du yang gzugs su snang ba dang / sa thams cad la chu kha dog sngon por byin gyis rlob par</text></item>
<item><p>153b1</p><section>mdo sde</section><text>byed la zhes bya ba nas/ kha dog sngon por mos par byed do zhes bya ba'i bar dang / de bzhin du kha dog ser po la zhes bya ba nas kha dog dmar po dang / de bzhin du kha dog dkar po dang / de bzhin du kha dog le brgan dang / de bzhin du shel gyi kha dog gi bar du sa thams</text></item>
<item><p>153b2</p><section>mdo sde</section><text>cad la chur yid la byed do/ /yang dag par rab tu shes so/ /rab tu sbyor bar byed do/ /sa'i khams thams cad la chu shel gyi kha dog lta bur byin gyis rlob par byed cing phyis kyang sa sor bzhi tsam du byin gyis rlob par byed do/ /des rkang pa'i mthe bos reg par byed cing</text></item>
<item><p>153b3</p><section>mdo sde</section><text>gang 'dod pa g.yo bar byed/ rab tu g.yo bar byed/ 'gul bar byed/ kun tu rab tu 'gul bar byed pa nas gang 'dod pa dang / ji tsam du 'dod pa de tsam du rab tu g.yo bar byed do zhes bya ba'i bar du'o/ /de 'gul bar byed pa na yang sa chen po ri dang bcas</text></item>
<item><p>153b4</p><section>mdo sde</section><text>pa 'di 'gul/ g.yo/ 'khrug /rab tu ldeg go/ /gzhan yang chu de la kha dog sna tshogs pa'i me tog ud pa la dang / pad ma dang / ku mu ta dang / pad ma dkar po rnams yid la byed do/ /yang dag par shes so/ /rab tu sbyor bar byed do/ /</text></item>
<item><p>153b5</p><section>mdo sde</section><text>byin gyis rlob par byed do/ /phyogs bzhir ser bu bsil ba rab tu dad pa dag tu mos par byed do/ /de der 'chag par byed/ 'dug par byed/ nyal bar yang byed do/ /yang phyogs bzhir kha dog sna tshogs pa'i ri chen po rnams su byin gyis rlob par byed</text></item>
<item><p>153b6</p><section>mdo sde</section><text>cing / de'i steng du 'chag par byed/ gnas par byed/ 'dug par byed/ nyal bar yang byed do/ /gzhan yang de spong bar byed cing / nam mkha' dag pa de nyid yid la byed do/ /yang dag par yid la byed do/ /yang dag par shes so/ /rab tu sbyor bar</text></item>
<item><p>153b7</p><section>mdo sde</section><text>byed do/ /nam mkha' dag par byin gyis rlob par byed do/ /rang gi lus yang bar yid la byed do/ /yang bar rab tu sbyor bar byed do/ /yang bar byin gyis rlob par byed de/ dper na shing bal gyi 'dab ma'am ras bal gyi 'dab ma rlung chung ngus 'degs par byed/</text></item>
<item><p>154a1</p><section>mdo sde</section><text>'jog par byed/ khyer bar byed pa de bzhin du de lus 'di nyid la yang bar yid la byed do zhes bya ba nas yang bar byin gyis rlob par byed do zhes bya ba'i bar dang / rlung dang phrad nas nam mkha' la gnas pa'i bar du yin te/ de nam mkha' la</text></item>
<item><p>154a2</p><section>mdo sde</section><text>'chag par byed/ 'dug par byed/ gnas par byed/ nyal bar yang byed do/ /me'i khams la snyoms par 'jug par byed de/ de'i lus las 'od 'phro ba kha dog sngon po dang / ser po dang / dmar po dang / le brgan dang / shel gyi kha dog lta bu</text></item>
<item><p>154a3</p><section>mdo sde</section><text>rnam pa sna tshogs rab tu 'byung bar byed do/ /de'i lus kyi stod nas me 'bar bar byed cing / lus kyi smad nas chu grang mo'i rgyun dag 'bab par byed rab tu 'bab par byed do/ /lus kyi smad nas me 'bar bar byed cing / lus kyi stod nas chu grang mo'i rgyun dag 'bab</text></item>
<item><p>154a4</p><section>mdo sde</section><text>par byed/ rab tu 'bab par byed do/ /de bzhin du sa'i steng du 'byung bar yang byed pa nas nyi ma dang zla ba dag la yang lag pas nyug par byed do zhes bya ba'i bar dang / tshangs pa'i 'jig rten gyi bar du lus kyis dbang sgyur bar byed do zhes bya ba'i bar</text></item>
<item><p>154a5</p><section>mdo sde</section><text>du'o/ /de nyid spangs te yang gzugs ci 'dra ba dang ji snyed pa yang na ni sngon po dang / yang na ni ser po dang / dmar po dang / dkar po dang / le brgan dang / yang na ni shel gyi kha dog lta bur yid la byed cing de 'dra ba dang de snyed kho na mthong bar byed do/ /de 'di</text></item>
<item><p>154a6</p><section>mdo sde</section><text>snyam du sems te/ de bzhin gshegs pa nyid la blta'o snyam na des de bzhin gshegs pa nyid mthong ngo / /des phyogs gang dang gang kho nar lta bar byed pa'i phyogs thams cad du de bzhin gshegs pa mthong ngo / /gal te de bzhin gshegs pa'i gzugs chung ngu yid</text></item>
<item><p>154a7</p><section>mdo sde</section><text>la byas na chung ngu nyid mthong ngo / /gal te tshad med pa yid la byas na zhes bya ba nas nam mkha' thams cad du de bzhin gshegs pa 'ba' zhig mthong ngo zhes bya ba'i bar dang / de 'di snyam du sems te/ gang du yang de bzhin gshegs pa byon pa'am bzhud pa med do zhes bya</text></item>
<item><p>154b1</p><section>mdo sde</section><text>ba'i bar dang / khams gsum thams cad kyi lus kyi rgyu ni sems 'ba' zhig go zhes bya ba dang / ji ltar rnam par brtags pa de bzhin du mthong ste/ bdag gis rang gi sems kyi kha dog tha dad pa dang / gzugs tha dad pa dang / rdzu 'phrul tha dad pa rnam</text></item>
<item><p>154b2</p><section>mdo sde</section><text>pa sna tshogs pa mthong ngo / /bdag gi sems ni gzugs tha dad pa dang / rdzu 'phrul tha dad pa dang / kha dog tha dad pa dang / 'jug pa tha dad pa dang / rnam par rtog pa tha dad pa'o/ /sems ni sna tshogs su grub pa'o/ /sems ni nam mkhar 'dres pa'o/ /</text></item>
<item><p>154b3</p><section>mdo sde</section><text>sems ni rlung du yang dag par brjod pa'o/ /rlung thams cad kyang dngos po med pa'o snyam ste/ 'di ni so so'i skye bo dang thun mong ba'i bden pa dang rjes su 'thun pa'i gzungs sngags kyi don yin te/ gang de bzhin gshegs pa tsam pa ka'i mdog gis nga la nyi ma'i shugs kyi</text></item>
<item><p>154b4</p><section>mdo sde</section><text>snying po'i lag nas bskur ba yin no/ /de la so so'i skye bo dang thun mong ma yin pa'i bden pa dang rjes su 'thun pa'i gzungs sngags kyi don gang zhe na/ de ni gzugs kyi 'dod chags dang dbyibs kyi 'dod chags spangs pa'o/ /de 'di snyam du sems te/ nam mkha'</text></item>
<item><p>154b5</p><section>mdo sde</section><text>'di ni gzung du med cing brjod du med pa'o/ /de bzhin du sems kyang brjod du med pa ste/ gnyi ga yang brjod du med pa'o/ /phung po 'di dag ni yongs su gdung ba dang bcas/ 'khrug pa dang bcas/ 'drid pa dang bcas/ slu ba dang bcas pa yin pas ma la bdag</text></item>
<item><p>154b6</p><section>mdo sde</section><text>gis rnam pa thams cad du kun tu rtog pa'i sems spangs na/ gang nam mkha' yang spangs par 'gyur zhing / rtog pa thams cad las yang dag par byung ba'i dpyod pa yang spangs par 'gyur gor ma chag snyam mo/ /'on kyang de sems dang pos nam mkha' la</text></item>
<item><p>154b7</p><section>mdo sde</section><text>dmigs nas/ de yang mngon par rig par bya ste/ rnam par rig pa thams cad spangs shing skyed par yang mi byed do/ /sems skyed pa 'gag la de'i ma skyes pa yang skyed par mi byed do/ /de ltar na rgyu de 'gags na sems kyang 'gag pas lus dang / ngag</text></item>
<item><p>155a1</p><section>mdo sde</section><text>dang / yid kyi 'du byed shin tu sbyangs pa'i 'gog pa'i snyoms par 'jug pa la 'jug par byed de/ de 'gog pas nyin zhag gcig 'da' bar byed do/ /ji ltar bsams pa bzhin 'gog pa la snyoms par 'jug pas mtshungs pa de</text></item>
<item><p>155a2</p><section>mdo sde</section><text>ma thag pa'i sems dang po ldang ba'i bar du bskal pa brgya stong mang po'i bar yang 'da' bar byed do/ /sems gnyis pas ni de'i zag pa thams cad yongs su zad pa dang / tshe yang yongs su zad par 'gyur bas mgo mnyam du yongs su mya ngan las 'das par</text></item>
<item><p>155a3</p><section>mdo sde</section><text>byed de/ 'di ni so so'i skye bo dang thun mong ma yin pa zag pa med pa'i bden pa dang rjes su 'thun pa'i gzungs sngags kyi don yin no/ /de la so so'i skye bo dang thun mong ba dang / so so'i skye bo dang thun mong ma yin pa'i bden pa dang rjes su 'thun pa'i gzungs sngags kyi</text></item>
<item><p>155a4</p><section>mdo sde</section><text>don gang zhe na/ 'di ltar de 'di snyam du sems te/ gzugs ji lta bur rnam par brtags pa de lta bu kho nar mthong ngo / /sems ni sems nyid dang gzugs nyid yin te/ de'i phyir bdag gis nam mkha' dag pa nyid la brtag par mi bya'o snyam mo/ /de gzugs</text></item>
<item><p>155a5</p><section>mdo sde</section><text>thams cad spang bar 'dod de/ de ltar de'i gzugs kyi 'du shes thams cad spangs nas de nam mkha' mtha' yas so snyam nas nam mkha' mtha' yas skye mched du rdzogs par byas te gnas pa 'di ni so so'i skye bo dang thun mong ba'i ting nge 'dzin to/ /gang yang de 'di</text></item>
<item><p>155a6</p><section>mdo sde</section><text>snyam du sems te/ bdag gi gzugs ni nam mkha' ste/ bdag gis nam mkha' gzugs su mthong ngo / /nam mkha'i mtshan nyid ci zhe na/ nam mkha' ni go 'byed pa'i mtshan nyid do/ /'on kyang nam mkha' ni rlung gis khyab pa'o/ /rlung de yang 'byung ba chen</text></item>
<item><p>155a7</p><section>mdo sde</section><text>po bzhi las gyur pa'o/ /bdag gi gzugs kyang 'byung ba chen po bzhi las gyur pa yin te/ gnyi ga mtshan nyid mtshungs so snyam mo/ /de 'di snyam du sems te/ ci 'byung ba rnams 'byung ba chen po'i ngo bo dag yin nam snyam zhing / de 'di snyam du sems te/ gnyi ga</text></item>
<item><p>155b1</p><section>mdo sde</section><text>spyi'i mtshan nyid du 'byung ba dag ma yin no snyam mo/ /de ci'i phyir zhe na/ chos thams cad rang bzhin gyi ngo bo nyid kyis stong pa yin pa'i phyir ro/ /de bzhin du rang gi ngo bo yang gzhan gyi dngos pos stong pa dang / skye ba med pa dang / 'gag pa med pa dang / 'byung ba</text></item>
<item><p>155b2</p><section>mdo sde</section><text>med pa dang / gzhi med pa yin no/ /de de ltar so sor rtog pa na de bzhin gshegs pa yid la 'byung ngo / /des nam mkha' thams cad du de bzhin gshegs pa gcig mthong ngo / /des de ltar mthong bas phyir mi 'ong ba'i 'bras bu 'thob bo/ /'di ni so so'i skye</text></item>
<item><p>155b3</p><section>mdo sde</section><text>bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched dang po'o/ /gzhan yang de 'di snyam du sems te/ gang nam mkha' mtha' yas skye mched 'dis gnas pa de ci rang gi ngo bo'i mtshan nyid yin nam/ 'on te de nyid</text></item>
<item><p>155b4</p><section>mdo sde</section><text>nam mkha' yin snyam zhing / de 'di snyam du sems te/ nam mkha'i mtshan nyid dag pa ni bdag gi bdag yin gyi/ bdag gi ngo bo'i mtshan nyid ni ma yin no snyam nas de nam mkha' mtha' yas mu med pa ji snyed yid la byed pa de snyed kyis bdag yang dag par shes te/</text></item>
<item><p>155b5</p><section>mdo sde</section><text>'di ni de'i so so'i skye bo dang thun mong ba'i ting nge 'dzin to/ /de 'di snyam du sems te/ nam mkha' thams cad ni bdag gi bdag yin na/ 'o na ci nam mkha' la ngo bo gzhan yod dam/ gang gi tshe de bzhin gshegs pa yid la byed pa na de bzhin gshegs pa rnams</text></item>
<item><p>155b6</p><section>mdo sde</section><text>kyis ji ltar bstan snyam mo/ /de ltar de bzhin gshegs pa ji snyed yid la byed pa de snyed yang dag par rjes su mthong zhing / mthong ba tsam gyi mod la kha cig 'bras bu dang po de la gnas par byed ces bya ba nas nyon mongs pa thams cad spangs pa'i dgra bcom pa nyid kyi bar du mngon</text></item>
<item><p>155b7</p><section>mdo sde</section><text>du byed de/ 'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched gnyis pa'o/ /yang de 'di snyam du sems te/ nam mkha' dag pa rab tu dang ba rnyog pa med pa bdag gi bdag ji snyed pa/ ci bdag gi</text></item>
<item><p>156a1</p><section>mdo sde</section><text>dge ba'i sems nyon mongs pa thams cad spangs pa gzhi med pa yin nam snyam mo/ /de 'di snyam du sems te/ snang ba chen po byed pa 'phags pa'i lam yan lag brgyad pa de ni nyon mongs pa thams cad las rnam par grol ba'o snyam mo/ /de ji ltar</text></item>
<item><p>156a2</p><section>mdo sde</section><text>nyon mongs pa thams cad las rnam par grol ba 'phags pa'i lam yan lag brgyad pa yid la byed pa bzhin skad cig de nyid la kha cig rgyun du zhugs pa'i 'bras bu la gnas par byed ces bya ba nas kha cig dgra bcom pa nyid kyi bar du mngon du byed de/ 'di ni so so'i skye bo dang</text></item>
<item><p>156a3</p><section>mdo sde</section><text>thun mong ba bden pa dang rjes su 'thun pa'i gzungs sngags las rnam par grol ba'i skye mched gsum pa'o/ /gzhan yang de 'di snyam du sems te/ de ltar bdag gi rtog pa rnams ni don med pa sgrub pa yin te/ gang bdag gis gzugs la rnam par brtag pas gnas par</text></item>
<item><p>156a4</p><section>mdo sde</section><text>mi bya'o/ /gang na gzugs yod pa de na 'du shes tha dad pa yod do/ /de na thogs pa'i 'du shes yod do/ /de na rga shi yod pas bdag gis rga shi rnam par gcad pa'i phyir sems sgom mo/ /nam mkha'i 'du shes su yang mos so snyam mo/ /yang de nam mkha'i 'du</text></item>
<item><p>156a5</p><section>mdo sde</section><text>shes yid la byed cing de yang dag par shes par byed la/ de la rab tu sbyor bar byed/ de la mos par byed de/ de nam mkha' shin tu yongs su dag pa ji snyed pa thams cad la bdag nyid kyis mngon par brjod pa dang mos par byed cing rdzogs par byas te gnas</text></item>
<item><p>156a6</p><section>mdo sde</section><text>pa 'di ni so so'i skye bo dang thun mong ba bden pa dang rjes su 'thun pa'i gzungs sngags yin te/ 'di ni so so'i skye bo dang thun mong ba'o/ /yang de 'di snyam du sems te/ 'di ni bdag gi bdag shin tu yongs su dag pa yin te/ de nam mkha' thams cad la da dung bdag gi rtog</text></item>
<item><p>156a7</p><section>mdo sde</section><text>pa rnams kun tu spyod par byed do/ /gang bdag gi bdag gis nam mkha' la brtag par bya'o/ /bdag gi 'du shes ni nam mkha' yin no snyam mo/ /'on kyang 'du shes thams cad ni sdug bsngal gyi sgrar gsungs te/ 'di ni kun 'byung ba dang sdug bsngal thams cad kyi 'gog</text></item>
<item><p>156b1</p><section>mdo sde</section><text>pa dang zhi ba yin te/ sus de la sdug bsngal ba dang kun 'byung ba 'gog par yang dag par rjes su mthong ba de'i dus na kha cig rgyun du zhugs pa'i 'bras bu la gnas pa nas kha cig dgra bcom pa nyid kyi bar la gnas pa 'di ni so so'i skye bo dang thun mong ba bden pa dang rjes su 'thun</text></item>
<item><p>156b2</p><section>mdo sde</section><text>pa'i gzungs sngags las rnam par grol ba'i skye mched bzhi pa'o/ /yang de 'di snyam du sems te/ 'o na nam mkha' bsgom par bya ba'i phyir lan mang du gnas par bya'o/ /gang nam mkha' thams cad ni bdag gi bdag yin te/ nam mkha' la mos par bya'o/ /rnam</text></item>
<item><p>156b3</p><section>mdo sde</section><text>par shes pa yongs su btsal bar bya'o snyam nas nam mkha' ji tsam par de'i rnam par shes pa mnyam par snang ngo / /de'i nam mkha'i 'du shes kyang spangs shing nam mkha' mtha' yas mu med pa ji snyed pa de snyed kyi rnam par shes pa thams cad kun tu snang ste/ /'di ni so</text></item>
<item><p>156b4</p><section>mdo sde</section><text>so'i skye bo dang thun mong ba bden pa dang rjes su 'thun pa'i gzungs sngags so/ /de la gnas pa 'di snyam du sems te/ bdag gi rnam par shes pa'i 'du shes 'di ni rtog pa dang / sdug bsngal ba dang / kun 'byung ba zhes bya ba nas de nyid rnam par shes pa phyin ci</text></item>
<item><p>156b5</p><section>mdo sde</section><text>log gi bar yin no snyam mo/ /'on kyang bdag gi phyin ci log 'di ni dgag par bya'o/ /gnas skabs gang du sdug bsngal zhes bya ba nas 'gog pa'i bar du yid la byed pa'i gnas skabs de na kha cig 'bras bu dang po la gnas so zhes bya ba nas kha cig dgra bcom pa nyid kyi</text></item>
<item><p>156b6</p><section>mdo sde</section><text>bar la gnas pa 'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched lnga pa'o/ /de 'di snyam du sems te/ bdag gi rnam par shes pa'i 'du shes 'di ni rtog pa dang / zug rngu dang / 'bras dang / nad</text></item>
<item><p>156b7</p><section>mdo sde</section><text>nyid yin te/ gang bdag gis rnam par shes pa'i 'du shes de yang spang bar bya gor ma chag go snyam nas nam mkha'i 'du shes de yang spangs shing rnam par shes pa'i 'du shes kyang spong bar byed do/ /de ci la yang dmigs par mi byed do/ /de'i tshe 'du shes med pa la snyoms</text></item>
<item><p>157a1</p><section>mdo sde</section><text>par zhugs pa yin te su la sngar 'di byung ba ni so so'i skye bo dang thun mong ba'i ting nge 'dzin to/ /de bzhin du rnam par shes pa ni zug rngu dang / 'bras dang / nad rnams yin te/ gang bdag gis med pa nyid yid la bya gor ma chag snyam mo/ /</text></item>
<item><p>157a2</p><section>mdo sde</section><text>ci zhig med ce na/ 'du shes thams cad bdag gam bdag gi med do/ /bdag des bdag dang 'du shes kyang spang bar bya ste/ de ni mya ngan las 'das pa yin no/ /gnas skabs gang du mya ngan las 'das pa yid la byas pa'i gnas skabs der kha cig rgyun du</text></item>
<item><p>157a3</p><section>mdo sde</section><text>zhugs pa'i 'bras bu la gnas pa nas kha cig dgra bcom pa nyid kyi bar la gnas pa 'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched drug pa'o/ /yang su zhig 'di snyam du sems te/ rnam par shes pa'i</text></item>
<item><p>157a4</p><section>mdo sde</section><text>ting nge 'dzin gyi rim pa shin tu yongs su dag pa nyon mongs pa ci yang med pa'i sems kyis gnas par bya'o snyam nas de mi rtog pa'i tshul gyis ci yang med pa'i sems kyis gnas par byed de/ gnas skabs gang du mi rtag pa'i 'du shes yid la byed pa'i gnas skabs der de rgyun du</text></item>
<item><p>157a5</p><section>mdo sde</section><text>zhugs pa'i 'bras bu mngon du byed pa nas dgra bcom pa nyid kyi bar mngon du byed pa 'di ni so so'i skye bo dang thun mong ma yin pa bden pa dang rjes su 'thun pa'i bzod pa'i gzungs sngags las rnam par grol ba'i skye mched bdun pa'o/ /su zhig 'di snyam du sems te/ bdag gi rnam</text></item>
<item><p>157a6</p><section>mdo sde</section><text>pa thams cad du ci yang med pa'i shes pa yang dag par spangs nas 'du shes med 'du shes med min skye mched rdzogs par byas te gnas par bya'o snyam nas de ci yang med pa'i skye mched thams cad spangs te/ 'du shes med 'du shes med min skye mched yid la byed cing yang dag par mi shes/</text></item>
<item><p>157a7</p><section>mdo sde</section><text>rab tu sbyor bar mi byed/ byin gyis rlob par mi byed/ sgom par mi byed/ sgrub par mi byed pa 'di ni so so'i skye bo dang thun mong ma yin pa bden pa dang rjes su 'thun pa'i gzungs sngags las rnam par grol ba'i skye mched brgyad pa'o/ /des ni 'dod pa'i 'dod chags dang gzugs</text></item>
<item><p>157b1</p><section>mdo sde</section><text>kyi 'dod chags thams cad dang / dbyibs kyi 'dod chags dang / reg pa'i 'dod chags dang / rnam par grol ba ma yin pa'i rtse ba'i 'dod chags thams cad spong bar 'gyur ro/ /'phags pa'i gang zag rnams kyi ni lhag ma med par 'gyur ro/ /so so'i skye bo rnams</text></item>
<item><p>157b2</p><section>mdo sde</section><text>kyi ni nyam smad par 'gyur te/ rkyen gyi dbang gis phyis skye bar 'gyur zhing ngan song gi rgyur 'gyur ro/ /'di ni bden pa dang rjes su 'thun pa'i gzungs sngags kyis don gleng gzhi dang bcas pa rgyas pa dang bcas pa yin te/ gang de bzhin gshegs pa tsam pa ka'i mdog gis</text></item>
<item><p>157b3</p><section>mdo sde</section><text>nga la byang chub sems dpa' sems dpa' chen po nyi ma'i shugs kyi snying po'i lag nas bskur ba mthu che ba/ phan yon che ba yin no/ /'dus pa chen po 'di ngas bshad pa la dad pa sbyin par mdzad pa yin no/ /'dod pa'i 'dod chags thams cad yang dag par zad par byed pa</text></item>
<item><p>157b4</p><section>mdo sde</section><text>gzugs kyi 'dod chags thams cad dang / gzugs med pa'i 'dod chags thams cad dang / nga rgyal dang / lhag pa'i nga rgyal dang / nga rgyal las kyang nga rgyal thams cad dang / phrag dog thams cad yang dag par zad par byed pa/ yongs su tshol ba thams cad dang / brnab</text></item>
<item><p>157b5</p><section>mdo sde</section><text>sems thams cad dang / rgod pa thams cad dang / ma rig pa thams cad dang / 'jig tshogs la lta ba dang / the tsom dang / tshul khrims dang / brtul zhugs mchog tu 'dzin pa thams cad dang / rtag par lta ba dang / chad par lta ba dang / sems can</text></item>
<item><p>157b6</p><section>mdo sde</section><text>du lta ba dang / srog tu lta ba dang / gso bar lta ba dang / gang zag tu lta ba thams cad dang / byed pa po dang / tshor ba por lta ba thams cad dang / gzugs su lta ba thams cad ces bya ba nas reg par lta ba thams cad ces bya ba'i bar dang / skye bar lta ba</text></item>
<item><p>157b7</p><section>mdo sde</section><text>thams cad dang / 'byung ba chen por lta ba thams cad yongs su shes par byed pa zhes bya ba nas phung po dang / khams dang / skye mched thams cad rdul med par byed pa'i bar dang / byang grol gyi bde ba thams cad ston par byed pa yin no/ /rim pa des ni bdud</text></item>
<item><p>158a1</p><section>mdo sde</section><text>rnams tshar gcod par byed pa/ klu rnams pham par byed pa/ lha rnams dga' bar byed pa/ gnod sbyin rnams mgu bar byed pa/ lha ma yin rnams rnam par 'joms par byed pa/ nam mkha' lding rnams dngang bar byed pa/ mi 'am</text></item>
<item><p>158a2</p><section>mdo sde</section><text>ci rnams dad par byed pa/ lto 'phye chen po rnams skrag par byed pa/ phas kyi rgol ba rnams 'dul bar byed pa/ rgyal rigs rnams mngon par dga' bar byed pa/ bram ze rnams 'jug par byed pa/ rje'u rigs rnams dga' bar byed pa/ dmangs rigs rnams</text></item>
<item><p>158a3</p><section>mdo sde</section><text>mchog tu dga' bar byed pa/ bud med 'dod chags dang bral bar byed pa/ mang du thos pa rnams skyo bar byed pa/ rnal 'byor spyod pa rnams mngon par dga' bar byed pa/ nad thams cad rab tu zhi bar byed pa/ 'thab pa dang / thab mo dang / mu ge dang / nad dang /</text></item>
<item><p>158a4</p><section>mdo sde</section><text>dus ma yin pa'i pha rol gyi dmag tshogs dang / dus ma yin pa'i rlung dang / char pa dang / chu bo dang / grang ba dang / dro ba dang / kha ba dang / tsha ba dang / rtsub pa dang / ro med pa dang / reg par dka' ba'i dngos po rnams rnam par zhi bar byed pa/ chos kyi tshul</text></item>
<item><p>158a5</p><section>mdo sde</section><text>'bar bar byed pa/ dkon mchog gsum gyi gdung rgyun mi 'chad par byed pa/ sangs rgyas kyi bstan pa ston par byed pa/ 'khor bar skrag pa rnams dbugs 'byin par byed pa/ zad pa shes pa skyed par byed pa/ mi skye ba shes pa rtogs par byed pa/ ma rig pa'i phung</text></item>
<item><p>158a6</p><section>mdo sde</section><text>po rab tu 'joms par byed pa/ sdug bsngal thams cad 'dor bar byed pa yin te/ 'di ni bden pa dang rjes su 'thun pa'i bzod pa yin no/ /bstan pa 'di bshad pa na der lha dang mi grangs med dpag tu med pa ni chos rnams la chos kyi mig rdul med cing dri ma dang bral ba nye ba'i</text></item>
<item><p>158a7</p><section>mdo sde</section><text>nyon mongs pa dang bral ba thob bo/ /de'i tshe khrag khrig phrag dgu bcu rtsa drug ni len pa med par zag pa rnams las sems rnam par grol to/ /de'i tshe bye ba khrag khrig brgya stong phrag brgyad cu ni bden pa dang rjes su 'thun pa'i gzungs sngags 'di thob par gyur to/ /de'i tshe</text></item>
<item><p>158b1</p><section>mdo sde</section><text>sems can grangs med dpag tu med pa ni bla na med pa yang dag par rdzogs pa'i byang chub tu sems bskyed cing phyir mi ldog par yang gyur to/ /stong phrag sum cu rtsa gnyis ni mi skye ba'i chos rnams la bzod pa thob par gyur to/ /lha dang / klu dang / gnod sbyin dang / srin</text></item>
<item><p>158b2</p><section>mdo sde</section><text>po dang / lha ma yin dang / nam mkha' lding dang / mi 'am ci dang / lto 'phye chen po dang / dang / grul bum dang / sha za dang / mi dang mi ma yin pa thams cad kyis legs so zhes bya ba gsol te/ btsun pa bcom ldan 'das khyod kyis dge bar</text></item>
<item><p>158b3</p><section>mdo sde</section><text>gsungs pa legs so/ /sangs rgyas bcom ldan 'das rnams kyi thogs pa ma mchis pa'i ye shes mthong ba ni ngo mtshar lags so/ /bla na med pa yang dag par rdzogs pa'i byang chub 'di la su zhig 'dun pa skyed par mi bgyid lags/ 'di ltar de bzhin gshegs pa ni</text></item>
<item><p>158b4</p><section>mdo sde</section><text>sems can thams cad kyi mig tu gyur pa/ ye shes su gyur pa/ sdug bsngal thams cad nye bar zhi bar bgyid par gyur pa/ bde ba thams cad sbyin par mdzad pa/ 'khor ba'i gzings su gyur pa lags so/ /de nas bcom ldan 'das la tshe dang ldan pa kun shes kau Di n+yas</text></item>
<item><p>158b5</p><section>mdo sde</section><text>'di skad ces gsol to/ /btsun pa bcom ldan 'das gang byang chub sems dpa' sems dpa' chen po nyi ma'i shugs kyi snying pos gzungs sngags nyi ma'i mig bstan pa bsrung ba chen po ma 'dres pa thams cad sgrub pa zhes bgyi ba nas shin tu yongs su mya ngan las 'das pa sgrub</text></item>
<item><p>158b6</p><section>mdo sde</section><text>pa zhes bgyi ba'i bar dang / gzungs sngags gang gis skyes bu dam pa rnams srid pa gsum gyi btson ra thams cad du mngon par mi dga' ba'i 'du shes dang / mtshan ma med pa'i ting nge 'dzin gyi rnam par thar pa'i bde ba la reg par bgyis nas mi g.yo ba'i ting nge 'dzin la</text></item>
<item><p>158b7</p><section>mdo sde</section><text>'jug cing mgo mnyam pa nyid du 'gyur ba dang / sus thos pa de'i nyon mongs pa 'dod chags la sogs pa bsrabs par 'gyur zhing / de lha rnams kyi nang du tshe rabs bdun 'khor bar 'gyur ba dang / lha'i drang srong du 'gyur ba dang / de'i sems 'dod pa rnams</text></item>
<item><p>159a1</p><section>mdo sde</section><text>kyis gos par mi 'gyur ba dang / lha thams cad kyis mchod pa'i 'os su gyur pa dang / de de nas shi 'phos nas 'dir mi rnams kyi nang du tshe rabs bdun 'khor bar 'gyur ba dang / de'i sems 'dod pa rnams kyis gos par mi 'gyur ba dang / mi'i</text></item>
<item><p>159a2</p><section>mdo sde</section><text>drang srong du 'gyur ba dang / lha dang mi thams cad kyis mchod pa'i 'os su gyur pa dang / phyag bgyi ba'i 'os su gyur par 'gyur ba de gang lags/ bcom ldan 'das kyis bka' stsal pa/ kau Di n+ya mi dga' bar ma byed cig chog go/ /kau Di n+ya nyi ma dang ldan pa'i gzungs</text></item>
<item><p>159a3</p><section>mdo sde</section><text>sngags 'di nyan thos dang rang rgyal ba rnams kyis ma yin no/ /nyi ma'i mig pad ma'i gzungs sngags 'di ni sangs rgyas kyi chos ma 'dres pa brgyad kyi rgyu 'thun pa dag yin no/ /kau Di n+ya gal te ngas bskal pa brgya stong du nyi ma'i mig gi gzungs sngags 'di'i don bstan kyang bskal</text></item>
<item><p>159a4</p><section>mdo sde</section><text>pa brgya stong ni zad par 'gyur gyi rgya cher don thams cad brjod par mi nus so/ /'di la lha dang bcas pa'i 'jig rten rmongs par yang 'gyur ro/ /'di la de bzhin gshegs pa dgra bcom pa yang dag par rdzogs pa'i sangs rgyas rnams nyid ma gtogs par mngon sum pa gzhan</text></item>
<item><p>159a5</p><section>mdo sde</section><text>gang yang med do/ /nyi ma'i mig gi gzungs sngags 'di ni don dpag tu med pa mthong bar dka' ba/ rtogs par dka' ba yin no/ /de bzhin du mi zad pa'i sbu bu dang / de bzhin du rig sngags kyi rten dang / de bzhin du sdang ba zhi bar byed pa/ gnyid kyis log par byed pa'i</text></item>
<item><p>159a6</p><section>mdo sde</section><text>gzungs sngags ni don dpag tu med la mthong bar dka' ba khong du chud par dka' ba yin te/ 'di la de bzhin gshegs pa rnams nyid ma gtogs par mngon sum pa gzhan gang yang med do/ /kau Di n+yas gsol pa/ btsun pa bcom ldan 'das gang de bzhin gshegs pa ri dbang</text></item>
<item><p>159a7</p><section>mdo sde</section><text>rgyal po des stong pa nyid dang rjes su 'thun pa'i gzungs sngags byang chub sems dpa' sems dpa' chen po spos kyi glang po che'i lag nas bskur ba bshad par gsol/ bcom ldan 'das kyis bka' stsal pa/ kau Di n+ya de bzhin te/ gang de bzhin gshegs pa ri dbang rgyal pos</text></item>
<item><p>159b1</p><section>mdo sde</section><text>'dir nga la bskur ba 'dus pa 'dir ngas bshad pa la dad pa sbyin par mdzad pa stong pa nyid dang rjes su 'thun pa'i gzungs sngags lha dang bcas pa'i 'jig rten gyi mdun du ngas bshad par bya'o/ /'di ltar 'di ni 'dir ngas bshad na sems can grangs med dpag tu med pa'i don byed</text></item>
<item><p>159b2</p><section>mdo sde</section><text>pa yin zhing 'dir sems can rnams kyis mngon sum du gyur par 'gyur ro/ /kau Di n+ya de'i phyir khyod ces bya ba nas bcom ldan 'das des de la 'di skad ces bka' stsal to zhes bya ba'i bar to/ /kau Di n+ya 'di la sems can gang dag 'dod chags kyi rgyags pas myos shing nges par</text></item>
<item><p>159b3</p><section>mdo sde</section><text>'byung bar mi lta bas gnas pa de dag yun ring por 'khor bar byed par 'gyur ro/ /yun ring por ngan song gsum du sdug bsngal gyi tshor ba rtsub pa mi zad pa myong bar 'gyur ro/ /de la byang chub sems dpa' sems dpa' chen po rnams kyi snying rje chen po skyes te/ de nas byang</text></item>
<item><p>159b4</p><section>mdo sde</section><text>chub sems dpa' sems dpa' chen po snying rje'i stobs chen po dang / brtson 'grus dang / brtson pa dang / brtul ba chen pos myur du bla na med pa yang dag par rdzogs pa'i byang chub yongs su tshol bar byed do/ /de dag myur du mngon par rdzogs par 'tshang rgya'o/ /</text></item>
<item><p>159b5</p><section>mdo sde</section><text>sems can rnams ngan song gsum las bsgral ba'i phyir nges par 'byed pa dang / nges par 'byin pa dang / gces spras byed pas yang dag par sdug bsngal zad par 'gro bar bya ba'i phyir chos ston to/ /sems can gang dag chos bstan pa de nyan par byed cing sdug</text></item>
<item><p>159b6</p><section>mdo sde</section><text>bsngal las nges par 'byung bar lta ba de dag 'bras bu dang po thob par byed do zhes bya ba nas 'bras bu bzhi pa'i bar du thob par byed do/ /yang na gal te gang dag sems can thams cad kyi don du bla na med pa'i ye shes yongs su btsal bar bya ba'i phyir 'khor ba'i sdug bsngal</text></item>
<item><p>159b7</p><section>mdo sde</section><text>'jigs su rung ba rnams la spro bar byed pa de dag bla na med pa'i ye shes rjes su thob nas sems can rnams 'dod pa dag la nges par 'byung bar bya ba'i phyir chos ston par mdzad de/ dper na da ltar nga bzhin no/ /kau Di n+ya de la reg pa'i 'dod chags gang zhe na/ sems can</text></item>
<item><p>160a1</p><section>mdo sde</section><text>gang dag gcig la gcig lus kyis reg pas reg par gyur pa de dag bde ba'i tshor ba myong bas sdug bsngal skye bar byed do/ /sdug bsngal so so yang dag par myong bar byed do/ /dper na sbrul gdug pa gtum po kha cig lta bas sems</text></item>
<item><p>160a2</p><section>mdo sde</section><text>can rnams gsod par byed/ kha cig dbugs tsam gyis sems can rnams gsod par byed do/ /kha cig reg pa tsam gyis sems can rnams gsod par byed/ kha cig sbyor ba tsam gyis sems can rnams gsod par byed pa de bzhin du sems can kha cig</text></item>
<item><p>160a3</p><section>mdo sde</section><text>ni mthong ba tsam gyis dge ba'i rtsa ba thams cad chud gson par byed cing rab tu sreg par byed do/ /kha cig ni gcig la gcig lus kyis reg pas dge ba'i rtsa ba thams cad chud gson cing rab tu sreg par byed do/ /kha cig ni 'jug pa tsam gyis dge ba'i rtsa ba thams</text></item>
<item><p>160a4</p><section>mdo sde</section><text>cad chud gson cing rab tu sreg par byed do/ /kha cig ni 'khrig pa dang ldan pa'i kun tu sbyor ba'i reg pa tsam gyis sdug bsngal skyed par byed cing de dag sdug bsngal so so yang dag par myong bar byed do/ /kau Di n+ya de la reg pa'i 'dod chags las nges par</text></item>
<item><p>160a5</p><section>mdo sde</section><text>'byung ba gang zhe na/ kau Di n+ya 'di na rus pa'i phung po gzugs gsal ba la so sor brtag par bya'o/ /ji ltar zhe na/ gang du gzugs 'dod pa sdug pa/ phangs pa/ yid du 'ong ba/ 'dod pa dang ldan pa/ chags par 'gyur ba rnams mthong nas de la byang grol gyi bde ba</text></item>
<item><p>160a6</p><section>mdo sde</section><text>'dod pa de 'di ltar so so yang dag par slob par byed de/ gzugs 'di ni 'byung ba chen po bzhi las gyur pa/ 'jig cing rnam par 'jig la rnam par phye mar 'gyur ba'i ngo bo nyid do/ /ji ltar zhe na/ de na rus pa'i phung po skra med pa dang / sha dang / sen mo dang / khrag</text></item>
<item><p>160a7</p><section>mdo sde</section><text>med pa dang / stong pa dang / shin tu dkar zhing dung gi mdog lta bu dang / rgyus pas 'brel bar yid la byed/ yang dag par shes par byed/ rab tu sbyor bar byed/ byin gyis rlob par byed de/ des de kho na bzhin du yang dag pa ji lta ba bzhin mthong ngo / /de de</text></item>
<item><p>160b1</p><section>mdo sde</section><text>la sten cing sgom la lan mang du byed pa na mtshan mo ji lta bar nyin par yang de bzhin du yang dag par rjes su mthong zhing / de 'jig rten thams cad la mngon par mi dga' ba'i 'du shes skyed do/ /de 'di snyam du sems te/ bdag ni rga shi'i 'jigs pas gnod par gyur</text></item>
<item><p>160b2</p><section>mdo sde</section><text>pa yin pas gang bdag gis rga shi'i rnga bo che 'di ma lus par gcag gor ma chag snyam mo/ /ji ltar bdag gis rga shi'i rnga bo che ma lus par gzhig par nus zhe na/ gang bdag gis rus pa'i phung po 'di la shin tu so sor brtag par byas pas ma lus par gzhig par bya gor</text></item>
<item><p>160b3</p><section>mdo sde</section><text>ma chag snyam nas de thams cad dang ldan pa'i rus pa'i phung po 'di la so sor rtog par byed de/ gang de thams cad la dkar po'i 'du shes yid la byed pa 'di ni de'i zhi gnas su 'gyur ro/ /de 'di ni bdag gi mgo'i rus pa'o zhes bya ba nas de bzhin du 'di ni bdag gi rkang pa'i mthe bo'i</text></item>
<item><p>160b4</p><section>mdo sde</section><text>rus pa'o zhes bya ba'i bar du de ltar so sor rtog par byed cing rga shi'i rnga bo che 'di gzhig par bya ba'i phyir bdag gis gnas gang du lhag mthong gis brtsam par bya snyam mo/ /de 'di snyam du sems te/ kha dang sna gnyis kyi rlung 'dus pas rga shi'i rnga bo che rang gi rus pa'i phung po 'di</text></item>
<item><p>160b5</p><section>mdo sde</section><text>ma lus par gzhig par bya'o snyam nas de sna'i rtse mor rlung 'dus pas yang dag par rtsom par byed de/ rdul phra rab tsam du rus pa 'jig par byed do/ /rlung gis 'phyar bar byed do/ /sbyor ba des rang gi rus pa'i phung po thams cad 'jig par 'gyur ro/ /ji ltar rang gi rus</text></item>
<item><p>160b6</p><section>mdo sde</section><text>pa'i phung po thams cad lhag ma med par rlung gis khyer bar gyur pa bzhin de'i rang gi lus de la gang rus pa'i 'du shes byung ba de spangs shing der de la stong par snang ste/ 'di stong pa nyid kyi yan lag dang po'o// //'phags pa shin tu rgyas pa chen po'i sde nyi ma'i snying</text></item>
<item><p>160b7</p><section>mdo sde</section><text>po zhes bya ba'i mdo/ bam po bdun pa/ gzhan yang de la bdag nang stong pa nyid du snang ngo / /de la phyi rol ni gzugs kyi 'du shes su 'gyur ro/ /de 'di snyam du sems te/ bdag gis rlung 'dus pa des gzugs snang ba thams cad rnam par gzhig par bya'o</text></item>
<item><p>161a1</p><section>mdo sde</section><text>snyam nas de de ltar rlung 'dus pas phyi rol gyis gzugs snang ba gang ci yang rung ba thams cad rlung gis rnam par 'jig par byed do/ /de rnam pa thams cad du nang ngam phyi rol gyi gzugs snang ba thams cad spangs nas bye brag tu yid la byed pa 'di ni</text></item>
<item><p>161a2</p><section>mdo sde</section><text>stong pa nyid kyi yan lag gnyis pa'o/ /yang de 'di snyam du sems te/ bdag gis gzugs snang ba gang spangs pa thams cad ni bdag la stong par snang gi gzhan ni ma yin no/ /des na bdag gi rlung du kun tu rtog pa'i sems 'di yang shin tu rnam par grol ba ma</text></item>
<item><p>161a3</p><section>mdo sde</section><text>yin pas de bdag gis spang bar bya'o/ /chos ni gang du yang 'ong ba med/ gang du yang 'gro ba med de/ de de ltar 'gro ba med pa'i tshul lam/ bdag nyid 'gro ba'i tshul gyis rtog pa spong bar byed de 'di ni stong pa nyid kyi yan lag gsum pa'o/ /yang de 'di snyam du</text></item>
<item><p>161a4</p><section>mdo sde</section><text>sems te/ ci 'dus byas thams cad la de kho na yang dag pa ci yang yod dam snyam nas de yang dag pa mngon sum du gyur pa de shes par byas te/ kun 'byung ba'i chos gang ci yang rung ba thams cad 'gog pa'i chos su rig par byas nas des khams gsum pa thams</text></item>
<item><p>161a5</p><section>mdo sde</section><text>cad med cing yang dag pa ma yin par shes te/ de'i 'du byed shin tu sbyangs shing zhi bar 'gyur ba 'di ni stong pa nyid kyi yan lag bzhi pa'o/ /kha cig ni 'dir 'bras bu dang po la gnas par byed do/ /kha cig ni rjes su 'thun pa'i bzod pa sgom par byed do/ /kha cig</text></item>
<item><p>161a6</p><section>mdo sde</section><text>ni dus dang rkyen ji lta ba bzhin du byang chub la reg par byed do/ /gang rtog pa dang dpyod pa 'ba' zhig rnam par zhi bar bya ba'i phyir brtson pa ni rnam par zhi bar 'gyur ro/ /de 'gog pa'i snyoms par 'jug pa la 'jug par byed de/ de bsam pa ji lta ba bzhin du 'gog</text></item>
<item><p>161a7</p><section>mdo sde</section><text>pas nyin zhag gcig 'da' bar byed do zhes bya ba nas bskal pa dpag tu med pa'i bar du 'da' bar byed do/ /dang po de langs ma thag tu skad cig ma gnyis pa la nyon mongs pa zad pa na tshe yang zad par gyur nas de mgo mnyam par yongs su mya ngan las 'das par byed do/ /'di ni</text></item>
<item><p>161b1</p><section>mdo sde</section><text>stong pa nyid dang rjes su 'thun pa'i gzungs sngags brgyad pa yin te/ so so'i skye bo dang thun mong ma yin pa bden pa dang rjes su 'thun pa'i gzungs sngags mthu che ba/ phan yon che ba/ 'dod pa'i 'dod chags thams cad yang dag par zad par byed pa/ gzugs dang gzugs</text></item>
<item><p>161b2</p><section>mdo sde</section><text>med pa'i 'dod chags thams cad yang dag par zad par byed pa zhes bya ba nas sdug bsngal gyi khur 'dor bar byed pa zhes bya ba'i bar yin no/ /de ni de bzhin gshegs pa ri dbang rgyal pos nga la stong pa nyid dang rjes su 'thun pa'i gzungs sngags byang chub sems dpa'</text></item>
<item><p>161b3</p><section>mdo sde</section><text>sems dpa' chen po spos kyi glang po che'i lag nas bskur ba dang 'dus pa 'di la ngas bshad pa la dad pa sbyin par mdzad pa yin no/ /bstan pa 'di bshad pa na der sems can bye ba 'bum phrag dgu bcu rtsa gnyis 'bras bu dang po la gnas par gyur to/ /'bum phrag</text></item>
<item><p>161b4</p><section>mdo sde</section><text>drug cu ni len pa med par zag pa rnams las sems rnam par grol lo/ /sngon las byas pa'i sems can khrag khrig 'bum phrag dgu bcu rtsa dgu ni stong pa nyid dang rjes su 'thun pa'i gzungs sngags thob par gyur to/ /srog chags brgyad khri ni rang byung can gyi gzungs</text></item>
<item><p>161b5</p><section>mdo sde</section><text>sngags thob par gyur to/ /der sems can dkrigs phrag drug cus ni bla na med pa yang dag par rdzogs pa'i byang chub tu sems bskyed cing bla na med pa yang dag par rdzogs pa'i byang chub las phyir mi ldog par gyur to/ /de nas thams cad dang ldan pa'i 'khor des legs</text></item>
<item><p>161b6</p><section>mdo sde</section><text>so zhes bya ba gsol te/ lha rdzas kyi me tog dang spos kyi char mngon par rab tu bab par gyur to/ /de nas yang bcom ldan 'das la tshe dang ldan pa kau Di n+yas 'di skad ces gsol to/ /btsun pa bcom ldan 'das de bzhin gshegs pa ye shes dpal brtsegs rgyal po</text></item>
<item><p>161b7</p><section>mdo sde</section><text>des smon pa med pa dang rjes su 'thun pa'i gzungs sngags gang byang chub sems dpa' sems dpa' chen po snang ba'i dpal snying po'i lag nas bskur ba dang / 'dus pa chen po lung bstan pa chen po 'di la dad pa sbyin par mdzad pa bshad par gsol/ bcom ldan</text></item>
<item><p>162a1</p><section>mdo sde</section><text>'das kyis bka' stsal pa/ kau Di n+ya de de bzhin no/ /kau Di n+ya de de bzhin te/ kau Di n+ya 'khor 'di la smon pa med pa dang rjes su 'thun pa'i gzungs sngags ngas bshad par bya'o/ /kau Di n+ya 'khor 'di na sems can gang dag sngon yongs su</text></item>
<item><p>162a2</p><section>mdo sde</section><text>sbyang ba byas pa dang chos 'di kun tu shes par nus pa dag yod do/ /kau Di n+ya de'i phyir nyon la zhes bya ba nas bcom ldan 'das kyis de la 'di skad ces bka' stsal to zhes bya ba'i bar du'o/ /kau Di n+ya 'di na sems can gang dag ma mos shing 'dod chags dang yang dag par</text></item>
<item><p>162a3</p><section>mdo sde</section><text>rjes su 'brel ba dag yod de/ de dag nges par 'byung ba rab tu mi shes shing / de dag nges par 'byung bar mi lta bas yun ring por 'khor bar 'khor bar 'gyur ro zhes bya ba nas yid kyis kun tu rtog pa'i 'dod chags las nges par 'byung ba gang zhe na zhes bya ba dang / 'di la</text></item>
<item><p>162a4</p><section>mdo sde</section><text>ji ltar yang dag par bslab par bya zhe na zhes bya ba'i bar du'o/ /'dod pa'i 'dod chags dang / gzugs kyi 'dod chags dang / gzugs med pa'i 'dod chags dang / dbyibs kyi 'dod chags dang / reg pa'i 'dod chags dang / mos pa'i 'dod chags dang /</text></item>
<item><p>162a5</p><section>mdo sde</section><text>yid kyi kun tu rtogs pa'i 'dod chags gang ci yang rung ba de thams cad ni 'du byed kyi 'byor 'brel gyi rkyen las 'byung na/ sus 'du byed de dag mngon par 'dus byas shing su zhig ni mngon par 'du byed ce na/ rlung gis mngon par 'dus byas pa'o/ /bdag gi lus</text></item>
<item><p>162a6</p><section>mdo sde</section><text>dang / ngag dang / yid kyi 'du byed de dag dang rlung yang rnam par gzhig par bya'o/ /rlung de dag ni kha dang sna dag nas 'jug cing 'byung ste/ rlung de dag gis mngon par 'dus byas so/ /rlung de dag nyid kyis lus 'di rnam par gtor zhing rnam par gzhig par</text></item>
<item><p>162a7</p><section>mdo sde</section><text>bya'o snyam nas de de ltar sems la dbugs rngub par byed de/ dbugs gang dag 'jug par byed pa de dag ni sha dang khrag skems par byed do/ /med par byed do/ /gang dag 'byung bar byed pa de dag ni sha dang khrag de lus kyi phyi rol du 'dor bar byed do zhes bya ba nas lus thams</text></item>
<item><p>162b1</p><section>mdo sde</section><text>cad bu gar gyur par mthong ba'i bar dang / rma'i sgo thams cad nas dbugs 'jug cing 'byung la skra dang / sen mo dang / sha dang / khrag gzhi nas 'byin cing lus kyi phyi rol du 'dor bar byin gyis rlob par byed pa'i bar dang / sha dang khrag thams cad ma lus par lus</text></item>
<item><p>162b2</p><section>mdo sde</section><text>thams cad la mi mthong bar byed pa'i bar dang / rus gong gi phung po stong zhing dkar la dung gi mdog lta bu dang / rgyus pas 'brel bar yang dag par rjes su mthong bar byed cing yid la byed/ sgom par byed la de nyid byin gyis rlob par byed pa'i bar dang / gang de la</text></item>
<item><p>162b3</p><section>mdo sde</section><text>sngar 'dod pa'i 'dod chags kyi sems dang rjes su 'brel bar byung ba de sems mnyam par gzhag pa la nyams dmas par 'gyur/ bsrabs par 'gyur zhing de bzhin du gzugs kyi 'dod chags dang / gzugs med pa'i 'dod chags dang / de bzhin du dbyibs kyi 'dod</text></item>
<item><p>162b4</p><section>mdo sde</section><text>chags dang / de bzhin du reg pa'i 'dod chags dang / de bzhin du mos pa'i 'dod chags dang / kun tu rtog pa'i 'dod chags 'gong bar 'gyur zhing bsrabs par 'gyur ro zhes bya ba'i bar du'o/ /gang gi tshe yang de'i sems mnyam par ma bzhag pa na yang dang</text></item>
<item><p>162b5</p><section>mdo sde</section><text>yang du rkyen ji lta bu rnyed pa de lta bu de chu tshod gcig tsam du gzugs kha cig la zhes bya ba nas/ reg pa kha cig la zhes bya ba'i bar la rnam par nyams par 'gyur ro/ /de 'di snyam du sems te/ bdag gi ris 'thun pas 'dod chags gzhi dang bcas pa gang yin pa de bcad</text></item>
<item><p>162b6</p><section>mdo sde</section><text>la ma lus par bya ba yin no/ /dper na drungs nas phyung ba ma yin pa'i shing bcad pa ni phyis kyang skye bar 'gyur/ de bzhin du sred pa'i bag la nyal ma bton pa sdug bsngal rnam pa sna tshogs phyi phyir skyed de/ de nyid la sgom par byed de/ ji ltar rang gi lus la keng rus dkar</text></item>
<item><p>162b7</p><section>mdo sde</section><text>zhing dung gi mdog lta bu rgyus pas 'brel ba yang dag par rjes su mthong bar byed pa'i bar du'o/ /de bzhin du gzugs snang ba gang ci yang rung / sems can nam/ sems can ma yin pa yang rung ste/ mig sngar snang bar gyur na des thams cad du de lta bur thams cad keng rus</text></item>
<item><p>163a1</p><section>mdo sde</section><text>mdog dkar po rgyus pas 'brel bar lhag chad med par yang dag par rjes su mthong ngo / /de las de'i sems rnam par g.yeng bar yang mi byed de/ 'di ni de'i zhi gnas yin no/ /de'i tshe yang 'di ltar so sor yang dag par slob par byed de/ 'di</text></item>
<item><p>163a2</p><section>mdo sde</section><text>ni mgo'i thod pa'i rus pa'o/ /'di dag ni so rnams so/ /'di ni mgrin pa'o zhes bya ba nas 'di dag ni rkang pa'i mthe bo'i rus pa rnams so zhes bya bar de'i lhag mthong dang mtshungs par ldan pa'i sems kyi bsam gtan sgrub par byed do/ /de ci'i phyir zhe na/ bsams</text></item>
<item><p>163a3</p><section>mdo sde</section><text>bzhin du bsam gtan sgrub par byed pa'i phyir ro/ /gang du de'i sems shin tu yang dag par gnas shing rab tu dang bar gyur na des de bsgom par bya ste/ lhag mthong gcig pu la sems shin tu yang dag par gnas shing rab tu dang bar gyur na yang des de bsgom par bya'o/ /</text></item>
<item><p>163a4</p><section>mdo sde</section><text>lhag mthong gcig pu la sems shin tu yang dag par gnas shing rab tu dang bar gyur na des 'di ltar bsgom par bya ste/ rus pa'i phung po so sor tha dad par rus pa rnams la so sor brtags shing bshig la so sor brtags nas rnam par phye mar byas te so sor brtag go/ /</text></item>
<item><p>163a5</p><section>mdo sde</section><text>der rus gong gi phye ma rnams la sems kyi 'du 'phrod gang yin pa de rgyu med pa ma yin pa dang / zad pa dang 'jig pa'i mtshan nyid du so sor brtag par bya'o/ /de ltar lhag mthong dang rjes su 'thun pa'i bzod pa mngon par rtogs par 'gyur ba yin no/ /gzugs snang</text></item>
<item><p>163a6</p><section>mdo sde</section><text>ba thams cad la chags pa med pa'i rus gong gi phye ma shin tu dkar po la 'du 'phrod kyi rgyu gang / sems mgyogs pa dang kun tu mgyogs pa la so sor rtog pa 'byung ba 'di ni skyo ba dang rjes su 'thun pa'i bzod pa mngon par rtogs par 'gyur ba yin no/ /gzugs thams cad la</text></item>
<item><p>163a7</p><section>mdo sde</section><text>chags pa med pa'i rus gong gi phye ma shin tu dkar po ngo bo nyid med pa la 'du 'phrod kyi rgyu dang / sems mgyogs pa dang kun tu mgyogs pa la so sor rtog pa bdag med pa de ni 'jig pa dang rjes su 'thun pa'i bzod pa mngon par rtogs par 'gyur ba yin no/ /gzugs snang ba</text></item>
<item><p>163b1</p><section>mdo sde</section><text>thams cad la chags pa med pa'i rus gong gi phye ma shin tu dkar po dag la brjod du med pa dang / snum pa med pa dang / gzung ba med pa dang / mnyam par gnas pa ma yin pa dang / ci yang med pa 'di ni zhi ba'i zhi gnas dang rjes su 'thun pa'i bzod pa</text></item>
<item><p>163b2</p><section>mdo sde</section><text>mngon par rtogs par 'gyur ba yin no/ /des bzod pa thob par bya ba'i phyir dus gsum gyi 'dod chags dag 'dod chags las yang dag par sgrol ba dang / yang dag par ldang bar byed pa dang / rnam par rtog pa mnyam pa dang / rten mnyam pa dang / dus</text></item>
<item><p>163b3</p><section>mdo sde</section><text>gsum gyi mtha' spong bar 'gyur zhing sred pa gsum gyi mtha' spong ba dang / khams gsum pa'i srid pa ldog cing nye bar zhi ba dang / dri ma gsum spong ba dang / rnam par thar pa'i sgo gsum thob par 'gyur zhing kun tu sbyor ba gsum spangs nas rgyun du zhugs pa'i 'bras bu</text></item>
<item><p>163b4</p><section>mdo sde</section><text>thob par 'gyur ro/ /gzhan yang yang dag par mtshan gyi gzhi med pa'i chos rnams bsgom pa la brtson pa ni dgra bcom pa'i 'bras bu la gnas par 'gyur ro/ /gzhan yang sus gzugs snang ba thams cad dag cing dkar la dung gi mdog lta bu chags pa med pa/</text></item>
<item><p>163b5</p><section>mdo sde</section><text>rgyus pa dang 'brel ba'i rus gong gi phung po yang dag par rjes su mthong na ni der de'i sems shin tu yang dag par gnas par gyur te/ 'gro ba dang / gnas pa dang / 'dug pa dang / nyal ba na de nyid yid la bya'o/ /des de nyid yid la byas shing de nyid bsgoms la de</text></item>
<item><p>163b6</p><section>mdo sde</section><text>nyid byin gyis brlabs na de ltar de'i zhi gnas shin tu bsgoms shing shin tu sbyang ba byas pa'i bar du 'gyur ro/ /de'i tshe rnal 'byor pa phyi nang bdag med pa stong pa nyid la 'jug ste/ gzugs thams cad kyi rus gong gi phung po la gal te sngon po'i 'du shes byung na der rus gong</text></item>
<item><p>163b7</p><section>mdo sde</section><text>gi phung po sngon po yang dag par rjes su mthong ngo zhes bya ba nas gal te shel gyi mdog lta bu yid la byed na des gzugs snang ba thams cad rus gong gi phung po shel gyi mdog lta bu'i bar du yang dag par rjes su mthong ngo / /der de'i rnam par rtog pa 'byung ste/ ci'i phyir 'di gzugs</text></item>
<item><p>164a1</p><section>mdo sde</section><text>snang ba thams cad rus gong gi phung po dkar por yang dag par snang / ci'i phyir shel gyi mdog lta bu'i bar du yang dag par snang snyam mo/ /de 'di snyam du sems te/ 'di dag thams cad sems kyi brag ca yin pa'i phyir gsob la pa</text></item>
<item><p>164a2</p><section>mdo sde</section><text>ste thams cad sems snang ba yin no/ /sus de ltar shes pa de 'jig rten thams cad kyi sbyin gnas yin zhing mchod par 'os pa yin no/ /kau Di n+ya 'di ni mngon par mi dga' ba'i 'du shes dang zas la mi 'thun pa'i 'du shes ma gtogs par smon pa med pa dang rjes su</text></item>
<item><p>164a3</p><section>mdo sde</section><text>'thun pa'i bzod pa'i don yin no/ /de bzhin gshegs pa ye shes dpal brtsegs rgyal pos gang nga la bskur ba yin no/ /de la byang chub sems dpa' sems kyi blo gros bzang pos 'di skad ces gsol to/ /btsun pa bcom ldan 'das nyan thos zhi gnas kyi</text></item>
<item><p>164a4</p><section>mdo sde</section><text>bsam pa can sus de ltar bsgoms na mi sdug pa sgom par bgyid pa lags/ der mtshan ma gang dag 'byung ba lags/ bcom ldan 'das kyis bka' stsal pa/ sus 'dod chags zad par bya ba'i phyir gang mi sdug pa sgom par byed pa de'i 'phral bar sems</text></item>
<item><p>164a5</p><section>mdo sde</section><text>gtad par bya'o/ /de'i mtshan ma 'di dag 'byung ste/ ji srid du mi sdug pa'i sems kyis so sor rtog par 'gyur ba de srid du de'i lus thams cad g.yo zhing kun tu gdung bar 'gyur ro/ /'di ni de'i mtshan ma nang gi dang po yin no/ /ji srid du yang dang yang du sgom par</text></item>
<item><p>164a6</p><section>mdo sde</section><text>byed pa de'i rang gi lus kyi gnas so cog tu 'di snyam byed de/ phyar ba rtsub pos reg pa bzhin no snyam pa 'di ni de'i mtshan ma gnyis pa'o/ /yang phyi phyir sems rnam par g.yeng ba med par sgom par byed pa de'i lus thams cad rab tu sim par 'gyur te/ lus thams cad</text></item>
<item><p>164a7</p><section>mdo sde</section><text>la 'o mas btab pa bzhin no snyam pa 'di ni de'i sems rtse gcig pa nyid kyi zhi gnas kyi mtshan ma yin te/ de dga' ba dang bde ba 'di yang mtshan ma med pa'i tshul gyis spong bar byed do/ /de yang de'i nges par 'byed pa yongs su dag par bya ba'i phyir sems 'dod chags kyis nye</text></item>
<item><p>164b1</p><section>mdo sde</section><text>bar nyon mongs pa yongs su gtugs shing ma rig pas nye bar nyon mongs pa'i shes rab rnam par dag na de lus thams cad rus gong gi phung po la sdug bsngal gyi rnam pa shes pa zhes bya ba nas zhi ba'i rnam pa zhes bya ba'i bar du so sor rtog par byed do/ /de bzhin du de'i lus thams cad las</text></item>
<item><p>164b2</p><section>mdo sde</section><text>dro ba 'byung bar 'gyur te/ 'di ni de'i zhi gnas yongs su rdzogs pa yin no/ /dro bar gyur pa'i dge ba'i rtsa ba dang / snga phyi med pa'i bde ba 'jug pas sems yongs su dag par 'gyur ro/ /bdag nyid lhar gyur pa bzhin du yang dag par shes so/ /yang rus gong gi phung po de nyid la</text></item>
<item><p>164b3</p><section>mdo sde</section><text>rnam pa bzhir so sor rtog pas rang gi 'phral ba na mar me'i me lce mthong ngo / /de ma rig pa las yang dag par 'das par bya ba'i phyir ches lan mang du rang gi rus gong gi phung po la yang dang yang du rnam pa bzhir rtag tu snang ba de lta bur yongs su rtog pas sems dang sems las byung</text></item>
<item><p>164b4</p><section>mdo sde</section><text>ba'i chos rnams kyi 'jig pa mi mthong ngo / /de ltar 'khor zhing mi gnas pa nyid ni dper na nyi zer gyi rdul bzhin du 'khor bar byed do/ /ji ltar 'dus byas kyi dngos po thams cad la 'du shes mchog gis mthong ba de bzhin du 'dus byas kyi chos thams cad la bdag med pa zhes</text></item>
<item><p>164b5</p><section>mdo sde</section><text>bya ba nas 'gog pa'i chos kyi bar yang dag pa ji lta ba bzhin du shes te/ de ni de'i rtse mo'i dge ba'i rtsa ba thob pa'o/ /yang rang gi lus la me shi ba dang kun tu rab tu 'bar bar yang dag par rjes su mthong ngo / /phyogs thams cad du snang ba chen po yang dag par rjes su mthong</text></item>
<item><p>164b6</p><section>mdo sde</section><text>ngo / /de ni de'i bsam gtan dang po'i sa'i lam yin te/ de bzhin du gzugs na spyod pa'i dge ba'i rtsa ba rnams dang / gzugs na spyod pa'i 'byung ba chen po rnams thob par 'gyur ro/ /de bzhin du gzugs na spyod pa'i bde ba chen pos lus thams cad khyab par 'gyur</text></item>
<item><p>164b7</p><section>mdo sde</section><text>ro/ /de bzhin du de'i snying ga nas kyang nyi ma'i 'od zer dag 'byung ngo / /phyogs gang dang gang mthong ba dang yid kyis brtags pa thams cad du nyi ma'i dkyil 'khor gyi 'od zer rnams kyis khyab par mthong ngo / /'od zer de rnams la yang smon pa med pa'i tshul gyis sgom</text></item>
<item><p>165a1</p><section>mdo sde</section><text>par byed de/ de de'i tshe srid pa gsum po thams cad la smon pa med pa'i sems yin no/ /de de'i tshe tshul gcig pa'i 'phags pa'i bden pa bzhi la mi dmigs pa'i tshul gyis stong pa nyid la brtson par gnas so/ /de'i lus thams cad las</text></item>
<item><p>165a2</p><section>mdo sde</section><text>kyang dro ba 'byung ngo / /spyi bo nas kyang dro ba kha dog sna tshogs 'byung ngo / /spyi bo'i steng du gdugs gnas par 'gyur ba 'di ni rtse mo'i dge ba'i rtsa ba yin no/ /yang mi dmigs pa'i tshul gyis bden pa dang rjes su 'thun pa'i bzod pa la yongs su rtog par byed de/ de'i tshe 'phags</text></item>
<item><p>165a3</p><section>mdo sde</section><text>pa'i bden pa bzhi mngon par rtogs par 'gyur ro/ /rigs kyi bu 'di ni nyan thos kyi mi sdug pa sgom pa yin te/ mi sdug pa shin tu bsgoms pa des zhi gnas thob par 'gyur ro/ /de la mtshan ma 'di dag 'byung ste/ mtshan ma de dag dang dad pa de lta bu dag gis 'phags</text></item>
<item><p>165a4</p><section>mdo sde</section><text>pa'i lam yan lag brgyad pa'i bar la gnas shing nyon mongs pa thams cad spong ba dang dgra bcom pa nyid la reg par 'gyur ro/ /rigs kyi bu de lta bas na khyod kyis sangs rgyas kyi zhing 'od zer gyis rgyal bar nyan thos kyi theg pa pa'i gang zag rnams la yid la byed pa de lta bu</text></item>
<item><p>165a5</p><section>mdo sde</section><text>ston cig /mi sdug pa bstan pa 'di bshad pa na der sems can dpag tu med pa bden pa dang rjes su 'thun pa'i bzod pa thob pa nas der sems can dpag tu med pa bden pa mthong ba'i bar du gyur to/ /de nas bcom ldan 'das kyis gzhan yang kun shes kau Di n+ya la 'di skad ces bka' stsal to/ /</text></item>
<item><p>165a6</p><section>mdo sde</section><text>kau Di n+ya gal te thams cad tshul gcig cing bsam pa gcig par gyur na gang gis zag pa rnams las sems rnam par grol bar 'gyur ba'i chos gcig kho na sems can rnams la bstan par bya'o/ /ji srid du sems rnam par ma zhi ba de srid du srid pa'i 'bras dang / nad dang / zug rngu dang /</text></item>
<item><p>165a7</p><section>mdo sde</section><text>yang srid pa sna tshogs kun nas slong zhing 'gro ba sna tshogs byed pas gang bdag gis rang gi sems bsdu bar bya zhing sems kyi mtshan ma gzung bar bya gor ma chag snyam zhing rus gong gi phung po 'di ji ltar sems kyi 'du 'phrod skyed par byed pa'i rgyu de la rnam par rtog par byed pa 'di ni lhag pa'i</text></item>
<item><p>165b1</p><section>mdo sde</section><text>sems kyi skyon med pa thob pa dang po yin te/ ngan ngon ma yin par thob pa yin/ mthong ba'i chos la bde bar gnas par 'gyur zhing phyir mi ldog par 'gyur ba yin no/ /gzhan yang de 'di snyam du sems te/ rkyen gang dag gis sems kyi 'du 'phrod kyi rgyu 'byung ba'i rkyen de dag</text></item>
<item><p>165b2</p><section>mdo sde</section><text>bsdus nas 'jig pa'i tshul gyis sdud par byed pa 'di ni lhag pa'i sems kyis mthong ba'i chos la bde bar gnas pa skyon med pa thob pa gnyis pa yin te/ ngan ngon ma yin par thob pa dang / dka' ba med par thob pa yin no/ /yang de 'di snyam du sems te/ bdag gi sems 'di ji</text></item>
<item><p>165b3</p><section>mdo sde</section><text>srid du rkyen gyi 'du 'phrod kyi rgyu la rgyug par byed pa de srid du lus dang sems kyi bde bas myos pas gnas par 'gyur bas gang bdag gis lus dang sems kyi bde ba nub par bya gor ma chag go snyam nas de 'di ltar so so yang dag par slob par byed de/ bdag gi skyon gyi 'du 'phrod kyi rgyu</text></item>
<item><p>165b4</p><section>mdo sde</section><text>'di ni rus gong gi phung po dran pas lus dang sems kyi bde ba yang dag par 'byung ba'o/ /gang bdag gis de mngon par dor bar bya gor ma chag go snyam nas de mig gi rnam par shes pa byung ba zhes bya ba nas yid kyi rnam par shes pa'i bar byung ba skye ba dang 'jig pa'i tshul gyis nub par</text></item>
<item><p>165b5</p><section>mdo sde</section><text>byed pa 'di ni lhag pa'i sems kyi mthong ba'i chos la bde bar gnas par 'gyur ba gsum pa yin te/ skyon med par thob pa dang / dka' ba med par thob pa dang / ngan ngon ma yin par thob pa yin no/ /gzhan yang de 'di snyam du sems te/ bdag chos kyi dbyings thams cad nges par</text></item>
<item><p>165b6</p><section>mdo sde</section><text>'byung ba dang / zad pa dang / rang bzhin dag pa dang / ngo bo nyid med pa dang / zhi ba'i tshul gyis gnas par bya'o/ /ji ltar zhe na/ sems kyi mtshan nyid thams cad rnam par zhi ba'i tshul gyis gnas par bya'o snyam nas/ de sems kyi mtshan nyid thams cad pa'i rgyu ba rnam par zhi ba dang sems zhi</text></item>
<item><p>165b7</p><section>mdo sde</section><text>bar gnas pa 'di ni lhag pa'i sems kyi mthong ba'i chos la bde bar gnas pa dang skyon med pa thob pa bzhi pa yin te/ dka' ba med par thob pa dang / tshegs med par thob pa yin no/ /lhag pa'i sems kyi chos bzhi po de dag dang ldan pa ni ting nge 'dzin gyi sgor 'jug pa 'bum phrag</text></item>
<item><p>166a1</p><section>mdo sde</section><text>brgyad cu rtsa bzhi mthong ngo / /de phyir mi 'ong ba'i 'bras bu la gnas par 'gyur ba nas dgra bcom pa nyid kyi bar la gnas par 'gyur ro/ /dge slong de gnyi ga'i cha las rnam par grol ba yin zhing mthu che ba nus pa che ba yin no/ /kau Di n+ya gal te yang sems can</text></item>
<item><p>166a2</p><section>mdo sde</section><text>thams cad tshul gcig cing dad pa gcig la bsam pa gcig par 'gyur du ni 'di ltar sems can rnams bsam pa tha dad pa'i phyir te/ de lta bas na de bzhin gshegs pa tshig tha dad pa'i chos kyi sgo bstan pa dang brjod pa rnams kyis chos ston to/ /bcom ldan 'das kyis sems can</text></item>
<item><p>166a3</p><section>mdo sde</section><text>'du shes tha dad pa phyin ci log pa rnams la bka' stsal pa/ khyed kyi mi rtag pa'i 'du shes kyang rung / sdug bsngal gyi 'du shes kyang rung / bdag med pa'i 'du shes kyang rung / rnam par bam pa'i 'du shes kyang rung / rnam par rnags pa'i 'du shes kyang rung / rnam par sngos pa'i 'du shes</text></item>
<item><p>166a4</p><section>mdo sde</section><text>kyang rung / rnam par zos pa'i 'du shes kyang rung / rnam par 'thor ba'i 'du shes kyang rung ste/ de thams cad don ni 'dir gsungs pa yin no/ /kun shes kau Di n+yas gsol pa/ bcom ldan 'das ji ltar mngon par mi dga' ba'i 'du shes bsgom par bgyi ba dang / ji ltar zas la</text></item>
<item><p>166a5</p><section>mdo sde</section><text>mi 'thun pa'i 'du shes bsgom par bgyi ba bshad par gsol/ bcom ldan 'das kyis bka' stsal pa/ kau Di n+ya chog go/ /zhing 'di na byang grol gyi bde ba thob par bya ba'i phyir chos kyi rjes su 'thun pa'i chos sgrub pa yang gzhan du yin la/ 'jig rten gyi khams de dag na sems can rnams byang</text></item>
<item><p>166a6</p><section>mdo sde</section><text>grol gyi bde ba thob par bya ba'i phyir chos kyi rjes su 'thun pa'i chos sgrub pa'i sems can gyi bsam pa dag kyang gzhan du zhugs pa yin zhing spyod pa gzhan dang sbyor ba gzhan gyi mngon par rtogs pa yin no/ /kau Di n+ya gal te ngas bshad na tshul de lta bu de rab tu shes par 'gyur ba'i skyon med pa dag</text></item>
<item><p>166a7</p><section>mdo sde</section><text>la zhugs pa dag dang / byang chub sems dpa' sems dpa' chen po rnams ma gtogs par sems can gzhan gang dag yod pa de dag 'di la kun tu rmongs par 'gyur ro/ /kau Di n+yas 'di skad ces gsol to/ /btsun pa bcom ldan 'das 'jig rten thams cad la mngon par mi dga' ba'i 'du</text></item>
<item><p>166b1</p><section>mdo sde</section><text>shes dang zas la mi 'thun pa'i 'du shes bshad par gsol/ btsun pa bde bar gshegs pa bshad par gsol/ de thos pas sems can rnams dge ba'i rtsa ba rnam pa sna tshogs skyed par 'gyur lags so/ /sems can ma rig pas bsgribs pa rnams dang / sred pa'i kun</text></item>
<item><p>166b2</p><section>mdo sde</section><text>tu sbyor ba can rnams dang / sred pa'i ltung ba thogs pa rnams dang / 'khor bar kun tu rgyug cing 'khor ba rnams kyi sngon gyi mtha' mi mngon lags te/ der de dag mngon par dga' lags so/ /de ci'i slad du zhe na/ zas kyi kun tu sbyor ba'i rgyu dang 'khrig pa dang ldan pa'i kun tu sbyor</text></item>
<item><p>166b3</p><section>mdo sde</section><text>ba'i slad du ste/ chos kyi tshul de lta bu de ma thos pas 'gro ba lnga'i 'khor bar bying zhing rtag tu sdug bsngal gyis nyen par gnas lags so/ /bcom ldan 'das ni sems can thams cad la bde bar bzhed pa/ sems can thams cad la thugs brtse ba thugs rje chen po brnyes pa lags na/</text></item>
<item><p>166b4</p><section>mdo sde</section><text>btsun pa bcom ldan 'das de bzhin gshegs pa ye shes dpal brtsegs rgyal po des gang skye bo mang po la sman pa dang / lha dang mi rnams kyi bar la sman pa'i slad du bskur ba smon pa ma mchis pa dang rjes su 'thun pa'i gzungs sngags kyi don thams cad yongs su rdzogs par bshad par gsol/</text></item>
<item><p>166b5</p><section>mdo sde</section><text>btsun pa bcom ldan 'das 'jig rten thams cad la mngon par mi dga' ba'i 'du shes bshad par gsol/ sems can rnams kyis de thos pas 'dod pa rnams las ldog par 'gyur lags so/ /btsun pa bcom ldan 'das zas la mi 'thun pa'i 'du shes bshad par gsol/ de thos pas</text></item>
<item><p>166b6</p><section>mdo sde</section><text>sems can gang dag ro la chums pa rnams ldog par 'gyur lags so/ /sems can gang dag gis 'dod pa rnams la nyes dmigs su 'tshal ba dang / ro rnams la nyes dmigs su 'tshal ba'i sems can de dag 'khor ba'i pha rol tu dga' ba dag pa dang / srid pa'i 'ching ba las grol</text></item>
<item><p>166b7</p><section>mdo sde</section><text>bar blta lags so/ /bcom ldan 'das kyis bka' stsal pa/ kau Di n+ya de de bzhin no/ /ji skad khyod kyis smras pa de bzhin te/ ji ltar byang chub sems dpa' snang ba dpal gyi snying pos nga la yid la byed pa brjod pa bzhin lha dang bcas pa'i 'jig rten gyi mdun du 'jig rten thams cad la</text></item>
<item><p>167a1</p><section>mdo sde</section><text>mngon par mi dga' ba'i 'du shes ngas bshad par bya'o/ /zas la mi 'thun pa'i 'du shes kyang ngas bshad par bya'o/ /kau Di n+ya de'i phyir khyod kyis nyon la zhes bya ba nas bcom ldan 'das kyis de la 'di skad ces bka' stsal to zhes bya ba'i bar du'o/ /kau Di n+ya gang du mngon par</text></item>
<item><p>167a2</p><section>mdo sde</section><text>mi dga' ba de bskyed par bya ba'i 'jig rten gang zhe na/ 'jig rten ni gnyis te/ sems can gyi 'jig rten dang / 'du byed kyi 'jig rten no/ /de la sems can gyi 'jig rten gang zhe na/ sems can rnams zhes bya ba ni gang dag 'gro ba lnga po sems can dmyal ba dang / dud 'gro dang / dang / lha dang /</text></item>
<item><p>167a3</p><section>mdo sde</section><text>mi rnams kyi nang du skyes pa rnams so/ /'dod pa'i khams na ni srid pa mngon par grub pa nyi shu'o/ /gzugs kyi khams na ni bcu drug go/ /gzugs med pa'i khams na ni srid pa mngon par grub pa bzhi ste/ sems can gyi 'jig rten ni de tsam mo/ /de la 'dod pa'i khams kyi srid pa mngon par</text></item>
<item><p>167a4</p><section>mdo sde</section><text>grub pa nyi shu gang zhe na/ sems can dmyal ba chen po brgyad de re re la yang 'khor bcu drug go/ /brgyad gang zhe na/ dus gsum pa'i yang sos zhes bya ba 'khor bcu drug pa dang / thig nag dang / bsdus gzhom dang / ngu 'bod dang / ngu 'bod chen po dang / tsha ba dang / rab tu tsha ba dang / sems can</text></item>
<item><p>167a5</p><section>mdo sde</section><text>dmyal ba mnar med pa zhes bya ba 'khor bcu drug pa'o/ /sems can gang dag lus dang / ngag dang / yid kyis nyes par spyad pa'i rgyus de dag tu skyes shing skye bar 'gyur ba de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/ /de dag gis der mig gis</text></item>
<item><p>167a6</p><section>mdo sde</section><text>gzugs gang ci mthong yang rung / thams cad yid du mi 'ong bar mthong gi yid du 'ong bar ma yin/ yid du mi 'thad par mthong gi yid du 'thad par ma yin/ gzugs mi sdug par mthong gi gzugs sdug par ma yin/ gzugs mi legs par mthong gi gzugs legs par mi mthong ste/ de</text></item>
<item><p>167a7</p><section>mdo sde</section><text>lta bas na gzhi des de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/ /de dag gis der rna bas sgra gang ci thos kyang rung zhes bya ba nas snas dri gang ci mnams kyang rung zhes bya ba dang / lces ro gang ci myangs kyang rung zhes bya ba dang / lus kyis reg bya gang ci reg kyang rung</text></item>
<item><p>167b1</p><section>mdo sde</section><text>zhes bya ba dang / yid kyis chos rnams gang ci rnam par shes kyang rung zhes bya ba'i bar thams cad yid du mi 'ong bar yin gyi yid du 'ong bar ma yin/ yid du mi 'thad par yin gyi yid du 'thad par ma yin/ gzugs mi sdug par yin gyi gzugs sdug par ma yin/ gzugs mi</text></item>
<item><p>167b2</p><section>mdo sde</section><text>legs par yin gyi gzugs legs par ma yin no/ /lus rab tu 'bar ba dang / lcags kyi thu lum za ba dang / lcags dang zangs 'thung ba dag yin te/ gzhi des de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/ /ji srid du gang 'dir sngon chad</text></item>
<item><p>167b3</p><section>mdo sde</section><text>mi rnams kyi nang du mir gyur pa dang / 'thun pa'i lus kyis nyes par spyod pa spyad pa dang / ngag dang / yid kyis nyes par spyod pa spyad pa de dag gi sdig pa'i las de zad par ma gyur cing sbyangs par ma gyur pa de srid du de dag de nas shi 'pho bar mi 'gyur ro/ /kau Di n+ya ltos sems can</text></item>
<item><p>167b4</p><section>mdo sde</section><text>bde ba 'dod par gyur la sdug bsngal dang mi 'thun par byed pa su zhig sems can dmyal ba de la dga' bar sems shing 'dod pa skyed par byed/ 'di ni nyes par spyad pa spyod pa'i 'gro ba dang po ste/ de la mkhas pas mngon par mi dga' ba'i 'du shes bskyed par bya'o/ /kau Di n+ya de la</text></item>
<item><p>167b5</p><section>mdo sde</section><text>mkhas pas ji ltar dud 'gro'i skye gnas la mngon par mi dga' ba'i 'du shes bskyed par bya zhe na/ kau Di n+ya dud 'gro rnams kyi lus 'di ltar mchog tu phra mo thob pa dag yod de/ 'di lta ste/ skra'i rtse mo'i mtha' lnga bcu'i char phye ba tsam mo/ /kha cig ni nyi zer gyi rdul tsam mo zhes bya ba nas</text></item>
<item><p>167b6</p><section>mdo sde</section><text>kha cig ni rgya shug gi tshad do zhes bya ba'i bar du'o/ /kha cig ni lus dpag tshad khri'i bar du thob pa dang thob par 'gyur ba dag go/ /kha cig gi srog ni yud tsam cig thub bo zhes bya ba nas kha cig gi tshe bskal pa gcig thub bo zhes bya ba'i bar du'o/ /der de dag la chos byed pa med do/ /dge ba byed</text></item>
<item><p>167b7</p><section>mdo sde</section><text>pa med do/ /der de dag ngo tsha shes pa dang / khrel yod pa spangs pa dag dang / snying rje med par zhugs pa dag dang / snying brtse ba med pa dag dang / rtag par sdug bsngal gyis gzir ba dag dang / rtag tu skrag pa dag dang / gcig la gcig za ba dag dang / mi dge ba'i las kyi lam thams</text></item>
<item><p>168a1</p><section>mdo sde</section><text>cad dang yang dag par ldan pa dag dang / gti mug gi mun khrod du zhugs par gyur pas ngan 'gror 'gro ba dag dang bde 'gror 'gro ba dag kyang spyod yul ma yin pa la dge ba'i las byed par sems phyin ci log tu gyur pa dag yin no/ /mkhas pa su zhig</text></item>
<item><p>168a2</p><section>mdo sde</section><text>de lta bu'i gti mug gi mun khrod du rtag par sdug bsngal gyis gzir ba'i dud 'gro'i skye gnas de la dga' bar sems shing 'dod pa skyed par byed/ 'di ni nyes par spyad pa spyod pa'i 'gro ba gnyis pa ste/ de la mkhas pas mngon par mi dga' ba'i 'du shes bskyed par bya'o/ /kau Di n+ya</text></item>
<item><p>168a3</p><section>mdo sde</section><text>de la mkhas pas ji ltar kyi 'gro ba'i skye gnas la yang mngon par mi dga' ba'i 'du shes bskyed par bya zhe na/ kau Di n+ya gang dag gi lus mtho gang tsam yod pa'i dag yod de/ kha cig ni mi gang tsam mo/ /kha cig ni dpag tshad stong yod pa'i bar gyi lus thob la de</text></item>
<item><p>168a4</p><section>mdo sde</section><text>dag kyang gcer bu dang / rtsub pa dag dang / nag po dag dang / lus mchog tu skem zhing sha khrag dang bral ba dag dang / rtag par bkres shing skom pas gzir ba dag dang / bza' btung dang bral ba dag dang / me'i dbugs rngub pa dang dbugs 'byung ba dag dang / gcig la</text></item>
<item><p>168a5</p><section>mdo sde</section><text>gcig rab tu sdang ba'i sems dang ldan pa dag dang / snying rje med par zhugs pa dag dang / rtag par lus dub pa dang / sprin bsil ba dang bral ba dag yin no/ /kha cig gi zas ni lcags dang zangs yin no/ /kha cig gi ni lcags kyi thu lum rnams so/ /kha cig gi ni rnag</text></item>
<item><p>168a6</p><section>mdo sde</section><text>khrag tsha ba'o/ /kha cig gi ni rdul kun tu tsha ba'o/ /kha cig gi ni phyi sa kun tu tsha ba'o/ /kha cig gi ni gcin bskol ba'o/ /kha cig gi ni rlung kun tu tsha ba'o/ /kha cig ni rtsa ba dang / 'dab ma dang / me tog dang / 'bras bu dang / shing las byas pa'i kha zas rab tu 'bar ba'o/ /</text></item>
<item><p>168a7</p><section>mdo sde</section><text>de yang dka' bas res 'ga' nan gyis rnyed par 'gyur ro/ /kha cig gi tshe'i tshad ni lo stong thub bo/ /kha cig gi tshe'i tshad ni lo stong phrag brgya'i bar du thub ste/ rtag par bde ba dang bral ba dag dang / sdug bsngal gyis gzir ba dag dang / ma rig pa'i mun par zhugs</text></item>
<item><p>168b1</p><section>mdo sde</section><text>pa dag yin na mkhas pa su zhig rnams la dga' ba skyed par byed/ 'di ni nyes par spyad pa spyod pa'i 'gro ba gsum pa ste/ de la mkhas pas mngon par mi dga' ba'i 'du shes bskyed par bya'o/ /kau Di n+ya de la mkhas pas ji ltar mi'i 'jig rten 'di la mngon par</text></item>
<item><p>168b2</p><section>mdo sde</section><text>mi dga' ba'i 'du shes bskyed par bya zhe na/ mi'i 'jig rten 'di ni sems can rnams sdug bsngal gyis gzir ba dag yin te/ rga ba'i sdug bsngal dang / na ba'i sdug bsngal dang / 'chi ba'i sdug bsngal dang / mi sdug pa dang phrad pa'i sdug bsngal dang / sdug pa dang bral ba'i</text></item>
<item><p>168b3</p><section>mdo sde</section><text>sdug bsngal dang / rnam pa sna tshogs yongs su tshol ba'i sdug bsngal dang / 'khrug pa dang / khro ba dang / phrag dog dang / ser sna dang / phra ma smra ba dang / tshig rtsub po smra ba dang / brnab sems dang / grang ba dang / dro ba dang / gcig la gcig kun tu gnod par byed pa'i sdug</text></item>
<item><p>168b4</p><section>mdo sde</section><text>bsngal gyis gzir ba dag yin/ dus rtag tu mi'i 'jig rten 'di na sems can rnams 'chi ba rjes su dran pas sdug bsngal ba dang / tshe thung ba nyid kyi sdug bsngal dang / 'jig rten pha rol du 'gro ba rjes su dran pa'i sdug bsngal gyis gzir ba dag yin na mkhas pa su zhig mi'i</text></item>
<item><p>168b5</p><section>mdo sde</section><text>'jig rten la 'dod pa skyed par byed cing dga' bar sems/ 'di ni spel ma'i 'gro ba bzhi pa ste/ de la mkhas pas mngon par mi dga' ba'i 'du shes bskyed par bya'o/ /kau Di n+ya de la mkhas pas ji ltar lha'i 'jig rten la mngon par mi dga' ba'i 'du shes bskyed par bya zhe na/ 'dod pa</text></item>
<item><p>168b6</p><section>mdo sde</section><text>na spyod pa'i lha drug po de dag na yang sems can rnams 'dod pa la sred pa'i sdug bsngal rnams kyis gzir bdag yin/ 'ged pa dang / longs spyod dang / nye bar spyod pa'i sdug bsngal rnams kyis gzir ba dag yin/ sngon chad dge ba'i rtsa ba bsags pa mthar gyis yongs su zad</text></item>
<item><p>168b7</p><section>mdo sde</section><text>pa'i sdug bsngal rnams kyis gzir ba dag yin/ yongs su tshol ba'i sdug bsngal rnams kyis gzir ba dag yin/ sdug pa dang bral ba'i sdug bsngal rnams kyis gzir ba dag yin/ bsod nams yongs su zad pas 'chi 'pho ba'i sdug bsngal rnams kyis gzir ba dag yin/</text></item>
<item><p>169a1</p><section>mdo sde</section><text>yang dang yang du ngan song gi sdug bsngal rnams kyis gzir ba dag yin te/ 'di ni 'dod pa na spyod pa'i lha rnams la mngon par mi dga' ba'i 'du shes lnga pa yin no/ /'di ni rnam pa lnga pa yin te/ mkhas pas 'dod pa'i khams 'di thams cad la mngon par mi</text></item>
<item><p>169a2</p><section>mdo sde</section><text>dga' ba'i 'du shes bskyed par bya'o/ /kau Di n+ya de la mkhas pas ji ltar gzugs na spyod pa'i lha rnams la mngon par mi dga' ba'i 'du shes bskyed par bya zhe na/ sems can gang dag gzugs na spyod pa bcu drug yod pa de dag kyang lha'i ris rnams kyi nang na 'jig rten pa'i bsam</text></item>
<item><p>169a3</p><section>mdo sde</section><text>gtan dag sgom par byed de/ de dag thams cad zag pa dang bcas pa'i sdug bsngal rnams kyis yongs su ma grol ba yin/ sdug bsngal mang pos gzir ba yin/ lhag ma dang bcas pa'i 'gro ba nyid kyi sdug bsngal rnams kyis gzir ba yin/ pha rol la mi lta ba rnams yin/</text></item>
<item><p>169a4</p><section>mdo sde</section><text>nges par 'byung bar mi lta ba rnams yin/ ngan song gi sdug bsngal rnams las yongs su ma grol ba yin te/ sdug bsngal de dag gis gzir ba yin na mkhas pa su zhig de dag la dga' bar sems shing 'dod pa skyed par byed/ mkhas pas de ltar gzugs kyi khams de la mngon</text></item>
<item><p>169a5</p><section>mdo sde</section><text>par mi dga' ba'i 'du shes bskyed par bya'o/ /gzhan yang gzugs kyi khams de na sems can gang dag zag pa med pa'i bsam gtan dang yang dag par ldan zhing yongs su grol ba ma yin par gnas pa 'phags pa'i lam gyi tshe sdug bsngal rnams kyis gzir ba yin zhing / de yongs</text></item>
<item><p>169a6</p><section>mdo sde</section><text>su rdzogs pa kun tu tshol ba'i sdug bsngal rnams kyis gzir ba yin/ sa ma lus pa thams cad kyi ting nge 'dzin la dbang mi byed pa'i sdug bsngal rnams kyis gzir ba dag yin te/ de dag rang rgyal ba dang thun mong ba'i ting nge 'dzin la dbang sgyur ba med pa nyid kyi sdug bsngal</text></item>
<item><p>169a7</p><section>mdo sde</section><text>rnams kyis gzir ba yin no/ /de dag de bzhin gshegs pa'i spyod yul la dbang sgyur ba med pa nyid kyi sdug bsngal rnams kyis gzir ba yin no/ /de na gang dag mgo mnyam du yongs su mya ngan las 'das par byed pa de dag thams cad sdug bsngal de rnams kyis gzir ba yin</text></item>
<item><p>169b1</p><section>mdo sde</section><text>no/ /mkhas pas de ltar gzugs kyi khams de la mngon par mi dga' ba'i 'du shes bskyed par bya'o/ /kau Di n+ya de la mkhas pas ji ltar gzugs med pa'i khams la mngon par mi dga' ba'i 'du shes bskyed par bya zhe na/ gzugs med pa'i ris kyi lha'i gnas bzhi po de dag na yang</text></item>
<item><p>169b2</p><section>mdo sde</section><text>sems can rnams zag pa dang bcas pa'i ting nge 'dzin rnams dang ldan pa yin te/ de dag thams cad zag pa dang bcas pa'i sdug bsngal rnams las yongs su ma grol ba dag yin/ sdug bsngal de rnams kyis gzir ba dag yin/ de dag slob pa dang mi slob pa'i sa thams cad</text></item>
<item><p>169b3</p><section>mdo sde</section><text>la dbang sgyur ba med pa dag yin/ sdug bsngal de rnams kyis gzir ba dag yin/ chos mi thos pa'i sdug bsngal rnams kyis gzir ba dag yin/ sred pa thams cad gtan du bcad pa la dbang sgyur ba med pa nyid kyi sdug bsngal rnams kyis gzir ba dag yin/ de nas 'chi 'pho</text></item>
<item><p>169b4</p><section>mdo sde</section><text>ba'i chos kyi rnam pa dang / lhag ma dang bcas par 'gro ba nyid kyi sdug bsngal rnams kyis gzir ba dag yin/ ngan song thams cad kyi sdug bsngal rnams las yongs su ma grol ba dag yin no/ /sdug bsngal de rnams kyis gzir ba dag yin te/ mkhas pas de ltar gzugs</text></item>
<item><p>169b5</p><section>mdo sde</section><text>med pa'i khams de la mngon par mi dga' ba'i 'du shes bskyed par bya'o/ /rnam pa brgyad po de dag gis srid pa gsum gyi btson ra thams cad du srid pa mngon par grub pa yin no/ /mkhas pas de lta bu dang yang dag par ldan pa'i mngon par mi dga' ba'i 'du shes bskyed par bya zhing 'dun pa</text></item>
<item><p>169b6</p><section>mdo sde</section><text>drag pos 'phags pa'i lam yan lag brgyad pa bsgom par bya ste/ kau Di n+ya 'di ni 'jig rten thams cad la mngon par mi dga' ba'i 'du shes so/ /'du byed kyi 'jig rten la mngon par mi dga' ba'i 'du shes gang zhe na/ 'du byed gsum zhes bya ste/ 'di lta ste/ lus kyi 'du byed dang / ngag gi</text></item>
<item><p>169b7</p><section>mdo sde</section><text>'du byed dang / yid kyi 'du byed do/ /de la lus kyi 'du byed gang zhe na/ dbugs rngub pa dang / dbugs 'byung ba rnams ni lus kyi 'du byed rnams zhes bya'o/ /de la ngag gi 'du byed gang zhe na/ rtog pa dang / dpyod pa rnams ni ngag gi 'du byed rnams zhes bya'o/ /de la yid kyi 'du byed rnams gang</text></item>
<item><p>170a1</p><section>mdo sde</section><text>zhe na/ rnam par shes pa dang sems pa'o/ /'di dag ni yid kyi 'du byed rnams zhes bya'o/ /'du byed gsum po 'di dag ni sems can rnams kyi mtshan nyid mnyam pa rnams so/ /mkhas pas ji ltar 'du byed rnams la mngon par mi dga' ba'i 'du shes bskyed par bya zhe na/ mkhas</text></item>
<item><p>170a2</p><section>mdo sde</section><text>pas gang dbugs rngub pa dang / dbugs 'byung ba rnams kyi mtshan ma la gsar pa dang rnying pa'i tshul dang / bsil ba'i rnam pa dang / dro ba'i rnam pa dang mi 'thun pa'i tshul gyis nye bar rtog par bya'o/ /lus 'byung ba thams cad kyi dbugs rngub pa dang / lus thams cad kyi dbugs 'byung</text></item>
<item><p>170a3</p><section>mdo sde</section><text>ba dang / rma'i sgo rnams kyi mtshan ma la yang nye bar brtags nas 'du byed 'di rnams ni ma byung ba las yang dag par byung ba dag go/ /byung nas med par gyur pa dag go/ /thams cad glog lta bu dag go snyam zhing thams cad du zad par 'du shes par yid la byed cing dngos po med par 'du shes</text></item>
<item><p>170a4</p><section>mdo sde</section><text>par yid la byed do/ /gang du tha dad par rtog par byed na rnam par rtog pa thams cad 'byung ste/ rtog pa rnams la zad pa'i 'du shes dang dngos po med pa'i 'du shes 'byung ngo / /chos de nyid la gang bsil ba'i 'du shes dang / dro ba'i 'du shes dang / mi 'thun pa'i 'du shes dang / de bzhin du</text></item>
<item><p>170a5</p><section>mdo sde</section><text>sar pa dang rnying pa'i 'du shes kyang rung 'du shes dang sems pa de dag las 'byung ste/ thams cad du zad par 'du shes pa dang dngos por 'du shes par 'gyur ro/ /de 'du byed thams cad la zad par 'du shes pa dang / 'jig par 'du shes pa dang / 'dod chags dang bral bar 'du shes pa</text></item>
<item><p>170a6</p><section>mdo sde</section><text>dang / 'gog pa la dmigs par 'du shes par 'gyur ro/ /de 'du byed thams cad kyi sngon gyi mtha' dang phyi ma'i mtha' mthong bas thams cad du zad par 'du shes pa zhes bya ba nas 'gog pa la dmigs par 'du shes pa'i bar du 'gyur ro/ /sus de ltar 'du byed rnams la dmigs</text></item>
<item><p>170a7</p><section>mdo sde</section><text>pa shin tu yongs su sbyang ba byas par gyur pa de 'du byed thams cad la mi brtan par 'du shes pa dang / rab tu 'jig par 'du shes pa dang / yid mi brtan par 'du shes pa dang / mi rtag par 'du shes pa dang / dngos po med par 'du shes pa dang / bdag med par 'du shes par 'gyur ro/ /de lta bur</text></item>
<item><p>170b1</p><section>mdo sde</section><text>yang dag par brtson pa'i sems dang ldan pa de yang dag pa ji lta ba bzhin shes nas 'du byed thams cad la mngon par mi dga' bar 'du shes par 'gyur ro/ /de bzhin du yang so sor brtags pa'i 'gog pa la dmigs pa'am so sor brtags pa ma yin pa'i 'gog pa la dmigs pas</text></item>
<item><p>170b2</p><section>mdo sde</section><text>dus gsum la rjes su sems par byed/ kun tu sbyor ba thams cad spong bar byed/ mthong ba rnam par dag par byed/ 'khor ba'i rgyun spong bar byed cing yang dag pa nyid skyon med par zhugs nas rgyun du zhugs pa'i 'bras bu thob par byed do/ /kau Di n+ya mkhas pa ni de ltar rnam pa thams</text></item>
<item><p>170b3</p><section>mdo sde</section><text>cad du 'du byed kyi 'jig rten la mngon par mi dga' ba'i 'du shes skyed par byed do/ /kau Di n+ya 'di ni mngon par mi dga' ba'i 'du shes kyi sbyor ba'i dmigs pa'o/ /de la chos gos la mi 'thun pa'i 'du shes gang zhe na/ kau Di n+ya mkhas pas gang gi tshe chos gos mthong ngam/ reg gam/</text></item>
<item><p>170b4</p><section>mdo sde</section><text>sham thabs su byed dam/ gyon par byed dam/ bzhag gam/ sbas kyang rung ste de thams cad du 'di ni mi'i pags pa'o/ /de la khrag gis bskus pa'o/ /khrag 'dzag pa'o/ /mchog tu dri mi zhim pa'o/ /thams cad kyis skyon bgrang bar bya'o/ /srin bu dang sbrang bus gang ba'o/ /mdzangs pa</text></item>
<item><p>170b5</p><section>mdo sde</section><text>rnams kyis mngon par dga' bar bya ba ma yin pa'o zhes de lta bur 'du shes par 'gyur ro/ /mkhas pa de ltar chos gos la mngon par mi dga' ba'i 'du shes skyed do/ /kau Di n+ya mkhas pas ji ltar zas la mi 'thun pa'i 'du shes bskyed par bya zhe na/ mkhas pas gang zas blangs</text></item>
<item><p>170b6</p><section>mdo sde</section><text>par gyur na de zas 'di yang nang grol lo/ /skra dang pags pa med cing rnag dang khrag gis bskus pa srin bu dang / sbrang bus yongs su bskor ba'o/ /snod 'di ni mi mgo'i thod pa mchog tu dri nga ba skyon du bgrang bar bya'o zhes de lta bur 'du shes skyed de/ gal te 'bras can zhig len na mi ro srin</text></item>
<item><p>170b7</p><section>mdo sde</section><text>bus gang ba'o/ /zhes de lta bur 'du shes par 'gyur ro/ /gal te chu zhig len na de 'di ni mi'i khrag mchog tu skyon du bgrang bar bya'o zhes bya ba dang / de bzhin du phye dag la 'di ni mi'i rus pa'i phye ma'o zhes bya ba dang / de bzhin du khur skyal 'di ni mi'i pags pa'o zhes de ltar 'du shes par 'gyur ro/ /</text></item>
<item><p>171a1</p><section>mdo sde</section><text>de bzhin du sha khu dang / thug pa dang / tshod ma dang / sran tshod kyang rung ste/ de la 'di ni mi'i khrag go/ /'di ni mi'i klad pa'o zhes bya ba dang / de bzhin du snga sngo la 'di ni mi'i skra'o/ /'di ni mi'i so'o zhes bya ba dang / de bzhin du sha la 'di ni mi'i sha'o zhes bya ba dang / de bzhin du</text></item>
<item><p>171a2</p><section>mdo sde</section><text>li khar dang / bu ram dang / rgun chang dang / bal po se'u'i khu ba la 'di ni mi'i khrag go/ /mi'i klad pa'o/ /mi'i bad kan no/ /mi'i rus pa'i rkang ngo zhes bya ba de lta bur 'du shes skyed de/ kau Di n+ya mkhas pas de ltar zas la mi 'thun pa'i 'du shes bskyed par bya'o/ /kau Di n+ya mkhas</text></item>
<item><p>171a3</p><section>mdo sde</section><text>pas ji ltar khyim mam/ gnas khang ngam/ khang pa brtsegs mar 'jug pa'i tshe 'jigs pa'i 'du shes bskyed par bya zhe na/ grong khyer chen po sgo bzhi pa 'dir zhugs pas bdag sreg go/ /'jug pa na shing la mer 'du shes pa dang / 'jim pa la mi'i shar 'du shes pa dang / ri mo la</text></item>
<item><p>171a4</p><section>mdo sde</section><text>mi'i khrag tu 'du shes pa dang / mal cha la mi'i pags pa nyid du 'du shes pa dang / stan la mi'i rus gong gi phung po 'am/ mi ror byin gyis rlob par byed pa de lta bur 'du shes pa 'jug par bya'o/ /rtsi'i rnam pa de lta bu la so sor sten par byed pa na yang chos de dag yid la bya'o/ /</text></item>
<item><p>171a5</p><section>mdo sde</section><text>kau Di n+ya mkhas pa de lta bur 'du shes pa ni 'jig rten thams cad la mngon par mi dga' ba'i 'du shes thob par 'gyur ro/ /su 'jig rten thams cad la mngon par mi dga' bar 'du shes par 'gyur ba de yon tan dang phan yon ci thob ce na/ de rjes su 'thun pa'i bzod pa</text></item>
<item><p>171a6</p><section>mdo sde</section><text>gsum thob par 'gyur ro/ /gsum gang zhe na/ smon pa med pa dang rjes su 'thun pa'i bzod pa dang / stong pa nyid dang rjes su 'thun pa'i bzod pa dang / mtshan ma med pa dang rjes su 'thun pa'i bzod pa'o/ /'jig rten gyi bzod pa gsum po de dag thob pas phan yon thob par byed</text></item>
<item><p>171a7</p><section>mdo sde</section><text>de/ de'i sems stong pa nyid kyi lta ba la 'jug par byed do/ /de skye ba dang 'jig pa'i tshul gyis mngon par 'du byed pa med pa la yid 'jug par byed do/ /de phung po'i rang bzhin la mi rtag pa dang / sdug bsngal ba dang / stong pa nyid dang bdag med pa'i stong pa nyid yang dag par rjes su mthong</text></item>
<item><p>171b1</p><section>mdo sde</section><text>ngo / /khams rnams zhes bya ba nas skye mched rnams zhes bya ba'i bar yang dag par rjes su mthong ngo / /bden pa rnams zhes bya ba'i bar dang / rten cing 'brel bar 'byung ba zhes bya ba'i bar la chos thams cad kyi rang bzhin dang mi rtag pa nyid yang dag par rjes su mthong ngo / /sdug</text></item>
<item><p>171b2</p><section>mdo sde</section><text>bsngal nyid dang bdag med pa nyid kyi stong pa nyid yang dag par rjes su mthong ngo / /de rgyun du zhugs pa'i 'bras bu 'thob bo zhes bya ba nas dgra bcom pa nyid kyi bar 'thob ste/ kau Di n+ya 'di ni mi slob pa'i rnam par grol ba mnyam par gzhag pa'o/ /kau Di n+ya 'jig rten thams</text></item>
<item><p>171b3</p><section>mdo sde</section><text>cad la mngon par mi dga' ba'i 'du shes 'di ni sems can rnams kyi gces spras byed pa'o/ /'dod pa'i 'dod chags thams cad yang dag par spong bar byed pa'o/ /gzugs kyi 'dod chags thams cad dang / gzugs med pa'i 'dod chags thams cad yang dag par spong</text></item>
<item><p>171b4</p><section>mdo sde</section><text>bar byed pa'o/ /nga rgyal dang / rgod pa dang / the tsom dang / ma rig pa'i mun pa thams cad spong bar byed pa'o/ /lhag ma med pa'i sa'i bar la 'jog par byed pa'o/ /don thams cad yongs su rdzogs pa smon pa med pa dang rjes su 'thun pa'i gzungs sngags de bzhin gshegs</text></item>
<item><p>171b5</p><section>mdo sde</section><text>pa ye shes dpal brtsegs rgyal pos gang nga la byang chub sems dpa' sems dpa' chen po snang ba dpal gyi snying po'i lag nas bskur zhing / 'dus pa chen po 'di la ngas bshad pa la dad pa sbyin par mdzad pa 'di ni mthu che ba phan yon che ba'o/ /'dod pa'i 'dod chags thams</text></item>
<item><p>171b6</p><section>mdo sde</section><text>cad dang gzugs kyi 'dod chags thams cad dang / gzugs med pa'i 'dod chags thams cad yang dag par zad par byed pa'o/ /nga rgyal thams cad yang dag par zad par byed pa'o/ /zad pa shes pa dang mi skye ba shes pa'i bar du byed pa'o/ /mi skye ba'i ye shes mthong bar</text></item>
<item><p>171b7</p><section>mdo sde</section><text>byed pa'o/ /ma rig pa'i mun pa'i phung po thams cad rab tu 'joms par byed pa'o/ /rnam par 'jig par byed pa'o/ /sdug bsngal gyi khur thams cad 'dor bar byed pa'o/ /bdud rnams tshar gcod par byed pa'o/ /phas kyi rgol ba rnams pham par byed pa'o/ /lha rnams</text></item>
<item><p>172a1</p><section>mdo sde</section><text>thams cad dga' bar byed pa'o/ /gnod sbyin thams cad mgu bar byed pa'o/ /lha ma yin rnams rnam par 'joms par byed pa'o/ /nam mkha' lding rnams dngang bar byed pa'o/ /mi 'am ci rnams dad par byed pa'o/ /lto 'phye chen po rnams dngang bar byed pa'o/ /</text></item>
<item><p>172a2</p><section>mdo sde</section><text>phas kyi rgol ba rnams nges par thul bar byed pa'o/ /rgyal rigs rnams mngon par dad par byed pa'o/ /bram ze rnams 'jug par byed pa'o/ /rje'u rigs rnams dga' bar byed pa'o/ /dmangs rigs rnams mchog tu dga' bar byed pa'o/ /bud med rnams 'dod chags dang bral</text></item>
<item><p>172a3</p><section>mdo sde</section><text>bar byed pa'o/ /mang du thos pa rnams skyo bar byed pa'o/ /rnal 'byor spyod pa rnams mngon par dga' bar byed pa'o/ /'jig rten thams cad rab tu zhi bar byed pa'o/ /'thab pa dang / thab mo dang / mu ge dang / nad dang / dus ma yin pa'i pha rol gyi dmag tshogs dang / dus ma yin</text></item>
<item><p>172a4</p><section>mdo sde</section><text>pa'i rlung dang / char pa dang / chu bo dang / grang ba dang / dro ba dang / kha ba dang / tsha ba dang / rtsub pa dang / ro mi bro ba dang / reg par dka' ba'i dngos po thams cad rnam par zhi bar byed pa'o/ /chos kyi tshul 'bar bar byed pa'o/ /dkon mchog gsum gyi gdung rgyun mi 'chad par byed pa'o/ /</text></item>
<item><p>172a5</p><section>mdo sde</section><text>sangs rgyas kyi bstan pa ston par byed pa'o/ /'khor bas skrag pa rnams dbugs 'byin par byed pa ste/ 'di ni smon pa med pa dang / rjes su 'thun pa'i gzungs sngags yin no/ /bstan pa 'di bshad pa na sems can lha dang mi grangs med dpag tu med pa ni chos rnams la chos kyi</text></item>
<item><p>172a6</p><section>mdo sde</section><text>mig rdul med cing dri ma dang bral ba thob par gyur to/ /dkrigs phrag dgu bcu rtsa brgyad ni len pa med par zag pa rnams las sems rnam par grol lo/ /de'i tshe khri phrag brgyad ni smon pa med pa dang rjes su 'thun pa'i gzungs sngags 'di thob par gyur to/ /de'i tshe sems can</text></item>
<item><p>172a7</p><section>mdo sde</section><text>grangs med dpag tu med pas ni bla na med pa yang dag par rdzogs pa'i byang chub tu sems bskyed cing phyir mi ldog par gyur to/ /de'i tshe 'bum phrag lnga bcu rtsa brgyad ni mi skye ba'i chos rnams la bzod pa thob par gyur to/ /lha dang / klu dang / gnod sbyin dang / srin po dang / lha ma yin dang / nam mkha' lding dang /</text></item>
<item><p>172b1</p><section>mdo sde</section><text>mi 'am ci dang / lto 'phye chen po dang / dang / sha za dang / grul bum dang / mi dang / mi ma yin pa thams cad kyis legs so zhes bya ba gsol te/ btsun pa bcom ldan 'das legs so legs so/ /sangs rgyas bcom ldan 'das rnams kyi thogs pa ma mchis pa'i ye shes gzigs</text></item>
<item><p>172b2</p><section>mdo sde</section><text>pa ni ngo mtshar lags so/ /mchog tu ngo mtshar lags so/ /btsun pa bcom ldan 'das 'di ltar de bzhin gshegs pa rnams sems can thams cad kyi bsam pa mkhyen pa lags so/ /dbang po la mkhas pa'i pha rol tu phyin pa lags/ sems can thams cad la chos kyi ros tshim par</text></item>
<item><p>172b3</p><section>mdo sde</section><text>mdzad pa lags/ 'phags pa'i lam yan lag brgyad pa ston par mdzad pa lags/ sdug bsngal thams cad nye bar zhi bar mdzad pa lags pas su zhig bla na med pa yang dag par rdzogs pa'i byang chub 'di la dad pa mi skyed pa lags/ lha dang / klu dang / gnod sbyin dang / lha ma yin dang / nam</text></item>
<item><p>172b4</p><section>mdo sde</section><text>mkha' lding dang / mi 'am ci dang / lto 'phye chen po rnams kyis thal mo rab tu sbyar nas mgrin gcig tu 'di skad ces gsol to/ /btsun pa bcom ldan 'das gang dang gang du bden pa dang rjes su 'thun pa'i gzungs sngags 'di bstan pa tha na glegs bam du chud pa la yang rung ste/ de</text></item>
<item><p>172b5</p><section>mdo sde</section><text>dang der bdag cag gis brtson pa lhur blang ba'i thabs thams cad kyis bkur stir bgyi'o/ /ri mor bgyi'o/ /mchod par bgyi'o/ /chos smra ba dang chos nyan pa de dag dang / gnas de dag la slar rgol ba thams cad kyis mi rdzi bar yongs su bskyang bar bgyi'o/ /bsrung bar</text></item>
<item><p>172b6</p><section>mdo sde</section><text>bgyi'o/ /sba bar bgyi'o/ /nor gyi phung po thams cad kyis mi phongs par bgyi'o/ /rtag par snod du gyur cing sbyin gnas su gyur la/ tshogs pa rnams nad ma mchis pa dang / longs spyod dang nye bar spyod pas dga' zhing rtse ste/ mchog tu dga' ba mang la chos 'tshal zhing chos kyis</text></item>
<item><p>172b7</p><section>mdo sde</section><text>gnas pa dag dang / chos rjes su bsrung bar bgyi'o/ /bcom ldan 'das kyis bka' stsal pa/ khyed gang dag chos kyi tshul dang dkon mchog gsum gyi gdung rgyun mi gcad par bya ba'i phyir zhugs pa ni sangs rgyas kyi bstan pa la sbyin bdag khyed legs so legs so// //</text></item>
<item><p>173a1</p><section>mdo sde</section><text>'phags pa shin tu rgyas pa chen po'i sde nyi ma'i snying po zhes bya ba'i mdo/ bam po brgyad pa/ yang de'i tshe tshe dang ldan pa shA ri'i bus bcom ldan 'das ga la ba de logs su thal mo sbyar ba rab tu btud nas bcom ldan 'das la 'di skad ces gsol</text></item>
<item><p>173a2</p><section>mdo sde</section><text>to/ /btsun pa bcom ldan 'das de bzhin gshegs pa dpal me tog gi snying po des gang byang chub sems dpa' nam mkha'i snying po'i lag nas 'dir yid la byed pa bskur zhing / lung bstan pa chen po nyi ma'i snying po la dad pa sbyin par mdzad pa/ rig pa mchis</text></item>
<item><p>173a3</p><section>mdo sde</section><text>pa'i sbubs zhi ba sdang ba gnyid kyis log par bgyid pa'i gzungs sngags bshad du gsol/ bcom ldan 'das kyis bka' stsal pa/ shA ri'i bu lha dang bcas pa'i 'jig rten gyi mdun du bshad par bya'o/ /shA ri'i bu de'i phyir khyod nyon la zhes bya ba nas bcom</text></item>
<item><p>173a4</p><section>mdo sde</section><text>ldan 'das kyis de la 'di skad ces bka' stsal to zhes bya ba'i bar du'o/ /shA ri'i bu 'di ltar de bzhin gshegs pa dpal me tog gi snying po de de lta bu'i thag ring po nas 'dir khyed kyi bsam pa dang bag la nyal ba mkhyen nas 'dir sangs rgyas kyi zhing 'di na</text></item>
<item><p>173a5</p><section>mdo sde</section><text>khyed bdag tu 'du shes pa dang / sems phyin ci log pa dang / 'khor ba'i 'dam la kun tu rmongs pa dang / lam yan lag brgyad pa la rnam par rmongs pas gzungs sngags de lta bu 'dir bskul ba yin no/ /ji ltar bdag med pa yin yang 'on kyang 'di na</text></item>
<item><p>173a6</p><section>mdo sde</section><text>sems can byis pa rnams bdag yongs su btsal bar sems phyin ci log pa dag yin no/ /shA ri'i bu mkhas pa ji ltar bdag yongs su tshol bar byed ce na/ ji ltar bdag med pa bzhin du bdag nyid kyis mngon sum du 'gyur ro/ /shA ri'i bu mkhas pas 'di</text></item>
<item><p>173a7</p><section>mdo sde</section><text>la 'di ltar bdag yongs su btsal bar bya ste/ sems can 'di rnams ni rang gi lus la bdag tu 'du shes pa dag yin pas lus 'di nyid la tshul bzhin du so sor brtag par bya'o/ /ji ltar zhe na/ dbang po kho nar mig la so sor brtag par bya'o/ /'di ltar yang</text></item>
<item><p>173b1</p><section>mdo sde</section><text>dag par brtag par bya ste/ 'di ltar gnas mal sna tshogs la skyil mo krung du 'dug nas dbang po thams cad bsdams pa'i rang gi sems kyis 'di ltar brtag par bya'o/ /bdag gi mig g.yas pa 'di ni 'byung ba chen po bzhi las gyur pa/ rgyus pas 'brel</text></item>
<item><p>173b2</p><section>mdo sde</section><text>pa chus gang ba yin te/ sgyur bar byed pa gzhan gang yang med kyi rlung rnams yin no/ /gang dag mig gi dbang por zhugs nas skor bar byed cing sgyur bar byed pa de dag kyang rlung rnams so/ /yongs su sbyong bar byed cing 'byung bar byed pa de dag ni nam mkha'</text></item>
<item><p>173b3</p><section>mdo sde</section><text>la rten pa dag go/ /nam mkha' de yang gzung ba med pa/ brjod du med pa/ bdag med pa'o/ /ji ltar nam mkha' bdag med pa de bzhin du rlung de dag kyang bdag med pa'o/ /gang dag mig gi dbang po la 'jug cing skor bar byed/ sgyur bar byed/ yongs su sbyong</text></item>
<item><p>173b4</p><section>mdo sde</section><text>bar byed/ 'byung bar byed pa de dag kyang gzung ba med pa/ brjod du med pa/ bdag med pa/ dmigs pa dang bral ba dag go/ /de bzhin du gang mig gi dbang po la sa'i khams sra ba nyid shing n+ya gro d+ha'i sa bon tsam yod pa yang mig thams cad la tshul bzhin du</text></item>
<item><p>173b5</p><section>mdo sde</section><text>yid la byed pa skye bas so sor brtags nas de bdag tu mi dmigs so/ /de la bdag nyid kyis nem nur med par 'gyur ro/ /de la sa'i khams la bdag med de/ khams de yang gzung ba med pa bdag med par dmigs so/ /de bzhin du de la chu'i khams la so sor</text></item>
<item><p>173b6</p><section>mdo sde</section><text>rtog par byed do zhes bya ba nas de bzhin du me'i khams kyi bar la so sor rtog par byed do/ /de ltar mig gi bar la so sor brtags pas mig gi 'byung ba chen po rnams la bdag med par bdag nyid kho nas nem nur med par 'gyur ro/ /de 'di snyam du yang sems</text></item>
<item><p>173b7</p><section>mdo sde</section><text>te/ mig dang gzugs la brten nas reg pa'i bdag tu gyur na mi rung ngo snyam nas de rlung de yang nam mkha'i ngo bor yang tshul bzhin du so sor brtags te de thams cad du gang du yang bdag mi dmigs so/ /brten nas rnam par shes pa 'byung ba yang rkyen rnams med na mi 'byung ste/ mig dang</text></item>
<item><p>174a1</p><section>mdo sde</section><text>gzugs la rten cing mig gi rnam par shes pa 'ba' zhig 'byung zhing gzugs rnams kyi rkyen gyis 'byung ngo / /grogs rnam par shes pas ming dang gzugs so/ /de las byung ba'i skye mched drug las reg pa dang / tshor ba myong ba dang /</text></item>
<item><p>174a2</p><section>mdo sde</section><text>sred pa lhag par chags pa dang / len pa dang / srid pa dang / skye ba dang / rga shi'o/ /des chos 'di dag thams cad ni mig gi rnam par shes pa la yang dag par brten pa'o/ /mig gi rnam par shes pa de yang shar phyogs nas 'ongs pa ma yin/ lho</text></item>
<item><p>174a3</p><section>mdo sde</section><text>phyogs nas ma yin/ nub phyogs nas ma yin/ byang phyogs nas ma yin/ steng nas ma yin/ 'og nas ma yin te/ skad cig ma gang la mig gi rnam par shes pa byung ba'i skad cig de yang 'gags so/ /skad cig ma gnyis la nye bar mi gnas</text></item>
<item><p>174a4</p><section>mdo sde</section><text>te/ 'gags pas gang du yang 'gro ba med do/ /bsags pa med do/ /chos de dag dang 'di dag thams cad ni rkyen las 'byung bar skye'o/ /rkyen ma tshang bas 'gag go/ /gang rkyen la rag las pa de bdag med do/ /rkyen de dag kyang byed pa po med pa/</text></item>
<item><p>174a5</p><section>mdo sde</section><text>tshor ba po med pa/ slong ba po med pa/ kun nas slong ba po med pa'o/ /de bdag med pa yin te/ gang bdag med pa de bdag dang bdag gis stong pa'o/ /de ci'i phyir zhe na/ mig gi rang bzhin de yin pa'i phyir te/ ther zug tu gnas pa ma yin pa dang /</text></item>
<item><p>174a6</p><section>mdo sde</section><text>'jig pa med pa'i phyir de la bdag gam bdag gi med do snyam mo/ /'di la ji ltar chos thams cad len pa med pa dang / 'dor ba med pa dang / nyan thos rnams kyis byas pa ma yin pa dang / rang rgyal ba rnams kyis ma yin pa dang / de bzhin gshegs pa rnams</text></item>
<item><p>174a7</p><section>mdo sde</section><text>kyis mdzad pa ma yin te/ ngo bo nyid thams cad kyi mig bdag med pa'o/ /gang bdag med pa de stong pa'o/ /mi dmigs pa'i tshul gyis chos thams cad stong pa'o/ /de bzhin du mtshan ma med pa'i rnam par thar pa'i sgo'i bar du bsgoms pas chags pa'i gzhi</text></item>
<item><p>174b1</p><section>mdo sde</section><text>spong bar 'gyur zhing de'i rgyu las byung ba nyon mongs pa thams cad kyang spong bar 'gyur ro/ /de'i tshe kha cig ni bden pa dang po mngon par rtogs par 'gyur ro/ /kha cig ni bden pa bzhi pa'i bar mngon par rtogs par 'gyur ro/ /rna ba zhes bya ba nas sna dang lce'i bar la yang</text></item>
<item><p>174b2</p><section>mdo sde</section><text>de bzhin no/ /yang de lus thams cad la tshul bzhin du yid la byed pas so sor rtog par byed de/ kha cig ni dang por spu gcig la lnga bcur rnam par bcad de/ bcur bshig pa la'o/ /gang dag rten pa'i spu thams cad la yang de bzhin te/ de la bdag nyid</text></item>
<item><p>174b3</p><section>mdo sde</section><text>kyis nem nur med par 'gyur ro/ /spu gang la yang bdag mi dmigs so/ /mdog gi pags pa dang / sha dang / khrag dang / bad kan dang / rgyus pa dang / rgyu ma dang / klad pa dang / rus pa dang / rkang dang / dro ba nyid la yang de bzhin no/ /rlung</text></item>
<item><p>174b4</p><section>mdo sde</section><text>gyen du rgyu ba dag dang / thur du rgyu ba dag dang / blang ba med pa dang / dor ba med pa'i rlung rnams la yang de bzhin du ji ltar sngar bshad pa bzhin du dmigs pa yid la byed pa ste/ lus 'di la de ltar so sor rtog par byed do/ /sems kyi bar la tshul bzhin du yid</text></item>
<item><p>174b5</p><section>mdo sde</section><text>la byed pas de ltar so sor rtog par byed do/ /ji lta zhe na/ yid la rten la chos rnams la yang rten cing yid 'byung ngo / /grogs rnam par shes pas ming dang / gzugs dang / skye mched dang / 'dus pa'i reg pa dang / tshor ba myong ba dang / sred pa lhag par</text></item>
<item><p>174b6</p><section>mdo sde</section><text>chags pa nyid dang / len pa dang / srid pa dang / skye ba dang / rga shi'o/ /chos 'di dag thams cad ni yid kyi rnam par shes pa la yang dag par rten nas 'byung ngo / /yid kyi rnam par shes pa de yang shar phyogs nas 'ongs pa ma yin no zhes bya ba nas 'og nas</text></item>
<item><p>174b7</p><section>mdo sde</section><text>'ongs pa ma yin no zhes bya ba'i bar yin te/ skad cig ma gang kho na la rkyen gyi 'du 'phrod kyi rgyus yid kyi rnam par shes pa byung ba'i skad cig de yang 'gag go/ /skad cig ma gnyis pa la nye bar mi gnas te/ 'gags pa gang du yang 'gro ba med do/ /bsags</text></item>
<item><p>175a1</p><section>mdo sde</section><text>pa med do/ /chos 'di dag thams cad ni rkyen las yang dag par byung bar skye'o/ /rkyen ma tshang bas 'gag go/ /thams cad rkyen la rag las pa yin te/ de dag bdag med do/ /rkyen de yang byed pa po dang / tshor ba po dang / slong ba po dang / kun</text></item>
<item><p>175a2</p><section>mdo sde</section><text>nas slong ba po mi dmigs pa nyid pas des na de dag bdag med pa yin te/ gang bdag med pa de bdag dang bdag gis stong pa'o/ /de ci'i phyir zhe na/ yid kyi rang bzhin de yin pa'i phyir te/ ther zug tu gnas pa ma yin pa dang / 'jig pa med pa'i phyir de la</text></item>
<item><p>175a3</p><section>mdo sde</section><text>bdag gam bdag gi med do snyam mo/ /chos thams cad skye ba dang 'jig pa'i chos nyid yin te/ 'di la len pa med do/ /'dor ba med do/ /de nyan thos rnams kyis byas pa ma yin no/ /rang sangs rgyas rnams kyis ma yin no/ /de bzhin gshegs pa rnams</text></item>
<item><p>175a4</p><section>mdo sde</section><text>kyis mdzad pa ma yin te/ rang bzhin dang ngo bo nyid kyis yid bdag med pa'o/ /gang bdag med pa de stong pa'o/ /mi dmigs pa'i tshul gyis chos thams cad bdag med pa'o/ /gang bdag med pa de stong pa'o/ /de bzhin du mtshan ma med pa'i rnam par thar</text></item>
<item><p>175a5</p><section>mdo sde</section><text>pa'i sgo'i bar du bsgoms pas chags pa'i gzhi rnams spong bar 'gyur zhing de'i rgyu las byung ba nyon mongs pa rnams spong bar 'gyur ro/ /de'i tshe kha cig ni bden pa dang po mngon par rtogs par 'gyur ro/ /kha cig ni bden pa bzhi pa'i bar mngon par rtogs par 'gyur</text></item>
<item><p>175a6</p><section>mdo sde</section><text>ro/ /mkhas pas 'dir de ltar bdag yongs su btsal nas mi dmigs pa'i phyir ji ltar bdag med pa bzhin rang gi mngon sum du 'gyur ro/ /shA ri'i bu mkhas pa stong pa nyid kyis gnas pas gnas shing smon pa med pa dang / mtshan ma med pa'i gnas pas</text></item>
<item><p>175a7</p><section>mdo sde</section><text>gnas nas dbang po brgya byin thams cad kyis phyag bya ba'i 'os su gyur pa dang / mchod pa'i 'os su gyur pa dang / mngon par srung ba'i 'os su gyur pa dang / rjes su dran par bya ba'i 'os su gyur pa dang / dad par bya ba'i 'os su gyur pa yin no/ /dbang po tshangs</text></item>
<item><p>175b1</p><section>mdo sde</section><text>pa zhes bya ba nas lha'i dbang po zhes bya ba'i bar dang / klu'i dbang po dang / gnod sbyin gyi dbang po dang / lha ma yin gyi dbang po dang / nam mkha' lding gi dbang po dang / mi 'am ci'i dbang po dang / lto 'phye chen po'i dbang po'i bar rnams kyis phyag bya ba'i 'os</text></item>
<item><p>175b2</p><section>mdo sde</section><text>su gyur pa dang / mchod pa'i 'os su gyur pa dang / mngon par bsrung ba'i 'os su gyur pa dang / rjes su dran par bya ba'i 'os su gyur pa yin no/ /mi'i dbang po thams cad kyis kyang dad par bya ba'i 'os su gyur pa'i bar du yin no/ /shA ri'i bu rig pa yod</text></item>
<item><p>175b3</p><section>mdo sde</section><text>pa'i sbubs zhi ba'i gzungs sngags de ni de bzhin gshegs pa dpal me tog gi snying pos nga la gang byang chub sems dpa' nam mkha'i snying po'i lag nas bskur zhing 'dus pa chen po nyi ma'i snying po ngas bshad pa la dad pa sbyin par mdzad pa yin no/ /rig pa yod</text></item>
<item><p>175b4</p><section>mdo sde</section><text>pa'i sbubs zhi ba'i gzungs sngags de ni mthu che ba phan yon che ba'o/ /sems can thams cad la phan par byed pa'o/ /nad thams cad rab tu zhi bar byed pa'o/ /nyon mongs pa thams cad 'dul bar byed pa'o/ /phung po dang / khams dang / skye mched thams cad</text></item>
<item><p>175b5</p><section>mdo sde</section><text>yongs su shes par byed pa'o/ /chos thams cad rnam par 'byed par byed pa'o/ /thabs thams cad yang dag par ston par byed pa'o/ /byang grol gyi bde ba thams cad yongs su 'byed par byed pa'o/ /sems can thams cad dad par byed pa'o/ /chos thams</text></item>
<item><p>175b6</p><section>mdo sde</section><text>cad kyi bde ba la 'jug par byed pa'o/ /bdud dang phas kyi rgol ba thams cad chos dang 'thun pas nges par thul bar byed pa'o/ /bdud kyi yul thams cad 'jig par byed pa'o/ /bdud rnams tshar gcod par byed pa'o/ /phas kyi rgol ba rnams pham par byed</text></item>
<item><p>175b7</p><section>mdo sde</section><text>pa'o/ /lha rnams dga' bar byed pa'o/ /gnod sbyin rnams yang dag par mgu bar byed pa'o/ /lha ma yin rnams rnam par 'joms par byed pa'o/ /nam mkha' lding rnams mgu bar byed pa'o/ /mi 'am ci rnams dad par byed pa'o/ /lto 'phye chen po rnams</text></item>
<item><p>176a1</p><section>mdo sde</section><text>rgyab kyis phyogs par byed pa'o/ /rgyal rigs rnams mngon par dga' bar byed pa'o/ /bram ze rnams 'jug par byed pa'o/ /rje'u rigs rnams rab tu sim par byed pa'o/ /dmangs rigs rnams mchog tu dga' bar byed pa'o/ /bud med</text></item>
<item><p>176a2</p><section>mdo sde</section><text>'dod chags dang bral bar byed pa'o/ /bud med sbrum ma bde legs su yongs su thar bar byed pa'o/ /mang du thos pa rnams dran par byed pa'o/ /rnal 'byor spyod pa rnams mngon par dga' bar byed pa'o/ /nad thams cad rab tu zhi bar byed pa'o/ /'thab</text></item>
<item><p>176a3</p><section>mdo sde</section><text>pa dang / thab mo dang / mu ge dang / mi ngas dang / nad dang pha rol gyi dmag tshogs dang / dus ma yin pa'i rlung dang / char pa dang / chu bo dang / grang ba dang / dro ba thams cad dang / kha ba dang / tsha ba dang / hrud hrud po dang / rtsub pa dang / reg</text></item>
<item><p>176a4</p><section>mdo sde</section><text>par dka' ba'i dngos po thams cad rnam par zhi bar byed pa'o/ /chos kyi tshul 'bar bar byed pa'o/ /sangs rgyas kyi bstan pa ston par byed pa'o/ /dkon mchog gsum gyi gdung rgyun mi 'chad par byed pa'o/ /'khor bas skrag pa rnams dbugs 'byin par byed pa'o/ /</text></item>
<item><p>176a5</p><section>mdo sde</section><text>zad pa shes pa skyed par byed pa'o/ /mi skye ba shes pa rang gi mngon sum du byed pa'o/ /ma rig pa'i mun pa'i phung po rnam par 'dul bar byed pa'o/ /sdug bsngal gyi khur 'dor bar byed pa'o/ /zhi ba rig pa yod pa'i sbubs lung bstan pa chen po 'di ni sems</text></item>
<item><p>176a6</p><section>mdo sde</section><text>can rnams kyi las 'byang ba dang / bdud kyi lam las yang dag par 'das pa dang / sangs rgyas kyi yul la 'jug par byed pa'o/ /chos thams cad la dbang sgyur bar byed pa'o/ /sangs rgyas kyi chos ma 'dres pa brgyad kyi bar gyi pha rol tu 'gro ba dang</text></item>
<item><p>176a7</p><section>mdo sde</section><text>chos kyi 'khor lo rab tu skor bar byed pa'o/ /chos kyi char rab tu 'bebs par byed pa'o/ /sems can thams cad yongs su smin par byed pa'o/ /bla na med pa'i yongs su mya ngan las 'das par byed pa ste/ 'di ni rig pa yod pa'i sbubs zhi ba lung bstan pa</text></item>
<item><p>176b1</p><section>mdo sde</section><text>chen po yin no/ /bcom ldan 'das kyis bstan pa 'di bshad pa na gang du sems can de lta bu rnams kyi las kyi sgrib pa sngon 'phangs shing yongs su ma zad pa'i lha dang mi grangs med pa dpag tu med pa dag ni der chos rnams la chos kyi mig rdul med cing dri ma dang</text></item>
<item><p>176b2</p><section>mdo sde</section><text>bral ba thob par gyur to/ /sems can dkrigs phrag 'bum gyis ni len pa med par zag pa rnams las sems rnam par grol lo/ /de'i tshe khri phrag bdun cu ni zhi ba rig pa yod pa'i sbubs kyi gzungs sngags 'di thob par gyur cing theg pa gsum las</text></item>
<item><p>176b3</p><section>mdo sde</section><text>phyir mi ldog par yang gyur to/ /de'i tshe lha dang mi grangs med dpag tu med pa dag ni bla na med pa yang dag par rdzogs pa'i byang chub tu sems skyes shing bla na med pa yang dag par rdzogs pa'i byang chub las phyir mi ldog par yang gyur to/ /de'i tshe brgyad</text></item>
<item><p>176b4</p><section>mdo sde</section><text>khri bzhi stong ni mi skye ba'i chos rnams la bzod pa thob par gyur to/ /sangs rgyas kyi zhing mi mjed thams cad kyi sems can rnams kyis gzungs sngags bzhi po bden pa dang / rjes su 'thun pa dang / stong pa nyid dang rjes su 'thun pa dang / smon pa</text></item>
<item><p>176b5</p><section>mdo sde</section><text>med pa dang rjes su 'thun pa dang / zhi ba rig pa yod pa'i sbubs kyi gzungs sngags de dag gi don bstan pa thob nas de'i tshe sems can grangs med dpag tu med pa dag gi 'dod pa'i 'dod chags thams cad dang / gzugs kyi 'dod chags thams cad</text></item>
<item><p>176b6</p><section>mdo sde</section><text>dang / dbyibs kyi 'dod chags dang / reg pa'i 'dod chags dang / mos pa'i 'dod chags dang / gzugs med pa'i 'dod chags thams cad yongs su zad do/ /'dod chags pa rnams kyi nyes dmigs kyang rang gi mngon sum du gyur to/ /kha</text></item>
<item><p>176b7</p><section>mdo sde</section><text>cig gis ni mi sdug pa'i dge ba'i rtsa ba bskyed do/ /kha cig gis ni skye mched drug go/ /kha cig gis ni zil gyis gnon pa'i skye mched do/ /kha cig gis ni zad par gyi skye mched do/ /kha cig gis ni dbugs rngub pa dang dbugs 'byung ba dran pa'o/ /kha cig gis</text></item>
<item><p>177a1</p><section>mdo sde</section><text>ni zhi gnas so/ /kha cig gis ni lhag mthong ngo / /kha cig gis ni bsam gtan dang po'o/ /kha cig gis ni bsam gtan khyad par can no/ /kha cig gis ni bsam gtan bzhi pa'i bar ro/ /kha cig gis ni gzugs med pa'i snyoms</text></item>
<item><p>177a2</p><section>mdo sde</section><text>par 'jug pa rnams so/ /kha cig gis ni bden pa dang rjes su 'thun pa'i bzod pa'o/ /kha cig gis ni rigs kyi sa'o/ /kha cig gis ni brgyad pa'i chos rnams so/ /kha cig gis ni nyan thos dang thun mong ba'i dge ba'i rtsa ba rnams skyed do/ /</text></item>
<item><p>177a3</p><section>mdo sde</section><text>kha cig gis ni rang sangs rgyas dang thun mong ba'o/ /kha cig gis ni thams cad mkhyen pa'i ye shes dang / thun mong ba'i ting nge 'dzin dang / bzod pa dang / gzungs kyi dge ba'i rtsa ba rnams skyed do/ /de'i tshe bud med gang dag sems rtse gcig pa</text></item>
<item><p>177a4</p><section>mdo sde</section><text>dang / bud med kyi dngos po skyon du bgrang ba'i sems kyis tshul bstan pa 'di thos pa de las mi'i bud med dkrigs phrag dgu bcu rtsa gcig gi mo mtshan nub par gyur cing pho mtshan yang byung bar gyur to/ /lha'i bu mo bye ba phrag dgu bcu rtsa dgu dang / klu'i bu mo</text></item>
<item><p>177a5</p><section>mdo sde</section><text>brgyad khri bzhi stong snyed dang / gnod sbyin gyi bu mo brgyad khri drug stong snyed dang / lha ma yin gyi bu mo brgyad cu rtsa bzhi snyed dang / nam mkha' lding gi bu mo bdun khri snyed dang / mi 'am ci'i bu mo dkrigs phrag bcu gnyis snyed dang / lto 'phye chen po'i bu mo</text></item>
<item><p>177a6</p><section>mdo sde</section><text>stong snyed dang / mo dkrigs phrag dgu bcu snyed dang / sha za mo dkrigs phrag bzhi bcu rtsa gnyis snyed kyi bu mo mo mtshan nub par gyur cing pho mtshan byung bar gyur to/ /gang bud med sbrum pa de yang ngas lus dang sems kyi bde ba mchog la yang dag par gtad de/ tha na dud</text></item>
<item><p>177a7</p><section>mdo sde</section><text>'gro'i skye gnas su gtogs pa yang rung / tho 'tsham pa med pa'i lus dang ldan pa dang / 'khrug pa med pa'i sems dang ldan par khye'u'am bu mo btsas par gyur to/ /btsas nas kyang dbang po tshang ba dang / gzugs mchog dang ldan pa dang / dran</text></item>
<item><p>177b1</p><section>mdo sde</section><text>pa dang ldan pa dang / tshe rabs dran pa dang / dpa' ba dang / sran thub pa dang / shes rab dang ldan par gyur to/ /gang sbrum pa btsa' bar mi byed pa de'i nad thams cad ngas rab tu zhi bar byas so/ /mngal na yod pa de yang tshul de lta bu'i bde ba dang yang</text></item>
<item><p>177b2</p><section>mdo sde</section><text>dag par ldan par byas te/ lus dang sems kyi bde ba dang yang dag par ldan par byas nas kyang de phyis bde ba mchog gis khye'u dang bu mo btsas te/ gzugs mchog dang ldan pa dang / dran pa mchog dang ldan pa dang / tshe rabs dran pa dang / dpa' ba dang / sran</text></item>
<item><p>177b3</p><section>mdo sde</section><text>thub pa dang / shes rab dang ldan pa'i bar du gyur to/ /de nas lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / dang / sha za dang / grul bum dang / srul po dang /</text></item>
<item><p>177b4</p><section>mdo sde</section><text>mi dang / mi ma yin pa de dag thams cad kyis kyang legs so zhes bya ba gsol te/ bcom ldan 'das legs so legs so/ /de bzhin gshegs pas da ltar sngon ma thos pa'i chos kyi 'khor lo rab tu bskor ba/ sems kyi yongs su rtog pa'i las kyi</text></item>
<item><p>177b5</p><section>mdo sde</section><text>sgrib pa yang dag par 'byang ba/ 'khor ba las sgrol ba/ srid par 'gro ba thams cad yongs su 'byang ba/ bdud rtsi'i byang grol gyis yang dag par tshim par mdzad pa ni mchog tu ngo mtshar lags so/ /sems can yongs su smin pa thams cad kun tu</text></item>
<item><p>177b6</p><section>mdo sde</section><text>srung ba dang / rnyog pa'i dngos po thams cad yongs su 'byang ba dang / shes rab mchog gi mig thob par bgyi ba dang / dkon mchog gsum gyi gdung rgyun mi gcad pa'i slad du/ de bzhin gshegs pas da ltar sangs rgyas kyi yul thams cad</text></item>
<item><p>177b7</p><section>mdo sde</section><text>snang bar mdzad pa'i chos kyi char rab tu phab lags te/ de bzhin gshegs pa la bdag cag gis rngo ci thogs par mchod pa bgyi lags so/ /bcom ldan 'das la mchod pa'i las bya ba'i phyir ting nge 'dzin la brtson pa rnams ma gtogs par lha thams</text></item>
<item><p>178a1</p><section>mdo sde</section><text>cad ces bya ba nas lus srul po'i bar gyis kyang lha rdzas kyi rol mo'i sgra dang pheg rdob pa'i sgra 'byung bar byed do/ /lha rdzas kyi gser gyi phye ma'i char mngon par rab tu phab bo zhes bya ba nas lha rdzas kyi me tog dang / spos dang / bdug pa dang /</text></item>
<item><p>178a2</p><section>mdo sde</section><text>ras bcos bu dang / chos gos dang / rgyan dang / lha rdzas kyi me tog phreng gi bar gyi char mngon par rab tu phab bo/ /bcom ldan 'das ji ltar nyi ma shar ba la yang mchod pa'i las bya ba'i phyir rin po che'i me tog dang / spos dang / bdug pa dang / ras</text></item>
<item><p>178a3</p><section>mdo sde</section><text>bcos bu dang / phreng ba rnams gtor to/ /'phags pa 'dus pa chen po theg pa chen po'i mdo nyi ma'i snying po'i le'u bcu gcig pa las las 'byang ba'i le'u ste bzhi pa'o// //de nas de snyed kyi lha'i dbang po 'khor dang bcas pa thams cad dang / klu'i</text></item>
<item><p>178a4</p><section>mdo sde</section><text>dbang po 'khor dang bcas pa thams cad dang / gnod sbyin gyi dbang po 'khor dang bcas pa thams cad dang / lha ma yin gyi dbang po dang / nam mkha' lding gi dbang po dang / mi 'am ci'i dbang po dang / lto 'phye chen po'i dbang po dang / kyi</text></item>
<item><p>178a5</p><section>mdo sde</section><text>dbang po dang / sha za'i dbang po 'khor dang bcas pa thams cad dang / lus srul po'i dbang po 'khor dang bcas pa thams cad kyis bcom ldan 'das ga la ba de logs su thal mo sbyar ba rab tu btud nas 'di skad ces gsol to/ /btsun pa bcom ldan 'das gang</text></item>
<item><p>178a6</p><section>mdo sde</section><text>dang gang du dge slong ngam/ dge slong ma'am/ dge bsnyen nam/ dge bsnyen ma'am/ dad pa dang ldan pa'i rigs kyi bu'am/ rigs kyi bu mo mi sdug pa sngon du gtong ba tshul de lta bus zhes bgyi ba nas 'gog pa'i snyoms par 'jug pa'i bar gyi tshul gyis</text></item>
<item><p>178a7</p><section>mdo sde</section><text>gnas par bgyid la/ ji ltar sngar bshad pa'i dge ba'i phyogs yid la bgyis pas gnas par bgyid na dad pa dang ldan pa'i rigs kyi bu mo'i bar 'khor dang bcas pa thams cad la yang rang gi ris kyi ston pa'i 'du shes gzung bar bgyi'o/ /lus dang sems dang yid kyis</text></item>
<item><p>178b1</p><section>mdo sde</section><text>sems can thams cad la rim gro'i spyod pa bgyi'o/ /chos gos dang / bsod snyoms dang / mal cha dang / na ba'i gsos sman dang / yo byad rnams kyis mi brel bar bgyi'o/ /kun tu 'khrug pa'i 'jigs pa lnga las yongs su thar bar bgyi'o/ /</text></item>
<item><p>178b2</p><section>mdo sde</section><text>lnga gang zhe na/ lus kyi kun tu 'khrug pa'i 'jigs pa las yongs su thar bar bgyi'o/ /bong ba dang / dbyug gu dang / mtshon cha dang / dug dang / rdo dang / sems can sdang ba dang / rtsub pa dang / dad pa ma mchis pa rnams las yongs su</text></item>
<item><p>178b3</p><section>mdo sde</section><text>thar bar bgyi'o/ /khams kun tu 'khrug pa'i 'jigs pa las bsrung bar bgyi'o/ /ji ltar 'thun pa'i bza' ba dang / btung ba dang / sman dang / yo byad kyi gzhi las rim gro ba dang / nye du dang / sbyin pa po dang / sbyin bdag yongs su mi nyams pa'i chos</text></item>
<item><p>178b4</p><section>mdo sde</section><text>can rnams nad dang dgra'i kun tu 'khrug pa'i 'jigs pa dang / 'byung po thams cad dang / dgra thams cad kyi kun du 'khrug pa'i 'jigs pa las bsrung bar bgyi'o/ /dug gi kun tu 'khrug pa'i 'jigs pa dang / rgyal po'i kun tu 'khrug pa'i 'jigs pa dang /</text></item>
<item><p>178b5</p><section>mdo sde</section><text>nang gi dmag tshogs dang / pha rol gyi dmag tshogs dang / mu ge'i kun tu 'khrug pa'i 'jigs pa las yongs su bsrung bar bgyi ste/ kun tu 'khrug pa'i 'jigs pa lnga po de dag go/ /gang dag da ltar dang ma 'ongs pa'i dus na dam pa'i chos ltar bcos</text></item>
<item><p>178b6</p><section>mdo sde</section><text>pa la gnas pa'i bar gyi dge slong dang / dge slong ma dang / dge bsnyen dang / dge bsnyen ma dang / dad pa dang ldan pa'i rigs kyi bu'am/ rigs kyi bu mo de dag dang / gang dag mi sdug pa sngon du gtong ba'i tshul de lta bus zhes bgyi ba nas 'gog pa'i</text></item>
<item><p>178b7</p><section>mdo sde</section><text>snyoms par 'jug pa'i bar gyi tshul gyis gnas par bgyid la/ ji skad sngar bshad pa bzhin nam gyi cha stod dang nam gyi cha smad la mi nyal bar sbyor ba la rjes su brtson par gnas par bgyid pa 'khor dang bcas pa de dag thams cad dang / gang du gnas pa'i yul</text></item>
<item><p>179a1</p><section>mdo sde</section><text>'khor dang / grong rdal dang / ljongs dang / ri 'or dang / grong dang / rgyal po'i pho brang 'khor de dag dang / dgon pa'i gnas de dag rang gi ris kyi khyim khol gyi khyim gyi bar bzhin du gzung bar bgyi'o/ /kun tu 'khrug pa'i 'jigs</text></item>
<item><p>179a2</p><section>mdo sde</section><text>pa lnga po de dag las yongs su bsrung bar bgyi'o/ /slar bzlog par bgyi'o/ /gang du de lta bu'i dge ba la brtson pa tha na gang zag gcig cig gnas par bgyid kyang rung / der tha na nyin zhag gcig cig gnas par bgyid kyang rung ste/ yul 'khor</text></item>
<item><p>179a3</p><section>mdo sde</section><text>de dag rang gi ris kyi khyim khol gyi khyim gyi bar bzhin du gzung bar bgyi'o/ /kun tu 'khrug pa'i 'jigs pa lnga las yongs su bsrung bar bgyi'o/ /yongs su bskyang bar bgyi'o/ /sbyin pa po dang / sbyin bdag rgyal rigs dang / bram ze dang / rje'u</text></item>
<item><p>179a4</p><section>mdo sde</section><text>rigs dang / dmangs rigs dang / skyes pa dang / bud med dang / khye'u dang / bu mo de dag kyang rang gi ris lags par gzung bar bgyi'o/ /kun tu 'khrug pa'i 'jigs pa lnga po de dag las rjes su bsrung bar bgyi'o/ /yongs su bskyang bar bgyi'o/ /</text></item>
<item><p>179a5</p><section>mdo sde</section><text>gang dag de lta bu'i dge ba'i phyogs la brtson pa'i gang zag rnams la gnas khang dang / gtsug lag khang dang / kun dga' ra ba dang / gnas dang / chos gos dang / bsod snyoms dang / mal cha dang / na ba'i gsos sman dang / yo byad rnams kyis</text></item>
<item><p>179a6</p><section>mdo sde</section><text>bkur sti dang / mchod pa dang / rim gro bgyid pa dag kyang kun tu 'khrug pa'i 'jigs pa de lta bu de dag las bsrung bar bgyi'o/ /yongs su bskyang bar bgyi'o/ /gang yang bud med sbrum pa gang zag de lta bu dag la bkur sti bgyid pa de la dus rtag tu rnam par</text></item>
<item><p>179a7</p><section>mdo sde</section><text>mi 'tshe ba'i chos can dang / nad ma mchis pa dang / mchog tu dga' ba mang bar bdag cag gis bsrung bar bgyi'o/ /yongs su bskyang bar bgyi'o/ /yang gang dang gang du de lta bur tshul bzhin yid la bgyid pa la brtson pa'i gang zag la snying brtse bar gsol</text></item>
<item><p>179b1</p><section>mdo sde</section><text>ba 'debs par bgyid pa dag dang / de'i ming brjod par bgyid pa dag dang / skud pa btags pa'am/ kun tu bsrung ba bgyid pa'am/ mi dge ba las slar bzlog pa'am/ dge ba la sbyor du stsal ba 'ang rung ste/ sems can de dag kyang kun</text></item>
<item><p>179b2</p><section>mdo sde</section><text>tu 'khrug pa'i 'jigs pa lnga po de dag las bdag cag gis rjes su bsrung bar bgyi'o/ /yongs su bskyang bar bgyi'o/ /mi dang mi ma lags pa'i sems can gang dag de lta bu'i dge ba'i phyogs la tshul bzhin du yid la bgyid par brtson pa'i gang zag</text></item>
<item><p>179b3</p><section>mdo sde</section><text>rnams kyi tshig mi nyan zhing / mi bgyi bar sems pa dag dang / gang dag de dag la gshe bar bgyid pa'am/ phan pa ma lags pa dang / don ma lags pa dang / bar du nyams pa dang / gnod sems su bgyi ba'i slad du rtul bar bgyid pa'i sems can</text></item>
<item><p>179b4</p><section>mdo sde</section><text>de dag gi thad du bdag cag gis mi dang mi ma yin pa dag gtang bar bgyi'o/ /de la bzod par mi bgyi'o/ /gang dag de lta bu'i dge ba'i phyogs la tshul bzhin du yid la bgyid par brtson pa'i gang zag rnams kyi tshig mi mnyan zhing mi bgyi bar sems pa dag dang /</text></item>
<item><p>179b5</p><section>mdo sde</section><text>gang dag de dag la gshe bar bgyid pa'am/ don ma lags pa dang / phan pa ma lags pa dang / gnod sems dang / bar du nyams par bgyi ba'i slad du rtul bar bgyi ba'i sems can de dag ni gnod pa lnga po 'di dag dang ldan par 'gyur lags so/ /</text></item>
<item><p>179b6</p><section>mdo sde</section><text>lnga gang zhe na/ myur du nad kyi sdug bsngal dang / longs spyod kyi sdug bsngal dang / nye bar spyod pa las yongs su nyams pa'i sdug bsngal dang / yan lag dang nying lag gcod pa'i sdug bsngal dang / 'khor sdug pa dang bral ba'i sdug bsngal dang /</text></item>
<item><p>179b7</p><section>mdo sde</section><text>dbang phyug las rgud pa'i sdug bsngal dang / gnas kyi sdug bsngal dang / dgras rdzi ba'i sdug bsngal dang / rtag tu sems kun tu 'khrug pa'i sdug bsngal dang / yul 'khor gyi sdug bsngal dang / rgyal rigs kyi kun tu 'khrug pa'i sdug bsngal dang /</text></item>
<item><p>180a1</p><section>mdo sde</section><text>chom rkun gyi kun tu 'khrug pa'i sdug bsngal dang / bud med kyi kun tu 'khrug pa'i sdug bsngal dang / myur du tshe zad pa dang / 'chi ba'i sdug bsngal lags so/ /sems can de dag ni gnod pa de dag dang myur du ldan par 'gyur lags</text></item>
<item><p>180a2</p><section>mdo sde</section><text>so/ /sems can gang dag de lta bu'i tshul bzhin du yid la bgyid pa la brtson pa rnams kyi tshig mi mnyan zhing / mi bgyid par sems pa dang / de dag la yang gshe bar bgyid pa'am/ don ma lags pa dang / phan pa ma lags pa dang / gnod</text></item>
<item><p>180a3</p><section>mdo sde</section><text>sems dang / bar du nyams par bgyi ba'i slad du brtul bar bgyid pa'i sems can de dag skrag nas bdag cag la skyabs su mchis kyang rung / gsang sngags sna tshogs sgrub pa'i yo byad kyis rim gro bgyi bar brtson par bgyis su lags kyang de dag gi don</text></item>
<item><p>180a4</p><section>mdo sde</section><text>du bdag cag gis rim gro'i bsnyen bkur blang bar mi bgyi'o/ /de dag gi skyabs mi bgyi'o/ /de dag gi bgyi ba mi sgrub po/ /don bsgrub par mi bgyi'o/ /phung krol gyi lha'am/ klu nas lus srul po'i bar sdang ba snying brtse ba ma mchis pa/ bgyis pa mi</text></item>
<item><p>180a5</p><section>mdo sde</section><text>gzo ba/ 'jig rten pha rol la 'jigs par mi lta ba gang dag 'byung bar 'gyur ba de dag de lta bu'i dge ba'i phyogs la tshul bzhin du yid la bgyid par brtson pa dgon pa dang / nags dang / bas mtha' dang / ri khrod dang / dur khrod dang / shing drung dang / kun</text></item>
<item><p>180a6</p><section>mdo sde</section><text>dga'i ra ba dang / gtsug lag khang dang / gnas khang dang / 'chag sa'i gnas na gnas pa'i gang zag rnams kyi tha dad du sdang ba'i sems dang ldan pa dang / rnam par tho 'tsham pa'i sems dang ldan pa dang nye bar mchi bar bgyid cing / de lta bu'i gang zag</text></item>
<item><p>180a7</p><section>mdo sde</section><text>rnams kyi lus kun tu 'khrug pa'am sems kun tu 'khrug par bgyid la/ mdangs 'phrog par bgyid cing tha na de lta bu'i gang zag rnams kyi rim gro pa dang / sbyin bdag gang dag lags pa de dag la yang lha'am/ klu nas lus srul po'i bar sdang ba/ bgyis pa mi gzo</text></item>
<item><p>180b1</p><section>mdo sde</section><text>ba/ 'jig rten pha rol la 'jigs par mi lta ba dag gis lus kun du 'khrug pa dang / sems kun tu 'khrug par bgyid cing mdangs 'phrog par bgyid la/ sngon gyi las kyi rkyen ma gtogs lags te/ gal te lha dang / klu nas lus srul po'i bar de dag</text></item>
<item><p>180b2</p><section>mdo sde</section><text>bdag cag gis so sor ma bzlog gam/ slar ma bzlog gam/ nongs pa ci mchis pa'i chad pa la ma bkod par gyur na dus gsum du gshegs pa'i de bzhin gshegs pa thams cad bdag cag gis bslus par gyur cig /bdag cag 'khor ba na 'khor ba'i</text></item>
<item><p>180b3</p><section>mdo sde</section><text>tshe de lta bu'i nyan thos kyi spyod yul lam/ rang rgyal ba'i spyod yul lam/ de bzhin gshegs pa'i spyod yul gyi yang rung ste snod du ma gyur cig /byang grol gyi bde ba thob par ma gyur cig /bcom ldan 'das kyis bka' stsal pa/ rigs kyi bu dag 'di ltar</text></item>
<item><p>180b4</p><section>mdo sde</section><text>yang khyed dus gsum du gshegs pa'i de bzhin gshegs pa thams cad kyi chos kyi tshul 'bar bar byed pa dang / dkon mchog gsum gyi gdung rgyun mi gcad par bya ba'i phyir zhugs pa legs so legs so/ /khyed kyis de ltar byos shig /de ltar byas na dus gsum du</text></item>
<item><p>180b5</p><section>mdo sde</section><text>gshegs pa'i de bzhin gshegs pa thams cad la khyed kyis mchod pa dang / rim gro byas par 'gyur ro/ /rigs kyi bu dag gang la la brtson pa dang brtul ba de lta bus legs par gsungs pa'i chos 'dul ba rjes su srung bar byed pa dang / de ltar zhugs shing chos</text></item>
<item><p>180b6</p><section>mdo sde</section><text>kyis gnas pa'i gang zag rnams la rjes su srung bar byed pa'i rigs kyi bu de 'khor bar 'khor ba na dpal dam pa la nye bar spyod par 'gyur ro/ /de la 'khor ba'i sdug bsngal 'byung bar mi 'gyur zhing myur du bla na med pa yang dag par rdzogs pa'i byang chub tu mngon par rdzogs</text></item>
<item><p>180b7</p><section>mdo sde</section><text>par 'tshang rgya bar 'gyur ro/ /de lta bas na sdug bsngal dang mi 'thun pa bde ba 'dod pa khyed kyis de ltar byos shig /'di ltar khyed legs par byas pa'i las kyi mtha' la zhugs pa ni khyed yang legs so legs so/ /yang de'i tshe mi ma yin pa'i 'byung po mdangs dang</text></item>
<item><p>181a1</p><section>mdo sde</section><text>khrag za ba gang dag yin pa grangs med dpag tu med pa de dag gis 'di skad ces gsol to/ /btsun pa bcom ldan 'das bdag cag ni mi ma lags pa/ mdangs 'tshal ba/ sha khrag 'tshal ba dag lags te/ bdag cag gis de</text></item>
<item><p>181a2</p><section>mdo sde</section><text>bzhin gshegs pa'i nyan thos rnams la rnam par tho btsam par mi bgyi'o/ /btsun pa bcom ldan 'das da ltar bcom ldan 'das kyis ji skad bstan pa bzhin nyan thos gang dag de lta bu'i mi sdug pa'i sbyor ba rnal 'byor yid la bgyid pas gnas pa'i gang zag</text></item>
<item><p>181a3</p><section>mdo sde</section><text>de lta bu dag gal te bdag cag gis rnam par tho btsams par gyur na bdag cag dad pa can ma lags par gyur cig /dbang po thams cad kyi spyod yul rnams su mchi bar mi nus par gyur cig /gang zag de lta bu dag ni bdag cag gis kyang bsrung bar bgyi'o/ /</text></item>
<item><p>181a4</p><section>mdo sde</section><text>de dag gi rim gro pa dang sbyin bdag gang dag lags pa de dag kyang bsrung bar bgyi'o/ /yongs su bskyang bar bgyi'o/ /de bzhin gshegs pa'i nyan thos chos kyis gnas pa mi sdug pa'i sbyor ba yid la bgyid pas gnas pa dag yang dag par 'dzin par</text></item>
<item><p>181a5</p><section>mdo sde</section><text>bgyid pa gtsug lag khang dang / gnas dang / kun dga'i ra ba dang / chos gos dang / bsod snyoms dang / mal stan dang / bro 'tshal ba'i gsos sman gyi yo byad rnams kyis yang dag par 'dzin par bgyid pa gang dag lags pa de dag bdag cag gis</text></item>
<item><p>181a6</p><section>mdo sde</section><text>bsrung ba dang / bskyab pa dang / sba bar bgyi'o/ /yongs su bskyang bar bgyi'o/ /bcom ldan 'das kyis bka' stsal pa/ bzhin dag legs so legs so/ /khyed kyis de ltar byos shig /yang de'i tshe sa'i lha mo brtan mas 'di skad ces</text></item>
<item><p>181a7</p><section>mdo sde</section><text>gsol to/ /btsun pa bcom ldan 'das/ bcom ldan 'das kyi nyan thos chos kyis gnas pa de lta bu'i mi sdug pa'i sbyor bas rnal 'byor la brtson par gnas par bgyid pa gang dag lags pa de dag gi lus la bdag gis rgya chen po'i sa'i bcud kyi mdangs</text></item>
<item><p>181b1</p><section>mdo sde</section><text>gtang bar bgyi ste/ des chos kyis gnas pa de lta bu'i ting nge 'dzin la mngon par brtson pa de dag shin tu gzi brjid dang ldan pa dang / kha dog dang ldan pa dang / dran pa dang ldan pa dang / brtson 'grus dang ldan pa dang / shes rab dang ldan par 'gyur lags so/ /</text></item>
<item><p>181b2</p><section>mdo sde</section><text>bcom ldan 'das kyis bka' stsal pa/ sbyin pa chen po dang ldan ma gang khyod nga'i sras/ thugs kyi sras/ zhal nas skyes pa/ chos dang ldan pa/ chos kyi sprul pa dag de lta bu'i bsod snyoms kyis yang dag par tshim par byed pa legs so legs so/ /</text></item>
<item><p>181b3</p><section>mdo sde</section><text>sbyin pa chen po dang yang dag par ldan pa des khyod theg pa chen po yongs su rdzogs par byed par 'gyur ro/ /yang de'i tshe dpal lha mo chen mos 'di skad ces gsol to/ /btsun pa bcom ldan 'das bdag gis kyang de lta bu'i chos kyis gnas pa rnams kyis sbyin</text></item>
<item><p>181b4</p><section>mdo sde</section><text>pa po dang / sbyin bdag gang dag lags pa'i sbyin pa po dang / sbyin bdag de dag gi dga' ston dang / nor dang / 'bru dang / shing tog dang / nye bar spyod pa dang / longs spyod rnams ma tshang ba ma mchis par bgyi'o/ /mi sdug pa'i sbyor bas zhes</text></item>
<item><p>181b5</p><section>mdo sde</section><text>bgyi ba nas 'gog pa'i snyoms par 'jug pa yid la bgyid pa'i bar gyis nyin mtshan 'da' bar bgyid pa gang dag lags pa de dag gtsug lag khang dang / gzhi dang / gnas dang / chos gos dang / bsod snyoms dang / mal stan dang / bro 'tshal ba'i</text></item>
<item><p>181b6</p><section>mdo sde</section><text>gsos sman gyi yo byad rnams kyis 'dzin par bgyid pa dang / yang dag par 'dzin par bgyid pa dang / yongs su skyong bar bgyid pa de dag gi yo byad thams cad phun sum tshogs pa dang / nye bar spyod pa dang / longs spyod pa dang / lus dang sems kyi bde</text></item>
<item><p>181b7</p><section>mdo sde</section><text>ba dang / yid bde ba dang / mchog tu dga' ba mang bar bdag gis yang dag par gzung bar bgyi'o/ /snod du gyur pa'i sbyin gnas rnams dang ma bral zhing lhan cig 'grogs su stsal bar bgyi'o/ /chos la mngon par dga' ba'i sems dang ldan pa</text></item>
<item><p>182a1</p><section>mdo sde</section><text>dang / snying brtse ba'i sems dang ldan pa dang / log par mi ltung ba'i sems dang ldan pa dang / byams pa'i sems dang ldan pa dang / snying rje'i sems dang ldan pa dang / mi nyams pa'i chos can du yang dag par bsgrub par bgyi'o/ /</text></item>
<item><p>182a2</p><section>mdo sde</section><text>bcom ldan 'das kyis bka' stsal pa/ sbyin pa chen po la yang dag par rten pa legs so legs so/ /khyod brtson pa'i brtul ba des theg pa chen po rnam par 'phel bar byed par 'gyur ro/ /yang de'i tshe gsang ba pa'i bdag po lag na rdo rjes 'di skad ces gsol</text></item>
<item><p>182a3</p><section>mdo sde</section><text>to/ /btsun pa bcom ldan 'das 'dus pa chen po'i le'u 'di bshad pa na/ bcom ldan 'das kyis bstan pa yang dag par 'dzin pa yongs su skyong ba dang / yo byad dang yang dag par ldan pa'i sbyin pa po dang / sbyin bdag mang po gang dag mchis pa'i rkyen des</text></item>
<item><p>182a4</p><section>mdo sde</section><text>sangs rgyas kyi zhing 'dir chos kyi tshul la yun ring du 'bar zhing mi nyams pa'i chos can du 'gyur lags so/ /byang chub sems dpa' sems dpa' chen po byams pas smras pa/ kye gsang ba pa'i bdag po ci nam mkha' yongs su nyams pa mngon nam/ smras pa/ gnas</text></item>
<item><p>182a5</p><section>mdo sde</section><text>la sgro btags pa med pa'i phyir ro/ /smras pa/ ci chos rnams kyi yang dag par 'du ba mngon nam/ smras pa/ ci yang dag pa'i mthar thug pa'i phyir mi mngon no/ /smras pa ci yang dag pa'i mtha' dang nam mkha' mi 'dra bar mngon nam/ smras pa/ 'di ni tha mi dad pa</text></item>
<item><p>182a6</p><section>mdo sde</section><text>nyid de/ tha mi dad pa nyid kyi phyir mi 'dra ba'o/ /smras pa ci nam mkha' dang chos rnams mi 'dra'am/ smras pa ci mi g.yo ba dang mi skye ba'i chos kyi dbyings su 'jug pas mi 'dra ba med pa nyid do/ /smras pa rigs kyi bu ci 'dus byas dang 'dus ma byas kyi chos rnams kyi tha</text></item>
<item><p>182a7</p><section>mdo sde</section><text>dad pa nyid mi mngon nam/ smras pa/ ji ltar yang dag pa'i mtha' dang de bzhin nyid tha mi dad pa nyid yin pa de bzhin du 'dus byas kyi chos rnams nam mkhar sgro btags pa nyid kyi phyir tha mi dad pa nyid do/ /smras pa ci yang dag pa'i mtha' de bzhin du 'dus byas kyi chos rnams</text></item>
<item><p>182b1</p><section>mdo sde</section><text>yin nam/ 'on te 'dus ma byas kyi chos rnams yin/ smras pa/ stong pa nyid sgro btags pa nyid kyi phyir yang dag pa'i mtha' dang / de bzhin nyid du 'dus byas dang 'dus ma byas dang yang dag par ldan pa ma yin no/ /yang smras pa/ ci stong pa nyid du yang dag</text></item>
<item><p>182b2</p><section>mdo sde</section><text>par 'du ba yin nam/ smras pa/ ther zug tu gnas pa ma yin pa dang / rang bzhin stong pa nyid dang / 'jig pa med pa nyid kyi phyir chos thams cad yang dag par 'du ba stong pa nyid do/ /'di la gang stong pa nyid ces bya ba'i dngos po yang mi dmigs so/ /</text></item>
<item><p>182b3</p><section>mdo sde</section><text>rigs kyi bu ji ltar ngo bo nyid ngo bo nyid kyis stong pa dang / mtshan gyi gzhi mtshan gyi gzhis stong pa dang / mtshan gyi gzhi med pa mtshan gyi gzhis stong pa yin pa de bzhin du tshul des chos thams cad shes par bya'o/ /de ci'i phyir zhe na/ de ltar brjod du med pa'i phyir</text></item>
<item><p>182b4</p><section>mdo sde</section><text>chos thams cad stong pa nyid kyi phyir ro/ /'di ltar chos thams cad kyi de'i ngo bo nyid nyan thos rnams kyis byas pa ma yin no/ /rang rgyal ba rnams kyis ma yin no/ /de bzhin gshegs pa rnams kyis mdzad pa ma yin te/ de ltar yang dag pa'i mtha' dang / de</text></item>
<item><p>182b5</p><section>mdo sde</section><text>bzhin nyid dang / 'dus byas dang / 'dus ma byas kyi chos nyid thams cad nam mkha' dang yang dag par ldan pa nyid kyi phyir mi 'dra ba med pa nyid ni tha mi dad pa yin par shes par bya'o/ /bstan pa 'di bshad pa na sngon stong pa nyid kyi tshul la yongs su sbyang ba byas pa'i sems</text></item>
<item><p>182b6</p><section>mdo sde</section><text>can dpag tu med pa ni sngon gyi mi dge ba'i las kyi sgrib pa zad cing chos rnams la chos kyi mig rdul med cing dri ma dang bral ba thob par gyur to/ /sems can khrag khrig phrag dgu bcu rtsa gnyis ni bla na med pa yang dag par rdzogs pa'i byang chub tu sems skyes shing phyir</text></item>
<item><p>182b7</p><section>mdo sde</section><text>mi ldog pa'i chos rnams la gnas par gyur to/ /'phags pa 'dus pa chen po theg pa chen po'i mdo/ nyi ma'i snying po'i le'u bcu gcig pa las kun tu bsrung ba'i le'u ste lnga pa rdzogs so// //yang de'i tshe rgyal po gzugs can snying po dga' ba dang</text></item>
<item><p>183a1</p><section>mdo sde</section><text>mchog tu dga' ba dam pa skyes te 'di skad ces gsol to/ /btsun pa bcom ldan 'das 'di ltar byang chub sems dpa' sems dpa' chen po bsam gtan la mngon par brtson pa rnams kyis sangs rgyas kyi zhing mi mjed gtams zhing sngon ma</text></item>
<item><p>183a2</p><section>mdo sde</section><text>mthong ma thos pa'i snang ba chen pos khyab pa de lta bu ni ngo mtshar lags so/ /btsun pa bde bar gshegs pa mchog tu ngo mtshar lags te/ sangs rgyas kyi zhing 'di dang mtshams gzhan gyi khor yug chen po'i ri ma gtogs par g.yar sngar gzhan ci yang</text></item>
<item><p>183a3</p><section>mdo sde</section><text>gda' bar mi 'gyur lags so/ /btsun pa bcom ldan 'das gang byang chub sems dpa' sems dpa' chen po rnams kyi snang bas sangs rgyas kyi zhing mi mjed 'di thams cad mthong lags na de bzhin gshegs pa snyoms par zhugs pa'i snang ba ji lta bur 'gyur ba</text></item>
<item><p>183a4</p><section>mdo sde</section><text>lags/ ci de bzhin gshegs pa'i snang bas bdag cag gis sangs rgyas kyi zhing gzhan gyi yon tan bkod pa mthong lags sam/ bcom ldan 'das kyis bka' stsal pa/ rgyal po chen po de de bzhin te/ de bzhin gshegs pa rang gi spyod yul na bzhugs so/ /</text></item>
<item><p>183a5</p><section>mdo sde</section><text>de bzhin gshegs pa bsod nams chen po'i rgyan gyis mngon par brgyan pa/ sngon gyi tshogs bsags pa'i dge ba'i rtsa ba dang sngon gyi byang chub sems dpa'i spyod pa'i rgyu 'thun pa'i byang chub sems dpar gyur pa'i rgyu 'thun pa'i rang gi gnas sangs rgyas kyi rnam par</text></item>
<item><p>183a6</p><section>mdo sde</section><text>smin pas mngon par grub pa mtha' yas par bstan pa/ de bzhin gshegs pa'i rnam par 'phrul pa ma chags pa'i spyod yul gyis byin gyis brlabs pa/ ye shes gsal ba bskyed par 'jug pa'i blo gros dang yang dag par ldan pa/ ye shes kyi pha rol tu gshegs</text></item>
<item><p>183a7</p><section>mdo sde</section><text>pa las rab tu skyes pa/ phyi ma'i mtha'i bskal par yang dag par bsgrubs pa/ sangs rgyas kyi spyod yul tshad med pa la gnas pa/ chos kyi 'khor lo shin tu bskor ba/ chos thams cad la dbang sgyur ba brnyes pa'i rgyu 'thun pa/ sems can thams cad kyi</text></item>
<item><p>183b1</p><section>mdo sde</section><text>dbang po mchog dang mchog ma yin pa mkhyen pa dang / yongs su smin par mdzad pa la mkhas pa/ bag chags yang dag par bcom pas sangs rgyas kyi mdzad pa lhun gyis grub pa yang dag par bstan pa na bzhugs so/ /rgyal po chen po des na phyogs</text></item>
<item><p>183b2</p><section>mdo sde</section><text>bcu kun tu 'jig rten gyi khams grangs med pa dpag tu med pa khyod kyis mthong bar 'gyur ro/ /de bzhin du de bzhin gshegs pa grangs med pa dpag tu med pa bzhugs shing gzhes pa byang chub sems dpa' rnams dang / nyan thos kyi tshogs kyis yongs su bskor</text></item>
<item><p>183b3</p><section>mdo sde</section><text>ba dang bcas pa khyod kyis mthong bar 'gyur ro/ /de nas rgyal po gzugs can snying po dang srog chags bye ba mang po gzhan dag gis kyang tshig 'thun par 'di skad ces gsol to/ /bcom ldan 'das kyis bdag cag la sangs rgyas kyi yul nyid kyi spyod yul bsod</text></item>
<item><p>183b4</p><section>mdo sde</section><text>nams chen po'i rgyan gyi rgyu 'thun pa bstan du gsol/ bdag cag la sangs rgyas kyi mdzad pa lhun gyis grub pa'i bar yang dag par bstan du gsol/ bcom ldan 'das kyis de bzhin gshegs pa'i spyod yul yang dag par bstan pa gnang bar mdzad du gsol/</text></item>
<item><p>183b5</p><section>mdo sde</section><text>de nas bcom ldan 'das kyis tshe dang ldan pa kun shes kau Di n+ya la bka' stsal pa/ kau Di n+ya nyan thos chen po rnams dang / khyim na gnas pa dang / rab tu byung ba gang dag yin pa thams cad rang gi dge ba'i phyogs kyi nang du yang dag 'jog la gnas par byos shig /nga</text></item>
<item><p>183b6</p><section>mdo sde</section><text>yang rang gi sangs rgyas kyi spyod yul gyi nang du yang dag 'jog la gnas par mdzad do/ /yang de'i tshe lha dang / klu dang / gnod sbyin nas mi dang / mi ma yin pa'i bar gang dag yin pa dang / bden pa mthong ba gang dag yin pa dang / rjes su 'thun pa'i bzod pa</text></item>
<item><p>183b7</p><section>mdo sde</section><text>thob pa gang dag yin pa dang / theg pa gsum las phyir mi ldog pa gang dag yin pa dang / dkon mchog gsum la mngon par dad pa gang dag yin pa de dag thams cad skyil mo krung du 'khod nas snyoms par zhugs so/ /de nas bcom ldan 'das sangs rgyas</text></item>
<item><p>184a1</p><section>mdo sde</section><text>thams cad kyi yul gyi spyod yul la shes rab kyis nam mkha' khyab par byed pa/ mkhas pa mang po thams cad yang dag par tshim par byed pa nyi ma dang zla ba lta bu zhes bya ba'i ting nge 'dzin la snyoms par zhugs te/ de ni nyan thos dang rang rgyal</text></item>
<item><p>184a2</p><section>mdo sde</section><text>ba thams cad kyi spyod yul ma yin pa dang / byang chub sems dpa' sems dpa' chen po thams cad kyi spyod yul ma yin pa dang / sems can thams cad kyis shes pa'i spyod yul ma yin te/ de sangs rgyas bcom ldan 'das thams cad kyi spyod yul gyi</text></item>
<item><p>184a3</p><section>mdo sde</section><text>yul mkhyen pa ni ma gtogs so/ /de'i tshe bcom ldan 'das ting nge 'dzin la snyoms par zhugs nas sangs rgyas kyi zhing mi mjed 'di thams cad dang / gling bzhi pa bye ba phrag brgya dang / ri'i rgyal po ri rab bye ba phrag brgya dang / nyi ma dang zla ba bye ba phrag brgya snyed</text></item>
<item><p>184a4</p><section>mdo sde</section><text>dang / srid pa'i rtse mo'i lha'i gnas bye ba phrag brgya snyed yod pa de dag thams cad de bzhin gshegs pa'i sku la chud par yang dag par snang ngo / /thams cad dang ldan pa'i sangs rgyas kyi zhing mi mjed thams cad de bzhin gshegs pa'i sku la gnas par yang dag</text></item>
<item><p>184a5</p><section>mdo sde</section><text>par snang ngo / /sangs rgyas kyi zhing mi mjed 'dir gtogs pa'i sems can sems can dmyal ba'am/ dud 'gro'i skye gnas pa'am/ gshin rje'i 'jig rten pa'am/ lha'am/ mi gang dag yin pa de dag thams cad kyi lus dang sems kyi sdug bsngal gyi nyon mongs pa yang</text></item>
<item><p>184a6</p><section>mdo sde</section><text>thams cad kyi thams cad du rgyun chad do/ /de dag thams cad kyis lus dang sems kyi bde ba 'di lta bu thob par gyur te/ dper na bsam gtan gnyis pa'i zhi gnas thob pa'i dge slong snyoms par zhugs pa bzhin no/ /byang chub sems dpa' thams cad kyis ting</text></item>
<item><p>184a7</p><section>mdo sde</section><text>nge 'dzin las langs te langs pa de dag thams cad kyi rang gi lus la snang ba nub par gyur to/ /nyan thos thams cad dang sems can gang su dag snyoms par zhugs pa de dag thams cad ting nge 'dzin las langs te/ de dag thams cad lus dang sems</text></item>
<item><p>184b1</p><section>mdo sde</section><text>kyi bde ba de lta bu dang yang dag ldan par gyur to/ /de dag thams cad ngo mtshar thob cing rmad du byung ba thob ste/ dbang po tshim nas de dag de bzhin gshegs pa'i sku'i nang du gnas shing 'khod nas bcom ldan 'das kyi sku'i ba spu'i khung bu la bltas te/</text></item>
<item><p>184b2</p><section>mdo sde</section><text>de dag thams cad kyis 'di ltar bcom ldan 'das kyi sku'i ba spu'i khung bu gcig nas 'od zer 'di lta bu byung ba de lta bu mthong bar gyur te/ dper na nyi ma dang zla ba gang gA'i klung gi bye ma snyed dang / nor bu rin po che chen po gang gA'i klung gi bye ma snyed kyi snang</text></item>
<item><p>184b3</p><section>mdo sde</section><text>ba dang / byang chub sems dpa' sa bcu pa gang gA'i klung gi bye ma snyed kyi 'od zer gyi snang ba bzhin no/ /bcom ldan 'das kyi ba spu'i khung bu re re nas kyang 'od de lta bu byung ste/ bcom ldan 'das kyi sku las 'od zer rab tu byung ba de dag gis phyogs bcu'i sangs rgyas</text></item>
<item><p>184b4</p><section>mdo sde</section><text>kyi zhing thams cad snang ba chen pos rgyas par gang bar gyur to/ /sangs rgyas kyi zhing stong pa ma yin pa gang dag na sangs rgyas bcom ldan 'das bzhugs shing gzhes pa'i sangs rgyas bcom ldan 'das de dang de dag gis thams cad dang ldan pa'i sangs rgyas kyi</text></item>
<item><p>184b5</p><section>mdo sde</section><text>zhing mi mjed thams cad 'di lta bu'i dbyangs brjod pas kun tu gang bar mdzad do/ /shAkya seng ge mi yi mchog /byams dang thugs rje'i rgyu 'thun pa/ /sems can kun la phan mdzad pa/ /bsod nams las grub pa la ltos/ /sems can</text></item>
<item><p>184b6</p><section>mdo sde</section><text>kun la thugs brtse'i phyir/ /sangs rgyas spyod yul ston par mdzad/ /thugs rjes 'od zer bkye bas ni/ /zhing rnams thams cad gsal bar gyur/ /re res zhing ni rgyas gyur pa/ /gnas kun gsal ba mthong nas su/ /byang chub mchog ni yongs tshol</text></item>
<item><p>184b7</p><section>mdo sde</section><text>zhing / /sems kyi mchog kyang skyed par byed/ /gang dag lus can rdzu 'phrul 'thob/ /de dag thams cad myur du lhags/ /shAkya seng ge mi mchog la/ /khyed kyis bskor ba byas nas kyang / /gang dag rdzu 'phrul ma thob kun/ /rgyang ma nas ni phyag 'tshol</text></item>
<item><p>185a1</p><section>mdo sde</section><text>la/ /byang chub tu ni sems bskyed dang / /mi yi skyes mchog rnams su 'gyur/ /sangs rgyas bcom ldan 'das de dag gi rang rang gi sangs rgyas kyi zhing nas dbyangs kyis go bar mdzad nas/ thugs rje'i dbang gis sems can rnams yongs</text></item>
<item><p>185a2</p><section>mdo sde</section><text>su smin par mdzad pa'i phyir de bzhin gshegs pa shAkya thub pa'i dgongs pa dang smon lam yongs su bskang ba'i phyir dang / de'i yon tan brjod pa'i phyir de bzhin gshegs pa re re yang byang chub sems dpa' dang / de bzhin du nyan thos chen po gang gA'i klung gi</text></item>
<item><p>185a3</p><section>mdo sde</section><text>bye ma snyed phrag du ma dang / lha dang / klu dang / gnod sbyin dang / lha ma yin dang / nam mkha' lding dang / dri za dang / mi 'am ci dang / lto 'phye chen po gang gA'i klung gi bye ma snyed phrag du mas mdun du bdar cing yongs su bskor te/ de dag rang rang gi</text></item>
<item><p>185a4</p><section>mdo sde</section><text>sangs rgyas kyi zhing rnams nas rdzu 'phrul gyis yang dag par zhugs nas sangs rgyas kyi zhing mi mjed 'dir gshegs te/ bcom ldan 'das kyi sku la lan gsum bskor ba mdzad nas sangs rgyas bcom ldan 'das de dag gi 'khor gyi sems can gang dag yin</text></item>
<item><p>185a5</p><section>mdo sde</section><text>pa de dag bcom ldan 'das de bzhin gshegs pa shAkya thub pa la skor ba byed cing de lta bu'i mchod pa byed par gyur to/ /yang rang rang gi sangs rgyas kyi zhing dag tu yang dong ngo / /de'i dus na sems can gang dag sangs rgyas kyi zhing mi mjed du bcom ldan 'das kyi</text></item>
<item><p>185a6</p><section>mdo sde</section><text>sku la chud pa de dag thams cad kyis phyogs bcu kun gyi sangs rgyas kyi zhing thams cad kyi yon tan bkod pa'i de bzhin gshegs pa 'khor dang bcas pa rnams mthong ngo / /de dag thams cad kyis de nas yang dag par zhugs pa 'khor dang bcas pa rnams dang /</text></item>
<item><p>185a7</p><section>mdo sde</section><text>bcom ldan 'das shAkya thub pa la bskor ba mdzad cing gshegs pa dang / rang rang gi sangs rgyas kyi zhing du 'jug cing rdo rje'i gdan la bzhugs te chos ston pa mthong ngo / /ji ltar sangs rgyas bcom ldan 'das de dag rang rang gi sangs rgyas kyi zhing dag tu rang rang gi</text></item>
<item><p>185b1</p><section>mdo sde</section><text>gdan la bzhugs nas rang rang gi 'khor las brtsams te/ de bzhin gshegs pa shAkya thub pa'i bsngags pa dang / yon tan dang / grags pa dang / shes rab dang / bsod nams dang / brtson 'grus dang / thugs rje dang / sems can yongs su smin</text></item>
<item><p>185b2</p><section>mdo sde</section><text>par mdzad pa bstan pa bzhin der sangs rgyas kyi zhing re rer yang sems can grangs med dpag tu med pa gang gA'i klung gi bye ma snyed kyis bla na med pa yang dag par rdzogs pa'i byang chub tu sems bskyed par gyur to/ /rang rang gi lung bstan pa thob par gyur to/ /</text></item>
<item><p>185b3</p><section>mdo sde</section><text>rang sangs rgyas kyi theg pa la yang de bzhin no/ /nyan thos kyi theg pa la yang de bzhin no/ /'dir bcom ldan 'das kyi sku la chud pa gang dag yin pa thams cad kyis kyang mthong ngo / /lung bstan pa yang thams cad kyis thos so/ /snyigs ma lnga'i sangs rgyas</text></item>
<item><p>185b4</p><section>mdo sde</section><text>kyi zhing stong pa dag na sems can gang dag yod pa'i bde ba dang sdug bsngal gyi tshor ba ci 'dra ba myong ba dag kyang 'dir bcom ldan 'das kyi sku la chud cing 'khod pa rnams kyis mthong ngo / /de'i tshe snyigs ma lnga'i 'jig rten gyi khams stong pa dag na sems can gang</text></item>
<item><p>185b5</p><section>mdo sde</section><text>dag yod pa de dag thams cad kyis kyang snang ba de mthong nas de bzhin gshegs pa shAkya thub pa yang mthong ste/ sangs rgyas bcom ldan 'das bgrang ba las 'das pa dang / de bzhin gshegs pa re re yang sems can bgrang ba las 'das pa dag dang thabs</text></item>
<item><p>185b6</p><section>mdo sde</section><text>cig tu 'dir de bzhin gshegs pa shAkya thub pa la bskor ba mdzad pa mthong ngo / /de'i tshe sems can de dag thams cad mchog tu dga' ba'i dam pa skyes te/ thams cad sdug bsngal gyi tshor ba rgyun chad do/ /snyigs ma lnga'i sangs rgyas kyi zhing stong pa de dag na</text></item>
<item><p>185b7</p><section>mdo sde</section><text>byang chub sems dpa' sems dpa' chen po sa bcu pa gang dag sems can yongs su smin par bya ba'i phyir zhugs pa'i byang chub sems dpa' sems dpa' chen po de dag gis sangs rgyas kyi zhing gang na sangs rgyas kyis 'dul ba'i sems can dag yod pa der sangs rgyas kyi sku byad</text></item>
<item><p>186a1</p><section>mdo sde</section><text>kyis sangs rgyas kyi zhing mi mjed thams cad dbyangs dang / ngag dang / sgra brjod pa gcig gis go bar mdzad do/ /dge ba'i don du zhing gcig tu/ /nged cag thams cad gshegs pa yin/ /sangs rgyas rnams ni mi bzhugs na/ /sus</text></item>
<item><p>186a2</p><section>mdo sde</section><text>kyang dpal chen mi 'thob bo/ /khyed cag gis ni byang chub tu/ /gcig tu sems ni gzhol byas na/ /khyed cag phyin cad 'khor bar ni/ /sdug bsngal skye bar mi 'gyur ro/ /shAkya khyu mchog mchod pa dang / /de la bskor ba bya ba'i phyir/ /'di ltar</text></item>
<item><p>186a3</p><section>mdo sde</section><text>khyed cag thams cad ni/ /nga dang thabs cig myur du 'deng // //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po dgu pa/ byang chub sems dpa' sems dpa' chen po de dag kyang sangs rgyas kyi sku byad</text></item>
<item><p>186a4</p><section>mdo sde</section><text>kyis re re zhing sems can rdzu 'phrul dang ldan pa gang gA'i klung gcig gi bye ma snyed dang lhan cig tu de nas chas te/ de bzhin gshegs pa shAkya thub pa la lan gsum bskor ba byas nas bcom ldan 'das shAkya thub pa la sems can de dag gis rin po che sna</text></item>
<item><p>186a5</p><section>mdo sde</section><text>tshogs nas rol mo'i sgra dang / gar dang glu sna tshogs pa'i bar gyis mchod pa byas nas bla na med pa yang dag par rdzogs pa'i byang chub tu smon lam btab bo/ /kha cig gis ni rkyen gyi theg par smon lam btab/ kha cig gis ni nyan thos kyi theg par smon</text></item>
<item><p>186a6</p><section>mdo sde</section><text>lam btab ste/ thams cad kyang bsams pa ji lta ba bzhin du phyir mi ldog par gyur to/ /de'i tshe de dag cho ga bzhin du ting nge 'dzin dang / bzod pa dang / gzungs thob ste/ dge ba'i rtsa ba rnam pa sna tshogs bsgrubs nas rang gi zhing du dong ste/ byang chub sems</text></item>
<item><p>186a7</p><section>mdo sde</section><text>dpa' sems dpa' chen po kha cig ni rang rgyal ba'i lus byad kyis zhes bya ba nas kha cig ni nyan thos kyi lus byad kyis zhes bya ba'i bar dang / kha cig ni tshangs pa'i lus byad dang / kha cig ni brgya byin gyi lus byad kyis zhes bya ba nas kha cig ni rgyal po chen po bzhi'i</text></item>
<item><p>186b1</p><section>mdo sde</section><text>lus byad kyis zhes bya ba'i bar dang / kha cig ni sred med kyi bu'i lus byad dang / kha cig ni dbang phyug chen po'i lus byad kyis zhes bya ba'i bar dang / kha cig ni klu'i lus byad kyis zhes bya ba'i bar dang / kha cig ni gnod sbyin gyi lus byad kyis zhes bya ba'i bar</text></item>
<item><p>186b2</p><section>mdo sde</section><text>dang / kha cig ni lha ma yin gyi lus byad kyis zhes bya ba'i bar dang / kha cig ni 'khor los sgyur ba'i lus byad kyis zhes bya ba'i bar gyis sangs rgyas kyi zhing gang dag na sems can nyan thos kyis 'dul ba'i bar du yod pa'i sangs rgyas kyi zhing de dag tu byang chub</text></item>
<item><p>186b3</p><section>mdo sde</section><text>sems dpa' sems dpa' chen po sa bcu pa rnams sems can yongs su smin par bya ba'i phyir zhugs te/ der nyan thos kyi lus byad kyi bar gyis sems can rnams la chos ston to/ /sangs rgyas kyi zhing der yang sems can thams cad kyis snang ba de mthong ste/</text></item>
<item><p>186b4</p><section>mdo sde</section><text>de bzhin gshegs pa shAkya thub pa yang mthong nas sems can de dag shin tu dga' ba dang mchog tu dga' ba skyes shing dbang po rnams tshim ste/ thams cad sdug bsngal gyi tshor ba rgyun chad do/ /de dag la bde ba'i tshor ba yang byung ngo / /sangs rgyas kyi zhing der</text></item>
<item><p>186b5</p><section>mdo sde</section><text>gang nyan thos kyi lus byad kyis chos ston pa de yang byang chub sems dpa' sems dpa' chen po yin te/ des bsod nams chen po bsags pa'i dge ba'i rtsa bas 'di lta bu'i dbyangs dang sgra brjod pas sangs rgyas kyi zhing de thams cad go bar byed pa</text></item>
<item><p>186b6</p><section>mdo sde</section><text>'di skad ces smras so/ /sdig pa'i sems ni gzhom par byos/ /sdig pa'i lta ba spong bar byos/ /gang du 'jig rten mi 'jug pa'i/ /'khor ba'i pha rol 'dong bar byos/ /khyed cag sdig pa'i sems kyis su/ /nges par 'byung bar mi lta bas/ /rga</text></item>
<item><p>186b7</p><section>mdo sde</section><text>ba dang ni 'chi ba'i lus/ /'khor bar ring por zhugs pa yin/ /ston pa mthong ba rnyed par dka'/ /dal ba 'di 'dra rnyed par dka'/ /chos thos pa yang rnyed par dka'/ /dge byed rab tu rnyed par dka'/ /de ltar khyed kyis gus byas te/ /byang chub tu</text></item>
<item><p>187a1</p><section>mdo sde</section><text>ni 'dun pa skyed/ /sdug bsngal kun las thar gyis la/ /'jig rten 'dren par 'gyur bar byos/ /rtag pa dang ni chad pa'i blos/ /chos gnyis myur du spangs nas ni/ /'du byed thams cad bdag med la/ /tshul bzhin du ni rtag par</text></item>
<item><p>187a2</p><section>mdo sde</section><text>byos/ /kun 'byung sred dang sdug bsngal yang / /ye shes chu yis bkru bar byos/ /shAkya seng ge mchod pa'i phyir/ /thams cad lhan cig myur du 'dong / /de nas byang chub sems dpa' de dag nyan thos kyi lus byad kyi bar gyis byang chub sems</text></item>
<item><p>187a3</p><section>mdo sde</section><text>dpa' re re zhing byang chub sems dpa' dang / sems can rdzu 'phrul dang ldan pa gang gA'i klung gi bye ma snyed tshad med pa dang lhan cig tu rang rang gi sangs rgyas kyi zhing nas chas te/ 'dir de bzhin gshegs pa shAkya thub pa 'khor dang bcas pa la lan gsum bskor</text></item>
<item><p>187a4</p><section>mdo sde</section><text>ba byas nas bcom ldan 'das shAkya thub pa la de dag gis rin po che sna tshogs dang / ras bcos bu sna tshogs dang / chos gos sna tshogs dang / rgyan dang rgyan gyi lhab lhub sna tshogs dang / gdugs dang / rgyal mtshan dang / ba dan sna tshogs dang / me tog sna tshogs dang / spos</text></item>
<item><p>187a5</p><section>mdo sde</section><text>sna tshogs dang / rol mo'i sgra sna tshogs dang / bstod pa sna tshogs dang / glu sna tshogs dang / gar sna tshogs kyis mchod pa byas so/ /byang chub sems dpa' sems dpa' chen po de dag rang rang gi sangs rgyas kyi zhing du phyin nas rang rang gi stan dag la</text></item>
<item><p>187a6</p><section>mdo sde</section><text>'khod do/ /de bzhin du rang rang gi 'khor rnams la de bzhin gshegs pa shAkya thub pa'i bsngags pa dang grags pa nas sems can thams cad yongs su smin par mdzad pa'i yon tan gyi phan yon gyi bar brjod par gyur te/ de nas sangs rgyas kyi zhing de dag na</text></item>
<item><p>187a7</p><section>mdo sde</section><text>'khor de'i sems can grangs med pa dpag tu med pa yod pa de dag gis ni bla na med pa yang dag par rdzogs pa'i byang chub tu sems bskyed do/ /de bzhin du nyan thos kyi theg pa dang / rang sangs rgyas kyi theg par yang sems bskyed de/ thams cad kyang phyir</text></item>
<item><p>187b1</p><section>mdo sde</section><text>mi ldog par gyur to/ /de'i tshe de dag gis ting nge 'dzin dang / gzungs dang / bzod pa sna tshogs thob nas dge ba'i rtsa ba rnams bskyed do/ /sems can thams cad kyis sangs rgyas kyi zhing mi mjed 'dir gang bcom ldan 'das kyi sku la chud par gyur pa'i</text></item>
<item><p>187b2</p><section>mdo sde</section><text>bkod pa de lta bu yang mthong ngo / /de dag thams cad de bzhin gshegs pa'i yon tan rnams la ngo mtshar thob cing rmad du byung ba thob bo/ /de'i tshe gang dag sngon chad sems ma bskyed pa'i sems can gang gA'i klung gi bye ma snyed grangs med pa dpag tu med pa</text></item>
<item><p>187b3</p><section>mdo sde</section><text>de dag ni bla na med pa yang dag par rdzogs pa'i byang chub tu sems bskyed par gyur to/ /de bzhin du rang sangs rgyas kyi theg pa dang / de bzhin du nyan thos kyi theg par yang sems dag bskyed de/ de dag thams cad phyir mi ldog pa'i sa thob par gyur to/ /de</text></item>
<item><p>187b4</p><section>mdo sde</section><text>bzhin du 'khor los sgyur ba'i lus byad kyis zhes bya ba'i bar dang / phyir mi ldog pa'i sa thob par gyur to zhes bya ba'i bar du yin te/ sems can yongs su smin par mdzad pa'i phyir ji ltar bcom ldan 'das cho 'phrul chen po sangs rgyas thams cad kyi yul gyi rgyu</text></item>
<item><p>187b5</p><section>mdo sde</section><text>'thun par ting nge 'dzin de lta bu la snyoms par zhugs pa bzhin no/ /'dus pa chen po nyi ma'i snying po'i le'u bcu gcig pa las le'u drug pa'o// //de nas bdud sdig can gyis de bzhin gshegs pa 'khor dang bcas pa nyid kyi pho brang na de</text></item>
<item><p>187b6</p><section>mdo sde</section><text>bzhin gshegs pa'i dbyings na bzhugs pa mthong nas mchog tu yid mi bde ste lus thams cad nas rdul 'thon zhing mchi ma dag byung nas mi dga' bar gyur to/ /de nas bdud sdig can gyis gnas thams cad du rgyu bar byed/ /rnam par rgyu bar byed/ 'jug par</text></item>
<item><p>187b7</p><section>mdo sde</section><text>byed/ 'byung bar byed/ ldang bar byed/ rgyug par byed/ kun tu rgyug par byed/ glal bar byed/ 'dzum par byed/ shugs ring du 'byin par byed/ kha la lces ldag par byed/ mig 'dzums par byed/ lag pa gnyis rkyong zhing skum par byed/ mgo</text></item>
<item><p>188a1</p><section>mdo sde</section><text>la lag pa gnyis kyis rdob par byed/ mgrin pa dang nu ma la mnyed par byed de/ de mthong bas bdud kyi gnas na gnas pa'i sems can thams cad gnod pa dang / mngon par mi dga' ba dang / yid mi bde bar gyur to/ /de nas bdud shor ba nam</text></item>
<item><p>188a2</p><section>mdo sde</section><text>mkha'i shing zhes bya ba des bdud sdig can la tshigs su bcad pas dris pa/ 'khrug sems yid rab mi bde bas/ /ci slad de ltar khyod rgyug cing / /kun la dga' bar mi dgongs pas/ /gang du yang ni dgyes mi mnga'/ /bdud sdig can gdong mchi ma</text></item>
<item><p>188a3</p><section>mdo sde</section><text>dang bcas pas 'di skad ces smras so/ /gau ta ma stobs can mthong nas ni/ /nga yi snying ni rnam gas nas/ /lus kun nas ni rdul 'thon cing / /gdong yang mchi mas gang ba yin/ /sems can thams cad 'thun pa ru/ /ji ltar thos pa bzhin du der/ /</text></item>
<item><p>188a4</p><section>mdo sde</section><text>tshogs chen ril gyis dong bas na/ /nga yi yul ni stongs par byas/ /nam mkha' dang ni mtshungs pa'i yul/ /phyogs bcu nas ni lhags pa yis/ /de la bskor ba byas nas su/ /bye ba mang pos yongs su bskor/ /bdud rnams thams cad 'khor</text></item>
<item><p>188a5</p><section>mdo sde</section><text>bcas te/ /de la yang ni skyabs song bas/ /nga yi dpung ni ma mthong ste/ /gang na'ang nga yi phyogs med do/ /de nas bdud sdig can la bdud shor ba nam mkha'i shing des 'di skad ces smras so/ /bdag cag thams cad 'khor bcas te/ /</text></item>
<item><p>188a6</p><section>mdo sde</section><text>go cha sra ba dag bgos nas/ /ral gri 'khor lo mda' bo ches/ /de yi lus ni phye mar rlag /sdig can gyis smras pa/ de la yang ni skyabs song zhing / /der yang rang nyid song bas na/ /de la dmag ni yang dag phul/ /nga ni bcing ba dam pos bcings/ /de</text></item>
<item><p>188a7</p><section>mdo sde</section><text>nas bdud shor ba nam mkha'i shing des smras pa/ thabs rnams kun gyis ci bgyis kyang / /dgra ni dbang du mi 'gyur te/ /mdza' bo'i gzugs kyis bslus bgyis na/ /de lta na ni gsad par nus/ /sdig can gyis smras pa/ mdza' bo'i gzugs kyis der 'gro</text></item>
<item><p>188b1</p><section>mdo sde</section><text>bar/ /'di ltar bdag gis de bsams nas/ /rang gi mgul na dri nga ba'i/ /ro myags 'jigs su rung ba mthong / /nam mkha'i shing gis slar smras pa/ /bdud dang klu dang bsam gtan pa'i/ /yul gsum dag tu bshad pa la/ /bdag cag gi ni yul</text></item>
<item><p>188b2</p><section>mdo sde</section><text>bcom yang / /klu rnams kyi ni yul brtan no/ /klu de dag kyang gzi brjid che/ /dmag rnams mang zhing stobs kyang che/ /de dag gi ni yul mchis pa/ /kun tu gzhan gyis mi thub lags/ /'dod pa'i khams na gang su dag /klu yi bdag po gnas</text></item>
<item><p>188b3</p><section>mdo sde</section><text>gyur pa/ /de dag rnams la gau ta ma/ /thal bar rlag par myur du bsgo/ /sdig can gyis smras pa/ kye bsod nams shes rab chen po can/ /klu yi gnas su nyid song la/ /gau ta ma dang dmag 'gyed par/ /thams cad la ni khyod kyis bsgo/ /des</text></item>
<item><p>188b4</p><section>mdo sde</section><text>smras pa/ de bzhin du bgyi'o zhes nas dmag brgya stong go bgos pa de dag la/ lag pa bsgreng ste bsgrags pa ni/ /klu yi rten du bdag cag 'deng / /gau ta ma dang dmag 'gyed cing / /srog dang bral bar byed du gzhug /der ni bdag cag grogs bya bar/ /</text></item>
<item><p>188b5</p><section>mdo sde</section><text>thams cad la ni bsgo bar bya/ /de na 'khod pa de dag kyang gang du yang / su yang 'gro bar ma nus pa dang / shor ba nam mkha'i shing de gdong mchi ma dang bcas shing spu zing zhes byed par gyur te/ thal mo rab tu sbyar ba byas nas sdig can la smras pa/ bdag cag</text></item>
<item><p>188b6</p><section>mdo sde</section><text>gis ni gang du yang / /mchi bar bgyi ba'i rngo ma thogs/ /sgyu 'phrul brtan pa gau ta ma/ /drang srong gi ni sgyu lags so/ /bdag cag thams cad rkang pa bcings/ /lus rnams kun la rdul yang byung / /gang gis dgra las khyed rgyal bar/ /gzhan zhig</text></item>
<item><p>188b7</p><section>mdo sde</section><text>kyang ni mdzad par gsol/ /bdud sdig can je sdug bsngal zhing yid mi bde nas mya ngan du gyur pa de 'di lta bu'i blo skyes te/ gang bdag gis klu'i rten thams cad du gang kun tu smra bar byed pa dang / mngon par mi dga' ba skyed par byed pa dang / klu thams cad kun</text></item>
<item><p>189a1</p><section>mdo sde</section><text>du gshe bar byed pa'i bdud kyi stobs de lta bu yang dag par rjes su dran par bya gor ma chag snyam mo/ /de nas de'i tshe bdud sdig can gyis klu'i rten thams cad du sha sbrang dang / sbrang bu mchu dang / sbrang bu gdug pa rnams sprul to/ /thams cad</text></item>
<item><p>189a2</p><section>mdo sde</section><text>dri nga bas bkang ngo / /rdul dbyung ba dang mngon par mi dga' bar byas so/ /de bzhin du klu dang / klu chen po skyes pa dang / bud med dang / khye'u dang / bu mo thams cad mngon par mi dga' nas de dag thams cad kyis rnam par bltas te/ bdag cag la</text></item>
<item><p>189a3</p><section>mdo sde</section><text>co 'dri bar byed pa su yin snyam na de dag gis ma shes shing ma mthong ngo / /gling bzhi pa 'di'i klu dang / klu chen po skyes pa dang / bud med dang / khye'u dang / bu mo gang dag yin pa de dag thams cad kyang khro bas zil gyis non nas de dag thams cad kyis</text></item>
<item><p>189a4</p><section>mdo sde</section><text>kyang rang gi gnas bor/ klu'i rgyal po dga' bo dang nye dga' gnyis 'khor brgya stong phrag du mas kyang rang gi gnas bor nas ri'i rgyal po ri rab kyi 'dab na ri kha la ti ya zhes bya ba yod de/ ri kha la ti ya de'i rtse mo na drang srong thub pa rnams kyi gnas kyi rten kun</text></item>
<item><p>189a5</p><section>mdo sde</section><text>rten ces bya ba rgyar dpag tshad bzhi khri pa lha rdzas kyi rin po che sna bdun gyis brgyan pa bzhi yod pa/ drang srong thub pa'i gnas der skyabs kyi don du rten cing zhugs so/ /der de dag zhugs ma thag tu 'di lta bu'i lus chung ngur gyur te/ dper na mig sman bsku ba'i thur</text></item>
<item><p>189a6</p><section>mdo sde</section><text>ma bzhin no/ /de dag kyang rang khros pa'i mthus re re yang 'di lta bu'i lus ri rab tsam du yang dag par shes te/ de dag gis skad 'byin kyang ma nus so/ /de nas 'gro bar yang ma nus te/ mya ngan chen po dang khros pas zil gyis non nas der 'khod do/ /de bzhin</text></item>
<item><p>189a7</p><section>mdo sde</section><text>du klu'i rgyal po chen po rgya mtsho 'khor bye ba brgya stong phrag du ma dang / de bzhin du sa srung gi bu zhes bya ba'i bar dang / de bzhin du shin tu brtan pa zhes bya ba'i bar dang / de bzhin du 'jog po zhes bya ba'i bar dang / de bzhin du ma dros pa zhes bya ba'i bar dang / de bzhin du</text></item>
<item><p>189b1</p><section>mdo sde</section><text>btang bzung zhes bya ba'i bar dang / de bzhin du rgya mtshos byin zhes bya ba'i bar dang / de bzhin du chu lhas byin zhes bya ba'i bar dang / de bzhin du khyim bdag gis byin zhes bya ba'i bar dang / de bzhin du chu bas byin zhes bya ba'i bar dang / de bzhin du chu sog ma</text></item>
<item><p>189b2</p><section>mdo sde</section><text>med kyis byin zhes bya ba'i bar dang / de bzhin du ri bos byin zhes bya ba'i bar dang / de bzhin du ba lang mgo zhes bya ba'i bar dang / de bzhin du rgyan skyes zhes bya ba'i bar dang / de bzhin du e la'i 'dab ma zhes bya ba'i bar dang / de bzhin du lag pa'i tshigs</text></item>
<item><p>189b3</p><section>mdo sde</section><text>mi mngon pa zhes bya ba'i bar dang / de bzhin du sgra bsags zhes bya ba'i bar dang / de bzhin du mtsho gyad ces bya ba'i bar dang / de bzhin du stobs kyis rgyu zhes bya ba'i bar dang / de bzhin du ti se'i gangs mtho ba zhes bya ba'i bar dang / de bzhin du chu'i shugs zhes</text></item>
<item><p>189b4</p><section>mdo sde</section><text>bya ba'i bar dang / de bzhin du gtsug phud sngon po zhes bya ba'i bar dang / de bzhin du gser ser skya zhes bya ba'i bar dang / de bzhin du rtswa sngon po zhes bya ba'i bar dang / de bzhin du gshe ba'i shing zhes bya ba'i bar dang / de bzhin du mig gsal zhes bya ba'i bar dang / de bzhin</text></item>
<item><p>189b5</p><section>mdo sde</section><text>du glang po zad ces bya ba'i bar dang / de bzhin du rnon pos byin zhes bya ba'i bar dang / de bzhin du gnas na rgyu zhes bya ba'i bar dang / de bzhin du gshol ngan zhes bya ba'i bar dang / de bzhin du e la'i gdong zhes bya ba'i bar dang / de bzhin du mig dmar zhes bya ba'i</text></item>
<item><p>189b6</p><section>mdo sde</section><text>bar dang / de bzhin du yid 'phrog ces bya ba'i bar dang / de bzhin du rab mchog ces bya ba'i bar dang / de bzhin du 'dzam bu'i gling 'di na klu'i rgyal po lnga khri drug stong gang dag yin pa'i bar de dag thams cad klu'i rgyal po re re yang 'khor brgya stong phrag du ma drang srong thub</text></item>
<item><p>189b7</p><section>mdo sde</section><text>pa'i gnas der skyabs kyi don du rten cing zhugs so/ /gling brgyad khri bzhi stong nas gling re re nas kyang klu chen po brgya stong phrag du mas rang rang gi gnas bor nas gnas rten der skyabs kyi don du rten cing zhugs so/ /de bzhin du byang gi sgra mi snyan nas klu'i rgyal po lus 'bigs</text></item>
<item><p>190a1</p><section>mdo sde</section><text>pa'i khab ces bya ba dang / klu'i rgyal po rgyu ba chen po zhes bya ba de gnyis re re yang klu dang / klu chen po dang / klu'i rgyal po bye ba khrag khrig brgya stong phrag du ma dang lhan cig tu yongs su bskor cing drang srong thub pa'i gnas der skyabs kyi don du brten to/ /</text></item>
<item><p>190a2</p><section>mdo sde</section><text>shar gyi lus 'phags kyi gling nas klu'i rgyal po zla ba srung zhes bya ba dang / klu'i rgyal po dbyig gtong zhes bya ba de gnyis re re yang klu dang / klu chen po dang / klu'i rgyal po bye ba brgya stong phrag du mas lhan cig yongs su bskor cing mdun du bdar te drang srong thub pa'i</text></item>
<item><p>190a3</p><section>mdo sde</section><text>gnas rten der skyabs kyi don du rten cing zhugs so/ /ba lang spyod kyi gling nas klu'i rgyal po rin po che'i phreng ba can zhes bya ba dang / klu'i rgyal po ba lang gi 'od kyi phreng ba can zhes bya ba de gnyis re re yang klu dang / klu chen po dang / klu'i rgyal po bye ba khrag khrig</text></item>
<item><p>190a4</p><section>mdo sde</section><text>brgya stong phrag du mas lhan cig tu mdun du bdar zhing drang srong thub pa'i gnas der skyabs kyi don du zhugs so/ /yang de'i tshe gling bzhi pa 'di dang gling gzhan brgya stong phrag brgyad cu na klu dang / klu chen po dang / klu'i skye gnas pa klu sgo nga las skyes pa dang / klu mngal</text></item>
<item><p>190a5</p><section>mdo sde</section><text>nas skyes pa dang / drod gsher las skyes pa dang / rdzus te skyes pa pho dang / mo dang / khye'u dang / bu mo yang rung / gang su dag yod pa skad cig de la gang der brten par ma gyur pa gcig kyang med de/ drang srong thub pa'i gnas der skyabs kyi don</text></item>
<item><p>190a6</p><section>mdo sde</section><text>du zhugs so/ /de dag thams cad zhugs ma thag tu re re yang 'di lta bu'i lus chung ngur gyur te/ dper na mig sman bsku ba'i thur ma bzhin no/ /de dag kyang rang khros pa'i mthus re re yang 'di lta bu'i lus ri rab tsam chen por yang dag par rjes su mthong ngo / /</text></item>
<item><p>190a7</p><section>mdo sde</section><text>de nas de'i tshe bdud sdig can gyis gnas rten du klu'i skye gnas pa thams cad 'dus pa dang / thams cad lus chung ngur mthong ngo / /de mthong bas shas cher 'khrugs shing kun tu 'khrugs te skrag nas rang gi skye bo la 'di skad ces smras so/ /'byung po chen po klu</text></item>
<item><p>190b1</p><section>mdo sde</section><text>rnams thams cad g.yos/ /drang srong gnas pa der ni 'dus nas su/ /thams cad stobs dang gzugs dang dpal las nyams/ /dge sbyong mdangs kyi stobs la blta bar byos/ /de nas bdud shor ba gzhan tshul khrims rten zhes bya ba des smras pa/</text></item>
<item><p>190b2</p><section>mdo sde</section><text>thugs mi dgyes pa ma mdzad bdag la gson/ /klu rnams bdag nyid rtse ba 'di lags te/ /'di ltar shAkya'i bu ni phyer rlog pa'i/ /tshogs can 'dus pa la ni mngon brtag mdzod/ /sdig can gyis smras pa/ blo mchog der ni myur du 'gro bar byos/ /klu yi</text></item>
<item><p>190b3</p><section>mdo sde</section><text>tshogs ni thams cad spro bar byos/ /ji ste shAka bu tshogs bcas gsad nus na/ /klu rnams kyi ni yul yang mchog tu 'gyur/ /de nas bdud shor ba tshul khrims rten de bdud kyi gnas de nas srog chags brgyad khri dang lhan cig chas so/ /de nas de bzhin</text></item>
<item><p>190b4</p><section>mdo sde</section><text>gshegs pa shAkya thub pa sngon gyi smon lam mthar phyin pas drang srong thub pa thams cad dbang du mdzad/ sems can thams cad yongs su smin par mdzad/ sangs rgyas kyi yul thams cad kyi cho 'phrul gyi byin gyi rlabs kyi rgyu 'thun pa bshad pa yang dag par bstan/</text></item>
<item><p>190b5</p><section>mdo sde</section><text>byang chub sems dpa' sems dpa' chen po thams cad skyo bar mdzad/ lha dang / klu dang / gnod sbyin zhes bya ba nas mi dang / mi ma yin thams cad rab tu dga' bar mdzad/ sangs rgyas kyi zhing 'di thams cad shin tu yongs su spyad pa mdzad/ sangs</text></item>
<item><p>190b6</p><section>mdo sde</section><text>rgyas kyi zhing yongs su dag pa thams cad kyi nang na sangs rgyas kyi zhing 'di mchog tu ches gzi brjid dang ldan pa dang / ches skal ba dang ldan pa dang / ches bsod nams kyi sa bon byed pa'i mdangs dang ldan pa dang / sangs rgyas kyi zhing thams cad kyi mchod par 'os pa</text></item>
<item><p>190b7</p><section>mdo sde</section><text>mdzad de/ de nas de bzhin gshegs pas rdzu 'phrul mngon par 'du mdzad pa rgyun bcad do/ /de la sangs rgyas kyi zhing 'di na sems can gang dag yod pa de dag thams cad bcom ldan 'das kyi sku la chud par gyur te/ de dag thams cad bcom ldan 'das kyis</text></item>
<item><p>191a1</p><section>mdo sde</section><text>shes pa so sor sbyangs so/ /de bzhin gshegs pas sangs rgyas thams cad kyi yul gyi rgyu 'thun pa'i cho 'phrul gyi byin gyi rlabs kyi ting nge 'dzin gyi stobs rgyun bcad pa dang / de'i tshe sngon ji ltar bzhugs pa bzhin du yang dag par snang ste/ de</text></item>
<item><p>191a2</p><section>mdo sde</section><text>de ltar shin tu lham me/ lhan ne/ lhang nger bzhugs so/ /de de'i bar du yang rang gi gzi brjid kyi 'od zer rnams kyis sangs rgyas kyi zhing thams cad snang bas khyab par mdzad nas bzhugs so/ /byang chub sems dpa' sems dpa' chen po brgya stong phrag du ma de dag</text></item>
<item><p>191a3</p><section>mdo sde</section><text>thams cad ngo mtshar thob cing rmad du byung ba thob ste/ bcom ldan 'das la me tog dang / dri dang / phye ma dang / rin po che dang / ras bcos bu dang / chos gos dang / phyang 'phrul dang / rgyan sna tshogs dang / rol mo'i sgra sna tshogs kyis mchod pa byas te/ bskor</text></item>
<item><p>191a4</p><section>mdo sde</section><text>ba byas nas spyan sngar 'khod do/ /de bzhin du bcom ldan 'das kyi nyan thos rnams zhes bya ba nas de bzhin du lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / grul bum dang / dang / sha za dang / srul po dang /</text></item>
<item><p>191a5</p><section>mdo sde</section><text>lus srul po dang / mi dang / mi ma yin pa thams cad kyi bar de dag thams cad kyis bcom ldan 'das la me tog dang / dri dang / phye ma dang / rin po che sna tshogs dang / ras bcos bu dang / chos gos dang / phyang 'phrul dang / rgyan sna tshogs zhes bya ba nas mchod</text></item>
<item><p>191a6</p><section>mdo sde</section><text>pa'i bar du byas te/ bskor ba byas nas chos nyan pa'i phyir bcom ldan 'das kyi spyan sngar 'khod do/ /bdud shor ba tshul khrims rten bdud kyi ris brgyad khri dang de nas 'dzam bu'i gling 'dir babs nas/ dge sbyong gau ta mas sku yangs pa kun tu bstan pa ji ltar rgyun bcad</text></item>
<item><p>191a7</p><section>mdo sde</section><text>pa mthong ste/ de yul ma ga d+hA na bzhugs par kun tu snang ngo / /de bdag cag gis skrag pas sgyu'i stobs las ma nyams sam snyam zhing / da lta na der 'khor dang bcas te 'dus pa'i nang du 'dug na/ de bdag cag gi phyir 'dug nas sdig pa mi byed dam snyam ste/ gang</text></item>
<item><p>191b1</p><section>mdo sde</section><text>bdag cag gis der dang por song nas 'di la rgyu gang yin par 'gyur ba mnyan par bya gor ma chag snyam mo/ /de nas bdud shor ba tshul khrims rten 'khor dang bcas te de nas babs nas/ bcom ldan 'das ga la ba de logs su song ste phyin nas bcom ldan</text></item>
<item><p>191b2</p><section>mdo sde</section><text>'das kyi spyan sngar 'dug ste/ de'i tshe yang des tshigs su bcad pa spobs par byas pa/ khyod kyis nad ni chen po dag /rga shi'i mtsho las ma rgal to/ /'di ltar sems can slu byed na/ /byang grol tu ni ji ltar zhugs/ /de nas bcom ldan 'das kyis bdud shor ba tshul khrims rten la</text></item>
<item><p>191b3</p><section>mdo sde</section><text>tshigs su bcad nas slar bka' stsal pa/ nga ni sems can chu bo rgal/ /nga la yang sred med pa yin/ /sems can rnams la thugs brtse'i phyir/ /srog chags rnams la chos ston to/ /'khor bar yun brtsams nas su/ /khyod kyis byang chub</text></item>
<item><p>191b4</p><section>mdo sde</section><text>phyir spyad de/ /mar me mdzad ni tshun chad du/ /sbyin dang tshul khrims kun tu bsgrubs/ /sangs rgyas bye ba phrag stong po/ /de dag khyod kyis ri mor byas/ /theg pa mchog gi don du ni/ /nga yis khyod la lung bstan te/ /sbyangs pa'i yon tan kun tu spyad/ /</text></item>
<item><p>191b5</p><section>mdo sde</section><text>mtshan ma med par rnam par bsgoms/ /nga yis mig rnams dag pa sbyin/ /sngon gyi tshe rabs dran par byos/ /de nas bdud shor ba tshul khrims rten sngon gyi tshe rabs dang / smon lam dang / sangs rgyas rnams la mchod pa dang / dge ba'i rtsa ba thams cad kyis</text></item>
<item><p>191b6</p><section>mdo sde</section><text>bskul bas bcom ldan 'das kyi spyan sngar rtswa bkram ba lta bur 'ongs par gyur te/ gdong mchi ma dang bcas pas thal mo rab tu sbyar nas 'di skad ces gsol to/ /btsun pa bcom ldan 'das byis pa ji lta ba dang / myos pa ji lta ba dang / sems 'khrug pa ji</text></item>
<item><p>191b7</p><section>mdo sde</section><text>lta ba bzhin du nongs pa 'chags lags so/ /btsun pa bcom ldan 'das nongs pa 'chags so/ /'di ltar bdag gis dran lags te/ grangs ma mchis pa gcig rdzogs par bla na ma mchis pa yang dag par rdzogs pa'i byang chub tu brtson pa chen pos pha rol tu</text></item>
<item><p>192a1</p><section>mdo sde</section><text>phyin pa drug gi spyod pa spyad lags so/ /dge ba'i rtsa ba yongs su sbyangs pa mang du bgyis lags so/ /bcom ldan 'das de bzhin gshegs pa 'das pa rnams dang bzhugs pa brgya stong phrag bye ba la bdag gis bsnyen bkur ba dang bkur sti rnam pa sna</text></item>
<item><p>192a2</p><section>mdo sde</section><text>tshogs bgyis te chos kyang thos lags so/ /smon lam yang btab lags so/ /de bzhin gshegs pa 'od srung gi gsung rab la dge slong la la nyan thos kyi gtam rjes su bskul bar bgyid lags te/ de nas bdag gis ma bsams par kye ma dge sbyong gi lus byad</text></item>
<item><p>192a3</p><section>mdo sde</section><text>kyis gang zag theg pa chen po la yang dag par zhugs pa rnams kyi mdun du nyan thos kyi gtam 'chad pa 'di ni bdud do zhes sdig pa can gyi tshig brjod lags te/ der gal te bdag gis sdig pa can gyi tshig de ma smras par gyur na ni der bdag gis bla na ma mchis pa yang dag</text></item>
<item><p>192a4</p><section>mdo sde</section><text>par rdzogs pa'i byang chub tu lung bstan pa thob par 'gyur lags na/ sug las kyi lhag ma des bdag de nas shi 'phos nas bdud kyi gnas su skyes te/ dgung lo bye ba phrag lnga bcu rtsa bdun dang / dgung lo brgya stong dag tu der bla na ma mchis pa yang dag par rdzogs pa'i</text></item>
<item><p>192a5</p><section>mdo sde</section><text>byang chub tu bdag gi sems bskyed pa gcig kyang ma byung lags na tshangs pa'i gnas pa rnams la lta smos kyang ci 'tshal lags zhes de bzhin gshegs pa 'khor dang bcas pa la lan gnyis kyi bar du bzod pa gsol to/ /ji srid du sngon gyi mtha'i 'khor bar 'khor ba</text></item>
<item><p>192a6</p><section>mdo sde</section><text>de srid du slad kyis phyi ma'i mtha'i mur sems can dmyal bar gnas par spro lags kyi/ bla na ma mchis pa yang dag par rdzogs pa'i byang chub las sems ldog par ni mi bgyid lags so/ /bcom ldan 'das kyis bka' stsal pa/ rigs kyi bu legs so</text></item>
<item><p>192a7</p><section>mdo sde</section><text>legs so/ /gang la la snying rje'i sems kyis byang chub tu sems gzhol bar byed na/ 'di ni 'dren pa rnams la mchod pa mchog dang phul yin te/ 'dren pa'i spyan sngar la la mar me ri rab tsam du 'bar bar byed kyang bsod nams kyi phung po de snyed yongs su bzung ba</text></item>
<item><p>192b1</p><section>mdo sde</section><text>ma yin gyis khyod longs shig /nga la sdig pa'i las sra ba 'or cig /phung po dang khams 'di dag la spros pa dang / mtshan ma med pa dang / 'dus byas thams cad dran par byos shig dang / khyod yon tan mchog tu kha lo sgyur bar 'gyur ro/ /de nas de nyid kyi tshe byang</text></item>
<item><p>192b2</p><section>mdo sde</section><text>chub sems dpa' sems dpa' chen po tshul khrims rten gyis rjes su 'thun pa'i chos rnams la bzod pa thob par gyur to/ /de nas de'i tshe byang chub sems dpa' sems dpa' chen po tshul khrims rten stan las langs te/ bcom ldan 'das la rin thang med pa'i</text></item>
<item><p>192b3</p><section>mdo sde</section><text>mu tig gi rgyan phreng gis sku la g.yogs nas gsol pa/ gang bdag cag gis chos thams cad myur du rtogs nas dbu ba dang 'dra ba'i lta ba thams cad yang dag par 'joms par bgyid pa dang / byang chub tu ni bzod pa mchog thob par 'gyur ba dang / yun ring</text></item>
<item><p>192b4</p><section>mdo sde</section><text>po mi thogs par sems can thams cad thar bar bgyid pa'i chos ni gang lags/ gang zhig ni byang chub sems dpas spang ba'i slad du bsgom par bgyid pa lags/ bcom ldan 'das kyis bka' stsal pa/ tshul khrims rten mkhas pas chos bzhi myur du bskyed</text></item>
<item><p>192b5</p><section>mdo sde</section><text>par bya ste/ bzhi gang zhe na/ sems can gyi phyir sdug bsngal tshad med pa thams cad la spro bar bya ba yin/ sangs rgyas kyi yul gyi bslab pa dpag yas pa gzung bar bya ba yin/ ma nyams par gzung bar bya ba yin/ sangs rgyas kyi chos dpag tu med pa thams</text></item>
<item><p>192b6</p><section>mdo sde</section><text>cad myur du yongs su rdzogs par bya ba yin no/ /yang de'i tshe tshul khrims rten gyi 'khor bdud kyi sde brgyad khri bzhi stong po de dag gis lung bstan pa de thos nas de bzhin gshegs pa la dad pa dang dang ba mchog skyes shing gus pa skyes nas/ bcom ldan 'das</text></item>
<item><p>192b7</p><section>mdo sde</section><text>la lhag pa'i bsam pas bzod pa gsol bar gyur to/ /de'i tshe de dag gis kyang bla na med pa yang dag par rdzogs pa'i byang chub tu smon lam btab ste/ de dag thams cad kyis byang chub kyi sems mi brjed pa'i ting nge 'dzin thob bo/ /bcom ldan 'das la de dag</text></item>
<item><p>193a1</p><section>mdo sde</section><text>gis rang rang gi lha rdzas kyi chos gos dag sku la gsol nas phyogs gcig tu 'khod do/ /bdud sdig can gyis mthong ste/ mthong nas kyang yang shas cher 'khrugs shing skrag nas 'di skad ces smras so/ /dge sbyong gi ni ltor chud pas/ /</text></item>
<item><p>193a2</p><section>mdo sde</section><text>'khor de dag dang bral bar gyur/ /'di nas gang du dong ba ni/ /thams cad de yi dbang du song / /des su yang phyi rol du ma 'byung shig /bdud kyi spyod yul 'dir bdag cag gnas par bya'o zhes smras nas myur du grong khyer gyi sgo bcad de gab tu bcug go/ /</text></item>
<item><p>193a3</p><section>mdo sde</section><text>de nas bcom ldan 'das kyis yang ji ltar nam mkha'i spyan las gsungs pa bzhin du de dag la tshangs pa'i gnas pa rnam pa gsum po sems can la dmigs pa dang / chos la dmigs pa dang / dmigs pa med pa rgya cher bstan par yang dag par brtsam pa mdzad do/ /</text></item>
<item><p>193a4</p><section>mdo sde</section><text>ri kha la ti ya'i rtse mo drang srong thub pa'i gnas su klu gang dag rten cing 'dus pa de dag thams cad kyis kyang rang rang gi lus chung ngur mthong ste/ dper na mig sman bsku ba'i thur ma bzhin no/ /ji ltar sngon gyi lus bzhin du yang bzhag par ma nus so/ /slar 'byung</text></item>
<item><p>193a5</p><section>mdo sde</section><text>bar yang ma nus te/ de dag thams cad 'jigs shing skrag la spu zing zhes byed pa'i ba spu'i khung bu byung nas/ de dag thams cad kyis dga' bo dang nye dga' la rab tu btud nas 'di skad ces smras so/ /gang gi tshe bdag cag gi grong du sha sbrang dang / sbrang bu</text></item>
<item><p>193a6</p><section>mdo sde</section><text>mchu dang / sbrang bu gdug pa rnams kun tu byung ba de'i tshe bdag cag gnas thams cad bor nas bskyab pa'i phyir 'dir zhugs nas 'di nas gang du yang mchi bar ma nus te/ lus dag kyang chung ngur gyur lags na gang gis bdag cag gnas su mchi bar</text></item>
<item><p>193a7</p><section>mdo sde</section><text>bdag cag bskyab tu gsol/ mi 'jigs pa stsal bar gsol/ dga' bo dang nye dga' gnyis kyis kyang smras pa/ dge sbyong 'di ni g.yo sgyu can gyis blo/ /shAkya'i bu pho sgyu ma byed pa yin/ /sangs rgyas zhing 'dir zhugs par gyur nas su/ /lus kun la</text></item>
<item><p>193b1</p><section>mdo sde</section><text>ni thams cad chud par gyur/ /des ni klu rnams kun gyi gnas dag tu/ /sha sbrang sbrang bu mchu sbrang bu sbrul/ /sa 'di bskyab phyir nged cag lhags gyur te/ /thams cad stobs rnams las ni nyams par gyur/ /gau ta ma ni blo gros g.yon can</text></item>
<item><p>193b2</p><section>mdo sde</section><text>yang / /las des rdzu 'phrul de las nyams gyur cing / /de ni lus kyang chung ngur gyur nas su/ /stan gyi stengs na dmangs ni kun tu snang / /des ni bdag cag lus kyang chung ngur byas/ /btson ra 'dir ni bcings par gyur nas su/ /nged cag ci yang byed</text></item>
<item><p>193b3</p><section>mdo sde</section><text>par mi nus kyis/ /mi 'jigs lha la khyed cag phyag 'tshol cig /'dod pa'i dbang phyug bdud sdig can la klu de dag thams cad kyis phyag 'tshal te smras pa/ gang bdag cag btson ra de nas 'byer ba dang rang rang gi gnas rnams su gnas par rngo thogs par bdag cag</text></item>
<item><p>193b4</p><section>mdo sde</section><text>bskyab tu gsol/ klu'i rgyal po sa srung gi bus de dag la 'di skad ces smras so/ /bdud dpung bcas pa rang nyid skrag nas su/ /gau ta ma sgyu ma g.yo sgyu can la skyo/ /'khor dang lto gol rnams kyang g.yo yis su/ /des ni de yi skye bo mang po phrogs/ /bdud la</text></item>
<item><p>193b5</p><section>mdo sde</section><text>mthu ni ci yang yod ma yin/ /'gro ba dang ni rdzu 'phrul de las nyams/ /gzhan la khyed cag myur du skyabs su deng / /lha rnams la ni kun gyis rjed par byos/ /de nas klu thams cad kyang kha cig ni rgyal po chen po bzhi la phyag 'tshal bar byed do/ /kha cig ni brgya</text></item>
<item><p>193b6</p><section>mdo sde</section><text>byin la phyag 'tshal bar byed do/ /kha cig ni rab 'thab bral la phyag 'tshal bar byed do/ /kha cig ni yongs su dga' ldan la phyag 'tshal bar byed do/ /kha cig ni 'phrul dga' la phyag 'tshal bar byed do/ /kha cig ni lha'i bu gzhan 'phrul dbang byed la phyag 'tshal bar byed</text></item>
<item><p>193b7</p><section>mdo sde</section><text>do/ /kha cig ni tshangs pa chen po la phyag 'tshal bar byed do/ /klu'i rgyal po thams cad la klu'i rgyal po rgya mtshos 'di skad ces smras so/ /lha dang lha dbang 'di kun 'khod nas su/ /mchod pa rnam pa sna tshogs byed pa dang / /gau tam dmangs la thams cad skyabs</text></item>
<item><p>194a1</p><section>mdo sde</section><text>gnas pa/ /khyed cag gi ni ci yi phyir ma mthong / /dka' thub drag po drang srong chen po dag /gzhan rnams la ni grogs dag khyed phyag 'tshol/ /rtas bsrungs mthon 'phur skar ma dga' ba dang / /ngan spong bu la ci phyir phyag mi 'tshal/ /de nas klu</text></item>
<item><p>194a2</p><section>mdo sde</section><text>de dag thams cad kha cig ni drang srong rab tu dpal ldan la phyag 'tshal bar byed do/ /kha cig ni brten po la phyag 'tshal bar byed do/ /kha cig ni rtas bsrungs la phyag 'tshal bar byed do/ /kha cig ni mthon por 'phur la phyag 'tshal bar byed do/ /kha cig ni skar ma la</text></item>
<item><p>194a3</p><section>mdo sde</section><text>dga' ba la phyag 'tshal bar byed do/ /kha cig ni drang srong ngan spong gi bu la phyag 'tshal bar byed do/ /mngon par shes pa lnga dang ldan pa de dag la skyabs su nye bar dong ngo / /yang de'i tshe/ drang srong mngon par shes pa lnga dang ldan pa de dag gangs kyi nub phyogs kyi</text></item>
<item><p>194a4</p><section>mdo sde</section><text>ngos la drang srong skar ma la dga' ba'i mdun na/ shAkya khyu mchog gi yon tan bsngags pa nyan cing 'khod de/ drang srong de dag gis klu thams cad 'o dod 'bod pa thos so/ /thos nas kyang drang srong lnga po de dag stan las langs te/ byang chub sems</text></item>
<item><p>194a5</p><section>mdo sde</section><text>dpa' sems dpa' chen po skar ma la dga' ba la 'di skad ces smras so/ /bcom ldan 'das drang srong thub pa'i gnas rten du klu thams cad gnod par gyur cing bdag cag la skyabs su nye bar gnas pa gzigs sam/ bzhengs te der bzhud la klu'i sde thams cad</text></item>
<item><p>194a6</p><section>mdo sde</section><text>yongs su thar bar mdzod cig /des smras pa/ khyed deng shig /lha dang / klu dang / gnod sbyin brgya stong phrag mang po 'di dag nga'i mdun du 'khod nas tshangs pa'i gnas pa dmigs pa med pa yongs su 'dri bar byed de/ ngas de dag gi sems yongs su mgu bar</text></item>
<item><p>194a7</p><section>mdo sde</section><text>bya'o/ /de nas skar ma la dga' ba'i rkang pa gnyis la drang srong de dag thams cad mgo bos phyag 'tshal te/ lan gsum bskor ba byas nas rdzu 'phrul gyis dong ste drang srong thub pa'i gnas kyi gzhi rten du 'khod do/ /de nas de dag la klu de dag mgo bos phyag 'tshal</text></item>
<item><p>194b1</p><section>mdo sde</section><text>te 'di skad ces smras so/ /khyed bsod nams can shes rab dang ldan pa thabs thams cad kyi pha rol tu phyin pa drang srong chen po lags na bdag cag yongs su bskyab par gsol/ /btson ra'i 'jigs pa 'di las bdag cag yongs su dgrol bar gsol/ de nas</text></item>
<item><p>194b2</p><section>mdo sde</section><text>drang srong de dag gis 'di skad ces smras so/ /nged kyis ni khyed 'di nas yongs su grol bar byed par mi nus so/ /lag 'gro'i bdag po dag gangs kyi nub phyogs kyi ngos la drang srong thams cad kyi bla ma dbang che bar grags pa/ shes rab dang / thabs dang / gzi brjid</text></item>
<item><p>194b3</p><section>mdo sde</section><text>chen pos rgyas pa skar ma la dga' ba zhes bya ba yod de/ des khyed 'di nas yongs su grol bar byed par 'gyur ro/ /de la phyag 'tshol cig /de thos nas klu thams cad drang srong skar ma la dga' ba la thal mo rab tu sbyar ba byas nas dbyangs gcig gis 'o dod bos so/ /de</text></item>
<item><p>194b4</p><section>mdo sde</section><text>nas byang chub sems dpa' drang srong gi cha byad can drang srong skar ma la dga' bas lha dang / mi 'am ci dang / gnod sbyin brgya stong phrag mang pos mdun du bdar cing yongs su bskor te/ de nas rdzu 'phrul gyis chas nas drang srong thub pa'i gnas der yang phyin par gyur te/ de la</text></item>
<item><p>194b5</p><section>mdo sde</section><text>klu thams cad mgo bos phyag 'tshal te gus pa mchog skyes nas 'di skad ces smras so/ /gang bdag cag rang gi gnas su mchis nas dga' bar 'gyur bar bdag cag yongs su bskyab par gsol/ gnas 'di nas bdag cag yongs su dgrol bar gsol/ dus shes pa/</text></item>
<item><p>194b6</p><section>mdo sde</section><text>dus la blta ba drang srong chen po des kyang rkyen gyi dbang gis de dag la rgyu skar gyi gtam brtsams pa/ ji ltar thams cad thar 'gyur ba/ /de bzhin du ni bshad par bya/ /khyed la phan pa gzhan med kyis/ /mthar gyis su ni mnyan par gyis/ /'dir ni nab</text></item>
<item><p>194b7</p><section>mdo sde</section><text>so gang gnas pa/ /de ni dbyar zla tha / /de ni nyi ma lha yin zhing / /klu rnams kun dang 'brel pa yis/ /skar ma'i dpyad ni phongs pa dang / /snying por drang srong sbyor bas bstan/ /gza' dang rgyu skar skar ma rnams/ /nam mkha' la ni su yis bzhag /mkhas</text></item>
<item><p>195a1</p><section>mdo sde</section><text>pa rnams ni dga' bgyid pa/ /lo skor shes pa bshad du gsol/ /zla ba nyi ma rgyu skar dang / /gza' rnams 'gro ba ji ltar lags/ /zla ba rnams kyi dang por ni/ /rgyu skar gang zhig 'byung bar 'gyur/ /zla ba'i yud tsam gang zhig lags/ /</text></item>
<item><p>195a2</p><section>mdo sde</section><text>ni ci 'dra lags/ /lha ni ci lags rus ci lags/ /lci ba ci lags yang ba gang / /phan pa ci lags gnod pa ci/ /stobs ci bdag la myur du gsungs/ /gang gis su ni mtshan mo 'thob/ /nyi ma'i mdun na ci zhig lags/ /grib ma'i</text></item>
<item><p>195a3</p><section>mdo sde</section><text>gom pa du zhig tu/ /nyi ma 'khor bar bgyid pa lags/ /zla ba gang la lho phyogs su/ /nyi ma byang du ji ltar gnas/ /drang srong khyod la kun zhu na/ /bdag cag la ni kun ston cig /shes rab chen pos 'jig rten mkhas/ /skar la dga' bas de skad smras/ /</text></item>
<item><p>195a4</p><section>mdo sde</section><text>bskal pa bzang po zhugs pa na/ /sngon chad byung ba skye lags 'gro/ /dpal ldan grong khyer lnga len du/ /'dod pa spangs shing chos dang ldan/ /gtsang ma 'dod cing rab mkhas pa'i/ /mi rgyal 'byor ba chen po byung / /de yi btsun mo dam pa ni/ /'dod pa rnams la</text></item>
<item><p>195a5</p><section>mdo sde</section><text>'chums gyur nas/ /de tshe yul ni dben par yang / /gzu lums can dang lhan cig spyad/ /mngal ni smin par bya ba'i phyir/ /yang dang yang du spyad nas su/ /de tshe chos kyis sbrum par gyur/ /mi sdug pa yi khye'u zhig byung / /bung bu'i mgo la bong mgrin po/ /</text></item>
<item><p>195a6</p><section>mdo sde</section><text>bong rna po la bong gdong po/ /thams cad rtsub po ral pa can/ /mi yi lus ni phyed yod pa/ /de mthong 'jigs nas myur du ni/ /snam phyi sar ni de bor ro/ /reg tu mi rung mi gtsang ba/ /de phyir srin mo bong mos blangs/ /gangs kyi gnas su song nas su/ /</text></item>
<item><p>195a7</p><section>mdo sde</section><text>bu la chags pas gsos pa yin/ /bcud kyis len ni 'thungs pas na/ /de tshe lha dang lhan cig 'grogs/ /shes rab chen po skal ldan po/ /rab tu brtson ldan snying rje'i sems/ /gzi brjid chen po byams pa thob/ /sems can kun la phan byed pa'o/</text></item>
<item><p>195b1</p><section>mdo sde</section><text>lha yi tshogs kyang 'dus nas su/ /rnga bong la ni phyag 'tshal nas/ /de la yang ni snying brtse'i phyir/ /gangs kyi ri bo sprul pa byas/ /shing dang me tog 'bras bur ldan/ /dri zhim dga' bar byed pa ste/ /sna tshogs rtsi yis khebs pa la/ /bya rnams sna</text></item>
<item><p>195b2</p><section>mdo sde</section><text>tshogs rten pa yin/ /der ni drang srong rnga bong de/ /rnam par dben par rten nas su/ /lo ni drug khri tham par yang / /rkang pa gcig gis dka' thub gnas/ /brgya byin tshangs pas phyag byas te/ /lha rnams kun gyis mngon par bstod/ /gzugs rten</text></item>
<item><p>195b3</p><section>mdo sde</section><text>lha rnams thams cad dang / /der ni tshangs pa nye bar 'ongs/ /'dod rten lha rnams thams cad dang / /der ni brgya byin nye bar 'ongs/ /klu dang gnod sbyin grul bum dag /thams cad der ni nye bar lhags/ /'jig rten gang su mkhas pa ni/ /drang srong tshangs</text></item>
<item><p>195b4</p><section>mdo sde</section><text>par spyod pa rnams/ /'dod pa'i khams dang gzugs khams pa/ /thams cad der ni nye bar lhags/ /kun gyis drang srong rnga bong la/ /mchod pa rnam pa sna tshogs byas/ /btud nas thal mo sbyar byas te/ /brgya byin tshangs pas 'di skad smras/ /skal</text></item>
<item><p>195b5</p><section>mdo sde</section><text>ldan chen po kye khyod ni/ /ci phyir ded la mngon par dga'/ /re ba ci 'dra ci la bsams/ /ci 'dod pa ni smra bar gyis/ /drang srong rnga bong gis smras pa/ /gza' dang rgyu skar skar ma rnams/ /mkha' la ci 'drar byung gyur pa'i/ /sngon gyi bskal pa bdag gis</text></item>
<item><p>195b6</p><section>mdo sde</section><text>dran/ /nyin zhag du ni rgyu skar rnams/ /re re nas ni rgyu bar byed/ /tshe rabs kun tu rgyu skar gyi/ /yon tan las rnams rnam par shes/ /bskal pa bzang po 'di la ni/ /'di ni ci yang mi snang na/ /snying brtser gyis de khyod kyis ni/ /rgyu skar kun</text></item>
<item><p>195b7</p><section>mdo sde</section><text>zhog shig /ji ltar 'jig rten 'dir gnas bzhin/ /de yi las dang yon tan gsungs/ /yon tan rgya mtshos shod cig ces/ /lha yi tshogs rnams kun gyis smras/ /drang srong rnga bong gis smras pa/ /re zhig dang por smin drug ces/ /rgyu skar</text></item>
<item><p>196a1</p><section>mdo sde</section><text>dkyil 'khor thams cad la/ /nang gi dang por gzhag par bya/ /ji ltar smin drug bzhag pa bzhin/ /'di la su zhig dad pa 'bul/ /lha yi bu ni nyi ma yang / /skar ma drug po ston par byed/ /smin drug rgyu skar de dag ni/ /mkha' la rtag</text></item>
<item><p>196a2</p><section>mdo sde</section><text>tu rgyu bar shog /thams cad ldan pa'i 'khor dga' nas/ /me lha zhig ni sprul pa byas/ /gzi brjid chen po drang srong lha/ /me bzhin 'jug gis bus smras pa/ /bdag gi sring mo'i bu 'di dag /gling bzhi par ni gnas par shog /drang srong rnga bong slar</text></item>
<item><p>196a3</p><section>mdo sde</section><text>smras pa/ /dang por smin drug de dag yin/ /rgyu skar chu yi rus can ni/ /gnyis pa yang ni yin par bya/ /skye dgu'i bdag gis 'di skad smras/ /bdag gis bu lnga dbul lags te/ /rus ni drang srong chen po chu/ /rab tu brtson ldan snar ma lags/ /</text></item>
<item><p>196a4</p><section>mdo sde</section><text>chu yi rus kyi rgyu skar ni/ /snar ma'i ming gis gnyis pa lags/ /zla ba'i bu pho gsum po ni/ /ming ni mgo zhes bgyi ba lags/ /ba ra dwa dza'i rus su ni/ /mgo zhes bgyi ba bzhag pa lags/ /rab tu mi bzad lag ces bya/ /lha drag rnams kyis</text></item>
<item><p>196a5</p><section>mdo sde</section><text>bstan pa lags/ /ljang sngo'i bu yi bu rus su/ /de ni bzhi par bzhag pa lags/ /drang srong bcas pa'i lha tshogs kyis/ /nyi ma'i bu ni bstan lags te/ /nab so lags shing gnas 'jog rus/ /phur bu'i bu ni gsum lags te/ /lag gi bu</text></item>
<item><p>196a6</p><section>mdo sde</section><text>yi rus lags shing / /rgyal zhes bgyi bar de dag bshad/ /sa srung gi ni bu lnga po/ /brtul zhugs spyod pa mkhas pa rnams/ /mdza' bo'i bu yi rus lags te/ /de ltar de dag rgyu skar bdun/ /shar phyogs kha 'dzin rnams su bzhag /de yi las</text></item>
<item><p>196a7</p><section>mdo sde</section><text>dang dang / /sbyor ba kha 'dzin gzhung las bstan/ /ngas kyang yang ni khyed cag la/ /gling bzhi pa ni gnas byed cing / /las ni ci 'dra sgrub byed pa/ /mdor ni myur du bshad par bya/ /phur bu yi ni bu lnga po/ /byang grol brtul zhugs 'chang ba dag /</text></item>
<item><p>196b1</p><section>mdo sde</section><text>ser skya'i bu yi rus su ni/ /lho yi phyogs su ngas bzhag go/ /dbyangs can gyi ni bu gnyis po/ /ming gis kyang ni gre yin te/ /drang srong gau ta ma rus su ni/ /lho yi phyogs su ngas bzhag go/ /lha mo yi ni bu gnyis po/ /ming gis kyang ni dbo yin te/ /</text></item>
<item><p>196b2</p><section>mdo sde</section><text>kau Di n+ya yi rus su ni/ /lho phyogs kha 'dzin gsum pa bzhag /sdig pa yi ni bu bstan pa/ /drang srong kA tA'i bu yi rus/ /lhar bcas drang srong rnams kyis der/ /me bzhi zhes ni bya bar bzhag /dri za'i bu ni nag pa ste/ /kA tA'i bu yi rus yin no/ /</text></item>
<item><p>196b3</p><section>mdo sde</section><text>sa ri de ni ma yi bu/ /kA tA'i bu chen rus yin no/ /'dir ni sa ga dpal gyi bu/ /kA tA'i bu rgan rus yin te/ /drang srong rnams kyis rgyu skar bdun/ /lho phyogs kha 'dzin rnams su bzhag /mdza' bo'i bu yi bu bzhi po/ /drag po'i bu yi rus yin te/ /ming</text></item>
<item><p>196b4</p><section>mdo sde</section><text>gis lha mtshams zhes bya ba/ /nub phyogs su ni bzhag pa yin/ /dbang po yi ni bu gsum ste/ /zla ba kA tA'i bu yi rus/ /'jam pa'i las ni thams cad la/ /gnyis pa snron ni bzhag pa yin/ /sa yi lha mo'i bu gsum ste/ /snrubs ni lag pa'i</text></item>
<item><p>196b5</p><section>mdo sde</section><text>bu yi rus/ /rgyal ba'i lha mo'i bu bzhi ste/ /kA tA'i bu yi rus yin no/ /thams cad lha zhes bya ba bzhi/ /maud gal bu yi rus yin no/ /snrubs dang chu stod chu smad gnyis/ /rgyu skar gsum po bzhag pa yin/ /sred med bu yi bu gsum po/ /rgyu skar</text></item>
<item><p>196b6</p><section>mdo sde</section><text>rnams ni byi bzhin 'khod/ /khyab 'jug gi ni bu gsum ste/ /kA tA'i bu pho dpal gyi rus/ /de ltar de dag rgyu skar bdun/ /nub phyogs kyi ni kha 'dzin yin/ /nor lha'i bu ni mon gru ste/ /drang srong rna ba'i rus yin no/ /chu lha'i bu ni gcig pu ste/ /deb</text></item>
<item><p>196b7</p><section>mdo sde</section><text>rtse'i bu yi rus yin zhing / /sman ma sprul gyi lha mo yi/ /rgyu skar mon gre gnas pa yin/ /sdig pa yi ni bu gnyis te/ /khrums stod ces ni bya bar bshad/ /chu yi rna ba'i rus su ni/ /gsum pa 'di ni bzhag pa yin/ /lha yi drang srong chu lha'i bu/ /</text></item>
<item><p>197a1</p><section>mdo sde</section><text>khrums smad ces ni bya bar bshad/ /bra nye drang srong rus yin par/ /bzhi pa 'di ni bzhag pa yin/ /lha yi drang srong rgyal gyi bu/ /nam gru zhes bya de bstan te/ /drang srong dbang po'i rus su ni/ /lnga pa 'di ni bzhag pa yin/ /dri za'i rgyal po'i</text></item>
<item><p>197a2</p><section>mdo sde</section><text>bu gsum ste/ /lnga len bu yi rus yin zhing / /rgyu skar tha skar zhes bya ba/ /'jig rten mkhas pa rnams kyis bzhag /drag po'i bu ni gsum yin te/ /bra nye ngan spong rus yin no/ /rgyu skar bdun po de dag ni/ /byang phyogs kha 'dzin rnams su bzhag /</text></item>
<item><p>197a3</p><section>mdo sde</section><text>rgyu skar nyi shu rtsa brgyad po/ /kha 'dzin bzhir ni gzhung las bshad/ /gtor ma las dang yon tan rnams/ /mdor na nga yis bshad par bya/ /thams cad rab tu thal sbyar 'khod/ /lha dang shed las skyes rnams kyis/ /drang srong rnga bong la ni smras/ /mi dge</text></item>
<item><p>197a4</p><section>mdo sde</section><text>sngon du 'gro ba'i las/ /gang byas khyod ni mi sdug skyes/ /gang du thams cad myur zad 'gyur/ /'di ni lha dang mi rnams dang / /drang srong dag ni zhi ba rnams/ /thams cad gzugs ni bzang por gyur/ /rigs dang snyan ldan de dag kun/ /drang srong rnga bong</text></item>
<item><p>197a5</p><section>mdo sde</section><text>de la ni/ /brgya byin lhan cig 'khod nas su/ /'khor kun rangs te thal sbyar gyur/ /bsam pa gcig tu smras pa ni/ /nam mkha' 'di la rgyu skar ni/ /gang zhig dang por rgyu bar byed/ /kha zas su ni ci za shod/ /mi rnams kyi ni las ci sgrub/ /yun ni ji srid</text></item>
<item><p>197a6</p><section>mdo sde</section><text>rgyu bar byed/ /drang srong de dag thams cad la/ /rnga bong gis ni ji skad smras/ /ji ltar nga yis brjod pa bzhin/ /'dir ni khyed kyis dad pa phul/ /rgyu skar 'di la ngas mchog phyin/ /de ni khyod la brjod par bya/ /shes pa nga bdag bzhin/ /gling</text></item>
<item><p>197a7</p><section>mdo sde</section><text>bzhi'i sems can phan pa'i phyir/ /lo skor yang ni shes par bya/ /dang por nyi ma gang yin pa/ /ngas byas pa ni nga yi mig /bu drug g.yo can sems rangs pa/ /de ni nga yis dang por brjod/ /de yi phyir na smin drug ni/ /rgyu skar tshogs ni thams cad du/ /</text></item>
<item><p>197b1</p><section>mdo sde</section><text>nang gi gtso bor 'gyur bar shog /zla ba nya dang nyi ma yi/ /nyin mtshan de dag mnyam par gnas/ /mtshan mo gzhan ni mun khyab dang / /chu lha yang ni gnas par 'gyur/ /'gro ba bzod pa bgrang ba dang / /bra nye gnas bzhin 'di ltar bshad/ /mon</text></item>
<item><p>197b2</p><section>mdo sde</section><text>sran bcu drug brgyar bsgyur te/ /skyes bu dang ni brgyad pa gcig /brgyad pa phrag ni bcu drug la/ /cha ni gcig tu 'gyur ba yin/ /cha ni drug cu tham pa la/ /yud tsam cig ni de yin no/ /de tsam yud tsam sum cu la/ /'dir ni 'jig rten gnas pa</text></item>
<item><p>197b3</p><section>mdo sde</section><text>yin/ /ri rab g.yas nas bskor ba'i tshe/ /yud tsam sum cus 'gro bar byed/ /'dir ni mon sran tshod ma za/ /bya ba nyung ngu bsgrub par gyis/ /rgyal po nad pas 'gro ba kun/ /zhag bcu tham pa thar bar gyis/ /rtag tu dad pas mtshon chas bsrungs/ /</text></item>
<item><p>197b4</p><section>mdo sde</section><text>mchog sbyin khyod kyis bu skye gang / /tshor ba dbang po thul ba dang / /chos kyi blo gros nab so la/ /mngal du nying mtshams sbyor bar 'gyur/ /'dir ni gre la bya ba mang / /chu smad bra nye gsum pa yin/ /me bzhi snar ma gro bzhin ni/ /nor rgud byed par 'gyur</text></item>
<item><p>197b5</p><section>mdo sde</section><text>ba yin/ /snrubs dang skag dang nam gru ni/ /lam dag gi ni rgyu skar yin/ /khrums stod dang ni snron dang ni/ /rgyal dang yang ni khrums smad ni/ /phun sum tshogs par byed pa yin/ /mchu dang chu stod tha skar dang / /mon gru dang ni smin drug dang / /dbo zhes</text></item>
<item><p>197b6</p><section>mdo sde</section><text>bya ba dag gis ni/ /bde ba sgrub par byed pa yin/ /'dir ni mgo dang nag pa dang / /mon gru dang ni mon gre dang / /sa ri lag ni rnam drug gis/ /grogs po dang ni grogs mchog 'gyur/ /lha yi dbang pos 'di skad smras/ /snron gyi tshe na tshes gnyis la/ /</text></item>
<item><p>197b7</p><section>mdo sde</section><text>yud tsam sum cur mi zad par/ /bya phyir mkha' la khyod gnas kyis/ /khyod kyis kyang ni la phug dang / /bu ram zas la gnas par gyis/ /nad pa zhag ni bcu gsum khrol/ /da ltar skye dgu skye ba med/ /shin tu tshul 'chal snying rje spangs/ /mchod sbyin</text></item>
<item><p>198a1</p><section>mdo sde</section><text>dang ni skye ba dang / /snron la skye tshe rtag tu ni/ /mngal du mtshams sbyor bsrung bar gyis/ /nag pa dang ni mon gru dang / /mgo la grags pa mang du byed/ /byi bzhin dang ni gre dang dbo/ /las dag gi ni rgyu skar yin/ /khrums stod dang ni khrums smad</text></item>
<item><p>198a2</p><section>mdo sde</section><text>ni/ /rgud byed chu dang chu stod dang / /tha skar phun sum tshogs par byed/ /snrubs dang skag dang nam gru dang / /mon gre me bzhi snar ma ni/ /bde ba sgrub par byed pa yin/ /bra nye dang ni gre dang ni/ /chu smad mdza' bo'i mchog tu 'gyur/ /khrums stod dang ni sa ri dang / /</text></item>
<item><p>198a3</p><section>mdo sde</section><text>mon gru dang ni nab so dang / /sa ga dang ni lag kyang ni/ /'dir ni rnam pa drug tu 'gyur/ /lha yi drang srong des gsob kyis/ /snrubs bshad pa na tshes gsum la/ /yud tsam sum cur nam mkha' la/ /bya ba che chung khyod gnas kyis/ /zas ni 'bras bu la phug dang / /</text></item>
<item><p>198a4</p><section>mdo sde</section><text>bdug pa dang ni me tog ste/ /zhag ni sum cur bdag nyid kyis/ /nad pa yang ni thar bar byed/ /gang zhig spyod par byed pas ni/ /skye dgu mi skye nor dang 'bru/ /skal ldan skyes bu'i rnam pa dang / /sa la las ni byed par 'gyur/ /mgo la mngal du mtshams sbyor</text></item>
<item><p>198a5</p><section>mdo sde</section><text>ba/ /rta dang yang ni rnga mo dang / /glang po che dang khyu mchog dang / /dred dang bcas pa'i rnam par 'gyur/ /chu stod dang ni gre dang ni/ /bra nye dang ni gsum pa ste/ /'jig pa'i rgyur 'gyur skag dang snrubs/ /de la 'phel bar byed par 'gyur/ /nam gru bgrang dang mnyam 'gyur</text></item>
<item><p>198a6</p><section>mdo sde</section><text>te/ /mon gru las kyi rgyu skar yin/ /khrums stod ces ni bya ba yang / /de la rgud par byed par 'gyur/ /lha mtshams nab so gsum pa yin/ /lag ni de la rgud byed 'gyur/ /sa ga dang ni mon gre yang / /gsum pa zhes ni bya ba yin/ /tha skar de la sgrub par</text></item>
<item><p>198a7</p><section>mdo sde</section><text>'gyur/ /chu stod zla ba gnyis pa ste/ /snron dang rgyal zhes bya ba yang / /de la bde bar byed par 'gyur/ /khrums smad ces ni bya ba ni/ /grogs dang grogs po mchog tu 'gyur/ /drug po 'di dag lag dang ni/ /gro bzhin snar ma gsum pa yin/ /smin drug</text></item>
<item><p>198b1</p><section>mdo sde</section><text>ces ni bya ba yang / /byi bzhin dang ni dbo yin no/ /'dir ni khron pa sa rir gyur/ /me lha yin te sa gas bshad/ /gling bzhir tshes ni lnga la/ /khyod spyod yud tsam bzhi bcu lngas/ /'gro bar byed cing bya ba ni/ /chen po mi zad pa yis gnas/ /zhag ni lnga</text></item>
<item><p>198b2</p><section>mdo sde</section><text>tham par yang / /nad pa yang ni thar bar gyis/ /su zhig kyang ni khyod kyi bur/ /dag par rjes su skye 'gyur ba/ /gzi brjid dang ni dpal dang ni/ /longs spyod dga' ba 'bar bar 'gyur/ /bud med brnab sems shin tu srungs/ /de skye'i rgyu skar lag yin</text></item>
<item><p>198b3</p><section>mdo sde</section><text>no/ /de'i las rgyu skar mon gre yin/ /mchu dang tha skar chu stod rgyu/ /smin drug ces ni bya ba la/ /de ni 'chi bar 'gyur ba yin/ /byi bzhin dang ni dbo yang ni/ /'dir ni rgud par byed pa yin/ /khrums stod dang ni snron dang ni/ /nab so yang ni gsum pa ste/ /</text></item>
<item><p>198b4</p><section>mdo sde</section><text>lha mtshams zhes ni bya bar yang / /de ni phun sum tshogs byed yin/ /nab so khrums stod snrubs dang ni/ /nam gru skag ni bde byed yin/ /gre dang yang ni chu smad dang / /gsum pa bra nye sgrub pa yin/ /mdza' bo dang ni mdza' mchog tu/ /de dag der ni 'gyur ba</text></item>
<item><p>198b5</p><section>mdo sde</section><text>yin/ /nag pa snar ma mon gru bzhin/ /mgo gnyis me bzhi gro bzhin yang / /'dir ni de bdun lho phyogs kyi/ /kha 'dzin phrugs zhes bya ba yin// //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po bcu</text></item>
<item><p>198b6</p><section>mdo sde</section><text>pa/ mdza' bshes kyi ni lha mo yis/ /yar gyi ngo yi tshes gcig la/ /'gro bar byed pa'i / /lha mtshams la ni smras pa yin/ /bra nye tshes ni lnga yi/ /nyin par yang ni yud tsam yin/ /mtshan mo yang ni de tsam ste/ /nyin mtshan gcig la</text></item>
<item><p>198b7</p><section>mdo sde</section><text>bra nye yin/ /chu yi lha mo de yang ni/ /nyin dang mtshan du mnyam pa ste/ /yud tsam sum cu tham pa yin/ /de yi longs spyod thang cig shog /rgyal po legs brtan snying rje spangs/ /'thun par yul 'khor skyong ba bzhin/ /de bzhin du ni mi zad pa'i/ /bra</text></item>
<item><p>199a1</p><section>mdo sde</section><text>nye yang ni 'gro bar shog /'dzam gling 'di la ston par shog /de bzhin khyed cag thams cad kyis/ /de la dmod pa bor bar gyis/ /de bzhin 'gro la bstan par gyis/ /kun gyis smras pa/ de bzhin rtag tu gyur par shog /mi zad pa yi bya</text></item>
<item><p>199a2</p><section>mdo sde</section><text>ba gyis/ /khyod kyis spyod pas gang skye ba/ /mi yi thu bo mi bzad 'gyur/ /de yi mngal 'jug chu stod yin/ /bra nye la ni skyes pa'i mi/ /'chi ba'i tshe na lha mtshams dang / /khrums stod ces ni bya ba yin/ /'di la mkhas pas brtag bya ste/ /sa ri</text></item>
<item><p>199a3</p><section>mdo sde</section><text>mon gru ma yin gzhi/ /dmag 'gro rtsod pa'i gnas dag gis/ /bya spang spu gri'i las mi bya/ /snar ma me bzhi byi bzhin ni/ /rgud byed dgra rnams khyod kyis gzhom/ /khyod kyis las ni che chung kun/ /gre yi tshe na bya bar gyis/ /chu smad dang ni dbo yang ni/ /</text></item>
<item><p>199a4</p><section>mdo sde</section><text>phun sum tshogs pa byed par byed/ /sman rnams brten bya sbyin dang dul/ /gos dang rgyan gyi bya ba'ang brjod/ /mgo dang nag pa zhes bya dang / /gro bzhin mchu ni bde bar byed/ /sa ga nab so mon gre ste/ /de dag lam 'jug sgrub pa yin/ /skag dang snrubs zhes bya ba</text></item>
<item><p>199a5</p><section>mdo sde</section><text>dang / /tha skar dang ni mchu dang gre/ /grogs po mchog tu 'gyur ba yin/ /bsgrub tu mi rung las kyang gyis/ /'di tshe khri bzhon gos dang mal/ /mdza' bo rnams la'ang brtsam par bya/ /nyi ma'i bu ni mig dmar te/ /drang srong chen po der dpang btsugs/ /bcu</text></item>
<item><p>199a6</p><section>mdo sde</section><text>gnyis khyim dus gnas de nas/ /der yod las 'thun grib gom drug /der ni dus kyang mnyam pa yin/ /nyin dang mtshan kyang mtshungs pa yin/ /de yod tha skar mtshan mo gang / /lha mtshams nyin par gnas pa na/ /khyod kyis nga ni spang bar gyis/ /mkha'</text></item>
<item><p>199a7</p><section>mdo sde</section><text>la spyod cing khyod kyis ston/ /gling bzhi pa ni mgu bya'i phyir/ /'di ni ji ltar lhags pa bzhin/ /ngas 'dir gang zhig yang dag brjod/ /lha yi drang srong kun dga' gyur/ /de bzhin khyod ni kun du song / /smin drug de bzhin me yi lha/ /bdag nyid gling bzhi der</text></item>
<item><p>199b1</p><section>mdo sde</section><text>gnas shing / /khyod kyis me bzhin myur bya gyis/ /yud tsam sum cur tshal du song / /der gang mi yi zas 'byung ba/ /dam pa'i grags dang longs spyod kyang / /zla nya khyod 'dir yang legs rdzogs/ /de ltar nga yis thob pa yin/ /zhag bzhi tham par</text></item>
<item><p>199b2</p><section>mdo sde</section><text>nad pa ni/ /myur ba kho nar thar bar gyis/ /mngal du 'jug pa me bzhi bsrungs/ /chu stod 'chi bar byed pa yin/ /skag khrums stod smad nab so dang / /mon gre 'phel bar byed pa yin/ /khyod kyis bya ba 'di spongs shig /dmag dang rtsod pa'i gnas 'gro</text></item>
<item><p>199b3</p><section>mdo sde</section><text>dang / /spu gri yi ni las rnams so/ /gro bzhin dang ni nag pa dang / /mgo ni rgud par byed pa yin/ /lag dang dbo ni 'dir 'joms byed/ /byed pa'i bya ba 'di gyis shig /che dang chung ba gang ci yang / /snar mas phun sum tshogs par byed/ /byi bzhin</text></item>
<item><p>199b4</p><section>mdo sde</section><text>dang ni nag par bcas/ /der ni bya ba gang rtsi dang / /gom pa sbyin pa gos dang mal/ /der ni rgyan gyis brgyan par bya/ /lag ni bde bar byed pa ste/ /mon gru dang ni sa ri yang / /gsum po dag ni de dag yin/ /lam du 'jug pa'ang de dag yin/ /rgyal</text></item>
<item><p>199b5</p><section>mdo sde</section><text>dang lha mtshams khrums stod ni/ /las dag sgrub par byed pa yin/ /mchu snrubs skag dang khrums smad dang / /de dang de rnams drag byed grogs/ /skal bzang bag ma gtong dang bzhon/ /mal yang der ni de bya ste/ /khyim dang dus zhes bya ba dang / /gza'</text></item>
<item><p>199b6</p><section>mdo sde</section><text>rnams bdag gis brjod pa yin/ /de ltar bdag gis dus kun brjod/ /khyod ci drang srong lha mi dga'/ /bdag gis byed de bshad pa bzhin/ /lha dbang drang srong 'khor dang bcas/ /mi yis thal sbyar 'di skad smras/ /'byung po kun la phan pa khyod/ /'gro</text></item>
<item><p>199b7</p><section>mdo sde</section><text>ba la ni skyob pa khyod/ /de ltar shes mnyam ji bzhin khyod/ /yang smras pa/ rnga bong can gyi drang srong ste/ /snar ma chu yi rigs kyang yin/ /chu yi lha mo khyod yin na/ /gsum par yang ni 'gro bar gyis/ /byed pa chung dang 'bring yin zhing / /bzhi bcu rtsa lnga tham</text></item>
<item><p>200a1</p><section>mdo sde</section><text>pa yin/ /yud tsam du ni khyod kyis 'gro/ /dug dang sha ni zas yin no/ /khyod la spyod par byed pa yis/ /gang dag mi rnams skye 'gyur ba/ /de dag phyug cing chos dang ldan/ /zhag lnga nad pa myur du gsos/ /de 'dir khyod kyis bstan par gyis/ /</text></item>
<item><p>200a2</p><section>mdo sde</section><text>byi bzhin nam grus mngal du 'jug /'chi ba snrubs dang mchu bzhin te/ /rgyal dang lha mtshams khrums stod 'phel/ /dmag 'gro bag ma gtong ba yi/ /gnas nas 'gro bar byed pa dang / /nyo tshong dang ni bzo byed pa/ /de 'dra ba yi bya ba spongs/ /sa ri mon</text></item>
<item><p>200a3</p><section>mdo sde</section><text>gru de dag 'dir/ /rgud byed dgra 'dir gzhom par bya/ /me bzhi las kyi rgyu skar yin/ /che chung thams cad 'dir gyis shig /mgo dang nag pa gro bzhin te/ /de dag phun sum tshogs par byed/ /rtsi byed na yang de dag sten/ /der byin gos rgyan sna tshogs sgrogs/ /</text></item>
<item><p>200a4</p><section>mdo sde</section><text>nab so dang ni sa ga dang / /mon gre bde bar byed pa ste/ /de dag la ni lam du 'jug /snron ni sgrub pa byed pa yin/ /skag ces bya ba khrums smad ni/ /drag po'i las dag byed pa yin/ /chu stod chu smad tha skar dang / /bra nye khrums stod khrums smad mdza'/ /</text></item>
<item><p>200a5</p><section>mdo sde</section><text>dbos ni skal ba bzang po sbyin/ /brtson pa dang ni bzhon pa dang / /mal dang khri ni bsham pa yang / /'di la bya ba de 'jug go/ /yang smras pa/ 'gro ba bzhi dang ldan par ni/ /mgo la khyod ni gnas par 'gyur/ /mi yi las bya myur du sgrubs/ /yud tsam</text></item>
<item><p>200a6</p><section>mdo sde</section><text>sum cur 'gro bar gyis/ /zhag brgyad nad pa myur du gsos/ /khyod zas tshon sha zla ba'i lha/ /der ni skyes dgu gang dag skye/ /dpa' zhing 'byor bar 'gyur ba yin/ /khyab 'jug bden 'di shin tu bsrungs/ /de byed ji bzhin nga yis bshad/ /gro bzhin tha skar</text></item>
<item><p>200a7</p><section>mdo sde</section><text>mngal du 'jug /mchu gnyis gre dbo 'chi bar byed/ /snron gyi tshe ni bya ba 'phel/ /skag dang gzhan bcas thob par byed/ /lam ring rtsod dang gnas nas 'gro/ /bya ba de 'dra spang bar gyis/ /nab so rgud par byed pa ste/ /mon gre sa ga bzhin du shes/ /gsang</text></item>
<item><p>200b1</p><section>mdo sde</section><text>ba'i gnas bzhin brtsam par gyis/ /g.yo dmangs kyis 'joms par byed/ /nag pa las kyi rgyu skar te/ /'di la che chung thams cad rtsom/ /lag ni phun sum tshogs par byed/ /mon gru sa ri gzhan thob byed/ /'dir ni sman dang sbyin 'dul</text></item>
<item><p>200b2</p><section>mdo sde</section><text>bzhon/ /rgyan dang gos kyang thob par byed/ /rgyal dang lha mtshams khrums stod bde/ /de dag lam du shin tu 'phrod/ /snrubs dang nam gru mchu sgrub byed/ /'di la gtum po'i las kyang bya/ /me bzhi dgra zin bra nye dang / /snar ma dbyer med chu gnyis</text></item>
<item><p>200b3</p><section>mdo sde</section><text>bzhin/ /skal bzang bag ma gtong dang bzhon/ /mal kun 'dir ni byed du chug /lag lha drag mos de tshe smras/ /tshes lnga la ni khyod gnas te/ /yud tsam bco lnga khyod 'gro byed/ /khyod kyi zas ni mar sar te/ /drag cing mi bzad sdang byed sgrub/ /nad</text></item>
<item><p>200b4</p><section>mdo sde</section><text>pa yang ni zhag bcu yin/ /khyod la spyad pas mi gang skye/ /srid pa gsum du mi zad 'gyur/ /nor tshol byed cing chom pos 'chi/ /khyod kyi sbyor bas de yin no/ /mon gru snrubs la mngal du 'jug /chu dang nam grus 'phel bar 'gyur/ /dbo yi tshe na 'chi</text></item>
<item><p>200b5</p><section>mdo sde</section><text>bar byed/ /chu gnyis bra nye ji bzhin no/ /skye dang 'jig dang 'phel ba yi/ /byed pa de ni spong bar gyis/ /lha mtshams dang ni khrums stod der/ /byed pa bstan nas rgud par byed/ /sa ri las kyi rgyu skar yin/ /byed pa chung ngu thams cad 'jug /sa ga dang ni</text></item>
<item><p>200b6</p><section>mdo sde</section><text>mon gre dang / /nab so phun sum tshogs par byed/ /khrums smad par ni bde byed yin/ /snron dang skag ni lam na mnyam/ /gre ni sgrub par byed pa ste/ /chu stod tha skar gsum pa yin/ /me bzhi'i bar gzhan grogs mchog ste/ /smin drug nag pa gro bzhin</text></item>
<item><p>200b7</p><section>mdo sde</section><text>dang / /byi bzhin bag ma gtong dang bzhon/ /mal dang skal ba bzang por sgrub/ /nyi ma'i lha mo nab sos smras/ /tshes drug la yang gnas par 'gyur/ /sbrul sha khyod kyi zas su shog /las kyang drag por bya bar gyis/ /yud tsam bzhi bcu rtsa lngar 'gro/ /</text></item>
<item><p>201a1</p><section>mdo sde</section><text>'dir ni nad pa zhag brgyad yin/ /khyod spyad su yang mi nang skye/ /zhing pa longs spyod ldan par 'gyur/ /rta dang glang chen zad par 'gro/ /nab sos mngal du 'jug par 'gyur/ /'di ni mon gre'i zas yin te/ /smin drug la ni 'chi bar byed/ /</text></item>
<item><p>201a2</p><section>mdo sde</section><text>khrums smad rgud par byed pa yin/ /skag snron las kyi rgyu skar yin/ /sa ga brtul zhugs bstan pa yin/ /rgyal yang phun sum tshogs par byed/ /lag dang lha mtshams zhes bya dang / /khrums stod kyang ni bde bar byed/ /mchu dang nam gru bzhin du ste/ /</text></item>
<item><p>201a3</p><section>mdo sde</section><text>de dag lam du zhugs na bzang / /bra nye chu smad gre dang dbo/ /sgrub byed nag pa gro bzhin dang / /sa ri snar ma mgo mon gru/ /mi yi nang khyod grogs mchog 'gyur/ /rgyal 'dir lha mo phur bu khyod/ /tshes bdun gnas khyod yud sum cu/ /'gro byed bu ram sbrang rtsi</text></item>
<item><p>201a4</p><section>mdo sde</section><text>zas/ /chos ldan byed chud myur du sgrub/ /nad kyang zhag lnga kho na ste/ /khyod spyad su yang mi nang skye/ /tshul dga' chos smras mdun 'don blon/ /zhing ring bag gtong de dag 'jig /khrums stod dang ni lha mtshams la/ /mngal du 'jug par byed pa ste/ /</text></item>
<item><p>201a5</p><section>mdo sde</section><text>dbo dang yang ni tha skar dang / /chu smad la ni 'phel bar byed/ /snar ma nag pa gro bzhin 'chi/ /gsum po de dag shes par gyis/ /mchu snrubs nam gru de dag gsum/ /rgud byed mkhas pas shes par gyis/ /lha mtshams byed pa thams cad la/ /las</text></item>
<item><p>201a6</p><section>mdo sde</section><text>dag gi ni rgyu skar te/ /mkhas pas shes pa kho nar gyis/ /snron ni phun sum tshogs par byed/ /khrums smad skag gis thob byed gre/ /chu stod tha skar gsum po bde/ /me bzhi sgrub min drug dbyer med/ /de bzhin mkhas pas gsum shes gyis/ /sa ri</text></item>
<item><p>201a7</p><section>mdo sde</section><text>grogs dang grogs mchog ste/ /mgo dang lag dang mon gru bzhin/ /sa ga dang ni mon gre yang / /don ni 'bras bur bcas pa yin/ /sbrul gyi lha mo skag 'dir smra/ /tshes brgyad la ni khyod gnas kyis/ /yud tsam bco lngas khyod 'gro byed/ /god</text></item>
<item><p>201b1</p><section>mdo sde</section><text>pa'i sha ni zas yin no/ /'gro ba'i nang du gshin rje yi/ /byed pa mi zad khyod gnas kyis/ /nyin der khyod spyod su mir skye/ /khro zhing sdig pa can du 'gyur/ /shin tu mi sdug tshul khrims nyams/ /chos gos gding ba zad 'gyur zhing / /khrums smad ces</text></item>
<item><p>201b2</p><section>mdo sde</section><text>bya rab mchog la/ /mngal du 'jug pa ston par byed/ /me bzhi smin drug 'chi bar byed/ /mgo snrubs gre ni ro myangs pas/ /rgud byed chu stod tha skar dang / /snron ni las kyi rgyu skar yin/ /snrubs dang nam gru mchu zhes pa/ /gsum po phun sum tshogs par</text></item>
<item><p>201b3</p><section>mdo sde</section><text>byed/ /bra nye bde byed gro dbo dang / /gro bzhin mchu gnyis khyod thos sgrub/ /nag pa snar ma mchu gnyis dang / /mon gre lha mtshams sa ga dang / /lag dang nab so de dag grogs/ /khrums stod kyang ni de bzhin no/ /gshin rje'i lha mos smras/ /</text></item>
<item><p>201b4</p><section>mdo sde</section><text>tshes dgu la ni khyod gnas shing / /yud tsam sum cur nyin mtshan du/ /til gyi sbyar thug zas yin no/ /sems can byed pa chung 'bring sgrubs/ /zhag brgyad tham par nad pa sos/ /gang ma'i bra nye su mir skye/ /bsod nams byed par bshad pa yin/ /</text></item>
<item><p>201b5</p><section>mdo sde</section><text>srog shin tu yun bsrungs/ /snrubs ni las kyi rgyu skar yin/ /'dir yang nam grus mngal du 'jug /sa ga la yang 'chi bar byed/ /lag ces bya ba kho na dang / /mon gre yang ni gsum pa yin/ /snar ma dang ni nag pa dang / /gsum pa gro bzhin 'dir</text></item>
<item><p>201b6</p><section>mdo sde</section><text>dga' byed/ /dbo dang bra nye rgud byed yin/ /chu smad phun sum tshogs par byed/ /tha skar dang ni gre dang ni/ /mchu gnyis 'phel bar byed pa yin/ /gsum po de dag shes par gyis/ /me bzhi dang ni byi bzhin dang / /smin drug kyang ni bde bar byed/ /sa ri de la</text></item>
<item><p>201b7</p><section>mdo sde</section><text>sgrub pa yin/ /mgo gnyis dang ni mon gru bcas/ /de gsum rje grogs shes par gyis/ /snron rgyal lha mtshams chu stod dang / /nab so lhag par zla ba'ang yin/ /skal ldan lha mo gre yis smras/ /tshes bcu la ni khyod gnas shig /bil ba mar sar zas yin</text></item>
<item><p>202a1</p><section>mdo sde</section><text>te/ /yud tsam sum cur khyod kyis 'gro/ /'gro 'dir bya ba chung ngu sgrubs/ /zhag bdun nad pa khyod spyod pas/ /su zhig mir skye dri dga' 'dod/ /gos dang rgyan dag 'dod pa yin/ /bye brag phyed rnams su srung ba/ /tha skar la ni mngal 'jug</text></item>
<item><p>202a2</p><section>mdo sde</section><text>'gyur/ /nab sos 'chi mgo zin ro myang / /'phel byed smin drug rgud par byed/ /me bzhi'ang mkhas pas mngon shes gyis/ /gre zhes bya dang bra nye dang / /chu smad ces ni bya ba gsum/ /phun sum tshogs byed shes par gyis/ /'di ni sa ga mon gre yang / /</text></item>
<item><p>202a3</p><section>mdo sde</section><text>sgrub yin lag la'ang bde ba ste/ /snar ma nag pa gro bzhin nyin/ /mkhas pas grogs gnyis shes par gyis/ /rnam pa drug tu 'gyur ba ni/ /skag dang nam gru rgyal dag dang / /snrubs dang snron zhes bya ba dang / /khrums gnyis gang yin 'dir yin</text></item>
<item><p>202a4</p><section>mdo sde</section><text>no/ /lhag par yang ni de bzhin du/ /thams cad kyang ni bgrang bar gyis/ /mkhas pa blo gros ldan pa yis/ /rang gi thams cad shes par gyis/ /gre dbo nyi ma'i lha mos smras/ /tshes ni bcu gcig khyod gnas kyis/ /yud tsam bzhi bcu rtsa lnga yis/ /</text></item>
<item><p>202a5</p><section>mdo sde</section><text>khyod ni rnam par grol bar gyis/ /mgo yis las ni chung ngus kyang / /sa bon thob cing bskyed bya ste/ /zhag bcur nad pa zhi bar gyis/ /khyod spyad skye dgu gang 'byung ba/ /blun zhing bsnyen gnas gnas pa dang / /sbyin bral 'gro la sdang mi sdug /dug gis</text></item>
<item><p>202a6</p><section>mdo sde</section><text>'chi bar 'gyur ba ste/ /de yi mngal 'jug bra nye shog /nam gru mon gre 'phel bar byed/ /lag ces bya dang sa ga dang / /snron zhes bya ba gsum pa ste/ /de dag 'chi bar byed pa yin/ /khrums smad dang ni rgyal yang 'dir/ /rgud byed yin par shes par gyis/ /</text></item>
<item><p>202a7</p><section>mdo sde</section><text>snar ma dang ni chu smad kyang / /de'i las rgyu skar shes par gyis/ /me bzhi'ang phun sum tshogs byed cing / /byi bzhin dang ni smin drug kyang / /bde bar byed pa'i gnas yin te/ /mon gru dang ni mgo sgrub byed/ /nab so khrums stod lha mtshams 'dir/ /mkhas pa</text></item>
<item><p>202b1</p><section>mdo sde</section><text>bzhin du'ang shes par gyis/ /grogs dang grogs mchog tha skar te/ /mchu dang nam gru skag dang bcas/ /snrubs dang khrums stod ces bya ba/ /drug po de dag nam mkha' la/ /nyi ma'i lha mo lhan cig par/ /mkhas pa yis ni shes par gyis/ /bcu</text></item>
<item><p>202b2</p><section>mdo sde</section><text>gnyis khru myur rgyal byed mkha'i/ /dpal las bya bar myur mi bzad/ /yud tsam sum cur 'gro bar gyis/ /sems can rnams la phan par byin/ /e ma khyod zas lham mchu gsher/ /zhag lnga nad pa myur du gsos/ /der gnas skye dgu gang skye ba/ /</text></item>
<item><p>202b3</p><section>mdo sde</section><text>dbang phyug gtso bo nor ldan yin/ /chom rkun rnams ni 'dul byed mchog /sbyin dang dul bar byed pa yin/ /mchog sbyin rnam pa sna tshogs kyi/ /mchod sbyin byed par 'gyur ba yin/ /byang chub kyi ni yan lag bdun/ /go 'phang srung bar byed pas na/ /</text></item>
<item><p>202b4</p><section>mdo sde</section><text>de yi grags pa mngal 'jug kyang / /skag ces bya ba kho na yin/ /lha mtshams 'chi bar byed pa ste/ /de yi 'phel byed nab so yin/ /khrums stod ces ni bya ba yang / /las kyi rgyu skar dbyer med pa'o/ /sa ri mon gru 'dir rgud byed/ /'dir ni</text></item>
<item><p>202b5</p><section>mdo sde</section><text>mgo yang gsum pa yin/ /phun sum tshogs byed 'dir gro bzhin/ /sa ri snar ma'ang gsum pa yin/ /mon gre bde bar byed pa ste/ /'dir ni sa ga lag gsum pa/ /snron dang rgyal yang sgrub pa ste/ /'dir ni khrums smad gsum pa'ang yin/ /grogs dang</text></item>
<item><p>202b6</p><section>mdo sde</section><text>grogs mchog 'di drug ste/ /chu stod mchu dang tha skar dang / /chu smad ces ni bya ba dang / /gre dang bra nye 'chi bar byed/ /dga' byed lha mo nag pas smras/ /khyod mkha' myur song yud sum cur/ /mi bzad las byed myur gnas shig /yan lag rmas pa'ang khyod</text></item>
<item><p>202b7</p><section>mdo sde</section><text>kyis bza'/ /zhag drug nad pa myur du gsos/ /khyod la gnas pas skye dgu skye/ /glu dang rol mo'i sgra mkhas 'gyur/ /sbyin dga' 'dod spyod mkhas la sdug /snar ma de yi mngal 'jug yin/ /tha skar zhes ni bya ba dang / /mchu ni 'chi bar byed pa ste/ /chu stod ces</text></item>
<item><p>203a1</p><section>mdo sde</section><text>bya gsum pa'ang yin/ /khrums smad 'phel bar byed pa ste/ /snron dang rgyal ni gsum pa'ang yin/ /de yi las kyi rgyu skar ni/ /gro bzhin yin gyi bgrang bar gyis/ /'dir ni mon gre rgud par byed/ /sa ga 'dir lag gsum pa'ang yin/ /mgo</text></item>
<item><p>203a2</p><section>mdo sde</section><text>ni phun sum tshogs byed 'dir/ /sa ri mon gru gsum pa'ang yin/ /'dir yang lha mtshams bde bar byed/ /mgo zhes kyang ni bya ba dang / /khrums stod ces ni bya ba dang / /skag kyang 'dir ni sgrub pa yin/ /grogs dang grogs mchog snrubs nam gru/ /'dir</text></item>
<item><p>203a3</p><section>mdo sde</section><text>drug chu smad smin drug dang / /bra nye dang ni dbo dang yang / /sa bon gre dang sa ri ste/ /pha mas 'dir smras gling bzhi bar/ /mkha' la khyod song tshes bcu bzhir/ /khyod spyod 'gro ba'i gling bzhi bar/ /lnga yud drag byos khyod song shig /me tog nas shin zas yin te/ /</text></item>
<item><p>203a4</p><section>mdo sde</section><text>zhag lngar nad pa myur du gsos/ /khyod spyad skye dgu su skye ba/ /rtsis pa 'byor rnyed khro bar 'gyur/ /'dir ni rgyu skar khro sdang g.yo/ /snar ma me bzhi rgud par byed/ /'dir ni smin drug byi bzhin dang / /gsum pa dbo ni phun sum tshogs/ /sa ga dang ni nab so</text></item>
<item><p>203a5</p><section>mdo sde</section><text>dang / /gsum pa khrums stod sgrub pa yin/ /'dir bde nag pa mgo mon gru/ /rnam pa drug ni mdza' bo yin/ /nam gru snron mdza' tha skar dang / /mchu snrubs de dag mchog tu mdza'/ /byi bzhin tshangs pa'i lha mos smras/ /tshes drug mkha' la khyod yud</text></item>
<item><p>203a6</p><section>mdo sde</section><text>song / /mi bzad bya ba 'byung bya'i phyir/ /mar sar yang ni khyod zo shig /khyod la sems can su gnas pa/ /dpa' zhing sran thub 'byor rgyal gtso/ /yul 'khor grong 'joms dgra thul ba/ /dbo la de ni mngal du 'jug /de la 'phel byed 'chi ba med/ /</text></item>
<item><p>203a7</p><section>mdo sde</section><text>de yi rgyu skar kun grogs mchog /gro bzhin khyab 'jug lha srong smras/ /nga'i g.yas tshes bdun 'dir khyod song / /sum cu'i yud sha bu ram zas/ /'phrog byed bya ba chung ngu sgrubs/ /khyod gnas skye dgu su skye ba/ /mkhas par byed pa'i mchog yin te/ /</text></item>
<item><p>203b1</p><section>mdo sde</section><text>grogs skyong rnams kyis mchod pa yin/ /'dir de me bzhis mngal 'jug yin/ /rgyal zhes bya dang lha mtshams dang / /khrums stod la ni 'phel bar byed/ /mchu snrubs gro bzhin 'chi bar byed/ /snar ma las kyi rgyu skar yin/ /sa ri mon gre lag rgud</text></item>
<item><p>203b2</p><section>mdo sde</section><text>byed/ /mon gru mgo zhes bya ba dang / /nag pa phun sum tshogs par byed/ /khrums stod nab so sa ga bde/ /nam gru nab so snron skag sgrub/ /rnam drug grogs dang grogs mchog ste/ /smin drug chu smad de dag yin/ /de gnyis gsum pa dbo yang yin/ /</text></item>
<item><p>203b3</p><section>mdo sde</section><text>mon gru drang srong nor lhas smras/ /tshes brgyad yud tsam sum cur khyod/ /bzhir song las chung khyod khu 'thung / /der ni nad btab lo gcig gsos/ /khyod gnas skye dgu su skye ba/ /khro zhing rnyed gos dus kyang spangs/ /nang mis yongs skor mchod sbyin bsrungs/ /</text></item>
<item><p>203b4</p><section>mdo sde</section><text>'dir de'i mngal 'jug nag pa yin/ /gre dang bra nye 'chi bar byed/ /chu stod gsum par bgrang bar gyis/ /snron skag nam gru 'phel bar byed/ /sa ga nab so khrums stod rgud/ /sa ri dang ni mon gre dang / /lag ni phun sum tshogs par byed/ /las kun</text></item>
<item><p>203b5</p><section>mdo sde</section><text>gnyen gyis shin tu bsrungs/ /de yi mngal 'jug skag yin no/ /mon gre zhes ni bya ba dang / /lag ni 'chi bar byed pa ste/ /me bzhi dang ni mon gre dang / /snar ma 'phel bar byed pa yin/ /nam gru de las rgyu skar yin/ /bra nye dang ni chu smad dang / /gre zhes</text></item>
<item><p>203b6</p><section>mdo sde</section><text>kyang ni bya ba yang / /gsum pa yin te rgud par byed/ /chu stod mchu dang tha skar ni/ /phun sum tshogs byed nag pa dang / /mon gru mgo ni sgrub par byed/ /byi bzhin dbo ni bde bar bsgrags/ /rnam drug grogs dang grogs mchog yin/ /khrums stod khrums</text></item>
<item><p>203b7</p><section>mdo sde</section><text>smad nab so 'dir/ /rgyal zhes bya dang lha mtshams dang / /sa ga 'dir ni smras pa yin/ /chu stod gzhi yi lha mos smras/ /tshes bzhi'i mtshams khyod mkha' la song / /n+ya gro d+ha ni zas yin te/ /yud tsam sum cur 'gro bar byed/ /gdab mo chu yi las phyir yin/</text></item>
<item><p>204a1</p><section>mdo sde</section><text>bad kan gyur nad chung bar 'gyur/ /khyod spyod skye dgu der su skye/ /chos gnas brtson thos longs spyod ldan/ /mkhas pa dag dang phrad pa yin/ /bya ba kun la mkhas pa yin/ /der skye'i rgyu skar 'dir mchu yin/ /'dir las rgyu skar tha</text></item>
<item><p>204a2</p><section>mdo sde</section><text>skar yin/ /nag pa mgo dang mon gru 'phel/ /sa ga khrums stod nab so ni/ /'dir yang 'chi bar byed pa yin/ /dbo ni 'dir yang rgud par byed/ /smin drug byi bzhin gsum pa'ang yin/ /'di ni phun sum tshogs byed gre/ /bra nye chu smad gsum pa'ang</text></item>
<item><p>204a3</p><section>mdo sde</section><text>yin/ /khrums dang sa ri mon gre bsgrub/ /me bzhi snar ma gro bzhin bde/ /grogs dang grogs 'bring rnam drug ste/ /nam gru rgyal dang lha mtshams skag /snron dang 'dir ni khrums smad yin/ /chu smad drang srong kun lhas smras/ /tshes lngar bzhi bcur lnga</text></item>
<item><p>204a4</p><section>mdo sde</section><text>yud 'gro/ /khyod chung bsdu byar khyod zas mngar/ /zhag bdun nad gsos skye ba bsrung / /khyod spyod skye dgu su skye ba/ /bu ldan yin zhing nad kyang med/ /grogs mang rab tu 'byor pa ste/ /mngal du 'jug pa'ang chu stod yin/ /mon gre dang ni lag dang</text></item>
<item><p>204a5</p><section>mdo sde</section><text>ni/ /sa ri kho nas 'phel bar byed/ /khrums smad dang ni lha mtshams dang / /rgyal yang 'dir ni 'chi byed yin/ /gshin rje'i lha mo la mgos smras/ /rgyal zhes bya dang lha mtshams dang / /khrums smad bde bar byed pa ste/ /tha skar mchu snrubs sgrub pa yin/ /</text></item>
<item><p>204a6</p><section>mdo sde</section><text>dbo zhes kyang ni bya ba dang / /chu smad smin drug grogs kyang byed/ /snar ma byi bzhin rtsis nas kyang / /gsum pa me bzhi grogs mchog yin/ /mon gre bra nye'i lha mos smras/ /gling bzhi'i mkha' la khyod song shig /yud tsam bco lngar zho mar zo/ /zhag bdun</text></item>
<item><p>204a7</p><section>mdo sde</section><text>nad gsos las kyang chung / /'dir khyod gnas pas skye dgu skye/ /khro bar byed cing med pa yin/ /chu bran la ni bsrung bar gyis/ /mngal 'jug 'dir ni sa ri yin/ /tha skar mchu snrubs 'phel bar byed/ /chu smad ces ni bya ba dang / /smin drug 'chi bar byed pa ste/ /</text></item>
<item><p>204b1</p><section>mdo sde</section><text>dbo yang gsum par shes par bya/ /khrums smad rgyal dang lha mtshams ni/ /rgud byed lag las rgyu skar yin/ /khrums stod nab so sa ga ste/ /de dag phun sum tshogs par byed/ /snron skag nam gru bde bar byed/ /gre dang chu stod bra nye sgrub/ /gro bzhin mgo dang me bzhi dang / /snar ma byi bzhin</text></item>
<item><p>204b2</p><section>mdo sde</section><text>grogs mchog grogs/ /khrums stod drang srong gis smras khyod/ /lan chung g.yo byed yud sum cur/ /bcu bzhi tshes gling bzhi 'dir song / /sha sran khyod zo me tog bsnams/ /der ni sems can gang dag skyes/ /gya gyu g.yo rkun blun zhing 'thab/ /srog gcod yud sum</text></item>
<item><p>204b3</p><section>mdo sde</section><text>cur/ /nad pa myur du thar byed cing / /skye dgu de dag dmag rkun dang / /rgyud sgra rtag bsrungs sa ga yang / /'dir mngal 'jug yin bra nye dang / /chu stod gsum pa gre 'dir 'phel/ /snar ma byi bzhin shi sos byed/ /thams cad bya phyir nab so lag /</text></item>
<item><p>204b4</p><section>mdo sde</section><text>rgud byed nam gru snron skag bzhin/ /phun tshogs khrums smad lha mtshams rgyal/ /tha skar mchu snrubs 'dir bde byed/ /smin drug chu dbo gsum pa sgrub/ /mon gru mgo dang nag pa grogs/ /grogs mchog mon gru lag sa ri/ /khrums smad nyi ma'i lha mo</text></item>
<item><p>204b5</p><section>mdo sde</section><text>khyod/ /bcu gcig tshes la mkha' la song / /yud tsam bzhi bcu rtsa lngar song / /sha gtor zhag bdun rims/ /khyod spyad skye dgu su skye ba/ /glu dang gar mkhas nor 'bru mang / /rab tu rig pa'i pha rol phyin/ /'dir ni chos kyi sbyin pa byed/ /</text></item>
<item><p>204b6</p><section>mdo sde</section><text>lha mtshams 'phel byed smin drug dang / /chu smad 'chi bar byed pa ste/ /nag pa mgo dang gro bzhin dang / /rgyal de'i las kyi rgyu skar yin/ /snrubs dang tha skar mchu rgud byed/ /nam gru skag 'dir phun tshogs/ /me bzhi byi bzhin sgrub pa ste/ /bde bar</text></item>
<item><p>204b7</p><section>mdo sde</section><text>byed pa chu stod gre/ /bra nye dang ni nag pa dang / /sa ri mon gru lag yin no/ /nab so dang ni sa ga dang / /mon gre gsum pa grogs mchog yin/ /drang srong lha mo rgyal smras khyod/ /mi yi 'jam chung bya ba'i phyir/ /bcu bzhi'i tshes yud sum cur song / /</text></item>
<item><p>205a1</p><section>mdo sde</section><text>gtor ma bu ram mun pa srungs/ /zhag ni nyi shur khyod bsrung bas/ /skye dgu skye mdzangs nor 'bru ldan/ /sbyor dang rab sbyor bya ba dang / /dbyig rnams dpag tu med pa'ang yin/ /de yi mngal 'jug snron yin te/ /me bzhi snar ma byi bzhin</text></item>
<item><p>205a2</p><section>mdo sde</section><text>'phel/ /sa ri mon gru lag 'chi byed/ /las kyi rgyu skar 'dir skag yin/ /dbo dang chu smad smin drug bde/ /gro bzhin nag pa snar ma sgrub/ /chu stod gre bra nye rgud byed/ /tha skar mchu snrubs phun tshogs byed/ /nab so sa ga mon gre grogs/ /rgyal</text></item>
<item><p>205a3</p><section>mdo sde</section><text>dang lha mtshams grogs mchog ste/ /khrums stod drang srong gis smras pa/ /dri za'i lha mo yud sum cur/ /tshes ni bcu bzhir khyod song shig /myur bya'i gtor ma zan dron sha/ /'dir zhag nyi shu lnga nad yin/ /srog ldan 'bras dkar brgya yis bsrungs/ /</text></item>
<item><p>205a4</p><section>mdo sde</section><text>khyod spyad skye dgu su skye ba/ /sman sbyor byed pa sman pa yin/ /glu gar rol mo'i sgra mkhas 'gyur/ /'dir de'i mngal 'jug snrubs yin no/ /nag pa mgo dang gro bzhin 'phel/ /nab so mon gre lag 'chi byed/ /skye 'chi 'phel nyo tshong lam 'gyed/ /thal</text></item>
<item><p>205a5</p><section>mdo sde</section><text>mo 'dreg mkhan las rtag spongs/ /smin drug gre dbo chu smad gnyis/ /rgud byed 'dir ni dgra pham byed/ /khyod kyis las dag che chung byas/ /mchu dang gre 'di brtan phun tshogs/ /chu stod dang ni bra nye dang / /gsum pa khrums smad bde bar byed/ /me bzhi</text></item>
<item><p>205a6</p><section>mdo sde</section><text>snar ma bde bya'i phyir/ /gsang ba'i lam du 'gro ba yin/ /lag dang mon gru sa ri sgrub/ /drag po'i las rnams kun gyis shig /rgyal dang lha mtshams khrums stod grogs/ /bya ba skal bzang 'dir chud za/ /skag snron grogs mchog brten pa ste/ /khrums</text></item>
<item><p>205a7</p><section>mdo sde</section><text>smad 'dir yang gsum pa yin/ /skal ba bzang dang bzhon pa dang / /mal dang shin tu brtan par gyis/ /drug bdun de dag las bzhin dang / /sna tshogs mkhas pas shes nas su/ /sngon gyi bya ba bzhin du gyis/ /gshin rje'i lha tshes bcu bzhir</text></item>
<item><p>205b1</p><section>mdo sde</section><text>song / /zla nya zla ba rangs pa'i tshe/ /smin drug kyang ni 'gro bar gyis/ /lha dang mi dang drang srong rnams/ /byed pa gang gis sngar bstan bzhin/ /zhag ni sum cu zla ba rangs/ /nyin dang mtshan ni mnyam pa ste/ /yud tsam bco lnga bco lnga yin/ /grib ma'i</text></item>
<item><p>205b2</p><section>mdo sde</section><text>gom drug 'dir kun 'khor/ /tha skar gyi ni mtshan mo thob/ /nyi ma'i mdun na lha mtshams te/ /lho phyogs su ni nyi ma 'khor/ /zhing gi dkyil 'khor mig dmar yin/ /nyi bu lha srong rab spro byas/ /khyod kyis zla ba 'di la ni/ /rtswa dang lag 'gro gnod sbyin</text></item>
<item><p>205b3</p><section>mdo sde</section><text>dang / /sdig pa las sogs bsrung bar gyis/ /cha dang char ni dus bzhag par/ /sdig pa zhes bya khyod phan song / /phyogs dang phyogs su las bzhag par/ /khyod ni yang dag phan par song / /mi 'thun 'thun dang 'phel 'di yin/ /'gro ba la ni phan</text></item>
<item><p>205b4</p><section>mdo sde</section><text>pa yi/ /rjes su 'thun pa bdag gis su/ /dang por bsdu ba byas 'di yin/ /de nas drang srong rnga bong gis thams cad la thal mo rab tu sbyar te 'khor la go bar byed cing smras pa/ 'di ltar bdag gis dang po dang / mtshan mo dang / nyin mo dang / zla</text></item>
<item><p>205b5</p><section>mdo sde</section><text>ba dang / zla ba phyed dang / rgyu skar dang / gza' dang / dus dang / khyim dang / gnas dang / 'gro bar byed pa dang / 'khor ba dang / 'gro ba dang / mthong ba dang / thos pa dang / rnam par shes pa de bzhin du da ltar yang bstan cing rnam par gzhag na/ ci</text></item>
<item><p>205b6</p><section>mdo sde</section><text>khyed cag 'di ltar rnam par gzhag pa dang / gdags par rgyu skar dang / gza' yongs su mgu ba la rjes su yi rang bar byed dam/ 'on te ma yin/ de nas de nyid kyi tshe lha ma yin dang / mi dang / drang srong dang / lha dang / lag 'gro dang / mi 'am ci'i</text></item>
<item><p>205b7</p><section>mdo sde</section><text>tshogs thams cad kyis thal mo rab tu sbyar ba btud nas 'di skad ces smras so/ /kye khyod ni lha thams cad kyi bla ma/ lha dang lha ma yin du bcas pa'i 'gro ba'i nang na gtso bo/ mtshungs pa med par mkhas la mngon par rtogs pa'i snying brtse bas bskal pa pha rol dran</text></item>
<item><p>206a1</p><section>mdo sde</section><text>pa'o/ /sems can thams cad la phan par 'dod pa'o/ /dpal thams cad phun sum tshogs pa'o/ /yon tan thams cad kyi pha rol tu phyin pa'o/ /dus gsum thams cad mnyam pa nyid dang ldan pa yin te/ 'di lta bu'i mtshan mo dang / nyin mo</text></item>
<item><p>206a2</p><section>mdo sde</section><text>dang / skad cig dang / rgyu skar dang / gza' dang / zla ba dang / zla ba phyed 'dogs par byed pa'i ye shes de lta bu su la yod pa'i sems can de lta bu su yang lha dang lha ma yin du bcas pa'i 'gro ba'i nang na med pa yin no/ /ji ltar khyod kyis da ltar btags</text></item>
<item><p>206a3</p><section>mdo sde</section><text>pa bzhin du bdag cag thams cad kyis der dad pa byin pa yin/ rjes su yang yi rang ngo / /legs ldan legs so/ /sems can thams cad la phan pa'i phyir rgyu skar dang / gza' dang / khyim dang / dus kyi tshogs kyis yongs su bskor ba'i zla ba gnyis pa</text></item>
<item><p>206a4</p><section>mdo sde</section><text>la yang gdags par gyis shig /drang srong rnga bong gis rab tu smras pa/ bdag gi rgyu skar smin drug brjod/ /zla ba nya tshe zla rangs 'gyur/ /ston zla tha zhes bya ba/ /'di ni rab tu brjod pa yin/ /mtshan mo yang ni yud tsam cig /yongs su bskor te</text></item>
<item><p>206a5</p><section>mdo sde</section><text>slar ldog byed/ /bra nye dang ni smin drug kyang / /lan gnyis yongs su 'khor bar byed/ /de bas rgyu skar thams cad kyang / /phyir zhing 'jug par byed pa ste/ /snar ma gcig pu'ang zla ngo der/ /tshes gcig la ni mkha' la 'gro/ /ji ltar sngar bya bshad pa</text></item>
<item><p>206a6</p><section>mdo sde</section><text>bzhin/ /de bzhin khyod kyis skye dgu srungs/ /de tsam mgo tshes gnyis la 'gro/ /de tsam lag tshes gsum la 'gro/ /tshes bzhi la yang nab so ste/ /rgyal yang tshes ni lnga la 'gro/ /tshes drug la ni skag gis tshigs/ /mchu yang tshes ni bdun la srungs/ /</text></item>
<item><p>206a7</p><section>mdo sde</section><text>tshes brgyad la ni gre yin te/ /tshes dgu la ni dbo 'gro byed/ /me bzhi'ang tshes ni bcu la 'jug /nag pa'ang tshes bcu gcig la 'gro/ /sa ri'ang tshes bcu gnyis la gnas/ /tshes bcu gsum la'ang sa ga ste/ /tshes bcu bzhi la lha mtshams yin/ /</text></item>
<item><p>206b1</p><section>mdo sde</section><text>tshes bco lnga la de bzhin snron/ /'di ni zla ba phyed du bshad/ /yar gyi ngo la snrubs sgrub ste/ /tshes gcig la ni skye dgu srung / /tshes gnyis la ni chu stod yin/ /tshes gsum la ni chu smad yin/ /tshes bzhi la ni byi bzhin srung / /tshes lnga la ni gro</text></item>
<item><p>206b2</p><section>mdo sde</section><text>bzhin yin/ /tshes drug la ni mon gru tshigs/ /tshes bdun la ni chu lha yin/ /tshes brgyad la ni khrums stod yin/ /tshes dgu la ni khrums smad yin/ /tshes bcu la yang nam gru srung / /de bzhin bcu gcig tshes tha skar/ /gshin rje'i lha mo tshes</text></item>
<item><p>206b3</p><section>mdo sde</section><text>bcu gnyis/ /tshes bcu gsum la me lha mo/ /tshes bcu bzhi la'ang snar ma yin/ /zla ba rangs la mgo bshad do/ /dgun zla ra ba'i zla ba 'dir/ /lha yi bla ma phur bu ste/ /'di ni lhan cig byed par gzung / /de bas gza' zhes bya bar bshad/ /de</text></item>
<item><p>206b4</p><section>mdo sde</section><text>phyir nyin mo tshes bcu bzhir/ /yud tsam mtshan mo bcu drug ste/ /smin drug gis ni mtshan mo 'thob/ /snrubs kyang nyi ma'i mdun na ste/ /grib tshod gom pa brgyad yin zhing / /nyi ma yongs su 'khor bar byed/ /lho phyogs nyi mar kha bltas 'khor/ /de bzhin</text></item>
<item><p>206b5</p><section>mdo sde</section><text>dgun zla ra ba yi/ /zla 'dir khyim gzhur shes par bya/ /mar gyi ngo yi tshes gcig la'ang / /lag ni sgrub par byed pa yin/ /tshes gnyis la ni nab so ste/ /tshes gsum rgyal du shes par gyis/ /'dir tshes bzhi la'ang skag yin te/ /mchu yang</text></item>
<item><p>206b6</p><section>mdo sde</section><text>tshes ni lnga la 'gro/ /tshes drug la yang gre yin te/ /tshes bdun la yang dbo yin bshad/ /tshes brgyad la ni me bzhi yin/ /tshes dgu la ni nag pa gnas/ /tshes bcu la ni sa ri 'gro/ /tshes bcu gcig la sa ga 'gro/ /tshes bcu gnyis la'ang lha</text></item>
<item><p>206b7</p><section>mdo sde</section><text>mtshams te/ /tshes bcu gsum la snron yin no/ /tshes bcu bzhi la'ang snrubs yin te/ /tshes bco lnga la'ang chu stod bshad/ /yar gyi ngo yi tshes gcig la/ /chu smad kyang ni rung ba yin/ /tshes gnyis byi bzhin gro bzhin te/ /tshes gsum la ni</text></item>
<item><p>207a1</p><section>mdo sde</section><text>mon gru 'gro/ /tshes bzhir mon gre 'gro rung ste/ /tshes lnga la ni khrums stod yin/ /tshes drug la yang khrums smad yin/ /tshes bdun la ni nam gru 'gro/ /tshes brgyad la ni tha skar rung / /tshes dgur gshin rje'i lha mo yin/ /tshes bcur smin</text></item>
<item><p>207a2</p><section>mdo sde</section><text>drug 'gror rung ste/ /tshes bcu gcig la'ang snar ma yin/ /tshes bcu gnyis la'ang mgo yin te/ /tshes bcu gsum la lag kyang 'gro/ /tshes bcu bzhi la nab so ste/ /zla ba nya la rgyal yang yin/ /zla ba nya ba 'di la yang / /'dir ni rang bzhin brjod</text></item>
<item><p>207a3</p><section>mdo sde</section><text>par bya/ /lho yi phyogs su phyin nas kyang / /nyi ma yongs su 'khor bar byed/ /nyin par bcu gsum shes par gyis/ /mtshan mo bcu bdun 'gro bar byed/ /mtshan mo yang ni mgor shes gyis/ /nyi ma'i mdun du'ang gro bzhin te/ /grib tshod gom pa</text></item>
<item><p>207a4</p><section>mdo sde</section><text>bcu tham pa/ /nyi ma yongs su 'khor bar byed/ /'jig rten mkhas pa rnams kyis kyang / /'dir ni spen pa'i zhing bstan pa/ /'di la mgo yin shes par gyis/ /zla ba gsum pa rnam gzhag nas/ /zla ba mar gyi tshes gcig la/ /skag ni sgrub par</text></item>
<item><p>207a5</p><section>mdo sde</section><text>byed pa yin/ /tshes gnyis la ni mchur shes gyis/ /tshes gsum la ni gre yin no/ /tshes bzhi la ni dbo 'gro ste/ /tshes lnga la ni me bzhi 'gro/ /tshes drug la ni nag pa sgrub/ /tshes bdun la ni sa ri 'gro/ /tshes brgyad la yang sa ga ste/ /tshes dgu</text></item>
<item><p>207a6</p><section>mdo sde</section><text>la ni lha mtshams yin/ /tshes bcu la ni snron 'gro ste/ /tshes bcu gcig la snrubs 'jug bya/ /tshes bcu gnyis la chu stod yin/ /tshes bcu gsum la chu smad yin/ /tshes bcu bzhi la byi bzhin te/ /tshes bco lnga la gro bzhin 'gro/ /zla ba yar gyi</text></item>
<item><p>207a7</p><section>mdo sde</section><text>tshes gcig la/ /mon gru sgrub par byed pa yin/ /tshes gnyis la ni mon gre ste/ /tshes gsum la yang khrums stod yin/ /tshes bzhi la ni khrums smad yin/ /tshes lnga la ni nam gru 'gro/ /tshes drug la ni tha skar tshigs/ /tshes bdun gshin rje'i</text></item>
<item><p>207b1</p><section>mdo sde</section><text>lha mo yin/ /de bzhin tshes brgyad smin drug ste/ /tshes dgu la ni snar ma 'gro/ /tshes bcu la yang mgo yin te/ /lag ni tshes bcu gcig la 'gro/ /tshes bcu gnyis la'ang nab so ste/ /tshes bcu gsum la rgyal yang yin/ /tshes bcu bzhi la'ang</text></item>
<item><p>207b2</p><section>mdo sde</section><text>skag yin te/ /mchu ni zla ba rab rdzogs byed/ /dgun zla tha rang bzhin yang / /mthar gyis kyang ni brjod par bya/ /lho yi phyogs su phyin nas kyang / /nyi ma yongs su 'khor bar byed/ /mtshan mo bco brgyad shes par gyis/ /nyin par</text></item>
<item><p>207b3</p><section>mdo sde</section><text>yang ni bcu gnyis yin/ /rgyal yang mtshan mo 'thob par byed/ /nyi ma'i mdun na mon gre yin/ /grib tshod kyang ni sor bcu bdun/ /nyi ma yongs su 'khor bar byed/ /spen pa lha yi bla ma dag /zhing der rab tu brjod pa yin/ /'dir khyim bum pa</text></item>
<item><p>207b4</p><section>mdo sde</section><text>mnyam pa med/ /dpyid zla ra ba mar gyi ngor/ /tshes gcig gre ni bsgrub par bya/ /tshes gnyis la ni dbo yin no/ /tshes gsum la ni me bzhi ste/ /tshes bzhi'i bar du nag pa yin/ /tshes lnga la ni sa ri ste/ /tshes drug la ni sa ga yin/ /</text></item>
<item><p>207b5</p><section>mdo sde</section><text>tshes bdun la ni lha mtshams te/ /tshes brgyad la ni snron yin no/ /tshes dgu la ni snrubs yin te/ /tshes bcu la ni chu stod yin/ /tshes bcu gcig la chu smad yin/ /tshes bcu gnyis la byi bzhin te/ /tshes bcu gsum la gro bzhin yin/ /tshes bcu</text></item>
<item><p>207b6</p><section>mdo sde</section><text>bzhi la mon gru ste/ /tshes bco lnga la mon gre yin/ /de ni zla ba phyed yin no/ /zla ba yar gyi tshes gcig la/ /khrums stod ces ni bya ba yin/ /tshes gnyis la ni khrums smad yin/ /tshes gsum la ni nam gru ste/ /tshes bzhi la ni tha skar yin/ /</text></item>
<item><p>207b7</p><section>mdo sde</section><text>tshes lnga la ni bra nye yin/ /tshes drug la ni smin drug ste/ /tshes bdun la ni snar ma yin/ /tshes brgyad la ni mgo yin te/ /tshes dgu la ni lag yin no/ /tshes bcu la ni nab so ste/ /tshes bcu gcig la rgyal yin no/ /tshes bcu gnyis la skag</text></item>
<item><p>208a1</p><section>mdo sde</section><text>yin te/ /tshes bcu gsum la mchu yin no/ /tshes bcu bzhi la gre yin te/ /zla rangs tshes bco lnga la dbo/ /'dir ni dpyid zla ra ba yis/ /rang bzhin yang ni brjod par bya/ /byang phyogs su ni kha bltas te/ /nyi ma yongs su 'khor</text></item>
<item><p>208a2</p><section>mdo sde</section><text>bar byed/ /nyin par bcu gsum shes par gyis/ /mtshan mo bcu bdun 'gro bar byed/ /mchus kyang mtshan mo 'thob par byed/ /nyin par khrums stod 'gro bar byed/ /grib tshod sor ni bcu gnyis su/ /nyi ma yongs su 'khor bar byed/ /zhing der lha</text></item>
<item><p>208a3</p><section>mdo sde</section><text>yi bla ma yang / /rnam par gnas pa kho nar ni/ /bshad pa yin te 'dir yang ni/ /der ni mtshan mo 'byung ba yin/ /dpyid zla 'bring po'i zla ngo yi/ /dang por tshes gcig me bzhi ste/ /tshes gnyis la ni nag pa yin/ /tshes gsum la ni sa ri yin/ /tshes bzhi</text></item>
<item><p>208a4</p><section>mdo sde</section><text>la ni sa ga ste/ /tshes lnga la ni lha mtshams yin/ /tshes drug la ni snron yin no/ /tshes bdun la ni snrubs yin no/ /tshes brgyad la ni chu stod yin/ /tshes dgu la ni chu smad yin/ /tshes bcu la ni byi bzhin te/ /tshes bcu gcig la gro bzhin yin/ /</text></item>
<item><p>208a5</p><section>mdo sde</section><text>tshes bcu gnyis la mon gru ste/ /tshes bcu gsum la mon gre yin/ /tshes bcu bzhi la khrums stod yin/ /tshes bco lnga la khrums smad yin/ /de ni zla ba phyed yin te/ /zla ba yar gyi tshes gcig la/ /nam gru tshes gnyis tha skar te/ /tshes gsum la ni</text></item>
<item><p>208a6</p><section>mdo sde</section><text>bra nye yin/ /tshes bzhi la ni smin drug ste/ /tshes lnga la ni snar ma yin/ /tshes drug la ni mgo yin te/ /tshes bdun la ni lag yin no/ /tshes brgyad la ni nab so ste/ /tshes dgu la ni rgyal yin no/ /tshes bcu la ni skag yin te/ /tshes bcu gcig la</text></item>
<item><p>208a7</p><section>mdo sde</section><text>mchu yin no/ /tshes bcu gnyis la gre yin te/ /tshes bcu gsum la dbo yin no/ /tshes bcu bzhi la me bzhi ste/ /tshes bco lnga la nag pa yin/ /dpyid zla 'bring po kho na yi/ /rang bzhin yang ni brjod par bya/ /byang gi phyogs su kha bltas te/ /nyi ma yongs</text></item>
<item><p>208b1</p><section>mdo sde</section><text>su 'khor bar byed/ /'dir ni phyis kyang yud tsam dag /yongs su 'khor bar shes par byed/ /yud tsam yang ni re re zhig /nyin mtshan dag la 'jug par byed/ /nyin par bcu bzhi shes par gyis/ /mtshan mo'ang bcu drug shes par gyis/ /gre dbo mtshan mo</text></item>
<item><p>208b2</p><section>mdo sde</section><text>'thob par byed/ /nyi ma'i mdun na tha skar yin/ /grib tshod sor brgyad nyi ma 'khor/ /nyi ma'i bu ni mig dmar te/ /gza' rno shin tu mi bzad yin/ /khyim lug la ni yang dag gnas/ /dpyid zla tha mar gyi ngo / /dang po tshes gcig sa ri ste/ /tshes</text></item>
<item><p>208b3</p><section>mdo sde</section><text>gnyis la ni sa ga yin/ /tshes gsum la ni lha mtshams yin/ /tshes bzhi la ni snron yin te/ /tshes lnga la ni snrubs yin no/ /tshes drug la ni chu stod yin/ /tshes bdun la ni chu smad yin/ /tshes brgyad la ni byi bzhin te/ /tshes dgu la ni gro bzhin yin/ /</text></item>
<item><p>208b4</p><section>mdo sde</section><text>tshes bcu la ni mon gru ste/ /tshes bcu gcig la mon gre yin/ /tshes bcu gnyis la khrums stod yin/ /tshes bcu gsum la khrums smad yin/ /tshes bcu bzhi la nam gru ste/ /tshes bco lnga la tha skar yin/ /de ni zla ba phyed yin te/ /zla ba yar gyi tshes</text></item>
<item><p>208b5</p><section>mdo sde</section><text>gcig la/ /bra nye sgrub par byed pa yin/ /tshes gnyis la ni smin drug ste/ /tshes gsum la ni snar ma yin/ /tshes bzhi la ni mgo yin te/ /tshes lnga la ni lag yin no/ /tshes drug la ni nab so ste/ /tshes bdun la ni rgyal yin no/ /tshes brgyad la ni</text></item>
<item><p>208b6</p><section>mdo sde</section><text>skag yin te/ /tshes dgu la ni mchu yin no/ /tshes bcu la ni gre yin te/ /tshes bcu gcig la dbo yin no/ /tshes bcu gnyis la me bzhi yin/ /tshes bcu gsum la nag pa ste/ /tshes bcu bzhi la sa ri yin/ /zla rangs tshes ni bco lnga la/ /sa ga yin te sa ga</text></item>
<item><p>208b7</p><section>mdo sde</section><text>yi/ /brjod bya byang phyogs su/ /kha bltas nyi ma yongs su 'khor/ /mtshan mo mnyam mtshungs rnam pa ste/ /bco lnga bco lngar bshad pa yin/ /nag pas mtshan mo 'thob par byed/ /nyin par yang ni smin drug yin/ /grib tshod dag kyang gom pa drug</text></item>
<item><p>209a1</p><section>mdo sde</section><text>nyi ma yongs su 'khor bar byed/ /lha min bla ma pa ba sangs/ /'dir yang zhing zhes gdags pa yin/ /khyim glang yin te mkhas rnams kyis/ /zla ba bdun po bshad pa yin/ /dbyar zla ra ba mar gyi ngo'i/ /dang po tshes gcig lha mtshams</text></item>
<item><p>209a2</p><section>mdo sde</section><text>sgrub/ /tshes gnyis la ni snron yin te/ /tshes gsum la ni snrubs yin no/ /tshes bzhi la ni chu stod yin/ /tshes lnga la ni chu smad yin/ /tshes drug la ni byi bzhin yin/ /tshes bdun la ni gro bzhin yin/ /tshes brgyad la ni mon gru ste/ /tshes dgu la ni mon gre</text></item>
<item><p>209a3</p><section>mdo sde</section><text>yin/ /tshes bcu la ni khrums stod yin/ /tshes bcu gcig la khrums smad yin/ /tshes bcu gnyis la nam gru ste/ /tshes bcu gsum la tha skar yin/ /tshes bcu bzhi la bra nye yin/ /tshes bco lnga la smin drug ste/ /de ni zla phyed zla ba yar/ /tshes gcig</text></item>
<item><p>209a4</p><section>mdo sde</section><text>la ni snar ma sgrub/ /tshes gnyis la ni mgo yin te/ /tshes gsum la ni lag yin no/ /tshes bzhi la ni nab so ste/ /tshes lnga la ni rgyal yin no/ /tshes drug la ni skag yin te/ /tshes bdun la ni mchu yin no/ /tshes brgyad la ni gre yin te/ /tshes dgu</text></item>
<item><p>209a5</p><section>mdo sde</section><text>la ni dbo yin no/ /tshes bcu la ni me bzhi ste/ /tshes bcu gcig la nag pa yin/ /tshes bcu gnyis la sa ri ste/ /tshes bcu gsum la sa ga yin/ /tshes bcu bzhi la lha mtshams te/ /tshes bco lnga la snron yin no/ /dbyar zla ra ba'i rim brjod bya/ /byang phyogs</text></item>
<item><p>209a6</p><section>mdo sde</section><text>kha bltas nyi ma 'khor/ /'phel byed nyin par bcu drug tu/ /shes bya mtshan mo'ang bcu bzhi yin/ /sa gas mtshan mo 'thob par byed/ /nyi ma'i mdun na mgo yin no/ /grib tshod gom pa bzhi yin te/ /de ni yongs su 'khor bar byed/ /der zhing gza'</text></item>
<item><p>209a7</p><section>mdo sde</section><text>lhag nyi ma'i bu/ /'jam por byed pa'i gza' yin no/ /sbyor ba'i khyim yin nyin par 'gro/ /brgyad pa yin par brjod pa yin/ /dbyar zla 'bring po'i tshes gcig la/ /snrubs ni sgrub par byed pa yin/ /tshes gnyis la ni chu stod yin/ /tshes gsum la ni</text></item>
<item><p>209b1</p><section>mdo sde</section><text>chu smad yin/ /tshes bzhi la ni byi bzhin te/ /tshes lnga la ni gro bzhin no/ /tshes drug la ni mon gru ste/ /tshes bdun la ni mon gre yin/ /tshes brgyad la ni khrums stod yin/ /tshes dgu la ni khrums smad yin/ /tshes bcu la ni nam gru ste/ /tshes bcu gcig la tha</text></item>
<item><p>209b2</p><section>mdo sde</section><text>skar yin/ /tshes bcu gnyis la bra nye ste/ /tshes bcu gsum la smin drug yin/ /tshes bcu bzhi la snar ma ste/ /tshes bco lnga la mgo yin no/ /de ni zla ba phyed yin te/ /zla ba yar gyi tshes gcig la/ /lag ni sgrub par byed pa yin/ /tshes gnyis la ni</text></item>
<item><p>209b3</p><section>mdo sde</section><text>nab so yin/ /tshes gsum la ni rgyal yin no/ /tshes bzhi la ni skag yin no/ /tshes lnga la ni mchu yin no/ /tshes drug la ni gre yin no/ /tshes bdun la ni dbo yin te/ /tshes brgyad la ni me bzhi yin/ /tshes dgu la ni nag pa ste/ /tshes bcu la ni</text></item>
<item><p>209b4</p><section>mdo sde</section><text>sa ri yin/ /tshes bcu gcig la sa ga ste/ /tshes bcu gnyis la lha mtshams yin/ /tshes bcu gsum la snron yin te/ /tshes bcu bzhi la snrubs yin no/ /zla nya'i zla bar chu stod yin/ /bdag gis dbyar 'bring rim brjod bya/ /byang phyogs bzhin gyi dkyil 'khor</text></item>
<item><p>209b5</p><section>mdo sde</section><text>bltas/ /nyi ma yongs su 'khor bar byed/ /nyin par yud tsam bcu bdun te/ /mtshan mo yang ni bcu gsum yin/ /snron gyis kyang ni mtshan mo 'thob/ /nyin par bcas na nab so yin/ /grib tshod gom pa gnyis yin te/ /nyi ma yongs su 'khor bar byed/ /</text></item>
<item><p>209b6</p><section>mdo sde</section><text>zla ba zhes bya zhing yin te/ /lag dang yang dag ldan pa yin/ /'di khyim sbal pa zhes bya ba/ /zla ba dgu par bshad pa yin/ /dbyar zla tha mar ngo yi/ /tshes gcig la ni chu smad sgrub/ /tshes gnyis byi bzhin gro bzhin te/ /tshes gsum la ni mon gru</text></item>
<item><p>209b7</p><section>mdo sde</section><text>yin/ /tshes bzhi la ni mon gre ste/ /tshes lnga la ni khrums stod yin/ /tshes drug la ni khrums smad yin/ /tshes bdun la ni nam gru ste/ /tshes brgyad la ni tha skar yin/ /tshes dgu la ni bra nye ste/ /tshes bcu la ni smin drug yin/ /tshes bcu gcig la snar ma</text></item>
<item><p>210a1</p><section>mdo sde</section><text>yin/ /tshes bcu gnyis la mgo yin no/ /tshes bcu gsum la lag yin no/ /tshes bcu bzhi la nab so yin/ /tshes bco lnga la rgyal yin te/ /de ni zla ba phyed yin no/ /zla ba yar gyi tshes gcig la/ /skag ni sgrub par byed pa yin/ /</text></item>
<item><p>210a2</p><section>mdo sde</section><text>tshes gnyis la ni mchu yin no/ /tshes gsum la ni gre yin te/ /tshes bzhi la ni dbo yin no/ /tshes lnga la ni me bzhi ste/ /tshes drug la ni nag pa yin/ /tshes bdun la ni sa ri ste/ /tshes brgyad la ni sa ga yin/ /tshes dgu la ni lha mtshams te/ /</text></item>
<item><p>210a3</p><section>mdo sde</section><text>tshes bcu la ni snron yin no/ /tshes bcu gcig la snrubs yin te/ /tshes bcu gnyis la chu stod yin/ /tshes bcu gsum la chu smad yin/ /tshes bcu bzhi la byi bzhin te/ /zla ba rangs la gro bzhin no/ /bdag gis dbyar tha'i rim brjod bya/ /</text></item>
<item><p>210a4</p><section>mdo sde</section><text>de bzhin byang gi phyogs su ni/ /nyi ma gdong phyed bltas te 'khor/ /nyin par bco brgyad thob nas kyang / /mtshan mo yang ni bcu gnyis te/ /chu stod kyis ni mtshan mo 'thob/ /nyi ma'i mdun na mchu yin no/ /grib tshod gom pa phyed yin te/ /nyi ma</text></item>
<item><p>210a5</p><section>mdo sde</section><text>yongs su 'khor bar byed/ /'dir zhing nyi ma ldan pa yin/ /sas kyang gzer ni gtong bar byed/ /'dir khyim seng ger shes par gyis/ /zla ba bcu po bshad pa yin/ /ston zla ra ba mar gyi ngo'i/ /dang por tshes gcig mon gru sgrub/ /tshes gnyis la ni</text></item>
<item><p>210a6</p><section>mdo sde</section><text>mon gre ste/ /tshes gsum la ni khrums stod yin/ /tshes bzhi la ni khrums smad yin/ /tshes lnga la ni nam gru ste/ /tshes drug la ni tha skar yin/ /tshes bdun la ni bra nye ste/ /tshes brgyad la ni smin drug yin/ /tshes dgu la ni snar ma ste/ /tshes</text></item>
<item><p>210a7</p><section>mdo sde</section><text>bcu la ni mgo yin no/ /tshes bcu gcig la lag yin te/ /tshes bcu gnyis la nab so yin/ /tshes bcu gsum la rgyal yin te/ /tshes bcu bzhi la skag yin no/ /tshes bco lnga la mchu yin te/ /de ni zla ba phyed yin no/ /zla ba yar gyi tshes</text></item>
<item><p>210b1</p><section>mdo sde</section><text>gcig la/ /gre ni sgrub par byed pa ste/ /tshes gnyis la ni dbo yin no/ /tshes gsum la ni me bzhi ste/ /tshes bzhi la ni nag pa yin/ /tshes lnga la ni sa ri ste/ /tshes drug la ni sa ga yin/ /tshes bdun la ni lha mtshams te/ /tshes brgyad la ni</text></item>
<item><p>210b2</p><section>mdo sde</section><text>snron yin no/ /tshes dgu la ni snrubs yin te/ /tshes bcu la ni chu stod yin/ /tshes bcu gcig la chu smad yin/ /gro bzhin byi bzhin tshes bcu gnyis/ /tshes bcu gsum la mon gru ste/ /tshes bcu bzhi la mon gre yin/ /zla ba nya ba'i zla rangs la/ /</text></item>
<item><p>210b3</p><section>mdo sde</section><text>khrums stod ces ni bya ba yin/ /bdag gis ston zla ra rim brjod/ /lho phyogs nyi ma'i 'khor lo ldog /nyin par yang ni bcu bdun te/ /mtshan mo yang ni bcu gsum yin/ /gro bzhin gyis kyang mtshan mo 'thob/ /nyi ma'i mdun na gre yin te/ /grib</text></item>
<item><p>210b4</p><section>mdo sde</section><text>tshod dag kyang gom pa gnyis/ /nyi ma yongs su 'khor bar byed/ /zla bu gza' lhag ces bya ba/ /der ni zhing la yang dag gnas/ /der khyim bu mo bzhag pa ste/ /zla ba bcu gcig bdag gis bshad/ /ston zla 'bring po'i mar gyi ngo'i/ /dang por tshes</text></item>
<item><p>210b5</p><section>mdo sde</section><text>gcig khrums smad sgrub/ /tshes gnyis la ni nam gru ste/ /tshes gsum la ni tha skar yin/ /tshes bzhi la ni bra nye ste/ /tshes lnga la ni smin drug yin/ /tshes drug la ni snar ma ste/ /tshes bdun la ni mgo yin no/ /tshes brgyad la ni lag yin te/ /tshes</text></item>
<item><p>210b6</p><section>mdo sde</section><text>dgu la ni nab so yin/ /tshes bcu la ni rgyal yin te/ /tshes bcu gcig la skag yin no/ /tshes bcu gnyis la mchu yin te/ /tshes bcu gsum la gre yin no/ /tshes bcu bzhi la dbo yin te/ /tshes bco lnga la me bzhi yin/ /de ni zla ba phyed yin</text></item>
<item><p>210b7</p><section>mdo sde</section><text>te/ /zla yar tshes gcig nag pa sgrub/ /tshes gnyis la ni sa ri ste/ /tshes gsum la ni sa ga yin/ /tshes bzhi la ni lha mtshams te/ /tshes lnga la ni snron yin no/ /tshes drug la ni snrubs yin te/ /tshes bdun la ni chu stod yin/ /tshes brgyad</text></item>
<item><p>211a1</p><section>mdo sde</section><text>la ni chu smad yin/ /tshes dgur byi bzhin gro bzhin te/ /tshes bcu la ni mon gru yin/ /tshes bcu gcig la mon gre yin/ /tshes bcu gnyis la khrums stod yin/ /tshes bcu gsum la khrums smad yin/ /tshes bcu bzhi la nam gru</text></item>
<item><p>211a2</p><section>mdo sde</section><text>ste/ /zla rangs nya tshe tha skar yin/ /de ni zla ba phyed yin te/ /ston zla 'bring po'i ngo la ni/ /lo skor bdag gis brjod par bya/ /lho yi phyogs su kha bltas te/ /nyi ma yongs su 'khor bar byed/ /nyin par bcu drug 'gro byed cing / /mtshan mo yang ni</text></item>
<item><p>211a3</p><section>mdo sde</section><text>bcu bzhi yin/ /khrums stod kyis ni mtshan mo 'thob/ /nyi ma'i mdun na nag pa yin/ /grib tshod dag ni gom bzhi ste/ /nyi ma yongs su 'khor bar byed/ /lha min bla ma pa ba sangs/ /gza' ni zhing la rnam par gzhag /'dir khyim srang zhes bya ba</text></item>
<item><p>211a4</p><section>mdo sde</section><text>bzhag /zla ba bcu gnyis bshad pa yin/ /yongs su 'khor ba de yis ni/ /lo ni de ltar 'gro bar byed/ /mig stong yang dang yang du ni/ /'dus te chos kyi phyogs la ltos/ /khyod ni shes rab gzhi yin na/ /chos ma yin pa'ang bzlog par gyis/ /</text></item>
<item><p>211a5</p><section>mdo sde</section><text>chos gnas tshul khrims phun sum tshogs/ /thos phyug mkhas pa bsam gtan pa/ /de dag khyod kyis chos gos dang / /bza' btung rnams kyis rjes su srungs/ /yang dag gnas te brgya byin gyis/ /rnga bong la ni thal sbyar nas/ /rab tu smras pa bdag</text></item>
<item><p>211a6</p><section>mdo sde</section><text>cag gis/ /bya ba yang ni bsgo bar gyis/ /smras pa/ lha yi bla ma khyod kyis su/ /rtag par tshangs par spyod pa srungs/ /rig sngags sman dang gsang sngags rnams/ /thams cad la ni bya ba sgrubs/ /las kun drang srong zla ba dang / /zla ba chung dang zhag</text></item>
<item><p>211a7</p><section>mdo sde</section><text>dang bzhi/ /bzo yi las kyi mtha' kun la/ /gtso bo yin par bkod pa yin/ /drag po dung gi sna can dang / /dgon pa dang ni lci ba ste/ /gnod sbyin bzhi po de dag ni/ /mchod sbyin rib mar gtso bor bkod/ /rgya mtsho chu lha 'jog po dang / /rin chen</text></item>
<item><p>211b1</p><section>mdo sde</section><text>skyong dang ring du 'gro/ /sa yid tshes dang zla srungs dang / /gnas thar byed pa rgya mtsho ni/ /gtso bor gzhag ste ma dros dang / /khab kyis lus 'bigs chu lhas byin/ /'khrugs pa klu de bzhi/ /klu rnams kyi ni gtso bor bkod/ /khyod ni dge ba</text></item>
<item><p>211b2</p><section>mdo sde</section><text>rab skyed pa/ /ne tso yi ni khyab byed pa/ /mkhas pa zhing gi gtso bo ste/ /de 'dra ba ni ji lta bu/ /khyod ni snying po kho nas kyang / /me yi rtse mo'i gtso bo ste/ /khyod ni rlung dmar 'gul g.yo ba/ /rlung yang ba yi gtso bo yin/ /rdo rje'i mig dang seng ge'i</text></item>
<item><p>211b3</p><section>mdo sde</section><text>mig /legs mthong lag na mdung gsum thogs/ /lha mo bzhi po de dag ni/ /grong khyer gtso bor bkod pa yin/ /gong ma'i char skyes rtsibs mu khyud/ /'khor lo spen pa gnod sbyin bzhi/ /de dag rin chen brtags pa la/ /nyo tshong byed pa'i gtso bor</text></item>
<item><p>211b4</p><section>mdo sde</section><text>bkod/ /phyogs mtshams su ni bzhi yin te/ /bsrung ba'i phyir ni yang dag gnas/ /yul 'khor grong khyer thams cad du/ /bsrung ba'i phyir ni 'byung po bkod/ /drang srong dag ni thams cad dang / /lha yi tshogs dang klu rnams dang / /lha ma yin</text></item>
<item><p>211b5</p><section>mdo sde</section><text>dang mi rnams kyi/ /bar yang rjes su yi rang byed/ /lung bstan rab tu rgyal ba mchog /thub pa yi ni gtso bo ste/ /khyod ni skye dang 'gag pa dang / /zas dang ro dang me tog mchog /khyod ni dri 'phel byed pa ste/ /shu dag rdzogs byed 'bras bu'i mchog /khyod</text></item>
<item><p>211b6</p><section>mdo sde</section><text>ni lam bde skyed pa ste/ /rnam par 'tshe las rgyal ba'i gtso/ /dga' bo dang ni nye dga' gnyis/ /ri bo rnams kyi gtso bor bkod/ /nor rgyas bu dang thang shing zhing / /lci mchog mig dmar smugs byed skem/ /khyod ni dbyangs can chu yi gtso/ /khyod ni</text></item>
<item><p>211b7</p><section>mdo sde</section><text>grub dang yid 'phrog pa/ /zla ba 'phrog par byed pa ste/ /bcud kyi len gyi gtso bo yin/ /gza' dang rgyu skar dus kyang yin/ /khyim rnams thams cad rnam par gzhag /rgyal po chen po bzhi yang ni/ /skal ldan rgyur ni rnam par gzhag /lus ngan gnod sbyin rnams</text></item>
<item><p>212a1</p><section>mdo sde</section><text>kyi gtso/ /grul bum rnams kyi 'phags skyes po/ /klu rnams kyi ni mig mi bzang / /dri za rnams kyi yul 'khor srung / /thams cad kyi gling chen po bzhi/ /gling gzhan brgyad khri thams cad du/ /drang srong rnga bong gis gang yongs su skyong ba ma</text></item>
<item><p>212a2</p><section>mdo sde</section><text>bkod par btang ba'i gnas ci yang med do/ /der lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa de dag thams cad kyis kyang legs so zhes bya ba byas par</text></item>
<item><p>212a3</p><section>mdo sde</section><text>gyur to/ /drang srong rnga bong gi bya ba de la yang dag par rjes su yi rang bar gyur to/ /bya ba de ni mchod pa dang / rim gro bya bar so sor gnas par gyur to/ /de'i rjes la shin tu yun ring zhig na drang srong thub pa lam zhes bya ba byung ste/ des kyang skar ma'i</text></item>
<item><p>212a4</p><section>mdo sde</section><text>dpyad rab tu byas so/ /zhag gis mi thub pa dang / shol yod pa yang bshad do/ /yang de'i tshe drang srong thub pa'i gnas rten ga la bar klu thams cad 'dus te/ de dag drang srong skar ma la dga' ba mchog tu bla ma la gus pa dang gces par byed pa skyes te/</text></item>
<item><p>212a5</p><section>mdo sde</section><text>de la mchod pa'i las bya ba'i phyir ci nus su brtson par gyur to/ /'phags pa 'dus pa chen po'i sde theg pa chen po'i mdo las nyi ma'i snying po'i le'u bcu gcig pa rdzogs te/ rgyu skar gyi sbyor ba rnam par gzhag pa'i le'u ste bdun pa rdzogs so// //</text></item>
<item><p>212a6</p><section>mdo sde</section><text>'phags pa shin tu rgyas pa chen po'i sde nyi ma'i snying po zhes bya ba'i mdo/ bam po bcu gcig pa/ rgya mtshos smras pa/ nam mkha' la ni rgyu skar tshogs/ /ji ltar bzhag pa bzhin du ni/ /khyod kyis sngon gyi tshe rabs dran/ /mkhas khyod srid gsum kun gyi gtso/ /</text></item>
<item><p>212a7</p><section>mdo sde</section><text>khyod kyi snying rje byams pa dper/ /shes gsal 'gro la snying brtse bzhin/ /kun dpal 'di nas khyod kyis ni/ /lag 'gro thams cad thar bar gyis/ /srid gsum tshul brtul mtshungs med khyod/ /lag 'gro de kun tshim byed khyod/ /khyod ni drang srong kun gyi bla/ /</text></item>
<item><p>212b1</p><section>mdo sde</section><text>mi rnams kyis ni mchod par 'os/ /'gro ba kun dpal khyod la ni/ /lha dang lag 'gro gnod sbyin tshogs/ /rten gyi yul rnams thams cad pa/ /lag 'gro myur du thar bar gyis/ /de nas drang srong skar ma la dga' ba dkon mchog gsum la mchog tu</text></item>
<item><p>212b2</p><section>mdo sde</section><text>yid dang ba bskyed par 'dod nas de lta bu'i klu'i tshogs thams cad la shin tu rigs pa'i tshig snyan pa dag gis 'di skad ces smras so/ /yon tan de 'dra bdag la med/ /drang srong rnga bong bdag ma yin/ /khyed cag 'di nas thar byed par/ /bdag gis nus pa</text></item>
<item><p>212b3</p><section>mdo sde</section><text>ma yin no/ /gang gis bskal pa du mar ni/ /dka' thub dka' ba bzod pa spyad/ /khyod cag thar bar byed pa yi/ /drang srong gzhan de blta bar gyis/ /rtag tu brtson zhing sbyin pa byin/ /mkhas shing glang chen rta dang ni/ /shing rta bu dang chung ma dang / /nor</text></item>
<item><p>212b4</p><section>mdo sde</section><text>gyis sems can phan pa byas/ /rkang lag mgo dang rna ba dang / /mig dang pags pa khrag dang ni/ /bu bran bran mo bza' btung mang / /mal cha kha zas sngon chad btang / /snying rje dang ni byams pa yis/ /khyed cag thar byed srid gsum na/ /mtshungs med</text></item>
<item><p>212b5</p><section>mdo sde</section><text>bsam gtan dga' 'byung ba/ /de ni drang srong rnga bong ste/ /kun tu brtse zhing byang chub sems/ /sngon chad rig byed pha rol phyin/ /sems can mang po sdug bsngal gyis/ /nyam thag pa ni thar bar byas/ /sems can gcig gi ched du yang / /sngon gyi tshe</text></item>
<item><p>212b6</p><section>mdo sde</section><text>rabs de bskal par/ /dmyal bar 'gro bzod de / /de ni 'jig rten sangs rgyas byung / /sems can sdug bsngal nyam thag kun/ /sdug bsngal mthar mdzad rnga bong yin/ /sems can sman phyir brtson 'grus dang / /snying rje brtan pos de</text></item>
<item><p>212b7</p><section>mdo sde</section><text>srid 'khor/ /rnga bong de ni skyes pa na/ /rgyal sras bu ram shing ba yi/ /rigs su zas gtsang gi ni sras/ /des ni btsas ma thag tu khyab/ /srid gsum bde 'byung 'jig rten dpal/ /yid bde rnam pa sna tshogs dang / /lha dang klu yi bu rnams dang / /</text></item>
<item><p>213a1</p><section>mdo sde</section><text>'byung po gnod sbyin rgyal pos khyab/ /der ni mchod phyir thams cad lhags/ /de yis gom pa bdun bor te/ /ri dang rgya mtshor bcas pa yi/ /sa ni thams cad 'khrugs par gyur/ /'gro ba rga nad sdug bsngal dang / /'chi bas gzir las</text></item>
<item><p>213a2</p><section>mdo sde</section><text>ngas bsgral zhing / /zhi ba bde ba mya ngan med/ /skam la dgod ces shAka sras gsungs/ /me tog dri dang rin chen dag /lha klu rnams kyis gtor gyur cing / /'byung po'i tshogs rnams sna tshogs kyis/ /sras po la ni bstod gyur pa/ /bskal pa mang po du mar</text></item>
<item><p>213a3</p><section>mdo sde</section><text>yang / /sngon chad khyod kyis dul ba dang / /sbyin dang bsam gtan dgyes la brten/ /sems can kun ched sdug bsngal bzod/ /'di la skye ba 'di yang ni/ /thams cad kyi ni tha ma lags/ /sdug bsngal thams cad zhi mdzad par/ /ring por mi thogs</text></item>
<item><p>213a4</p><section>mdo sde</section><text>khyod 'tshang rgya/ /des kyang dpa' bo brtan par gyur/ /mtshungs pa med de bud med tshogs/ /drug khri tham pa spangs nas su/ /spyod pa rab bstan lo drug spyad/ /g.yo sgyu can ni sder bcas pa'i/ /bdud ni gcig pus bcom nas kyang / /byang chub zhi mchog</text></item>
<item><p>213a5</p><section>mdo sde</section><text>gzhal med brnyes/ /mya ngan med lam don dam gzigs/ /byams dang ye shes thugs rje yis/ /sems can kun dang mi mnyam zhing / /'byung po dag ni thams cad la/ /de ni byams pa'i thugs mnyam pa/ /sems can gang la'ang mtho mi 'tsham/ /sems</text></item>
<item><p>213a6</p><section>mdo sde</section><text>can thams cad sdug bsngal las/ /thar bar mdzad cing de yang ni/ /rnam bcings btson ra thar mdzad pa/ /ma ga d+hA na de gnas shing / /'gro ba'i nang na chos kyang ston/ /de la khyod kyis gsol ba thob/ /byams pa'i yid kyis rnam par ltos/ /drang srong mchog gi</text></item>
<item><p>213a7</p><section>mdo sde</section><text>thad du deng / /'gro ba'i sdug bsngal thams cad las/ /khyed cag yongs su thar bar byed/ /rang nyid kyang ni 'dong bar gyis/ /dga' mchog bde ba 'dod rnams kyis/ /phyin cad mkha' lding thams cad las/ /'jigs pa khyed la mi 'byung ngo / /rtag bde sdug</text></item>
<item><p>213b1</p><section>mdo sde</section><text>bsngal bral dgar gyis/ /btson ra 'di ni g.yo sgyu can/ /bdud ni khyed la rnam par 'tshe/ /ji ltar nga yis bshad pa bzhin/ /thams cad kyang ni gzung bar gyis/ /yang de'i tshe drang srong thub pa'i gnas rten du klu dang / klu chen po pho dang / mo dang / khye'u dang /</text></item>
<item><p>213b2</p><section>mdo sde</section><text>bu mo gang dag thams cad 'dus pa de dag thams cad kyis thal mo rab tu sbyar te 'di skad ces smras so/ /'jig rten thams cad las khyad par du 'phags pa/ chos thams cad kyi dbang gi pha rol tu phyin pa/ sems can thams cad kyi sdug bsngal sel bar mdzad</text></item>
<item><p>213b3</p><section>mdo sde</section><text>pa/ bde ba thams cad sbyin par mdzad pa/ dga' ba thams cad skyed par mdzad pa/ shes rab thams cad kyi pha rol tu phyin pa/ rtag tu byams pa'i thugs dang ldan pa/ thugs rje thams cad kyis khyab pa/ phrin las thams cad sgrub par mdzad pa/ lam</text></item>
<item><p>213b4</p><section>mdo sde</section><text>thams cad ston pa/ yang dag pa'i mig gsung ba/ lha dang klu rnams kyis mchod pa la phyag 'tshal lo/ /srid pa gsum gyi dgra bcom pa/ mchod pa thams cad 'os pa/ bdag cag thams cad sdug bsngal gyi btson ra 'dir 'phangs lags na 'di nas bdag</text></item>
<item><p>213b5</p><section>mdo sde</section><text>cag thar bar mdzad par gsol/ klu de dag dang lhan cig bdag cag gnas par bgyi'o/ /bcom ldan 'das kyis klu de dag thams cad sngon gyi lus kyi gzugs ji lta ba bzhin du bkod de/ gnas de nas 'gro bar ma nus so/ /de dag thams cad kyis drang srong skar</text></item>
<item><p>213b6</p><section>mdo sde</section><text>ma la dga' ba la smras pa/ de bzhin gshegs pa de ni bden te/ sems can thams cad la bde bar bzhed pa rnam par mi 'tshe ba'i chos nyid yin no/ /de la bdag cag skyabs su nye bar gnas so/ /'di nas myur du bzhud cig /bdud kyi 'ching ba 'di las bdag</text></item>
<item><p>213b7</p><section>mdo sde</section><text>cag thar bar mdzod cig /skar ma la dga' bas 'di skad ces smras so/ /de bzhin gshegs pa drang srong sems can thams cad la phan pa dang bde ba'i phyir snying rje chen po'i rgyu 'thun pa thams cad mkhyen pa thub pa des byang chub sems dpa' sems dpa' chen po rnams</text></item>
<item><p>214a1</p><section>mdo sde</section><text>la 'khor ba'i 'khor lo rnam par ldog par bya ba'i phyir dang / byang chub kyi lam rnam par dag par bya ba'i phyir dang / rgyu dang 'bras bu'i sems can yang dag par bstan pa'i phyir zhes bya ba nas sangs rgyas kyi spyan gyi bar du thob par bya ba'i phyir mang por ma</text></item>
<item><p>214a2</p><section>mdo sde</section><text>byung ba la dmigs pa dang / nyan thos dang thun mong ba sems can la dmigs pa'i gnas pa mchog bstan to/ /yang byang chub sems dpa' sems dpa' chen po slob dpon la rag las pa rnams la rgyu las yang dag par byung ba dang / so sor brtags pa</text></item>
<item><p>214a3</p><section>mdo sde</section><text>la dmigs pa tshangs pa'i gnas pa bstan to/ /da ltar de bzhin gshegs pa de ni sangs rgyas kyi zhing gang gA'i klung gi bye ma snyed grangs med pa dpag tu med pa rdul phra rab kyi rdul snyed na theg pa bla na med pa'i pha rol tu phyin pa drug yongs su rdzogs pa'i byang chub sems</text></item>
<item><p>214a4</p><section>mdo sde</section><text>dpa' sems dpa' chen po rnams dang / sems can thams cad 'khor ba'i rgya mtsho las bsgral ba'i phyir dang / bdud bzhi gdul ba'i phyir dang / dkon mchog gsum gyi gdung rgyun mi gcad pa'i phyir chos kyi chus khrus mdzad do/ /da ltar shin tu kun tu rtog pa'i</text></item>
<item><p>214a5</p><section>mdo sde</section><text>nyon mongs pa'i tshogs kyi sems can gyi khams la dmigs pa med pa/ kun nas ldang ba med pa/ rgyu ba med pa/ gzhi med pa/ mtshan nyid med pa/ mtshan ma med pa/ chags pa med pa/ rnam par gzhag pa med pa/ rdul med pa/ mun pa med pa/ snang</text></item>
<item><p>214a6</p><section>mdo sde</section><text>ba med pa/ gzung ba med pa/ gsal byed med pa/ spyod pa med pa/ tha mi dad pa nyid ces bya ba nas phung po dang / khams dang / skye mched dang / 'byung ba chen po thams cad dang / mig gi rang bzhin tshor ba po med pa'i sred pa zhes bya ba'i bar nas/ yid kyi</text></item>
<item><p>214a7</p><section>mdo sde</section><text>rang bzhin tshor ba po med pa'i sred pa'i bar la smon pa med pa dang / mngon par 'du byed pa med pa dang / 'jug pa med pa'i chos kyi dbyings dang / yang dag pa'i mtha' dang / 'gag pa med pa dang / de bzhin nyid 'dres pa med pa dang / gang 'jug pa med pa'i chos kyi</text></item>
<item><p>214b1</p><section>mdo sde</section><text>dbyings don dam pa stong pa nyid dang / phyir mi ldog pa'i chos thams cad mnyam pa nyid kyis sgrol ba/ phyad pa'i ye shes kyi spyod pa dang ldan pa/ yang dag par dmigs pa'i de bzhin gshegs pa 'di ni byang chub sems dpa' sems dpa' chen po pha rol tu</text></item>
<item><p>214b2</p><section>mdo sde</section><text>phyin pa drug gi spyod pa dag la yongs su sbyang ba byas pa/ sems nam mkha' dang mnyam zhing mtshungs pa/ ma chags pa'i ye shes mnyam pa nyid thob pa/ lta ba thams cad kyi bag chags kyi nyon mongs pa yang dag par bcom pa rnams la tshangs pa'i gnas pa</text></item>
<item><p>214b3</p><section>mdo sde</section><text>dmigs pa med pa ston to/ /kye drang srong skar ma la dga' bas bstan pa 'di bshad pa na yang klu'i rgyal po rgya mtsho dang / klu'i rgyal po lus 'bigs pa'i khab ces bya ba dang / klu'i rgyal po zla ba la rtsub pa zhes bya ba dang / klu'i rgyal po rin chen skyong zhes bya ba de</text></item>
<item><p>214b4</p><section>mdo sde</section><text>dag byang chub kyi spyod pa'i dge ba'i rtsa ba sngon bsags pa'i smon lam yang dag par rjes su dran pas de dag snang ba dang / rnam par bsgyings pa dang ldan pa'i gzungs thob par gyur to/ /de'i tshe klu gzhan brgyad cu rtsa bzhi ni byang chub kyi spyod pa'i dge ba'i rtsa ba sngon</text></item>
<item><p>214b5</p><section>mdo sde</section><text>bsags pa'i smon lam yang dag par rjes su dran pas byang chub kyi sems mi brjed pa'i ting nge 'dzin thob par gyur to/ /byang chub sems dpa' skar ma la dga' ba la de dag gis 'di skad ces smras so/ /khyod bzhud la snying rje chen po thob pa gang gis 'dir bdag cag</text></item>
<item><p>214b6</p><section>mdo sde</section><text>bdud kyi 'ching ba 'di las yongs su thar bar bgyid pa'i de bzhin gshegs pa'i snying rje chen po thob pa de la bdag cag gi tshig gis gsol ba thob shig /de bzhin du bya'o zhes smras nas byang chub sems dpa' sems dpa' chen po skar ma la dga' ba drang srong gi cha byad</text></item>
<item><p>214b7</p><section>mdo sde</section><text>kyis 'khor drang srong stong phrag mang po dang de nas rdzu 'phrul gyis song ngo / /'phags pa 'dus pa chen po'i sde theg pa chen po'i mdo las nyi ma'i snying po'i le'u bcu gcig pa las brgyad pa'o// //bcom ldan 'das la klu thams cad skyabs su nye</text></item>
<item><p>215a1</p><section>mdo sde</section><text>bar gnas pa bdud sdig can gyis thos te/ shas cher 'khrugs shing skrag la rgya shug gi 'dab ma bzhin du lus rab tu 'dar zhing lus rngul nas lag pa gnyis bsgreng ste 'di skad ces smras so/ /lag 'gro rnams ni skyabs su dong / /</text></item>
<item><p>215a2</p><section>mdo sde</section><text>skye dgu thams cad rmongs gyur cing / /'chi med lam la gzhog byed pa/ /mi zad g.yo sgyu can la ltos/ /de'i tshe na bdud kyi bu mo mun bral ma zhes bya ba des 'di skad ces smras so/ /sems can gang dag thos tsam gyis/ /dge sbyong la ni skyabs su</text></item>
<item><p>215a3</p><section>mdo sde</section><text>mchis/ /gang dag de yi tshig thos shing / /de mthong ba lta smos ci 'tshal/ /brtson 'grus sna tshogs sbyor ba yis/ /khyod kyis yun ni ring du gzigs/ /bka' mchid sna tshogs lhan cig mdzad/ /de yi sgyu ni ma bslabs sam/ /bdud kyis slar</text></item>
<item><p>215a4</p><section>mdo sde</section><text>smras pa/ /dge sbyong gau tam brtan pa yin/ /rang bzhin mkhas pa chen po ste/ /stong pa'i chos la yang dag zhugs/ /rgal nas skye dgu sgral bar byed/ /mun bral mas smras pa/ stong pa la ni gang zhugs pa/ /bdud rnams bye bas mi bskyod de/ /byang grol</text></item>
<item><p>215a5</p><section>mdo sde</section><text>bde ba sbyin bgyid pa/ /de la bdag ni skyabs su mchi/ /mtshan nyid ma mchis ldan pa yi/ /de bzhin nyid la gang rten cing / /ye shes kyi ni pha rol phyin/ /de la bdag ni skyabs su mchis/ /sgyu de bdag gis bslab par bgyi/ /sems can thams cad</text></item>
<item><p>215a6</p><section>mdo sde</section><text>rnam par dgrol/ /chos rnams kun la dbang sgyur ba'i/ /bla med sangs rgyas 'grub par shog /bdud kyi bu mo lnga brgya snyed bdud kyi gnas der 'khod nas byang chub tu smon lam btab par gyur te/ bdud sdig can shas cher 'khrugs shing dngangs te rmongs nas stobs</text></item>
<item><p>215a7</p><section>mdo sde</section><text>kyi shugs kyis 'chag sar zhugs te/ bdud kyi stobs kyi shugs kyi cho 'phrul gyis byin gyis brlab pa de lta bu byin gyis brlabs so/ /gang gis drang srong skar ma la dga' ba de nas song nas ring po ma lon par drang srong thub pa'i gnas rten der bdud kyi gnas de</text></item>
<item><p>215b1</p><section>mdo sde</section><text>nas nam mkha' las rdo'i char pa me rab tu 'bar ba'i char mngon par rab tu dbab par brtsams te/ klu thams cad thal bar rlag par 'dod na/ bcom ldan 'das kyi mthus der me tog gi char rnam pa sna tshogs rab tu bab ste/ klu thams cad rab tu dga' bar</text></item>
<item><p>215b2</p><section>mdo sde</section><text>gyur to/ /dga' khyab mas smras pa/ kye bdud kyi bu mo dag khyed ltos shig /'dzam bu'i gling der dge sbyong gau ta ma la klu gang dag skyabs su dong ba de dag thams cad kyang 'di sdug bsngal mang pos gnod par byed na gang dag 'dir 'khod nas dge sbyong gau ta ma la skyabs</text></item>
<item><p>215b3</p><section>mdo sde</section><text>su dong ba rang gi bu mo khyed la lta smos kyang ci dgos/ bdud kyi bu mos 'di skad ces smras so/ /sangs rgyas skyabs su sems can su 'gro ba/ /bdud rnams bye bas gsad par mi nus te/ /tshul khrims nyams shing blo ni 'khrugs zin kyang / /de ni nges par skye</text></item>
<item><p>215b4</p><section>mdo sde</section><text>ba'i pha rol 'gro/ /ston pa la ni me tog gcig gtor zhing / /byang chub smon lam brtan po bskyed pas na/ /de ni bdud rnams du mas gsad mi nus/ /nem nur med par 'jig rten sangs rgyas 'gyur/ /de yis bslab pa'i gzhi ni gcig blangs shing / /</text></item>
<item><p>215b5</p><section>mdo sde</section><text>tshig gi don gcig tsam yang nyan byed la/ /byang chub phyir ni sems kyang bskyed pa de/ /sems can kha lo sgyur 'gyur nem nur med/ /yab klu tshogs 'di mthong ste sangs rgyas kyis/ /der ni me tog char pa sna tshogs 'bebs/ /sangs rgyas yul gcig</text></item>
<item><p>215b6</p><section>mdo sde</section><text>gis ni khyod la bsngos/ /der ni ci yang nus par ma gyur to/ /gang gis sems can de dag sdig zad cing / /bdag cag gi ni las kyi sgrib 'byang ba/ /ched du lung bstan pa ni der nyan pa'i/ /rig pa gcig kyang der ni ston pas gsungs/ /de nas bdud</text></item>
<item><p>215b7</p><section>mdo sde</section><text>sdig can shas cher 'khrugs shing gshe ste/ sdug bsngal zhing yid mi bde ba skyes nas mya ngan gyi khang par gcig pu 'dug go/ /de'i tshe byang chub sems dpa' sems dpa' chen po skar ma la dga' ba bcom ldan 'das kyi tshangs pa'i gnas pa dmigs pa med</text></item>
<item><p>216a1</p><section>mdo sde</section><text>pa'i gtam gyi tha mar mjug thogs su bcom ldan 'das bzhugs pa der phyin te 'dug go/ /bcom ldan 'das ga la ba zhes bya ba nas bcom ldan 'das la byang chub sems dpa' sems dpa' chen po skar ma la dga' bas 'di skad ces gsol to zhes</text></item>
<item><p>216a2</p><section>mdo sde</section><text>bya ba'i bar du'o/ /btsun pa bcom ldan 'das bzhi pa rab kyi mtha' gnas yid la bgyid pa'i gzungs sngags bshad par gsol/ gzungs sngags kyi gzhi de dag gis ni sngon bdag cag gnyis bram ze'i khye'u gnyis su gyur pa na lus kyi slad du rgyal po rgyal gyi lha</text></item>
<item><p>216a3</p><section>mdo sde</section><text>la nongs pa bgyis pas 'gum pa la thug ste btson rar stsal nas/ zla ba phyed zas dang bral zhing bcing ba lngas bcings nas de bzhin gshegs pa man dA ra ba'i bsung la yid la gzhan mi sems par gsol ba btab pa lags so/ /de nas de bzhin gshegs pa</text></item>
<item><p>216a4</p><section>mdo sde</section><text>man dA ra ba'i bsung bdag cag la thugs brtse bas rang gi gnas kyi shul kar bzhugs nas sangs rgyas kyi yul gyi rdzu 'phrul gyi cho 'phrul lung bstan pa de lta bus bzhi pa rab kyi mtha' gnas yid la bgyid pa'i gzungs sngags bstan te/ sangs rgyas kyi mthus</text></item>
<item><p>216a5</p><section>mdo sde</section><text>brtson ra der bdag cag gi rna lam du don dang bcas/ tshig 'bru dang bcas par grags so/ /gsang sngags yid la bgyid pa de dag gis bdag cag dga' ba dang dad pa yang dag par bskyed nas de'i tshe bdag cag gi mthong ba'i chos la myong bar 'gyur ba thams</text></item>
<item><p>216a6</p><section>mdo sde</section><text>cad dang / skyes nas myong bar 'gyur ba dang / lan grangs gzhan la myong bar 'gyur ba thams cad dang / las kyi sgrib pa thams cad dang / nyon mongs pa'i sgrib pa dang / chos kyi sgrib pa dang / sems can gyi sgrib pa dang / sbyin pa'i sgrib pa zhes</text></item>
<item><p>216a7</p><section>mdo sde</section><text>bgyi ba nas shes rab kyi sgrib pa zhes bya ba'i bar dang / nye bar spyod pa dang / longs spyod kyi sgrib pa dang / tshe'i 'du byed bas pa'i sgrib pa dang / bsams bzhin du srid par skye ba'i sgrib pa dang / sangs rgyas kyi zhing yongs su dag pa rnams su 'gro ba'i sgrib</text></item>
<item><p>216b1</p><section>mdo sde</section><text>pa yongs su bas shing / der bdag cag bzhi pa rab kyi mtha' gnas yid la bgyid pa'i gzungs sngags thos pa tsam gyis mod la mgrin pa 'ching ba lnga las grol te/ btson ra nas rdzu 'phrul gyi yul thob par gyur cing / de nas nam mkha' la chas nas bcom</text></item>
<item><p>216b2</p><section>mdo sde</section><text>ldan 'das de bzhin gshegs pa man dA ra ba'i bsung gi thad du nye bar phyin to/ /de nas shi 'phos nas sangs rgyas kyi zhing ri bo'i 'od ces bgyi bar skyes te/ bcom ldan 'das de bzhin gshegs pa sprin gyi mdog gi thad du rab tu byung nas zhes bgyi ba nas slan chad bskal</text></item>
<item><p>216b3</p><section>mdo sde</section><text>pa dpag tu ma mchis par sangs rgyas kyi zhing stong pa rnams su bdag cag ma skyes so zhes bya ba'i bar du'o/ /de bzhin du da ltar sangs rgyas kyi zhing mi mjed thams cad du 'di dang 'og min la thug pa'i bar gyis thams cad sems can mi dang mi ma lags pa</text></item>
<item><p>216b4</p><section>mdo sde</section><text>dpag tu ma mchis pas khyab ste/ de dag ni las kyi sgrib pa dang / nyon mongs pa'i sgrib pa dang / chos kyi sgrib pa dang / sems can gyi sgrib pa rnam pa sna tshogs kyis zin to zhes bgyi ba nas sangs rgyas kyi zhing yongs su dag pa rnams su las yongs su</text></item>
<item><p>216b5</p><section>mdo sde</section><text>ma dag pa dag gis bsgribs te mchis par mi nus pa lags so zhes bgyi ba'i bar du'o/ /sems can gyi las kyi gzungs sngags thos ma thag tu sems can rnams kyi mthong ba'i chos la myong bar 'gyur ba dang / lan grangs gzhan la myong bar 'gyur ba dang / las</text></item>
<item><p>216b6</p><section>mdo sde</section><text>kyi sgrib pa thams cad dang / nyon mongs pa'i sgrib pa dang / chos kyi sgrib pa dang / sems can gyi sgrib pa dang / sbyin pa'i sgrib pa zhes bgyi ba nas shes rab kyi sgrib pa zhes bya ba'i bar dang / nye bar spyod pa dang / longs spyod kyi sgrib pa dang / dge ba bcu'i</text></item>
<item><p>216b7</p><section>mdo sde</section><text>las kyi lam gyi sgrib pa mchis pa thams cad dang / thos ma thag tu skye ba'i sgrib pa dang / sangs rgyas kyi zhing yongs su dag pa dag tu 'gro ba'i sgrib pa mchis pa thams cad yongs su bas par 'gyur ba dang / chos bstan pa des sems can rnams bzod pa dang</text></item>
<item><p>217a1</p><section>mdo sde</section><text>ting nge 'dzin rnam pa sna tshogs thob par 'gyur ba dang / ji srid 'tsho ba'i mtha'i bar du der 'chi ba'i dus bgyis nas sems can rnams ji ltar bsam pa bzhin du srid par skye ba len par rngo thogs par 'gyur ba dang / tshe rabs dran par 'gyur ba dang /</text></item>
<item><p>217a2</p><section>mdo sde</section><text>rtag par rgyun du brtson 'grus brtsams pa dang / dge ba bcu'i las kyi lam yang dag par len pa dang / log par mi ltung ba'i chos can rnams su 'gyur ba dang / pha rol tu phyin pa drug la mngon par brtson pa dang / bsdu ba'i dngos po bzhi la mngon par brtson pa</text></item>
<item><p>217a3</p><section>mdo sde</section><text>dang / chos nyan pa dang / dge 'dun la rim gro bgyi ba dang / bsam gtan gyis rnam par rol pa dang / mngon par shes pa dang / tshangs pa'i gnas pa sgom pa la mngon par brtson par 'gyur ba dang / 'gro ba thams cad du bla na med pa'i yongs su mya ngan las</text></item>
<item><p>217a4</p><section>mdo sde</section><text>'das pa'i bar du chos de dag dang 'bral bar mi 'gyur bar bcom ldan 'das da sems can thams cad la thugs brtse ba'i slad du btsun pa bcom ldan 'das bzhi pa rab kyi mtha' gnas yid la bgyid pa'i gzungs sngags de legs par bshad par gsol/ bcom ldan</text></item>
<item><p>217a5</p><section>mdo sde</section><text>'das kyis bka' stsal pa/ rigs kyi bu gang khyod skye bo mang po la phan pa'i phyir zhugs pa legs so legs so zhes bya ba nas bcom ldan 'das kyis bka' stsal pa zhes bya ba'i bar du'o/ /dge slong ngam/ dge slong ma'am/ rigs kyi bu'am rigs kyi bu mo</text></item>
<item><p>217a6</p><section>mdo sde</section><text>dad pa can su la la theg pa gsum las theg pa gang yang rung bas srid pa'i rgya mtsho las rgal bar 'dod pa ni myur du theg pa de yongs su rdzogs par bya bar 'dod pa yin la/ sdug bsngal thams cad 'joms par 'dod pa yin/ thos pa thams cad kun tu 'dzin par 'dod</text></item>
<item><p>217a7</p><section>mdo sde</section><text>pa yin/ lus dang / ngag dang / yid kyi gnas ngan len thams cad las yongs su thar bar 'dod pa yin/ bstan pa bsrung bar 'dod pa yin/ snyan pa 'dod pa dang / rnyed pa 'dod pa yin/ bza' ba dang btung ba mang po 'dod pa dang / dbang phyug 'dod pa dang /</text></item>
<item><p>217b1</p><section>mdo sde</section><text>gzugs 'dod pa dang / stobs 'dod pa dang / 'khor 'dod pa dang / nor dang 'bru 'dod pa dang / thu bo 'dod pa dang / mi dang mi ma yin thams cad kyis mchod par 'os par 'dod pa yin/ rtag tu lus 'dod pa yin/ rtag tu lus dang / ngag dang yid kyis kun</text></item>
<item><p>217b2</p><section>mdo sde</section><text>tu gnod par 'dod pa yin zhing myur du bsam gtan dang / ting nge 'dzin dang / gzugs med pa'i snyoms par 'jug pa dang / mngon par shes pa dang / tshangs pa'i gnas pa dang / gzungs dang / bzod pa rnam pa sna tshogs bsgrub par 'dod pa yin no/ /de ltar</text></item>
<item><p>217b3</p><section>mdo sde</section><text>yang las kyi sgrib pa dang / nyon mongs pa'i sgrib pa shas cher 'phangs pa rnam pa sna tshogs kyis zhes bya ba nas sangs rgyas kyi zhing yongs su dag par 'gro ba'i sgrib pa rnams kyis bsams bzhin du srid par skye ba blangs pa de'i bar gyis myur du dge ba'i rtsa ba rnam</text></item>
<item><p>217b4</p><section>mdo sde</section><text>pa sna tshogs de lta bu de dag sgrub par mi nus te/ las kyi sgrib pa de lta bu de dag gis zin pa'i phyir ro/ /gang zag de khrus byas te gos gtsang ma bgos shing / kha zas gtsang ma dang mal gtsang ma der skyil mo krung dam 'chags pas kyang rung ste/ rjes su 'thun</text></item>
<item><p>217b5</p><section>mdo sde</section><text>pa'i tshes brgyad la sangs rgyas kyi sku'i gzugs yid la byed pas gzhan yid la mi sems par zhes bya ba nas las gzhan mi byed cing sems rnam par g.yengs pa ma yin pa'i bar gyis re shig mtshan gcig gam zhes bya ba nas mtshan bdun gyi bar du gnas par byed</text></item>
<item><p>217b6</p><section>mdo sde</section><text>na des rang gi sku byad du sangs rgyas mthong ngo zhes bya ba'i bar du'o/ /gal te sangs rgyas kyi sku'i gzugs chung ngur rtog par byed na chung ngu kho nar mthong ngo / /yang na tshad med par rtog par byed na gzugs kyi sku tshad med pa yang dag par rjes su mthong ngo / /des mtshan</text></item>
<item><p>217b7</p><section>mdo sde</section><text>thog thag mtshan sum cu rtsa gnyis mthong ngo / /mtshan gang las kha dog sngon po'i 'od 'phro ba'i mtshan gcig po de nyid la yid kyis rjes su bltas nas gsang sngags 'di dag brjod do/ /tad+ya thA/ bi dzrim b+hu bi dzri ma b+ha/ ud pA da/ bya ya/ bi dzri ma b+ha/ sna ba</text></item>
<item><p>218a1</p><section>mdo sde</section><text>ba ra a nu da ta thA tA b+hU ta ko Ti bi dzrim b+ha swA hA/ ji srid du des kha dog sngon po'i 'od 'phro ba rnam par spel nas de dag byung ste/ rang gi mgo'i spyi bor zhugs pa de srid du des mtshan gcig la rnam par mi g.yeng ba'i yid kyi rjes su bltas nas tshig 'di dag</text></item>
<item><p>218a2</p><section>mdo sde</section><text>brjod cing mi skrag par bya/ mi dngang bar bya'o/ /rang gi lus la mer rnam par blta bar bya ste/ ji lta zhe na/ des kha dog sngon po'i 'od 'phro ba rang gi lus kyi yan lag dang nying lag thams cad du 'gro ba mthong nas rang gi lus thams cad rab tu 'bar bar mthong ngo zhes bya</text></item>
<item><p>218a3</p><section>mdo sde</section><text>ba nas thal ba bzhin du mthong ngo zhes bya ba'i bar dang / phyogs bzhir rlung gis ma lus par khyer ba stong pa bzhin du mthong ngo zhes bya ba'i bar du ste/ phyogs thams cad du de la gzugs snang ba gang yang mi 'byung ba 'di ni de'i thams cad sgrub pa yin no/ /rigs kyi bu su la</text></item>
<item><p>218a4</p><section>mdo sde</section><text>la sangs rgyas rjes su dran pa de lta bu'i bzhi pa rab kyi mtha' gnas yid la byed pa'i gzungs sngags shin tu bsgoms zhing mchod sbyin legs par byas la shin tu yid la byas na de'i las kyi sgrib pa thams cad dang / nyon mongs pa'i sgrib pa dang / chos kyi sgrib pa zhes bya</text></item>
<item><p>218a5</p><section>mdo sde</section><text>ba nas ma lus pa'i bar du yongs su byang bar 'gyur ro/ /mtshams med pa'i las rnams dang / dam pa'i chos spangs pa rnams dang / 'phags pa la skur pa 'debs pa rnams ni ma gtogs so/ /de 'dod na de ltar nyin mtshan gcig gis sangs rgyas kyi gsung thams</text></item>
<item><p>218a6</p><section>mdo sde</section><text>cad dang / phyi rol pa'i bstan bcos thams cad dang / rig pa'i gnas bco brgyad dang / gzhan yang gang dag snyan dngags su byas pa rnams des the tshom med par shin tu kun tu 'dzin par 'gyur ro/ /de nyin mtshan gcig gis bsam gtan bzhi dang / gong ma rdzu</text></item>
<item><p>218a7</p><section>mdo sde</section><text>'phrul gyi rkang pa dang / tshangs pa'i gnas pa bzhi dang / so so yang dag par rig pa bzhi dang / gzugs med pa'i snyoms par 'jug pa bzhi bsgom par 'dod na des shin tu bsgoms pa yin no/ /de 'dod na skad cig gcig gis sems can thams cad kyi dus gsum</text></item>
<item><p>218b1</p><section>mdo sde</section><text>gyi 'gro ba'i 'chi 'pho dang / skye ba dang sems kyi spyod pa rab tu shes par 'gyur ro/ /de 'dod na skad cig gcig gis nam mkha' thams cad rang gi lus sam/ sangs rgyas kyi sku'am/ brgya byin gyi bar ram/ tshangs pa'i bar ram/ sred med kyi bu'i</text></item>
<item><p>218b2</p><section>mdo sde</section><text>bar ram/ dbang phyug chen po'i bar ram/ rgyal chen bzhi'i bar ram/ 'khor los sgyur ba'i bar ram/ chu'i bar ram/ me'i bar ram/ sa'i bar gyis gang bar byed do/ /de 'dod na skad cig gcig gis nam mkha' thams cad me tog gi bar dang / rin</text></item>
<item><p>218b3</p><section>mdo sde</section><text>po che'i phreng ba dang / spos dang / gdugs dang / rgyal mtshan dang / ba dan dang / ras bcos bu dang / chos gos dang / rgyan rnam pa sna tshogs kyi bar dag gis gang bar byed do/ /sus bzhi pa rab kyi mtha' gnas yid la byed pa sangs rgyas rjes su dran</text></item>
<item><p>218b4</p><section>mdo sde</section><text>pa de lta bu shin tu bsgoms pa yin zhing shin tu 'dres par byas la shin tu yid la byas pa yin pa de'i las tshad med pa de lta bu ma lus par byang bar 'gyur ro/ /de de ltar bsod nams dang / stobs dang / brtson 'grus dang / ting nge 'dzin dang / gzungs dang /</text></item>
<item><p>218b5</p><section>mdo sde</section><text>bzod pa dang / rnam par rol pa dang / mngon par shes pa tshad med par 'gyur ro/ /des de ltar gang yang rung ba dag yongs su rdzogs par byas na myur du 'khor ba las rnam par thar bar 'gyur te/ mtshams med pa byed pa dang / dam pa'i chos spong ba dang /</text></item>
<item><p>218b6</p><section>mdo sde</section><text>'phags pa la skur pa 'debs pa rnams ni ma gtogs so/ /de lta yin yang mtshams med pa byed pa dang / dam pa'i chos spong ba dang / 'phags pa la skur pa 'debs pa de yang bdun phrag bdun du bzhi pa rab kyi mtha' gnas yid la byed pa sangs rgyas rjes su</text></item>
<item><p>218b7</p><section>mdo sde</section><text>dran pa 'di 'dir ji ltar bstan pa bzhin sgom par byed na bdun phrag bdun po de 'das nas las kyi sgrib pa sum cha ma zad cing lhag ma skyon med par ma lus par byang bar 'gyur ro/ /bzhi pa rab kyi mtha' gnas yid la byed pa sangs rgyas rjes su dran pa sgom pa de lta</text></item>
<item><p>219a1</p><section>mdo sde</section><text>bu de ni de ltar don che ba yin no/ /su la la bzhi pa rab kyi mtha' gnas yid la byed pa sangs rgyas rjes su dran pa 'di de ltar thos pa tsam rna lam du thos na/ de la mi'am mi ma yin pa'i bar de nye bar brtags nas dad pa dang / dga' ba dang / mchog</text></item>
<item><p>219a2</p><section>mdo sde</section><text>tu dga' ba skye'o/ /de btson ra'i 'ching ba dam po las yongs su thar bar 'gyur ro/ /gang su dag sdug bsngal bar gyur pa'i sems can thams cad kyang sdug bsngal dag las yongs su thar bar 'gyur ro/ /longs spyod kyi sdug bsngal dang / chad pa dang / brdeg</text></item>
<item><p>219a3</p><section>mdo sde</section><text>pa dang / g.yang sa dang / me dang / chu dang / dug dang / dgra thams cad dang / 'byung po thams cad dang / nad kyi 'jigs pa dang / gnas kyi 'jigs pa dang / rgyal po'i 'jigs pa dang zhes bya ba nas bran gyi 'jigs pa zhes bya ba'i bar dang / ngan</text></item>
<item><p>219a4</p><section>mdo sde</section><text>'gror 'gro ba'i 'jigs pa zhes bya ba'i bar las yongs su thar bar 'gyur ro/ /bde 'gror 'gro ba'i rgyur 'gyur ro/ /su sangs rgyas rjes su dran pa de lta bu thos pa tsam rna lam du grags na de la nye bar brtags nas dad pa skyes te/ de ltar don che zhing phan yon che ba</text></item>
<item><p>219a5</p><section>mdo sde</section><text>yin na su ji ltar bstan pa bzhin de bzhin du bsgom pa lta smos kyang ci dgos/ chos kyi rnam grangs 'di bshad pa na sngon yongs su sbyang ba byas pa dkrigs pa bye ba khrag khrig brgya stong phrag brgyad cu rtsa drug ni sangs rgyas rjes su dran pa'i ting nge 'dzin de thob par gyur to/ /ji</text></item>
<item><p>219a6</p><section>mdo sde</section><text>ltar sngar bshad pa bzhin du yon tan de dag dang yang ldan par gyur to/ /de'i tshe srog chags khrag khrig phrag brgyad cu rtsa bzhi ni sdug bsngal la chos shes pa'i bzod pa thob par gyur to/ /de'i tshe sems can dpag yas pa kha cig ni mthar gyis gnas pa'i snyoms</text></item>
<item><p>219a7</p><section>mdo sde</section><text>par 'jug pa'i rnal 'byor dang 'bras bu dang po la gnas par gyur to/ /kha cig ni dgra bcom pa nyid kyi bar thob par gyur to/ /de'i tshe sems can dpag yas pa ni bla na med pa yang dag par rdzogs pa'i byang chub tu sngon ma bskyed pa'i sems bskyed do/ /mun bral ma</text></item>
<item><p>219b1</p><section>mdo sde</section><text>la sogs pa'i bdud kyi bu mo lnga brgya po de dag kyang sangs rgyas kyi mthus bdud kyi gnas su 'khod bzhin sems yongs su sbyang ba'i sangs rgyas rjes su dran pa'i lung bstan pa 'di thams cad thos so/ /thos nas kyang bud med kyi dngos po mi snang bar gyur te skyes</text></item>
<item><p>219b2</p><section>mdo sde</section><text>pa nyid thob bo/ gang dag sngon yongs su sbyang ba byas pa de dag thams cad sangs rgyas rjes su dran pa'i ting nge 'dzin dang ldan par gyur to/ /ji skad bshad pa bzhin du yon tan de dag dang ldan par gyur to/ /de dag thams cad tshangs pa chen po'i cha byad du bdag nyid</text></item>
<item><p>219b3</p><section>mdo sde</section><text>mngon par sprul nas tshangs pa chen po re re yang bye ba brgya stong phrag mang pos yongs su bskor cing bye ba brgya stong phrag mang pos mdun gyis bltas te/ sil snyan dang / pheg rdob pa bye ba brgya phrag mang pos yongs su bskor nas de dag bdud kyi gnas bsam gyis mi khyab</text></item>
<item><p>219b4</p><section>mdo sde</section><text>pa bkod pa nas bcom ldan 'das kyi thad du babs te/ bcom ldan 'das de la lha rdzas kyi me tog dang / phreng ba dang / spos dang / byug pa dag dang / gdugs dang / rgyal mtshan dang / ba dan dag dang / rin po che'i ras bcos bu dang / chos gos sna tshogs gtor</text></item>
<item><p>219b5</p><section>mdo sde</section><text>cing mngon par gtor te/ bcom ldan 'das la lan gsum bskor ba byas nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/ /'phags pa 'dus pa chen po nyi ma'i snying po'i le'u bcu gcig pa las sangs rgyas rjes su</text></item>
<item><p>219b6</p><section>mdo sde</section><text>dran pa'i le'u ste dgu pa rdzogs so// //de nas bcom ldan 'das kyis byang chub sems dpa' sems dpa' chen po skar ma la dga' ba la 'di skad ces bka' stsal to/ /rigs kyi bu lag 'gro'i tshogs thams cad kyi zhal ta byos shig ces bcom ldan</text></item>
<item><p>219b7</p><section>mdo sde</section><text>'das kyis bka' stsal pa dang / nyon mongs pa med pa'i sems kyis gsol pa/ bcom ldan 'das kyis dus lags kyis gshegs shig /bcom ldan 'das gang khyod kyis mdzad pa mdzod cig /bcom ldan 'das kyis bka' stsal pa/ rigs kyi bu</text></item>
<item><p>220a1</p><section>mdo sde</section><text>gang de bzhin gshegs pas lag 'gro'i las bstan pa bsam gyis mi khyab pa yongs su 'byang ba lung bstan pa bshad pa rab tu bstan pa'i dus yin no/ /yang de'i tshe lha thams cad ces bya ba nas grul bum thams cad ces bya ba'i bar dag me</text></item>
<item><p>220a2</p><section>mdo sde</section><text>tog dang / spos dang / rin po che dang / ras bcos bu dang / chos gos dang / rgyan dang / spud pa dang / gdugs dang / rgyal mtshan dang / ba dan gyi char pa dag rab tu 'bebs shing sil snyan bye ba khrag khrig brgya stong gi rol mo'i sgra 'byin pa la mi</text></item>
<item><p>220a3</p><section>mdo sde</section><text>dang mi ma yin pa thams cad kyis bsngags pa'i yon tan gyis bstod nas bcom ldan 'das gdan las mngon par bzhengs te ri'i rgyal po ri rab ga la bar byang phyogs su nye bar gshegs so/ /'dod pa na spyod pa dang / gzugs na spyod pa'i lha thams cad</text></item>
<item><p>220a4</p><section>mdo sde</section><text>kyis kyang gang bcom ldan 'das nyan thos kyi dge 'dun gyis mdun du bdar cing byang chub sems dpa'i dge 'dun gyis yongs su bskor te ri rab kyi rtse mor gshegs par bzhed par shes so/ /de ltar rig nas mi mjed kyi bdag po tshangs pas bcom ldan 'das kyi</text></item>
<item><p>220a5</p><section>mdo sde</section><text>phyir rin po che sna bdun las byas pa ras bcos bu sna tshogs dang / lha rdzas kyi rin po che'i me tog bkram pa'i them skas sprul nas 'di skad ces gsol to/ /bcom ldan 'das bdag gi them skas las gshegs par gsol/ lha'i bu gzhan 'phrul dbang</text></item>
<item><p>220a6</p><section>mdo sde</section><text>byed rnams kyis kyang bcom ldan 'das kyi phyir 'dzam bu'i chu bo'i gser gyi them skas tsan dan sbrul gyi snying po'i phye ma sna tshogs bkram pa dag sprul nas 'di skad ces gsol to/ /bcom ldan 'das bdag cag gi them skas rnams las gshegs par gsol/ lha'i</text></item>
<item><p>220a7</p><section>mdo sde</section><text>bu 'phrul dgas kyang bcom ldan 'das kyi phyir lha rdzas kyi gser gyi them skas tsan dan sa mchog sna tshogs bkram pa sprul nas 'di skad ces gsol to/ /bcom ldan 'das bdag cag gi them skas las gshegs par gsol/ lha'i bu yongs su dga' ldan</text></item>
<item><p>220b1</p><section>mdo sde</section><text>gyis bcom ldan 'das kyi phyir lha rdzas kyi bai dUr+ya'i them skas dus kyi rjes su 'brang ba'i tsan dan gyi phye ma sna tshogs bkram pa sprul nas 'di skad ces gsol to/ /bcom ldan 'das bdag gi them skas las gshegs par gsol/ lha'i bu rab 'thab bral gyis</text></item>
<item><p>220b2</p><section>mdo sde</section><text>bcom ldan 'das kyi phyir lha rdzas kyi bai dUr+ya'i them skas lha rdzas kyi phye ma sna tshogs bkram pa sprul nas 'di skad ces gsol to/ /bcom ldan 'das bdag gi them skas las gshegs par gsol/ lha rnams kyi dbang po brgya byin gyis kyang bcom ldan</text></item>
<item><p>220b3</p><section>mdo sde</section><text>'das kyi phyir mu tig dmar po'i them skas lha rdzas kyi tsan dan gyi phye ma sna tshogs dang / rin po che'i dra ba sna tshogs kyis yongs su khebs pa sprul nas 'di skad ces gsol to/ /bcom ldan 'das bdag gi them skas las gshegs par gsol/ rgyal po chen po</text></item>
<item><p>220b4</p><section>mdo sde</section><text>bzhis kyang bcom ldan 'das kyi phyir lha rdzas kyi rin po che rdo'i snying po las byas pa lha rdzas kyi ras bcos bu sna tshogs kyis rab tu khebs pa'i them skas de nyid sprul nas 'di skad ces gsol to/ /bcom ldan 'das bdag cag gi them skas las ri rab kyi rtse mor</text></item>
<item><p>220b5</p><section>mdo sde</section><text>gshegs par gsol/ lha ma yin gyi dbang po bzhi 'khor dang bcas pas kyang bcom ldan 'das kyi phyir lha rdzas kyi spug gi them skas lha rdzas kyi gser gyi phye ma sna tshogs kyis yongs su khebs pa de nyid du sprul nas 'di skad ces gsol to/ /bcom ldan</text></item>
<item><p>220b6</p><section>mdo sde</section><text>'das bdag cag gi them skas las ri rab kyi rtse mor gshegs par gsol/ de nas bcom ldan 'das de dag la thugs brtse nas bdag nyid 'dun pas bdag dang 'dra ba'i sangs rgyas kyi sku drug sprul nas sangs rgyas bdun po de dag lha'i dbang po dang / lha ma</text></item>
<item><p>220b7</p><section>mdo sde</section><text>yin gyi dbang po thams cad kyi mdun du nyan thos kyis mdun du bdar cing byang chub sems dpa'i dge 'dun gyis yongs su bskor nas bcom ldan 'das bkod pa chen po de lta bus ri rab kyi rtse mor gshegs so/ /sangs rgyas bdun po de dag mchog tu lhan ne</text></item>
<item><p>221a1</p><section>mdo sde</section><text>lhang nger ri rab kyi rtse mo na bzhugs so/ /sangs rgyas kyi sku re re las 'od zer 'di lta bu byung ste/ dper na zla ba dang nyi ma bye ba phrag stong shar ba bzhin no/ /klu gang dag drang srong thub pa'i gnas rten du lhags pa de dag thams cad kyis de mthong</text></item>
<item><p>221a2</p><section>mdo sde</section><text>nas ltad mor gyur te gcig la gcig dris pa/ snang ba chen po'i nang na rten pa ri rab kyi rtse mo la gnas pa bdun po de dag ga las 'ongs/ dga' bo dang nye dga' gnyis kyis smras pa/ ri rab rtse la lha rnams lhan cig tshangs pa'i mdun na 'don pa 'di gnas pa/</text></item>
<item><p>221a3</p><section>mdo sde</section><text>kun mchog lha yi dbang phyug shin tu mkhas pa rnams kyi rig pa'i pha rol phyin/ /bdag cag la ni brtse bas 'dir gnas dpal gyi gzi brjid kyis ni longs spyod byed/ /'ching ba rnams las thar bar byed kyis kun kyang de la mgo bos phyag 'tshol cig /ma</text></item>
<item><p>221a4</p><section>mdo sde</section><text>dros pas 'di skad ces smras so/ /de 'di ma yin 'di bdud sdig can 'gro gtso 'dod pa'i dbang phyug rdzu 'phrul can/ /khyed la snying brtse ba yis bu dang skye bos yongs bskor 'di ni gnas pa yis/ /'di ni gang zhig la la 'dod khams sdug bsngal bkres</text></item>
<item><p>221a5</p><section>mdo sde</section><text>shing skom pa'i nad kyis 'jig /sems can de yang rab tu thar byed khyed cag myur du sdug bsngal rnams las thar bar byed/ /sa yi dbang phyug gis 'di skad ces smras so/ /de lta ma yin 'dir rgyal lha dbang 'thab bral dga' ldan 'phrul dga' gzhan 'phrul</text></item>
<item><p>221a6</p><section>mdo sde</section><text>ba/ /de dag khyed la snying brtse ba yis ri la gnas shing klu yi tshogs la lta/ /bdag cag yongs su skyobs zhes kun gyis gsang mthor de dag la ni 'o dod bos/ /de dag rtag tu bde dang ldan pas khyed cag btson ra dag nas zhi bar byed/ /rgya mtshos smras pa/</text></item>
<item><p>221a7</p><section>mdo sde</section><text>de dag ma yin 'di ni lha dbang brgya byin tshogs bcas gzi brjid lhang nge ba/ /de ni gling bzhi'i nang na chos dang ldan pa su yod brtse ba'i yid kyis blta/ /khyed cag thams cad byams pa'i yid du gyis la khro ba myur du dor bar gyis/ /de yis myur du lag 'gro thar</text></item>
<item><p>221b1</p><section>mdo sde</section><text>byed 'di nas 'jigs pa kun nas thar bar byed/ /shin tu brtan gyis smras pa/ de lta ma yin 'di kun gzugs brten lha tshogs bsam gtan bde ldan gzi brjid can/ /sems can rnams kyi ched du drang srong 'dir 'dzegs 'khod nas brtse bas phyogs rnams</text></item>
<item><p>221b2</p><section>mdo sde</section><text>su/ /myur du srog chags rnams kyi 'gro ba'i sdug bsngal zhi byed chos chu'i char pa 'bebs/ /lha yi yid kyis thams cad de la phyag 'tshol 'di nas bdag cag thar bar byed/ /klu lus 'bigs pa'i khab kyis 'di skad ces smras so/ /'di ni gzugs na brten pa'i lha</text></item>
<item><p>221b3</p><section>mdo sde</section><text>min bzhi po 'di kun bdud kyi 'byor pa yin/ /lus ngan skye mchog bdud rtsi'i skom dang rgyu bar btags pa 'di dag gnas pa ni/ /gnod sbyin sde dang bcas pas yongs bskor phyogs bzhi skyong byed sdig pa'i skye bo sgrol/ /de dag gis ni bdag cag sems can gzhan</text></item>
<item><p>221b4</p><section>mdo sde</section><text>mthong 'di nas myur du thar bar byed/ /klu rin chen skyong gis 'di skad ces smras so/ /de dag ma yin de ni mgo bregs ngur smrig gos can 'khod par snang ba yin/ /de dag la ni kun lta thal mo sbyar 'khod skar ma'i nang na zla ba bzhin/ /bdun po de dag cher bsgrubs brtul</text></item>
<item><p>221b5</p><section>mdo sde</section><text>zhugs brtan pa mgo bregs dag gis mthong ba yin/ /ngur smrig gos bgos mtshan gyis rab brgyan 'gro ba kun gyis mchod par 'os par mthong / /klu lus 'bigs pa'i khab kyis 'di skad ces smras so/ /'di ni bdag nyid kyis kyang 'jig rten 'dren pa yin te</text></item>
<item><p>221b6</p><section>mdo sde</section><text>nga la de ltar snang / /sems can rnams kyi mnyam gnyen 'gro ba skyob pa sdug bsngal rgya mtsho sel byed pa/ /gang dag lhan cig snang ba drang srong gzhan rnams kyang ni de yis sprul pa yin/ /bdag cag la ni brtse bas 'dir gnas khyed cag sdug bsngal rnams</text></item>
<item><p>221b7</p><section>mdo sde</section><text>las thar bar byed/ /de nas bcom ldan 'das ri rab kyi rtse mo de la bzhugs ma thag tu ri rab dpag tshad brgyad cu rtsa bzhir 'khor brgya stong yod par gyur to/ /de nas 'dod pa na spyod pa dang / gzugs na spyod pa'i lha rnams kyis bcom ldan 'das kyi steng du lha rdzas kyi</text></item>
<item><p>222a1</p><section>mdo sde</section><text>rin po che sna bdun las byas pa'i khang pa brtsegs pa 'og min gyi lha'i gnas la thug pa'i bar man chad sna tshogs pa/ blta na sdug pa/ dpag tshad brgya stong du mar spras pa de srid cig sprul te/ de ni bcom ldan 'das la mchod pa'i las bya ba'i</text></item>
<item><p>222a2</p><section>mdo sde</section><text>phyir lha rdzas kyi ras bcos bu dang / chos gos dang / rgyan dang / sbud pa dang / gdugs dang / rgyal mtshan dang / ba dan dang / spos dang / me tog sna tshogs kyis shin tu brgyan par sprul pa yin no/ /de'i tshe bcom ldan 'das kyis lha rnams kyi dbang</text></item>
<item><p>222a3</p><section>mdo sde</section><text>po brgya byin la bos te bka' stsal pa/ kau shi ka sangs rgyas kyi zhing mi mjed ni nga dang / sangs rgyas rnams dang / byang chub sems dpa' sems dpa' chen po rnams dang / nyan thos chen po rnams dang / drang srong rnams dang / bdud rnams dang / dbang che</text></item>
<item><p>222a4</p><section>mdo sde</section><text>bar grags pa'i lha dang / klu dang / gnod sbyin rnams dang / mi dang / mi ma yin pa rnams kyis shin tu longs spyad zin to/ /de bzhin du da ltar ri rab 'di ni de bzhin gshegs pa nyid kyis shin tu longs spyad zin te/ phyogs bcu'i sangs rgyas kyi zhing</text></item>
<item><p>222a5</p><section>mdo sde</section><text>thams cad kyi byang chub sems dpa' sems dpa' chen po de dag dang / lha dbang che bar grags pa rnams kyis shin tu longs spyad zin to/ /ri rab kyi rtse mo na gnas pa'i 'byung po khyed la phan pa dang bde bar gyur cig /btsun pa bcom ldan 'das gal te bdag cag</text></item>
<item><p>222a6</p><section>mdo sde</section><text>la thugs brtse bar mdzad na btsun pa bcom ldan 'das/ bcom ldan 'das la phyag bgyi ba dang / bsnyen bkur bgyi ba dang / ri rab la longs spyad par bgyi ba'i slad du sangs rgyas kyi zhing mi mjed 'di thams cad na gal te yang gang su dag bdud dam/ brgya</text></item>
<item><p>222a7</p><section>mdo sde</section><text>byin nam/ tshangs pa'am/ lha'i dbang po'am/ klu'i dbang po'am/ gnod sbyin gyi dbang po'am/ dri za'i dbang po'am/ lha ma yin gyi dbang po'am/ nam mkha' lding gi dbang po'am/ mi 'am ci'i dbang po'am/ lto 'phye chen po'i dbang po'am/</text></item>
<item><p>222b1</p><section>mdo sde</section><text>sems can dbang che bar grags pa/ dbang che bar grags pa lha'i drang srong gi bar zhes bgyi ba nas mi'i drang srong gi bar de dag thams cad 'dir lhags par gyur na 'dir bdag cag la shas cher phan pa dang bde bar 'gyur lags so/ /der bcom ldan 'das bzhugs</text></item>
<item><p>222b2</p><section>mdo sde</section><text>nas 'dzum pa mdzad de/ de'i zhal gyi sgo nas 'od zer kha dog sngon po dang / ser po dang / dmar po dang / dkar po dang / le brgan dang / shel gyi kha dog lta bu rnam pa sna tshogs byung ngo / /'od zer de dag gshegs nas bdud kyi gnas bye ba phrag brgya dang /</text></item>
<item><p>222b3</p><section>mdo sde</section><text>brgya byin gyi gnas bye ba phrag brgya dang / tshangs pa'i gnas zhes bya ba nas lha'i dbang po thams cad kyi gnas dang / lha ma yin gyi gnas dang / drang srong gi gnas bye ba phrag brgya'i sangs rgyas kyi zhing 'di ji snyed pa thams cad du 'od zer de dag zhugs so/ /de dang de</text></item>
<item><p>222b4</p><section>mdo sde</section><text>dag tu sems can dbang che bar grags pa dbang che bar grags pa bdud dam zhes bya ba nas drang srong rnams zhes bya ba'i bar du ming du btags pa de dang de dag thams cad la rab tu go bar mdzad nas bdud ces bya ba nas drang srong zhes bya ba'i bar de dang de dag de nas chas te</text></item>
<item><p>222b5</p><section>mdo sde</section><text>bcom ldan 'das ga la ba dang / sangs rgyas kyi sku drug po de dag ga la bar skad cig thang cig yud tsam cig gis 'dir ri rab kyi rtse mor 'khod do/ /bcom ldan 'das kyis sprul pa dag rgyun bcad nas bka' stsal pa/ nga'i sangs rgyas kyi zhing 'di na ri'i rgyal po</text></item>
<item><p>222b6</p><section>mdo sde</section><text>ri rab bye ba phrag brgya ji snyed yod pa thams cad kyi nang na ri rab 'di ni mchog dang phul yin par ngas bshad de/ ri rab 'di ni 'dus pa chen po thams cad kyis longs spyod pa yin zhing ri rab thams cad kyi rgyal po yin no/ /de thos nas brgya byin kau shi ka dang zhes bya ba nas mi</text></item>
<item><p>222b7</p><section>mdo sde</section><text>mjed kyi bdag po tshangs pa zhes bya ba'i bar mchog tu yid bde ba dang rangs pa skyes so/ /bcom ldan 'das kyi mthus klu'i rgyal po chen po bzhi po de dag drang srong thub pa'i gnas rten de nas song ste/ klu'i rgyal po rgya mtsho ni 'di nas lho phyogs kyi rgya mtsho chen po'i nang du</text></item>
<item><p>223a1</p><section>mdo sde</section><text>mjug mas 'dug nas ri rab kyi rtse mo'i bar du de'i mgo bzhag ste bcom ldan 'das 'ba' zhig la lta'o zhes bya ba nas klu'i rgyal po rin chen skyong zhes bya ba nub phyogs kyi zhes bya ba'i bar dang / klu'i rgyal po lus 'bigs pa'i khab ni byang phyogs kyi</text></item>
<item><p>223a2</p><section>mdo sde</section><text>zhes bya ba'i bar dang / klu'i rgyal po zla ba la rtsub pa ni shar phyogs kyi rgya mtsho chen po'i nang du mjug ma bzhag nas zhes bya ba nas ri rab kyi rtse mo'i bar du de'i mgo bzhag ste bcom ldan 'das 'ba' zhig la lta'o zhes bya ba'i bar du'o/ /klu lhag ma khrag khrig brgya stong</text></item>
<item><p>223a3</p><section>mdo sde</section><text>phrag dpag tu med pa de dag ni de nas 'dong bar ma nus so/ /de dag thams cad kyis gsang bstod de 'di skad ces smras so/ /btson ra 'di nas bdag cag yongs su bskyab par gsol/ yongs su thar bar mdzad par gsol/ klu'i rgyal po dga' bo dang</text></item>
<item><p>223a4</p><section>mdo sde</section><text>nye dga' gnyis bcom ldan 'das ri rab kyi rtse mo nas 'dir gshegs shing gnas rten 'dir bzhugs nas klu rnams la chos ston par 'gyur ro snyam ste/ de dag gnyi gas gnas rten nas ri rab kyi rtse mo'i bar du de srid kyi rang gi lus sprul to/ /de nas brgya</text></item>
<item><p>223a5</p><section>mdo sde</section><text>byin 'di snyam du sems te/ klu de dag ni lus rtsub cing 'dus te reg na gdug pa yin pas bcom ldan 'das kyi zhabs kyi mthil dag ral bar gyur na mi rung ngo snyam nas/ des lag 'gro'i lus lha rdzas kyi ras bcos bu dag gis yongs su g.yogs shing</text></item>
<item><p>223a6</p><section>mdo sde</section><text>mgo la tsan dan sbrul gyi snying po dang ta ma la'i lo ma'i phye mas yongs su g.yogs te lha rdzas kyi me tog dag mngon par gtor to/ /de nas bcom ldan 'das kyis drang srong thub pa'i gnas rten de rgyar dpag tshad bye ba khrag khrig brgya stong phrag brgyad cu rtsa bzhi par sprul</text></item>
<item><p>223a7</p><section>mdo sde</section><text>to/ /mi mjed kyi bdag po tshangs pas de'i dbus su lha rdzas kyi rin po che'i ras bcos bu dang / rgyan dang / nor bu dang / rin po che rnams kyi gdan dag bting ngo / /de'i tshe bcom ldan 'das ri rab kyi rtse mo la bzhugs nas kun shes kau Di n+ya la bka' stsal pa/</text></item>
<item><p>223b1</p><section>mdo sde</section><text>ci nas kyang sangs rgyas kyi zhing mi mjed thams cad du chud pa thams cad kyis thos par de la sangs rgyas kyi yul gyi cho 'phrul gyi byin gyis rlabs kyi stobs de lta bus chos ston te/ kau Di n+ya gang mig gi skye ba dang / gnas pa dang / 'byung ba dang / nye bar len pa la</text></item>
<item><p>223b2</p><section>mdo sde</section><text>mngon par zhen pa 'di ni sdug bsngal gyi skye ba'o/ /'di ni nad dang srid pa'i yan lag rnams kyi gnas pa'o/ /'di ni rga shi'i 'byung ba'o/ /kau Di n+ya gang rna ba dang / sna dang / lce dang / lus dang / yid kyi skye ba dang / gnas pa dang / 'byung ba dang / nye</text></item>
<item><p>223b3</p><section>mdo sde</section><text>bar len pa la mngon par zhen pa 'di ni sdug bsngal gyi skye ba'o/ /'di ni nad dang / srid pa'i yan lag rnams kyi gnas pa'o/ /'di ni rga shi'i 'byung ba'o/ /kau Di n+ya gang mig gi 'gog pa dang / nye bar zhi ba dang / nub pa dang / nye bar len pa nye bar zhi ba</text></item>
<item><p>223b4</p><section>mdo sde</section><text>'di ni sdug bsngal gyi 'gog pa'o/ /'di ni srid pa'i yan lag rnams kyi nye bar zhi ba'o/ /'di ni rga shi'i nub pa'o/ /kau Di n+ya gang rna ba dang / sna dang / lce dang / lus dang / yid kyi 'gog pa dang / nye bar zhi ba dang / nub pa dang / nye bar len pa</text></item>
<item><p>223b5</p><section>mdo sde</section><text>rnam par zhi ba 'di ni sdug bsngal gyi 'gog pa'o/ /'di ni srid pa'i yan lag rnams kyi nye bar zhi ba'o/ /'di ni rga shi'i nub pa'o/ /chos gang gis nga lha dang bcas pa dang / tshangs pa dang bcas pa dang / dge sbyong dang / bram zer bcas pa dang / lha dang</text></item>
<item><p>223b6</p><section>mdo sde</section><text>mir bcas pa'i skye dgu'i 'jig rten na phul yin par grags pa dang / byams pa chen pos mchog yin par grags pa dang / snying rje chen pos dam pa yin par grags pa dang / 'khor ba'i pha rol tu phyin pas bla na med par grags pa dang / sbyin pa dang / dul</text></item>
<item><p>223b7</p><section>mdo sde</section><text>ba dang / yang dag par sdom pa rnams kyis sems can thams cad la sems snyoms par grags pa'i chos kyi sbyin pa dang / dul ba dang / yang dag par sdom pa dang / tshangs pa'i gnas pa dang / 'phags pa'i lam yan lag brgyad pa yongs su bsgom pa'i rgyu 'thun</text></item>
<item><p>224a1</p><section>mdo sde</section><text>pa'i chos de ni ngas sems can thams cad la rgya cher bstan to/ /gsal bar mdzad do/ /ston pa thugs brtse ba can phan par bzhed pas gang nyan thos rnams la mdzad pa ni ngas mdzad zin te/ da khyed cag gis bya ba yin no/ /rga shi'i mthar dbyung</text></item>
<item><p>224a2</p><section>mdo sde</section><text>ba'i phyir dgon pa rnams dang / shing drung dang / dur khrod dang / ri dang / ri khrod dang / bas mtha'i gnas mal de dag tu phyis 'gyod pa can du gyur na mi rung gis sgoms shig /rtsol cig /nged kyis rjes su bstan pa ni 'di yin no/ /bcom ldan 'das kyis</text></item>
<item><p>224a3</p><section>mdo sde</section><text>chos kyi rnam grangs 'di bshad pa na/ sangs rgyas kyi zhing mi mjed 'di'i gling bzhi pa bye ba phrag brgya gang yin pa thams cad du gling bzhi pa re rer yang sems can dkrigs pa bye ba brgya stong phrag mang po de dag gis ni dge ba'i rtsa ba rnam pa sna tshogs bskyed do/ /kha cig</text></item>
<item><p>224a4</p><section>mdo sde</section><text>ni ting nge 'dzin dang / gzungs dang / bzod pa rnams la rnam par gnas par gyur to/ /de bzhin du chos rnams la chos kyi mig bskyed do/ /kha cig ni sems can dmyal bar 'gro ba'i las kyi sgrib pa rnams byang ngo zhes bya ba nas kha cig ni sems can dmyal ba dang /</text></item>
<item><p>224a5</p><section>mdo sde</section><text>dud 'gro'i bar dang / kha cig gnod sbyin dbul po nyid kyi bar dang / kha cig ni mi dbul po nyid du 'gro ba'i las kyi sgrib pa rnams yongs su byang ngo / /nad kyis btab pa rnams ni nad med par gyur to/ /sems can rnams btson ra nas yongs su thar bar gyur to/ /</text></item>
<item><p>224a6</p><section>mdo sde</section><text>de nas bcom ldan 'das la klu'i rgyal po rgya mtshos tshigs su bcad de gsol pa/ dge ba sna tshogs dri ma med pa'i gser can spyod pa rnam dag thugs rjes phyug /lha dang shed las skyes dang lag 'gro'i dam pa nyon mongs rnyog pa sel mdzad pa/ /tshul khrims thos</text></item>
<item><p>224a7</p><section>mdo sde</section><text>rig gsum po phun sum tshogs pa sems can thams cad 'dzud pa'o/ /lag 'gro'i tshogs rab thar mdzad thugs rje brtan po sngon gyi dam bcas dgongs par mdzod/ /gzhan sems sems can slad du sdug bsngal ji ltar gtar ba bzhin/ /lag 'gro'i skad cig</text></item>
<item><p>224b1</p><section>mdo sde</section><text>mtha' yas 'dir rmongs sdug bsngal sna tshogs thebs/ /dgra yis phyag bgyis brtson brtan skye ba'i dgon pa las grol ba/ /ye shes chab kyis lag 'gro thams cad tshim par mdzad du gsol/ /'phags pa 'dus pa chen po theg pa chen po'i mdo nyi ma'i snying</text></item>
<item><p>224b2</p><section>mdo sde</section><text>po'i le'u bcu gcig pa las ri rab la gshegs pa'i le'u ste bcu pa'o// //'phags pa shin tu rgyas pa chen po'i sde nyi ma'i snying po zhes bya ba'i mdo/ bam po bcu gnyis pa/ de nas bcom ldan 'das me tog dang / rin po che dang / chos gos dag</text></item>
<item><p>224b3</p><section>mdo sde</section><text>gi char rab tu 'bebs shing / sil snyan dang / pheg rdob pa dang / glu dbyangs dag gi rol mo'i sgra 'byin pa'i lha dang / klu dang / gnod sbyin dang / lha ma yin thams cad sdod pas ri rab kyi rtse mo nas gshegs te/ bcom ldan 'das nyan thos kyi dge 'dun</text></item>
<item><p>224b4</p><section>mdo sde</section><text>gyis mdun du bdar cing byang chub sems dpa'i dge 'dun gyis yongs su bskor nas drang srong thub pa'i gnas rten gyi dbus su gdan bting ba nyid la bzhugs so/ /bcom ldan 'das la mchod pa'i las bya ba'i phyir steng gi nam mkha' la lha dang / klu dang / gnod</text></item>
<item><p>224b5</p><section>mdo sde</section><text>sbyin dang / lha ma yin dang / mi 'am ci thams cad kyis rgyan dang / phye ma sna tshogs dang / me tog sna tshogs dang / rin po che sna tshogs kyi char rab tu phab bo/ /bcom ldan 'das la klu de dag gis kyang me tog sna tshogs dang / dri sna tshogs dang / rin po che sna</text></item>
<item><p>224b6</p><section>mdo sde</section><text>tshogs dang / ras gos dang / ras bcos bu dang / chos gos dang / rgyan sna tshogs kyis mchod pa byas nas lan gsum bskor ba byas te/ bcom ldan 'das kyi zhabs gnyis la mgo bos phyag 'tshal nas spyan sngar chos mnyan pa'i phyir 'khod do/ /de nas</text></item>
<item><p>224b7</p><section>mdo sde</section><text>bcom ldan 'das la klu'i rgyal po rgya mtshos 'di skad ces gsol to/ /btsun pa bcom ldan 'das sug las gang dag gis sems can rnams klu'i skye gnas su skye lags/ bcom ldan 'das kyis bka' stsal pa/ klu'i bdag po las kyi sgrib pa bcus sems</text></item>
<item><p>225a1</p><section>mdo sde</section><text>can 'byung po rnams myur du klu'i skye gnas su skye'o/ /bcu gang zhe na/ sems can gang dag pha rol tu phyin pa drug la mngon par brtson zhing bla na med pa'i theg pa yongs su tshol ba'i sems dang ldan pa dag yin la myur du 'dod pa rnams la nyes dmigs</text></item>
<item><p>225a2</p><section>mdo sde</section><text>su lta ba ma yin zhing shin tu sbyin pa la mngon par brtson la lag pa brkyang ba dag yod de/ de dag smon lam gyi dbang gis klu rnams kyi nang du skye'o/ /yang sems can gang dag bla na med pa'i theg pa yongs su tshol ba'i sems dang ldan zhing sbyin pa'i pha rol tu phyin pa la</text></item>
<item><p>225a3</p><section>mdo sde</section><text>mngon par brtson pa dag yod de/ de dag gis tshul khrims thams cad rdzogs par skyon med par bsrung bar ni ma nus so/ /de dag sems can dmyal ba dang / kyi 'jigs pas skrag nas rang gi smon lam gyis klu rnams kyi nang du skye'o/ /yang sems can</text></item>
<item><p>225a4</p><section>mdo sde</section><text>gang dag bla na med pa'i theg pa yongs su tshol bar byed cing shin tu nga rgyal gyis khengs pa dag yod de/ de dag nga rgyal gyi mthus rang gi smon lam gyis klu rnams kyi nang du skye'o/ /yang sems can gang dag bla na med pa'i theg pa'i spyod pa la mngon par brtson pa dag yod</text></item>
<item><p>225a5</p><section>mdo sde</section><text>de/ de dag shin tu khro ba mang zhing sems can gzhan rnams la rab tu sdang ste/ de dag sha khon la rten pas 'chi ba'i dus tha mar klu rnams kyi nang du smon lam 'debs te/ de dag smon lam gyis der skye'o/ /yang sems can gang dag nyan thos kyi theg pa dang yang</text></item>
<item><p>225a6</p><section>mdo sde</section><text>dag par ldan zhing snod du gyur pa'i sbyin gnas yongs su btsal ba dang mchod pa'i sems dang ldan pa dag yod de/ de dag rang gi smon lam gyis klu rnams kyi nang du skye'o/ /yang sems can gang dag ser sna can dang nga rgyal gyi skyon dang ldan pa dag yod de/ de dag las des klu rnams</text></item>
<item><p>225a7</p><section>mdo sde</section><text>kyi nang du skye'o/ /yang sems can gang dag nga rgyal la mngon par dga' zhing mu cor smra la du smra ba dag yod de/ de dag las des klu rnams kyi nang du skye'o/ /yang sems can gang dag sangs rgyas la gces par byed pa ma yin pa mang ba dag yin zhing / chos dang /</text></item>
<item><p>225b1</p><section>mdo sde</section><text>dge 'dun dang / bslab pa dang / mkhan po dang / slob dpon dang / bla ma'i gnas lta bu dang / pha ma rnams la gces par byed pa ma yin pa mang ba dag yin pa yod do/ /de'i tshe de dag nga rgyal gyi rgyu dang / lus dang / ngag dang / yid chung ngus 'khrul pas klu rnams</text></item>
<item><p>225b2</p><section>mdo sde</section><text>kyi nang du skye'o/ /yang sems can gang dag nga rgyal dang / gti mug gis zil gyis non cing ma dul la skyon med pa ma yin par spyod pa dag yod de/ de dag klu rnams kyi nang du skye'o/ /yang sems can gang dag nga rgyal dang / phra ma smra ba dang / tshig rtsub po smra ba</text></item>
<item><p>225b3</p><section>mdo sde</section><text>la goms pa dag yod de/ de dag 'chi ba'i dus byas nas klu rnams kyi nang du skye ste bcu po de dag yin no/ /chos gzhan gsum dang ldan na klu rnams kyi nang du skye'o/ /gsum gang zhe na/ sems can gang dag lus dang / ngag dang / yid kyi nyes par spyod pa</text></item>
<item><p>225b4</p><section>mdo sde</section><text>shin tu dam po dag gis sems can dmyal ba rnams kyi nang du skyes pa dag yod de/ de dag de nas shi 'phos nas nyes par spyod pa'i lhag ma chung ngus klu rnams kyi nang du skye'o/ /de bzhin du dud 'gro rnams dang / de bzhin du rnams nas zhes bya ba'i bar du</text></item>
<item><p>225b5</p><section>mdo sde</section><text>ste/ chos gsum po de dag gis sems can rnams klu rnams kyi nang du skye'o/ /rgya mtshos kyang gsol pa/ btsun pa bcom ldan 'das de de bzhin no/ /btsun pa bde bar gshegs pa de de bzhin te/ btsun pa bcom ldan 'das 'di na klu gang dag longs spyod pa</text></item>
<item><p>225b6</p><section>mdo sde</section><text>dang / nye bar spyod pa'i dpal dang ldan pa lha dang 'dra ba dag mchis pa nas mi smad rims dang 'dra ba dag mchis pa'i bar dang / dang 'dra ba dag mchis pa'i bar dang / gang dag dud 'gro'i skye gnas pa dang 'dra ba dag mchis pa'i bar nas klu gang dag sems</text></item>
<item><p>225b7</p><section>mdo sde</section><text>can dmyal ba dang 'dra ba dag gi bar mchis lags te/ de dag sdug bsngal gyi tshor ba myong bar 'gyur lags so/ /de nas klu'i rgyal po'i bu pad ma'i gdong zhes bya bas 'di skad ces gsol to/ /bdag su ga las gang gis klu'i rigs su skyes nas gzugs</text></item>
<item><p>226a1</p><section>mdo sde</section><text>mchog tu lham me zhing lus kyis reg pa gang ci reg kyang kun tu tshig cing 'bar ba lags/ bdag dus thams cad du mchil lham bor nas gcer bur rgyu bar bgyid lags/ bdag gi pha ma de ni dpal phun sum tshogs pa'i ches khyad par du</text></item>
<item><p>226a2</p><section>mdo sde</section><text>'phags pa myong ste/ dper na gling bzhi pa'i 'khor los sgyur ba'i rgyal po bzhin lags/ bcom ldan 'das kyis bka' stsal pa/ kye lag 'gro sngon byung ba 'das pa'i dus bskal pa sum cu rtsa gcig 'das pa de'i tshe de'i dus na/ de bzhin gshegs pa zhes bya</text></item>
<item><p>226a3</p><section>mdo sde</section><text>ba nas sangs rgyas bcom ldan 'das zhes bya ba'i bar gtsug tor can zhes bya ba 'jig rten du byung ngo / /de'i tshe rgyal po me tog bral zhes bya ba zhig byung ste/ rgyal po me tog bral des kyang de bzhin gshegs pa gtsug tor can nyan thos dang / byang chub sems dpa'i</text></item>
<item><p>226a4</p><section>mdo sde</section><text>dge 'dun brgya stong phrag mang po'i 'khor dang ldan pa de la zla ba gsum du yo byad thams cad phul nas rtag tu chos mnyan te/ bla na med pa yang dag par rdzogs pa'i byang chub tu smon lam btab bo/ /bcom ldan 'das de'i gtsug lag khang yo byad thams cad dang ldan pa zhig</text></item>
<item><p>226a5</p><section>mdo sde</section><text>kyang brtsigs so/ /rgyal po me tog bral de'i bu srid sgrub bcas zhes bya ba zhig yod de/ de shin tu 'khor bas skrag nas bcom ldan 'das kyi thad du rab tu byung ste pha'i dge 'dun gyi kun dga'i ra ba de rjes su skyong zhing 'dug go/ /de nas bcom ldan 'das kyi nyan</text></item>
<item><p>226a6</p><section>mdo sde</section><text>thos kyi dge slong gang dag gnas pa dang / de na gang dag bza' ba dang / btung ba dang / mal cha la longs spyod par byed pa thams cad la me tog bral gyi bu dge slong srid sgrub bcas de phrag dog byed do/ /bcom ldan 'das kyi nyan thos kyi dge slong de dag kyang gnas de nas</text></item>
<item><p>226a7</p><section>mdo sde</section><text>dong ngo / /de yang yid mchog tu dga' nas bdag nyid kyis kyang longs spyod par mi byed/ gzhan dag la yang mi ster ro zhes bya ba nas dge slong de yang 'chi ba'i dus byas nas sems can dmyal ba chen po rnams kyi nang du skyes so zhes bya ba'i bar du'o/ /de lo khrag khrig brgya</text></item>
<item><p>226b1</p><section>mdo sde</section><text>stong phrag mang por sems can dmyal ba chen po'i nang du skyes nas btsos so/ /de de nas shi 'phos nas rnams kyi nang du skyes te/ lo brgya stong phrag mang por der sdug bsngal myong ngo / /phyis yang sems can dmyal ba dang rnams kyi nang du sdug</text></item>
<item><p>226b2</p><section>mdo sde</section><text>bsngal myong ngo / /lag 'gro 'khor bas skrag pa'i sems dang ldan pa'i srid sgrub bcas zhes bya ba rab tu byung ste/ de nas shi 'phos nas de ltar yun ring por ngan song gsum du sdug bsngal myong ba de gzhan zhig yin par khyod sems na/ gzhan yin par blta bar</text></item>
<item><p>226b3</p><section>mdo sde</section><text>mi bya ste/ de ltar las kyi sgrib pa dam pos zin pa yang khyod yin no/ /'di phan chad bskal pa sum cu rtsa gcig tu khyod rtag par ngan song gsum gyi nang du skyes so/ /de'i las kyi sgrib pa lhag ma lus pa des 'dir klu rnams kyi nang du skyes pa ni gzhan ma yin gyi khyod</text></item>
<item><p>226b4</p><section>mdo sde</section><text>yin te/ sdug bsngal gyi tshor ba de lta bu myong ngo / /gang khyod 'di nas shi 'phos nas phyis kyang sems can dmyal ba dang / dud 'gro dang / rnams kyi nang du rtag tu sdug bsngal gyis gzir bar 'gyur ba 'di ni gnas yod do/ /klu'i bu de mchog tu yid mi</text></item>
<item><p>226b5</p><section>mdo sde</section><text>dga' nas rab tu ngu zhing bcom ldan 'das kyi zhabs gnyis la phyag 'tshal nas 'di skad ces gsol to/ /btsun pa bcom ldan 'das byis pa ji lta ba dang / rmongs pa ji lta ba dang / mi gsal ba dang / mi mkhas pa ji lta ba bzhin du nongs pa so sor 'chags lags so nongs pa so sor 'chags lags so/ /</text></item>
<item><p>226b6</p><section>mdo sde</section><text>btsun pa bcom ldan 'das bdag gi bsam pas sdom pa gzung bar bgyi'o/ /bdag de bzhin gshegs pa'i dge bsnyen lags te/ ji srid 'tsho'i bar du srog gcod pa spangs pa lags so/ /bdag bcom ldan 'das la skyabs su mchis pa lags so/ /bcom</text></item>
<item><p>226b7</p><section>mdo sde</section><text>ldan 'das kyis bka' stsal pa/ rigs kyi bu legs so legs so/ /khyod lhag pa'i bsam pas nga la skyabs su song bas khyod kyi ngan song thams cad yongs su zad do/ /'di nas shi 'phos nas khyod kyis byams pa'i tshe na mi'i rnyed pa thob par 'gyur te/ byams</text></item>
<item><p>227a1</p><section>mdo sde</section><text>pa'i thad du rab tu 'byung bar 'gyur zhing dgra bcom pa nyid kyi bar du mngon sum du byed par 'gyur ro/ /de'i tshe de'i dus na gang gis gtsug tor can 'khor dang bcas pa la zla ba gsum du yo byad thams cad kyis rim gro byas pa dang / de'i phyir dge 'dun gyi kun</text></item>
<item><p>227a2</p><section>mdo sde</section><text>dga' ra ba yo byad thams cad phun sum tshogs par byas pa'i rgyal po me tog bral zhes bya ba gzhan zhig yin par khyod sems na de gzhan yin par yang mi blta ste/ de ni klu'i rgyal po rgya mtsho 'di yin no/ /'di ni bskal pa sum cu rtsa gcig tu nam yang ngan 'gror</text></item>
<item><p>227a3</p><section>mdo sde</section><text>ma skyes so/ /lha'i dpal dang skal ba bzang po phun sum tshogs pa shin tu rgya chen po myong ngo / /'di ni bla na med pa'i theg pa'i phyir smon lam gyi dbang gis 'dir klu rnams kyi nang du skyes te/ 'dir dpal dang skal ba bzang po de lta bu myong ngo / /de skad ces thos nas klu</text></item>
<item><p>227a4</p><section>mdo sde</section><text>thams cad skyo zhing mchog tu yid mi bde nas bcom ldan 'das la mchog tu gus pa skyes shing nye bar rtog pas gces par byed par gyur to/ /de'i nang na klu gzhan mig med pa long ba 'bras bu nyam chung ba zhes bya ba zhig yod de/ des gsang bstod nas 'o dod bos te</text></item>
<item><p>227a5</p><section>mdo sde</section><text>gsol pa/ sems can rnams la thugs brtse bdag cag yongs su bskyab par gsol/ /yun ring bdag gi lus la sdug bsngal tshor ba rab mi bzad/ /srin bu sbal pa skye bo srog chags sna tshogs 'tshal bar bgyid/ /bza' ba btung ba ma mchis</text></item>
<item><p>227a6</p><section>mdo sde</section><text>chab tshan nang na bdag gnas lags/ bcom ldan 'das kyis bka' stsal pa/ 'khor ba 'jig rgyal bstan pa la/ /sngon ni dge sbyong khyod gyur to/ /mkhas shing gtsang sbra spyod lam ldan/ /dben pa dag tu'ang sdig pa byed/ /lhan cig gnas pa dag</text></item>
<item><p>227a7</p><section>mdo sde</section><text>kyang mang / /khyod bdag ston pa 'dra bar gyur/ /dgra bcom rdzu 'phrul chen po yang / /khyod la slob ma rnams kyis brjod/ /rnyed dang bkur sti byung ba ni/ /khyod gcig bu yis longs spyad cing / /khyod kyis dge slong des pa mthong / /de dag la ni mi snyan brjod/ /</text></item>
<item><p>227b1</p><section>mdo sde</section><text>lhan cig gnas de mi dgar gnas/ /khyod ni tshe rabs stong dag tu/ /nged kyi zas su gyur cig ces/ /de lta bu yi sems bskyed do/ /las kyi rnam par smin pa des/ /'dir yang khyod ni lag 'gror skyes/ /khyod rang gi yang lhan cig gnas/ /phyi phyir za</text></item>
<item><p>227b2</p><section>mdo sde</section><text>bar byed pa yin/ /chu tshan nang na gnas pa dang / /long bar de yis gyur pa yin/ /kun tu 'bar ba'i lcags dang zangs/ /phyis kyang dmyal bar za bar 'gyur/ /stobs med yid ni mi dga' bas/ /klu dbang kun gyi nang na ngu / /nyes pa so sor bshags</text></item>
<item><p>227b3</p><section>mdo sde</section><text>byas na/ /sdug bsngal rnams las yongs su grol/ /de nas bcom ldan gser 'dra ba'i/ /phyag gi mthil gyi dkyil 'khor reg /spyod par dka' ba dgongs mdzad nas/ /ston pas 'di skad bka' stsal to/ /rgyal po mig nga byung ste/ /sngon tshe</text></item>
<item><p>227b4</p><section>mdo sde</section><text>bden pa gang gis ngas/ /bram ze long ba'i don du ni/ /mig dag gnyis ka phyung bar gyur/ /bden pa'i tshig de kho na yis/ /khyod kyis dri med mig thob shog /nga yi legs par spyod pas khyod/ /sngon gyi las de byang bar shog /tad+ya thA/ tsak+Shu kha ba/ ra</text></item>
<item><p>227b5</p><section>mdo sde</section><text>sa na kha ba/ karma kha ba/ a nan dza na/ bi ra dza/ ba ra an ta/ dz+nyA ma/ ni sa ra Na tro ya/ a he tsan dra Da ne kri mi shud d+he/ pha la shud d+he/ a dze ta dze/ ta le tan ta le/ ba se d+ha sa ke/ ba sa te/ rU ra ti/ ma hA rU ra bi/ tri rad na bra te swA hA/ bcom ldan</text></item>
<item><p>227b6</p><section>mdo sde</section><text>'das kyis bden pa'i tshig de bshad pa na klu 'bras bu nyam chung ba'i mig yongs su dag par gyur to/ /klu gzhan stong phrag lnga bcu rtsa gsum gyi mig kyang yongs su dag par gyur to/ /gzhan gnod sbyin dang / grul bum dang / dang / sha za</text></item>
<item><p>227b7</p><section>mdo sde</section><text>dang / mi khrag khrig phrag brgyad cu rtsa bzhi ni sngon gyi las kyi sgrib pa zad cing mig yongs su dag par gyur to/ /de nas lha'i bu mtshams thal mo rab tu sbyar ba byas nas smras pa/ 'jig rten 'dren pa rnams kyi stobs la ltos/ /rab tu lam med</text></item>
<item><p>228a1</p><section>mdo sde</section><text>rnams la mig kyang byin/ /gal te ston pa 'jig rten mi 'byung na/ /su yang 'gro bar sha'i mig phyis mi 'thob/ /de'i tshe bcom ldan 'das kyis tshe dang ldan pa kun shes kau Di n+ya la bka' stsal pa/ kau Di n+ya khyod kyis gsang sngags chen po'i</text></item>
<item><p>228a2</p><section>mdo sde</section><text>gzhi'i gzungs sngags mig sgrub pa 'di zung shig /da ltar dang ma 'ongs pa'i dus na su la la sems can rnams kyi sngon gyi las kyi lhag ma dang / khams kun tu 'khrugs pa dang / gsang sngags dang / sman dang / dug gi sbyor bas long bar 'gyur ba dang /</text></item>
<item><p>228a3</p><section>mdo sde</section><text>mthong bar yang 'gyur ba des mig sgrub pa'i gzungs sngags 'di rang gis bklag par bya'o/ /rang gi las so sor bshags par bya'o/ /des sems can thams cad la byams pa'i sems kyis sangs rgyas rjes su dran pa bsgom zhing las gzhan mi byed par zhag</text></item>
<item><p>228a4</p><section>mdo sde</section><text>bdun phrag bdun du rang gi mig la byabs na mig yongs su dag par 'gyur ro/ /yang sems can gang dag mtshams med pa'i las lhag ma lus pas long bar gyur cing dam pa'i chos spong ba'i lhag ma lus pa dang / 'phags pa la skur pa 'debs pa'i lhag ma lus</text></item>
<item><p>228a5</p><section>mdo sde</section><text>pa dang / chos kyi sbyin pa'i sgrib pa'i lhag ma lus pa dang / glegs bam du bris pa rnam par 'jig pa'i lhag ma lus pa dang / gzhan gyi mig rnam par 'jig pa'i las kyi lhag mas long bar gyur pa de dag gis gzungs sngags 'di yi ger 'drir bcug ste/ yang</text></item>
<item><p>228a6</p><section>mdo sde</section><text>dang yang du klog tu gzhug go/ /las kyi sgrib pa bshags par bya'o/ /gzhan yang rgya mtsho'i lbu ba dang / shing mngar dang / sman ka tsa dang / 'bras bu gsum dang / rus sbal gyi snying rnying pa sbrang rtsi dang lhan cig btag cing btsos la gsang sngags 'di dag lan</text></item>
<item><p>228a7</p><section>mdo sde</section><text>stong rtsa brgyad mngon par brjod cing mig gi phyi rol du bsku bar bya'o/ /zhag bdun phrag bdun du las gzhan mi byed par sangs rgyas rjes su dran pa bsgom zhing sangs rgyas kyi sku gzugs kyang byas na de'i las kyi sgrib pa ma lus par byang bar 'gyur zhing de'i mig yongs</text></item>
<item><p>228b1</p><section>mdo sde</section><text>su dag par 'gyur ro/ /gzhan yang dge slong rnams kyi gnas dge 'dun gyi kun dga' ra ba byas na yang de'i las kyi sgrib par byang bar 'gyur ro/ /phyis kyang 'khor bar mig ma tshang bar mi 'gyur ro/ /de nas thams cad dang ldan pa'i klu'i 'khor des 'di skad ces</text></item>
<item><p>228b2</p><section>mdo sde</section><text>gsol to/ /thugs rje chen po dang ldan pa dus gsum gyi sems can thams cad la phan par mdzad pa nad las rab tu thar bar mdzad pa la phyag 'tshal lo/ /de nas de'i tshe klu tshon rtsi sngon pos gsang bstod de 'di skad ces gsol to/ /sdig pa thams cad</text></item>
<item><p>228b3</p><section>mdo sde</section><text>sbyong ba khyod/ /khyod ni dka' mdzad dpal kun ldan/ /khyod kyis las kyang rab tu mkhyen/ /srog chags kun gyi rgyal po khyod/ /bdag ni chu dang rnam bral zhing / /tsha ba'i klung gis kun gdungs pa'i/ /'brog dgon pa na gnas pa lags/ /dri mi zhim pa'i</text></item>
<item><p>228b4</p><section>mdo sde</section><text>gnas na gnas/ /lo ni bye ba phrag stong du/ /zhag gcig bdag la bde ma mchis/ /rtag par 'khor dang lhan cig tu/ /bdag ni gzhan gyis bza' ba lags/ /bcom ldan 'das kyis bka' stsal pa/ /sems can gang dag sdig byas nas/ /phyis kyang bdag</text></item>
<item><p>228b5</p><section>mdo sde</section><text>nyid bsod nams sgrub/ /lus kyis gaN+DI brdungs nas su/ /dge slong dge 'dun tshim byed na'ang / /las kyi lhag ma de yis su/ /gang dang gang du skyes par ni/ /sdug bsngal ci 'dra 'byung 'gyur zhing / /bza' btung dag dang yang dag ldan/ /yang na klu yi skye</text></item>
<item><p>228b6</p><section>mdo sde</section><text>gnas su/ /lus kyis skye bar 'gyur ba yin/ /de yi mgo yi klad pa der/ /nor bu'i rgyal po 'byung bar 'gyur/ /kun tu chu 'byung zhes bya ba/ /chu sbyin byed pa'i klur 'gyur ro/ /gang na klu ni gnas byed pa/ /de nas chu ni 'bab par 'gyur/ /sa 'am nam</text></item>
<item><p>228b7</p><section>mdo sde</section><text>mkha' la yang rung / /gang dang gang du 'gro ba der/ /sems ni bskyed ma thag tu yang / /chu ni 'byung bar 'gyur ba yin/ /yang na sems can gang dag gis/ /mi yi dngos po thob nas su/ /sdig pa rnam pa sna tshogs byas/ /dge 'dun rim gro mi byed na/ /</text></item>
<item><p>229a1</p><section>mdo sde</section><text>de dag sdug bsngal sna tshogs ni/ /ngan song gsum du myong nas kyang / /de nyid klu yi skye gnas su/ /skye ba thob par 'gyur ba yin/ /de las kun tu chu mi 'byung / /mgo la nor bu rin chen med/ /stong pa skom pa'i gnas dag tu/ /chu</text></item>
<item><p>229a2</p><section>mdo sde</section><text>med par ni gnas par 'gyur/ /sngon 'das dus na khyod kyis ni/ /rgyal ba skar rgyal bstan pa la/ /dge slong dgon pa par gyur te/ /phrag dog ser snas gang ba yin/ /dge slong blo bur 'ongs mthong nas/ /khro gnyer can gyi bzhin byas nas/ /de dag</text></item>
<item><p>229a3</p><section>mdo sde</section><text>la ni sbyin gtong byed/ /de la yang ni mngon sum gshe/ /der ni gang dag chur yang ni/ /myur du mi gtsang ba yis bkang / /'chag sa gnas khang dag gi gnas/ /dri nga ba yis bkang bar gyur/ /dge slong des pa 'gro ba na/ /brgyad bkag gis</text></item>
<item><p>229a4</p><section>mdo sde</section><text>ni gshe bar gyur/ /dge slong des pa gzhan dag kyang / /rgyang ring bar ni yongs su spangs/ /de phyir phrag dog ser sna'i rgyus/ /ma chod par ni khyod gyur nas/ /dge sbyong su zhig la la mthong / /myur du khros nas gshe bar 'gyur/ /sbyin pa po la khro</text></item>
<item><p>229a5</p><section>mdo sde</section><text>bas gshe/ /ngo tsha khrel yod rnam par spangs/ /las kyi rnam par smin pa des/ /sems can dmyal bar so sor skyes/ /lus ni bye bas sems dmyal du/ /sdug bsngal mang po nyams su myong / /rnams su dus ring por/ /sdug bsngal</text></item>
<item><p>229a6</p><section>mdo sde</section><text>rab tu mi bzad myong / /khyod ni klu yi skye gnas su/ /skyes nas shin tu sdug bsngal gyur/ /stong pa 'brog dgon rdzong rnams su/ /chu dang bral bar gnas pa yin/ /sems can dmyal ba rnams su khyod/ /sdug bsngal tshor ba phyi phyir myong / /shin tu</text></item>
<item><p>229a7</p><section>mdo sde</section><text>yun ring dang / /dud 'gror sdug bsngal tshor ba myong / /su zhig tha ma'i dus tshe gnod sems byung / /rtag tu phrag dog ser sna khros pa la/ /bsam gtan mi skyob sangs rgyas mchod pa min/ /tshul khrims mi skyob dgon par gnas pa min/ /</text></item>
<item><p>229b1</p><section>mdo sde</section><text>yang de'i tshe klu'i 'khor de'i nang na klu lta bu bye ba phrag nyi shu rtsa drug sngon gyi tshe rabs rjes su dran par gyur te/ skad po cher rab tu ngu zhing 'di skad ces gsol to/ /bcom ldan 'das bdag cag yongs su bskyab tu gsol/ bde bar gshegs pa bdag cag</text></item>
<item><p>229b2</p><section>mdo sde</section><text>yongs su bskyab tu gsol/ sngon gyi rgyal ba'i bstan pa la bdag cag gis 'dra mtshungs par las kyi sgrib pa de lta bu 'phangs lags so/ /de ltar yun ring por ngan song gsum du sdug bsngal myong lags so/ /da ltar yang klu lta bu rnams kyi</text></item>
<item><p>229b3</p><section>mdo sde</section><text>nang du rtag tu sdug bsngal de lta bus gzir lags te/ dper na klu lta bu tshon rtsi sngon po bzhin no/ /bcom ldan 'das kyis bka' stsal pa/ khyod kyis chu long la de bzhin gshegs pa'i zhabs kyi drung du chag chag thob shig dang / des ni khyed kyi sdug bsngal</text></item>
<item><p>229b4</p><section>mdo sde</section><text>thams cad yongs su zad par 'gyur ro/ /de nas klu lta bu de dag thams cad kyis lag pa gnyis kyis chu blangs pa dang / lag na chu 'dug pa de rab tu 'bar ro/ /de nas me'i phung po shing ta la drug srid du 'phags te/ lan bdun gyi bar du de bzhin</text></item>
<item><p>229b5</p><section>mdo sde</section><text>no/ /klu'i tshogs de mchog tu yid mi dga' nas mchi ma dag phyung ngo / /thams cad dang ldan pa'i 'khor de yang yid kun tu mi dga' nas de bzhin no/ /bcom ldan 'das kyis bka' stsal pa/ /ci 'dra ba yi las byas pa/ /de 'dra ba yi 'bras bu 'thob/ /</text></item>
<item><p>229b6</p><section>mdo sde</section><text>dge ba yin na bzang po ste/ /sdig pa byed pa'ang sdig to'o/ /de nas lta bu'i klu/ /khyed kun 'di skad tshig smros shig /bden pa gang gis ston pa ni/ /sems can kun la thugs snyoms pa/ /bden pa'i tshig de kho na yis/ /nged kyi chu</text></item>
<item><p>229b7</p><section>mdo sde</section><text>ni ma 'bar cig /klu thams cad kyis 'di skad ces smras so/ /lan brgyad pa la lag pa gnyis kyis chu blangs te bcom ldan 'das kyi zhabs gnyis la gtor nas nyes pa la nyes par so sor bshags so/ /bcom ldan 'das kyis bka' stsal pa/ sdig pa'i</text></item>
<item><p>230a1</p><section>mdo sde</section><text>las kyi sgrib pa yi/ /lhag ma lus pa yongs su zad/ /byams pa'i tshe na khyed cag ni/ /mi yi srid pa thob par 'gyur/ /byams pa yi ni bstan pa la/ /myur du rab tu 'byung ba thob/ /rnal 'byor la ni mngon brtson dang / /myur</text></item>
<item><p>230a2</p><section>mdo sde</section><text>du dgra bcom thob par 'gyur/ /yang de'i tshe bcom ldan 'das kyi mthus klu'i tshogs de ji ltar lhags pa bzhin de dag thams cad kyis sngon gyi tshe rabs dang / bdag gi las dang / 'gro ba dang / skye ba rjes su dran te/ 'khor de'i nang nas klu brgya stong phrag</text></item>
<item><p>230a3</p><section>mdo sde</section><text>mang po rang gis nyes par byas pa'i sdig pa'i las kyis rab tu dus nas kha cig gis 'di skad ces gsol to/ /sngon gyi de bzhin gshegs pa rnams kyi bstan pa la bdag cag khyim na gnas par gyur te/ nye du dang 'grogs pa'i rkyen dang / chos mnyan</text></item>
<item><p>230a4</p><section>mdo sde</section><text>pa'i rkyen gyis dge slong rnams dang lhan cig tu dge 'dun gyi mngon du gyur pa bsngos pa'i me tog dang / 'bras bu dang / khu ba dang / bza' ba dang / btung ba longs spyad lags so zhes bya ba nas kha cig gis gsol pa/ bdag cag gis phyogs bzhi pa</text></item>
<item><p>230a5</p><section>mdo sde</section><text>la bsngos pa longs spyad lags so zhes bya ba'i bar du'o/ /kha cig gis 'di skad ces gsol to/ /bdag cag gis rang gis bsngos pa longs spyod lags so zhes bya ba'i bar du'o/ /kha cig gis gsol pa/ bdag cag de bzhin gshegs pa rnam par</text></item>
<item><p>230a6</p><section>mdo sde</section><text>gzigs kyi zhes bya ba'i bar dang / bdag cag gtsug tor can gyi zhes bya ba'i bar dang / bdag cag 'khor ba 'jig gi zhes bya ba'i bar dang / bdag cag gser thub kyi zhes bya ba'i bar du'o/ /klu kha cig gis 'di skad ces gsol to/ /de bzhin gshegs</text></item>
<item><p>230a7</p><section>mdo sde</section><text>pa 'od srung gi bstan pa la bdag cag khyim na gnas par gyur te/ nye du dang 'grogs pa'i rkyen dang / chos mnyan pa'i rkyen gyis de bzhin du bsngos pa'i dge 'dun gyi me tog dang / 'bras bu dang / khu ba dang / bza' ba dang / btung ba dge slong rnams</text></item>
<item><p>230b1</p><section>mdo sde</section><text>la stsal pa de bdag cag gis longs spyad lags so/ /sdig pa'i las des kyang sems can dmyal ba rnams kyi nang du sdug bsngal mi bzad pa chen po rnam pa sna tshogs rab tu mi bzad pa mang po yang dang yang nyams su myong lags so/ /dud 'gro dang yi</text></item>
<item><p>230b2</p><section>mdo sde</section><text>dgas rnams kyi nang du dus yun ring por rtag tu sdug bsngal gyis gzir lags so/ /las kyi lhag ma des bdag cag klu'i skye gnas dman pa 'dir skyes nas chab bskol ba kun tu tsha ba'i nang du btsos lags so/ /bye ma kun tu tsha ba'i nang du bsregs</text></item>
<item><p>230b3</p><section>mdo sde</section><text>lags so/ /bdag cag gi kha'i sgor kha zas stsal ba yang lcags kyi thu lum du gyur lags so/ /de bzhin du khar btung ba stsal ba yang lcags dang zangs su gyur lags so/ /gang dang gang du mchis pa thams cad du sdug bsngal gyi tshor ba de lta bu myong</text></item>
<item><p>230b4</p><section>mdo sde</section><text>lags na bdag cag yongs su bskyab tu gsol/ bcom ldan 'das kyis bka' stsal pa/ kye lag 'gro dag khyed kyis dge 'dun gyi longs spyod pa de ni 'os pa ma yin te/ mtshams med pa dang nye ba yin no/ /rnam par ma smin par gang gis kyang myur</text></item>
<item><p>230b5</p><section>mdo sde</section><text>du bshags par mi nus so/ /kye lag 'gro dag de lta yin yang ji srid 'tsho'i bar du skyabs gsum du 'gro ba la 'khod cig dang / de lta na khyed la phan pa dang bde bar 'gyur ro/ /rgyu des de bzhin gshegs pas khyed 'dod pa bzhin 'khor bar gzhog par mdzad</text></item>
<item><p>230b6</p><section>mdo sde</section><text>do/ /de dag thams cad gsum la skyabs su 'gro ba la yang bkod par gyur to/ /yang 'khor de'i nang na klu mo long ma zhig yod de/ de'i kha srin bus gang zhing gcin rul pa lta bu'i rnag dri nga ba zag go/ /smad kyi mtshan ma la yang de bzhin no/ /de'i lus</text></item>
<item><p>230b7</p><section>mdo sde</section><text>thams cad rul cing rnag 'dzag pa phol mig dang srin bus gang ba la sha sbrang dang / sbrang bu mchu dang / sbrang bu gdug pa rnams kyis za bar byed do/ /de'i tshe bcom ldan 'das kyis thugs rje chen pos gzigs te/ bka' stsal pa/ sring mo khyod kyis lus</text></item>
<item><p>231a1</p><section>mdo sde</section><text>la sdig pa'i las ni ci byas/ ji lta bu zhig /des gsol pa/ btsun pa bcom ldan 'das bdag gi tshor ba sdug bsngal lags so/ /btsun pa bcom ldan 'das bdag gi tshor ba tsha ba lags te/ gang nas klu'i skye gnas dman pa 'dir skyes</text></item>
<item><p>231a2</p><section>mdo sde</section><text>pa'i dgung lo stong phrag sum cu rtsa drug bdag gis mngon par 'tshal lags so/ /bdag gi sdug bsngal gyi tshor ba de lta bu ni gdugs zhag gcig kyang rgyun ma chad lags so/ /bka' stsal pa/ sngon gyi las ci zhig byas/ des gsol pa/ 'di nas</text></item>
<item><p>231a3</p><section>mdo sde</section><text>bskal pa dgu bcu rtsa gcig pa la rgyal ba rnam par gzigs kyi bstan pa la mi'i rgyud kyi bud med du gyur lags te/ bdag der 'dod pa'i dregs pas myos nas bcom ldan 'das kyi bstan pa la rab tu byung ba dang lhan cig tu dge 'dun gyi gtsug lag khang na dge 'dun gyi mal cha'i steng</text></item>
<item><p>231a4</p><section>mdo sde</section><text>du yang dang yang 'khrig pa dang ldan pa'i chos 'dod pa dag so so yang dag par myong lags te/ nor gyi slad du ma skrag lags so/ /bcom ldan 'das de tshun chad bdag rtag tu lha dang mi'i rnyed pa dang bral lags so/ /rtag tu ngan song gsum gyi tshor ba mi bzad pas rab tu gzir</text></item>
<item><p>231a5</p><section>mdo sde</section><text>lags so/ /bka' stsal pa/ sring mo gang gi tshe 'dir bskal pa chen po 'jig par gyur pa de'i tshe khyod gang du song / des gsol pa/ sngon gyi las la rten pa'i rlung chen po de dag gis 'phangs nas/ 'jig rten gyi khams snyigs ma lnga dang ldan pa gzhan dag tu</text></item>
<item><p>231a6</p><section>mdo sde</section><text>'phangs lags so/ /yang gang gi tshe der 'jig par gyur nas de nas yang 'dir 'phangs lags na/ bcom ldan 'das thugs rje chen pos bdag yongs su bskyab tu gsol/ bde bar gshegs pa bdag yongs su bskyab tu gsol/ de nas bcom ldan 'das kyi</text></item>
<item><p>231a7</p><section>mdo sde</section><text>phyag gnyi gas rma rtsi spos dang sbyar ba'i chu bzhes te bden pa brjod par mdzad do/ /bden pa gang gis sngon thi ba'i phyir nga'i lus chags pa med par yongs su btang ba'i bden pa des khyod kyi nad de dag zhi bar gyur cig /klu mo de'i khar blugs shing lus la gtor bas</text></item>
<item><p>231b1</p><section>mdo sde</section><text>nad thams cad rab tu zhi bar gyur te/ gsum la skyabs su nye bar gnas par gyur to/ /yang de nyid na klu gzhan zhig lus dri nga zhing srin bus gang la srin bu ser skyas gang nas de las rnag khrag tsha zhing gor gor po zag pa/ smra mi nus pa/ mchog tu skyon du bgrang</text></item>
<item><p>231b2</p><section>mdo sde</section><text>ba zhig yod do/ /bcom ldan 'das kyis klu de gzigs nas bka' stsal pa/ lag 'gro khyod kyis sngon mi dge ba'i las ci zhig byas/ klu des kha'i sgo phye nas srin bu'i rigs dang / rnag khrag dang / mes gang ba'i kha'i sgo sbyang brims te smra ma nus so/ /de</text></item>
<item><p>231b3</p><section>mdo sde</section><text>nas bcom ldan 'das kyis skyor chu zhig bzhes te bka' stsal pa/ ri bong gyur te drang srong phyir/ /rang gis me yi nang bor ba/ /bden pa'i tshig de kho na yis/ /klu ni smra bar nus par shog /skyor chu de klu'i khar blugs nas de'i kha'i nang du me rab tu zhi zhing srin</text></item>
<item><p>231b4</p><section>mdo sde</section><text>bu dang rnag khrag kha'i phyi rol du byung ngo / /klu de kha yongs su dag par gyur nas 'di skad ces gsol to/ /btsun pa bcom ldan 'das rgyal ba 'od srung gi bstan pa la bdag zhing par gyur lags so/ /bdag gis bcom ldan 'das kyi nyan thos gzhan zhig</text></item>
<item><p>231b5</p><section>mdo sde</section><text>la skyed du stsol cig dang / ston gyi dus su khyod la dbul lo zhes gser lnga bcu zhig gsol ba btab lags so/ /des bdag la 'gron bu brgyad cu'i rin bcu zhig stsal te/ lnga bcur ma stsal lags so/ /bdag gis dge slong de la khro bas zil gyis non nas</text></item>
<item><p>231b6</p><section>mdo sde</section><text>'gron bu brgyad cu'i rin bcu blangs te/ de la slar yang ma stsal lags so/ /gzhan yang dus gzhan zhig na dge slong rnams kyi kun dga' ra ba der bdag mchis nas der dge 'dun gyi mngon du gyur pa bsngos pa a mra'i 'bras bu bcu gsum pa longs spyad lags</text></item>
<item><p>231b7</p><section>mdo sde</section><text>so/ /sug las kyi sgrib pa'i lhag ma de kho nas de nas shi 'phos nas 'brog dgon pa skam po 'dir nyi tshe ba'i sems can dmyal ba rnams kyi nang du skyes te/ rtag tu bdag gi lus srin bu dag dang rnag khrag brdus pas gang lags so/ /bkres pa dang skom pas</text></item>
<item><p>232a1</p><section>mdo sde</section><text>kun tu gzir nas sdug bsngal gyi tshor ba myong lags so/ /yang mi dge ba'i las kyi rgyu des bdag 'di nas shi 'phos nas yang sems can dmyal ba chen po rnams kyi nang du skyes lags so/ /dge slong de yang khro ba dang ser sna'i rgyu des 'chi</text></item>
<item><p>232a2</p><section>mdo sde</section><text>ba'i dus bgyis nas 'dir klu rnams kyi nang du bdag gi mchan khung du skyes te/ dus rtag tu bdag la g.yo bar bgyid do/ /de rtag tu khro bas zil gyis non nas dbugs tsha bas bdag gi lus la yongs su gang bar bgyid do/ /rgyu des rtag par rgyun tu bdag</text></item>
<item><p>232a3</p><section>mdo sde</section><text>gi lus srin bu dag dang rnag khrag gis gang lags na de bzhin gshegs pas bdag yongs su bskyab tu gsol/ sbrul dgra dang 'dra ba de las bdag yongs su thar bar mdzad par gsol/ de nas yang bcom ldan 'das kyis phyag tu chab bzhes te 'di</text></item>
<item><p>232a4</p><section>mdo sde</section><text>skad ces bka' stsal to/ /mu ge dag ni byung ba'i tshe/ /nga ni 'dir yang nyar gyur te/ /sha dang khrag gis tshim byas pas/ /khyed cag gnyi ga bde bar shog /chu des klu la gtor nas de'i mchan khung nas klu'i bu byung ngo / /gnyi gas 'di skad ces gsol</text></item>
<item><p>232a5</p><section>mdo sde</section><text>to/ /yun ji tsam gyis ngan song dag las bdag cag thar bar 'gyur/ /bcom ldan 'das kyis bka' stsal pa/ kye lag 'gro dag gang phyogs bzhi'i dge 'dun nas dge 'dun gyi mngon du gyur pa bsngos pa'i me tog dang / 'bras bu dang / 'dab ma dang /</text></item>
<item><p>232a6</p><section>mdo sde</section><text>bza' ba dang / btung ba dang / mal cha dang / rtsi dang / yo byad kyang rung / dge 'dun las gal te bdag gir longs spyad dam/ gzhan la byin na sdig pa'i las de rnam par smin cing so so yang dag par ma myong bar sus kyang myur du zad par bya bar mi nus te 'di</text></item>
<item><p>232a7</p><section>mdo sde</section><text>ni mtshams med pa dang nye ba shin tu lci ba yin no/ /lag 'gro dag khyed tshur sheg /dkon mchog gsum la skyabs su deng shig dang / des na khyed cag chu la gnas pa dag tu 'gyur ro zhes bya ba nas dkon mchog gsum la skyabs su rnam par bkod de chu la gnas par</text></item>
<item><p>232b1</p><section>mdo sde</section><text>gyur to zhes bya ba'i bar du'o/ /bcom ldan 'das kyis bka' stsal pa/ spu gri rnon po dag gis su/ /rang gi yan lag gtubs pa sla'i/ /bsngos zin pa yi dngos po ni/ /khyim pa rnams la sbyin mi bya/ /me lce 'bar ba lta bu yi/ /lcags kyi thu</text></item>
<item><p>232b2</p><section>mdo sde</section><text>lum zos sla yi/ /dge 'dun dag las gal te ni/ /dge 'dun gyi la longs mi spyad/ /lhun po dang ni 'dra ba'i me/ /blang ba byas te zos pa sla'i/ /khyim par gyur pas dge 'dun gyi/ /longs spyad par ni mi bya'o/ /thams cad dbyung ba byas pa dang / /</text></item>
<item><p>232b3</p><section>mdo sde</section><text>gsal shing steng du bteg pa sla'i/ /khyim par gyur pas dge 'dun gyi/ /longs spyad par ni mi bya'o/ /me mdag gis ni gang ba yi/ /gnas khang der ni zhugs pa sla'i/ /khyim pas dge 'dun gnas khang du/ /mtshan mo gnas par mi bya'o/ /me</text></item>
<item><p>232b4</p><section>mdo sde</section><text>lce 'bar ba lta bu yi/ /lcags kyi thu lum blangs pa sla'i/ /rab tu byung dang khyim pa yis/ /dbyig ni blang bar mi bya'o/ /'khor lo rnon pos bdag gi lus/ /kun tu gtub par byas pa sla'i/ /legs par gsungs pa'i chos rnams la/ /rgyags</text></item>
<item><p>232b5</p><section>mdo sde</section><text>dang gshe ba bskyed mi bya/ /legs par gsungs pa'i chos can gyi/ /mig ni rang gi phyung ba sla'i/ /sems can du ni bgrang ba la/ /khros pas skye dgu mi mngag go/ /legs par gsungs pa'i chos can gyi/ /me yi gos ni gyon pa sla'i/ /tshul 'chos</text></item>
<item><p>232b6</p><section>mdo sde</section><text>pa dang mthu yis su/ /khyim pa las ni gos mi bslang / /me 'dra bar ni bskol ba yi/ /rtsub 'gyur chu ni 'thungs pa sla'i/ /rab tu byung bas g.yo sgyu yis/ /bza' btung bslang bar mi bya'o/ /de'i tshe bcom ldan 'das kyis klu khri bzhi stong snyed sngon gyi nyes</text></item>
<item><p>232b7</p><section>mdo sde</section><text>par byas pa'i sdug bsngal gyi tshor ba de lta bu dag las yongs su thar bar mdzad de skyabs gsum la yang rnam par bkod do/ /de'i tshe klu gzhan bye ba phrag brgyad cu ni skyabs gsum du 'gro ba dang / theg pa gsum la nges par rnam par bkod do/ /de'i tshe bcom</text></item>
<item><p>233a1</p><section>mdo sde</section><text>ldan 'das kyis tshe dang ldan pa kau Di n+ya la bka' stsal pa/ kau Di n+ya sems can rnams rang la slu ba la ltos/ sems can gang dag dbul po nyid kyi 'jigs pas skrag nas rang gis dge slong chos kyis gnas pa rnams la phan gdags pa'i</text></item>
<item><p>233a2</p><section>mdo sde</section><text>phyir yo byad kyi dngos po rnam pa sna tshogs bsngos la/ kha cig gis ni rang gis longs spyad do/ /kha cig gis ni gzhan dag longs spyad par bya ba'i phyir byin/ kha cig gis ni mthus phrogs nas longs spyad pas de ltar yun ring por ngan song gsum du</text></item>
<item><p>233a3</p><section>mdo sde</section><text>sdug bsngal brten to/ /yang sems can gang dag dbul po nyid kyis 'jigs pas skrag nas 'khor ba'i srid pa'i btson ra thams cad las yongs su thar bar bya ba'i phyir sngon gyi sangs rgyas bcom ldan 'das rnams kyi bstan pa la rab tu byung ngo / /de dag rab tu byung nas chos</text></item>
<item><p>233a4</p><section>mdo sde</section><text>dang ldan pa'i rnal 'byor yid la byed pa dang / tshig 'don pa btang nas nyams par gyur pa de dag kha cig ni dge slong chos kyis gnas pa rnams la dngos po rnam pa sna tshogs de bzhin du bsngos pa rang gis phrogs te longs spyod par byed do/ /kha cig gis ni khyim pa</text></item>
<item><p>233a5</p><section>mdo sde</section><text>rnams la sbyin par byed de/ de dag gnyi ga de ltar yun ring por ngan song gsum du sdug bsngal gyis gzir to/ /ngas nyes dmigs de yang dag par gzigs nas nga'i nyan thos rnams la dran par bya ba bca' ba mdzad de/ nga'i nyan thos sus kyang dge slong la bsngos</text></item>
<item><p>233a6</p><section>mdo sde</section><text>pa dang / dge slong gi dge 'dun la bsngos pa'i me tog dang / 'bras bu dang / lo ma dang / bcud khyim pa rnams la sbyin par mi bya'o/ /gang zag gi 'du shes kyis longs spyad par mi bya'o/ /dge 'dun las phyi rol du yang nyo tshong mi bya'o/ /bskor ba dang /</text></item>
<item><p>233a7</p><section>mdo sde</section><text>bsgyur ba dang / dbyig gi gtam mi bya'o/ /sems can rnams zang zing gis yongs su bsdu ba'i rkyen gyis ngan song gi sdug bsngal dag la dgod par mi bya'o/ /sems can rnams chos kyis bsdu bas bsdu bar bya'o/ /mi phyed pa'i dad pa bzhi dang / theg pa</text></item>
<item><p>233b1</p><section>mdo sde</section><text>gsum dang / rnam par thar pa'i sgo gsum la dgod par bya'o/ /'phags pa 'dus pa chen po'i sde nyi ma'i snying po'i mdo le'u bcu gcig pa las klu skyabs su 'gro ba'i le'u ste bcu gcig pa'o// //'phags pa shin tu rgyas pa chen po'i</text></item>
<item><p>233b2</p><section>mdo sde</section><text>sde nyi ma'i snying po zhes bya ba'i mdo bam po bcu gsum pa ste tha ma/ de nas bcom ldan 'das la gnas brtan kun shes kau Di n+yas 'di skad ces gsol to/ /bcom ldan 'das lag 'gro dag byin gyis brlab tu gsol/ bsam gyis mi khyab pa'i las</text></item>
<item><p>233b3</p><section>mdo sde</section><text>bstan pa'i spyod pa dang 'brel pa'i chos kyi rnam grangs yun ring por 'bar bar mdzad du gsol/ bcom ldan 'das kyis bka' stsal pa/ ji srid du gling bzhi pa 'dir mchod rten chen po 'di dag rnal 'byor yid la byed pa la mngon par brtson pa thams cad kyis stongs</text></item>
<item><p>233b4</p><section>mdo sde</section><text>par ma gyur pa de srid du gling bzhi pa 'dir chos kyi rnam grangs 'di rab tu spyod par 'gyur ro/ /mchod rten chen po gang dag ce na/ 'dzam bu'i gling 'di na mchod rten drang srong thub pa'i gnas kun rten 'di ni sngon chad sngon gyi sangs rgyas dang / byang chub sems dpa' dang /</text></item>
<item><p>233b5</p><section>mdo sde</section><text>rang rgyal ba dang / nyan thos mang po gnas gnas shing ma 'ongs pa'i dus na yang gnas par 'gyur ba ste/ rjes su bstan pa chen po yun ring du gnas par mdzad pa'i phyir drang srong thub pa'i gnas kun rten 'di ni sngon gyi yang dag par rdzogs pa'i sangs rgyas rnams kyis</text></item>
<item><p>233b6</p><section>mdo sde</section><text>chu lha'i lag tu yongs su gtad pa mdzad do/ /ngas kyang de nyid kyi lag tu yongs su gtad de/ 'di yang spro bar 'gyur zhing gang zag chos kyis gnas pa rnal 'byor yid la byed pa la mngon par brtson pa dag yongs su smin par byed par 'gyur ro/ /gang dag gang</text></item>
<item><p>233b7</p><section>mdo sde</section><text>zag chos kyis gnas pa rnams la bsnyen bkur la mngon par brtson pa'i sbyin pa po dang / sbyin bdag de dag kyang yongs su srung bar 'gyur ro/ /klu'i rgyal po chu lhas gsol pa/ btsun pa bcom ldan 'das de de bzhin te/ de bzhin gshegs pa 'khor ba</text></item>
<item><p>234a1</p><section>mdo sde</section><text>'jig gis drang srong thub pa'i gnas kun rten 'di chang khyir yongs su gtad lags so/ /gang dag gang zag mnyam pa nyid la mngon par brtson pa chos kyis gnas pa rnams kyang chang khyir yongs su gtad lags so/ /gang dag gang zag mnyam pa</text></item>
<item><p>234a2</p><section>mdo sde</section><text>nyid la mngon par brtson pa chos kyis gnas pa rnams la rim gro la mngon par brtson pa'i sbyin pa po dang sbyin bdag de dag kyang de bzhin lags te/ ji srid du dam pa'i chos 'bar bar 'gyur ba de kho na bzhin du bdag gis gnyi ga bsrungs lags so/ /de bzhin du de</text></item>
<item><p>234a3</p><section>mdo sde</section><text>bzhin gshegs pa gser thub kyi bar dang / de bzhin gshegs pa 'od srung gi bar gyis kyang de'i chos kyi tshul 'bar bar bgyi ba'i slad du gtad lags so/ /de bzhin du da ltar yang bcom ldan 'das kyi bkas drang srong thub pa'i gnas kun rten nas gang zag</text></item>
<item><p>234a4</p><section>mdo sde</section><text>mnyam pa nyid la mngon par brtson pa chos kyis gnas pa rnams kyi bar dang / gang dag mnyam pa nyid la mngon par brtson pa chos kyis gnas pa rnams la rim gro dang bsnyen bkur la mngon par brtson pa'i sbyin pa po dang / sbyin bdag de dag gi bar dag dang / ji srid</text></item>
<item><p>234a5</p><section>mdo sde</section><text>du nyan thos de dag yongs su 'dzin pa ma mchis par gnas par de dag thams cad bsrung bar bgyi lags so/ /bcom ldan 'das kyis bka' stsal pa/ lag 'gro'i bdag po legs so legs so/ /de ltar byin gyis brlabs pas nga'i chos kyi tshul sbyin bdag</text></item>
<item><p>234a6</p><section>mdo sde</section><text>chen po de lta bu dag gis yun ring por 'bar bar byed par 'gyur ro/ /ba lang spyod kyi gling gi ngos na rdul gyi ri de la drang srong thub pa'i gnas bkra ba ni klu'i rgyal po rin po che'i phreng ba can la chang khyir yongs su gtad do zhes bya ba'i bar du'o/ /klu'i rgyal po rin po che'i phreng ba</text></item>
<item><p>234a7</p><section>mdo sde</section><text>can gyis 'di skad ces gsol to/ /btsun pa bcom ldan 'das de de bzhin te/ de bzhin gshegs pa 'khor ba 'jig gis der drang srong thub pa'i gnas bkra ba de chang khyir yongs su gtad lags so zhes bya ba nas/ ji srid du nyan thos de dag yongs su 'dzin pa</text></item>
<item><p>234b1</p><section>mdo sde</section><text>ma mchis par gnas pa de srid du bdag gis thams cad yongs su bskyang bar bgyi lags so zhes bya ba'i bar du'o/ /bcom ldan 'das kyis bka' stsal pa/ sbyin bdag rnams kyis yun ring por 'bar bar byed par 'gyur ro zhes bya ba'i bar du'o/ /shar gyi</text></item>
<item><p>234b2</p><section>mdo sde</section><text>lus 'phags kyi ngos na ni lang ga Na'i ri la drang srong thub pa'i gnas drang srong 'byung ba ni klu'i rgyal po zla srung la chang khyir yongs su gtad do zhes bya ba nas de srid du bdag gis yongs su bskyang bar bgyi lags so zhes bya ba'i bar du'o/ /byang gi sgra mi snyan gyi ngos na</text></item>
<item><p>234b3</p><section>mdo sde</section><text>rgyal dga'i ri la drang srong thub pa'i gnas spos brtsegs ni klu'i rgyal po lus 'bigs pa'i khab la chang khyir yongs su gtad de/ gang zag mnyam pa nyid la mngon par brtson pa chos kyis gnas pa rnams kyang chang khyir yongs su gtad do/ /de bzhin du gang zag dge</text></item>
<item><p>234b4</p><section>mdo sde</section><text>slong mnyam pa nyid la mngon par brtson pa chos kyis gnas pa rnams la rim gro dang bsnyen bkur la mngon par brtson pa'i sbyin pa po dang / sbyin bdag de dag kyang chang khyir ngas yongs su gtad do/ /klu'i rgyal po lus 'bigs pa'i khab kyis 'di skad ces gsol</text></item>
<item><p>234b5</p><section>mdo sde</section><text>to/ /btsun pa bcom ldan 'das de de bzhin te/ sngon de bzhin gshegs pa 'khor ba 'jig gis drang srong thub pa'i gnas spos brtsegs de yang chang khyir yongs su gtad lags so/ /chos kyis gnas pa yang de bzhin lags so/ /gser thub kyis kyang de</text></item>
<item><p>234b6</p><section>mdo sde</section><text>bzhin lags so zhes bya ba nas 'od srung gis kyang de bzhin lags so zhes bya ba'i bar dang / bdag gis chos kyi tshul yang dag par bzung lags so zhes bya ba'i bar dang / de bzhin du da ltar yang bcom ldan 'das kyi bkas bdag gis drang srong thub pa'i gnas spos</text></item>
<item><p>234b7</p><section>mdo sde</section><text>brtsegs thams cad bsrung bar bgyi lags so zhes bya ba'i bar du'o/ /bcom ldan 'das kyis bka' stsal pa/ lag 'gro'i bdag po legs so legs so/ /de ltar byin gyis brlabs pas chos kyi tshul sbyin bdag chen po de lta bu dag gis yun ring por 'bar bar byed</text></item>
<item><p>235a1</p><section>mdo sde</section><text>par 'gyur ro/ /de bzhin du ba lang spyod kyi gling na drang srong thub pa'i gnas 'od zer byung ba zhes bya ba gang yin pa de ni klu'i rgyal po ba lang mgo la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /</text></item>
<item><p>235a2</p><section>mdo sde</section><text>de bzhin du shar gyi lus 'phags gling na drang srong thub pa'i gnas pad ma'i shing n+ya gro d+ha lta bu gang yin pa de ni klu'i rgyal po dbyig gtong la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du byang gi</text></item>
<item><p>235a3</p><section>mdo sde</section><text>sgra mi snyan gyi gling na drang srong thub pa'i gnas spos brtsegs 'od zer ces bya ba gang yin pa de ni klu'i rgyal po gnas na rgyu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du rgya mtsho chen po'i nang na klu'i</text></item>
<item><p>235a4</p><section>mdo sde</section><text>rgyal po rgya mtsho'i gnas na drang srong thub pa'i gnas nor bu'i snying po'i 'od 'phro ba gang yin pa de ni klu'i rgyal po rgya mtsho la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du ri rab kyi rtse mo na sum</text></item>
<item><p>235a5</p><section>mdo sde</section><text>cu rtsa gsum pa'i gnas na drang srong thub pa'i gnas me tog rab tu rgyas pa'i snying po gang yin pa de ni klu'i rgyal po sa srung gi bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du 'dzam bu'i gling 'di na dga'</text></item>
<item><p>235a6</p><section>mdo sde</section><text>'phel zhes bya ba nas drang srong thub pa'i gnas gnas brtan gyi phug gang yin pa de ni klu'i rgyal po ce spyang la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du yangs pa can na drang srong thub pa'i gnas</text></item>
<item><p>235a7</p><section>mdo sde</section><text>shin tu brtan pa ni klu'i rgyal po nor rgyas kyi bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du ser skya'i gnas na drang srong thub pa'i gnas gser sgron dri zhim ni klu'i rgyal po ma dros pa la</text></item>
<item><p>235b1</p><section>mdo sde</section><text>chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du yul ma ga d+hA na drang srong thub pa'i gnas rgya chen zhes bya ba ni klu'i rgyal po ri bos byin la chang khyir yongs su gtad do zhes bya ba nas yun ring por</text></item>
<item><p>235b2</p><section>mdo sde</section><text>'bar bar byed par 'gyur ro zhes bya ba'i bar du'o/ /de bzhin du bcom brlag na drang srong thub pa'i gnas stug pa'i sprin ni klu'i rgyal po ce spyang dang rgyu ba la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /</text></item>
<item><p>235b3</p><section>mdo sde</section><text>de bzhin du yul 'khor ko sa la na drang srong thub pa'i gnas rgyal ba dag pa zhes bya ba ni klu'i rgyal po srin bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du phug gi pha rol na drang srong thub pa'i gnas</text></item>
<item><p>235b4</p><section>mdo sde</section><text>btang bzung bden pa'i dri zhes bya ba ni klu'i rgyal po btang bzung la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du yul 'khor sa 'dzin na drang srong thub pa'i gnas mthong ba'i lam rgyags zhes</text></item>
<item><p>235b5</p><section>mdo sde</section><text>bya ba ni klu'i rgyal po e la'i 'dab ma la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du kha che'i yul na drang srong thub pa'i gnas gur kum gyi rtse mo zhes bya ba ni klu'i rgyal po hu lu ru la chang khyir</text></item>
<item><p>235b6</p><section>mdo sde</section><text>yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /de bzhin du yul chu len na drang srong thub pa'i gnas 'od zer byed pa'i snying po zhes bya ba ni klu'i rgyal po 'phyang ba la chang khyir yongs su gtad do zhes bya ba nas yun ring</text></item>
<item><p>235b7</p><section>mdo sde</section><text>por 'bar bar byed par 'gyur ro zhes bya ba'i bar du'o/ /de bzhin du rgya yul na drang srong thub pa'i gnas sred med kyi bu'i 'od ces bya ba ni klu'i rgyal po rgya mtshos byin gyi lag tu chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i</text></item>
<item><p>236a1</p><section>mdo sde</section><text>bar du'o/ /de bzhin du kha sha'i yul na sa'i nu ma'i gnas ri glang ru'i drung chu bo go ma ti'i ngogs na drang srong thub pa'i gnas go ma sA la gan d+ha zhes bya ba mchod rten chen po'i gnas ni klu'i rgyal po khyim bdag gis byin gyi lag tu chang khyir yongs su</text></item>
<item><p>236a2</p><section>mdo sde</section><text>gtad do zhes bya ba nas yun ring por 'bar bar byed par 'gyur ro zhes bya ba'i bar du'o/ /mchod rten chen po de dag ni sngon chad drang srong thub pa'i khyu mchog mang po gnas shing sngon chad byang chub sems dpa' sems dpa' chen po mang po yang gnas gnas/ sngon chad rang rgyal</text></item>
<item><p>236a3</p><section>mdo sde</section><text>ba mang po yang gnas gnas/ sngon chad nyan thos chen po mang po yang gnas gnas/ sngon chad drang srong mngon par shes pa lnga dang ldan pa mang po yang gnas gnas pa yin te/ sangs rgyas kyi zhing 'dir gang dag skyes pa de dag thams cad kyis byin gyis brlabs shing</text></item>
<item><p>236a4</p><section>mdo sde</section><text>sems can 'khor bas skrag pa yongs su skyo ba rnams kyi don du dge ba'i rtsa ba bskyed pa'i phyir dbang che bar grags pa/ dbang che bar grags pa thams cad kyis de dag gi lag tu yongs su gtad pa yin no/ /de bzhin du phyogs bcu'i sangs rgyas kyi zhing</text></item>
<item><p>236a5</p><section>mdo sde</section><text>grangs med pa dpag tu med pa na gang dag sangs rgyas bcom ldan 'das dang / byang chub sems dpa' sems dpa' chen po byung ba de dag thams cad kyis kyang sems can rnams kyi las zad par bya ba'i phyir mchod rten chen po nyi shu po de dag dgongs shing bsams</text></item>
<item><p>236a6</p><section>mdo sde</section><text>la byin gyis brlabs so/ /de bzhin du ma 'ongs pa'i dus na de'i tshe sangs rgyas kyi zhing grangs med pa dpag tu med pa de dag tu gang dag sangs rgyas bcom ldan 'das dang / byang chub sems dpa' sems dpa' chen po 'byung bar 'gyur ba de dag thams cad kyis</text></item>
<item><p>236a7</p><section>mdo sde</section><text>kyang mchod rten chen po nyi shu po de dag dgongs shing bsams par 'gyur la byin gyis rlob par 'gyur ro/ /ma 'ongs pa'i dus na sangs rgyas kyi zhing 'dir rgyal ba'i zla ba gang dag 'byung bar 'gyur ba de dag thams cad kyis kyang sems can gyi don du las zad par bya</text></item>
<item><p>236b1</p><section>mdo sde</section><text>ba'i phyir mchod rten chen po nyi shu po de dag la gnas par 'gyur zhing byin gyis rlob par 'gyur ro/ /byang chub sems dpa' sems dpa' chen po de dag thams cad dang / rang rgyal ba thams cad dang / nyan thos chen po thams cad dang / de bzhin du drang</text></item>
<item><p>236b2</p><section>mdo sde</section><text>srong mngon par shes pa lnga dang ldan pa rnams kyis kyang sems can gyi don du las zad par bya ba'i phyir mchod rten chen po nyi shu po de dag la gnas par 'gyur zhing byin gyis rlob par yang 'gyur te/ sems can dbang che bar grags pa de dag gi lag tu chang khyir</text></item>
<item><p>236b3</p><section>mdo sde</section><text>ngas yongs su gtad par mdzad do/ /de bzhin du da ltar yang mchod rten chen po'i gnas nyi shu po de dag khyed kyis ji ltar ming yongs su bzung ba bzhin ngas yongs su gtad kyis/ sems can 'khor bas yongs su skyo ba rnams kyi don du khyed kyis de dag</text></item>
<item><p>236b4</p><section>mdo sde</section><text>srungs shig /chos rab tu mi 'jig par yang dag par zung shig /de nas gang dag gi lag tu mchod rten chen po'i gnas nyi shu po de dag yongs su gtad pa'i klu de dag thams cad kyis 'di skad ces gsol to/ /btsun pa bcom ldan 'das bdag cag klu</text></item>
<item><p>236b5</p><section>mdo sde</section><text>rnams ni rmugs pa dang gnyid kyi sgrib pas shin tu myos pa lags te/ gang bdag cag mtshan gcig gnyid log pa de ni mi'i ltar brtsis na dgung lo nyi shu rtsa gcig 'das par 'gyur lags so/ /gal te bdag cag gnyid kyis log nas drang srong thub pa'i gnas</text></item>
<item><p>236b6</p><section>mdo sde</section><text>de dag tu lha'i kun tu 'khrug pa 'ga' zhig byung bar gyur tam/ mi'i kun tu 'khrug pa'am/ zhugs sam/ chab kyis kun tu 'khrug pa 'ga' zhig byung bar gyur na mchod rten chen po'i gnas de dag rnam par 'jig par 'gyur lags na bdag cag gnyid kyis</text></item>
<item><p>236b7</p><section>mdo sde</section><text>log cing myos pa de dag gis rab tu 'jig pa de bsal bar rngo mi thogs lags te/ dus gsum du gshegs pa'i de bzhin gshegs pa thams cad la bdag cag nongs pa byung ba lags par 'gyur lags so/ /de'i tshe bcom ldan 'das kyis gnod sbyin gyi sde</text></item>
<item><p>237a1</p><section>mdo sde</section><text>dpon nyi shu rtsa brgyad po de dag la bka' stsal pa/ rtag par rgyal ba rnams kyis dgongs pa'i mchod rten chen po'i gnas drang srong thub pa'i gnas khyed kyis long shig /chang khyir yongs su skyongs shig /yongs su srungs shig /de'i tshe gnod</text></item>
<item><p>237a2</p><section>mdo sde</section><text>sbyin gyi sde dpon chen po nyi shu rtsa drug gis ji ltar rjes su 'thun par sngon chad drang srong thub pa'i gnas su ji ltar gnas par gyur pa bzhin du chang khyir yongs su blangs so/ /go ma sA la gan d+ha'i gnas ni ma gtogs te ma blangs so/ /de'i tshe bcom ldan 'das la klu'i</text></item>
<item><p>237a3</p><section>mdo sde</section><text>rgyal po khyim bdag gis 'di skad ces gsol to/ /btsun pa bcom ldan 'das sa'i nu ma'i gnas ri glang ru'i drung chu bo go ma ti'i ngogs gang na drang srong thub pa'i gnas go ma sA la gan d+ha zhes bgyi ba mchod rten chen po'i gnas mchis pa ni yongs su bskyang ba'i slad</text></item>
<item><p>237a4</p><section>mdo sde</section><text>du bdag gis blangs lags na sa phyogs de na yul dang / grong dang / grong khyer dang / grong rdal ma mchis lags so/ /mi rnams kyi gnas ma mchis lags te/ yul gzhan nam/ gling bzhi pa gzhan nam/ sangs rgyas kyi zhing gzhan gyi byang</text></item>
<item><p>237a5</p><section>mdo sde</section><text>chub sems dpa' sems dpa' chen po rnams dang / rang rgyal ba dang / nyan thos chen po rnams dang / drang srong mngon par shes pa lnga dang ldan pa rdzu 'phrul gyi pha rol tu phyin pa rnams ni ma gtogs te/ de dag ni rdzu 'phrul gyi stobs kyis mchod pa bgyi</text></item>
<item><p>237a6</p><section>mdo sde</section><text>ba'i slad du drang srong thub pa'i gnas go ma sA la gan d+ha der lhags te/ de nas slar yang mchi bar bgyid do/ /btsun pa bcom ldan 'das da ltar gnod sbyin gyi sde dpon su yang de kun tu bsrung ba'i slad du spro bar ma gyur pa la gzigs/ gnas de ngan par rtsi ba</text></item>
<item><p>237a7</p><section>mdo sde</section><text>zhig ma lags sam zhes bdag ngo mtshar du gyur lags so/ /bcom ldan 'das kyis bka' stsal pa/ lag 'gro'i bdag po de skad ma smra shig /kha sha'i yul na bden pa mthong ba dang / dbang che bar grags pa dbang che bar grags pa nyi khri gnas pa gang</text></item>
<item><p>237b1</p><section>mdo sde</section><text>dag yin pa de dag gis drang srong thub pa'i gnas mchod rten chen po go ma sA la gan d+ha la nyin mtshan du mchod pa byed par 'gyur ro/ /gzhan yang lag 'gro'i bdag po ji ltar de bzhin gshegs pa 'od srung yongs su mya ngan las 'das nas skye dgus lo</text></item>
<item><p>237b2</p><section>mdo sde</section><text>sum stong lon pa na sa'i nu ma'i gnas su yul 'khor chen po rdo rtsub ces bya ba bde ba dang dga' bar byed pa/ mi dang skye bo mang pos gang ba zhig byung bar gyur to/ /de na drang srong sbyin gnas bsam gtan la mngon par dga' ba theg pa bla na med pa 'dod pa lnga</text></item>
<item><p>237b3</p><section>mdo sde</section><text>'bum snyed kyi mang po gnas par gyur to/ /de'i tshe mi rnams zas la 'khren te/ de dag kha zas kyi phyir drang srong de dag la 'khrig pa dang ldan pas mi snyan par rjod par byed do/ /thal ba dang rdul gyis 'thor bar byed do/ /de'i tshe drang srong de dag yul 'khor</text></item>
<item><p>237b4</p><section>mdo sde</section><text>rdo rtsub de nas dong ngo / /de nas sems can de dag drang srong dong ba de dag la mchog tu dga' zhing yi rangs par gyur to/ /de'i phyir dang por khyod khros te/ de dag gi chu kun tu chad nas yul 'khor der klung dang / 'bab chu'i ngogs dang / mtsho dang / mtshe'u</text></item>
<item><p>237b5</p><section>mdo sde</section><text>dang / lu ma'i chu dang / khron pa dag skams pa khyod kyis dran nam/ yul der me lha khros te sems can de dag gi me kun tu chad nas sems can de dag bkres pa dang skom pas gzir te/ 'chi ba'i dus byas nas ring por ma lon par de 'brog dgon par gyur</text></item>
<item><p>237b6</p><section>mdo sde</section><text>to/ /de ltar yun ring por yang dag par gnas par gyur pa dag kyang de bzhin no/ /nga yongs su mya ngan las 'das nas lo brgya lon pa dang / der ji nas kyang sa'i nu ma'i gnas der grong dang / grong khyer dang / grong rdal dang / yul 'khor dang / ri</text></item>
<item><p>237b7</p><section>mdo sde</section><text>brags rnams gnas par 'gyur ba dang / sems can theg pa chen po la yang dag par zhugs pa rnams kyi longs spyod dang / nye bar spyod pa'i gnas dang / bde ba dang / dga' bar byed pa dang / mi dang / skye bo mang pos gang bar 'gyur bar nga der gshegs</text></item>
<item><p>238a1</p><section>mdo sde</section><text>par mdzad de/ drang srong thub pa'i gnas go ma sA la gan d+ha de zhag bdun longs spyod par mdzad do/ /de'i tshe bcom ldan 'das kyis gnod sbyin gyi sde dpon chen po ming can la bka' stsal pa/ ming can khyod kyis dran nam/ gsol pa/ btsun pa</text></item>
<item><p>238a2</p><section>mdo sde</section><text>bcom ldan 'das sngon ri glang ru de la ji ltar de bzhin gshegs pa 'od srung gis skyil mo krung gcig gis rnam par grol ba'i bde bas dgung bdun 'das par mdzad de/ dgung bdun po de 'das nas ting nge 'dzin de las bzhengs te/ drang srong thub pa'i gnas</text></item>
<item><p>238a3</p><section>mdo sde</section><text>go ma sA la gan d+ha de la bzhugs pa dang / de'i tshe de'i srung ba 'dzin pa dang / pyi pyi ling gi shing bsrung ba gang dag lags pa dang / de'i nyan thos bsnyen bkur la mngon par brtson pa/ ting nge 'dzin la mngon par brtson pa/ chos kyis gnas pa rnams kyis</text></item>
<item><p>238a4</p><section>mdo sde</section><text>srung ba 'dzin pa dang / pyi pyi ling gi shing srung ba gang dag lags pa bdag gis dran lags so/ /de nas klu'i rgyal po khyim bdag gis byin gyis gsol pa/ btsun pa bcom ldan 'das de bzhin du yun ji srid du nyan thos de dag yongs su 'dzin pa ma mchis</text></item>
<item><p>238a5</p><section>mdo sde</section><text>par gnas pa de srid du bdag gis bsrung bar bgyi lags so/ /gzhan yang byams pa'i dus kyi bar du mchod rten chen po go ma sA la gan d+ha dus rtag tu chab dang / zhugs dang / gnod sbyin dang / grul bum gyis kun tu 'khrug pa rnams las bdag gis bsrung</text></item>
<item><p>238a6</p><section>mdo sde</section><text>bar bgyi lags so/ /bcom ldan 'das kyis bka' stsal pa/ lag 'gro'i bdag po legs so legs so/ /nga'i chos kyi tshul de ltar shin tu byin gyis brlabs pas grogs po dang sbyin bdag de lta bu dag gis yun ring por 'bar bar byed par 'gyur ro/ /yang</text></item>
<item><p>238a7</p><section>mdo sde</section><text>de'i tshe byang chub sems dpa' sems dpa' chen po bye ba phrag drug cu po gang dag phyogs bcu'i sangs rgyas kyi zhing gzhan dag nas lung bstan pa chen po nyi ma'i snying po mnyan par bya ba'i phyir lhags shing 'dus pa de dag gis 'di skad ces gsol to/ /btsun pa bcom ldan</text></item>
<item><p>238b1</p><section>mdo sde</section><text>'das bdag cag gis kyang gling bzhi pa 'dir gnas par bgyi lags so/ /drang srong thub pa'i gnas me tog nas ba dan gyi bar dang / gser nas sa le sbram gyi bar gyis yongs su gtams par bgyi lags so/ /las 'byang ba'i gzungs sngags nyi ma'i</text></item>
<item><p>238b2</p><section>mdo sde</section><text>snying po 'di bcang bar bgyi lags so/ /gzhan dag la bstan par bgyi lags so/ /yang dag par rab tu bstan par bgyi lags so/ /bcom ldan 'das kyis ji skad bstan pa'i gzungs sngags de yang yid kyis rjes su brtags te gnas par bgyi lags so/ /</text></item>
<item><p>238b3</p><section>mdo sde</section><text>byang chub kyi lam dang / pha rol tu phyin pa drug yongs su rdzogs par bgyi ba'i slad du bdag dang gzhan gyi las kyi sgrib pa byang bar bgyi lags so/ /da ltar bdud bye ba de dag lhags shing lha dang / klu dang / gnod sbyin dang / lha ma yin dang / nam</text></item>
<item><p>238b4</p><section>mdo sde</section><text>mkha' lding dang / mi 'am ci dang / lto 'phye chen po grangs ma mchis pa/ dpag tu ma mchis pa de dag kyang lhags te/ bcom ldan 'das kyis kyang drang srong thub pa'i gnas mchod rten chen po'i gnas de dag thams cad klu rnams dang / gnod sbyin rnams</text></item>
<item><p>238b5</p><section>mdo sde</section><text>kyi sug par chang khyir stsal lags so/ /'on kyang 'di la bdud dang / lha dang / mi 'am ci dang / lha ma yin de dag gi sems gzhan du gyur te/ bcom ldan 'das kyis drang srong thub pa'i gnas de rnams dag pa dag gi sug par chang khyir yongs su gtad</text></item>
<item><p>238b6</p><section>mdo sde</section><text>lags zhes/ bcom ldan 'das kyis da ltar dang / ma 'ongs pa'i dus na mi rnams kyi bar gyis mchod rten chen po'i gnas de dag la mi phan pa dang / rab tu 'jig pa dang / rnam par 'jig par pha rol gnod par 'gyur ba de lta bu ma dgongs na mi rung lags</text></item>
<item><p>238b7</p><section>mdo sde</section><text>so/ /bcom ldan 'das kyis bka' stsal pa/ rigs kyi bu legs so legs so/ /ma 'jigs shig /ma skrag shig /'dir sngon gyi yang dag par rdzogs pa'i sangs rgyas gang dag byung bar gyur pa de dag gis drang srong thub pa'i gnas mchod rten chen</text></item>
<item><p>239a1</p><section>mdo sde</section><text>po'i gnas de dag thams cad byin gyis brlabs nas klu rnams dang / gnod sbyin rnams la chang khyir yongs su gtad do/ /de bzhin du da ltar ngas kyang drang srong thub pa'i gnas mchod rten chen po'i gnas thams cad klu rnams dang / gnod</text></item>
<item><p>239a2</p><section>mdo sde</section><text>sbyin rnams kyi lag tu chang khyir yongs su gtad do/ /de ci'i phyir zhe na/ mi khom pa brgyad thob pa de dag gi las kyi sgrib pa yang dag par byang bar bya ba dang / byang grol gyi bde ba'i rgyu yang dag par bskyed par bya ba dang / sems can rnams kyi nye bar 'tsho ba'i yo</text></item>
<item><p>239a3</p><section>mdo sde</section><text>byad sa bon gyi tshogs dang / 'byung ba'i tshogs dang / sman dang / nags tshal rnams yang dag par rab tu skye bar bya ba dang / bza' ba rnam pa sna tshogs yongs su smin par bya ba dang / dus ma yin pa'i rlung dang char pa rab tu zhi bar bya ba'i phyir drang srong thub pa'i gnas</text></item>
<item><p>239a4</p><section>mdo sde</section><text>mchod rten chen po'i gnas de dag klu rnams dang / gnod sbyin rnams kyi lag tu yongs su gtad pa'i phyir ro/ /yang gzhan yang mchod rten chen po'i gnas byung ngo cog dang / 'byung bar 'gyur ba gang du de bzhin gshegs pa bltams pa dang / dka' thub kyi tshal</text></item>
<item><p>239a5</p><section>mdo sde</section><text>gang du bsam gtan la mngon par brtson pa dang / gang du byang chub mngon par rdzogs par sangs rgyas pa dang / gang du chos kyi 'khor lo bskor ba nas gang du de bzhin gshegs pa'i chos kyi sku'am/ btsas pa'i sku rab tu bzhag pa'i bar dang / gang dang gang</text></item>
<item><p>239a6</p><section>mdo sde</section><text>du de bzhin gshegs pa'i nyan thos chos kyis gnas pa rnams gnas par gyur pa dang / gnas par 'gyur ba nas nga'i chos kyi tshul gnas par 'gyur ba'i bar gyis gnas de dag thams cad lha dang bcas pa'i 'jig rten gyi mchod rten dag yin no/ /yang mchod</text></item>
<item><p>239a7</p><section>mdo sde</section><text>rten chen po'i gnas de dag kyang bdud rnams dang / lha rnams dang / klu rnams dang / gnod sbyin rnams dang / lha ma yin rnams kyi lag tu yongs su bskyang bar bya ba'i phyir yongs su gtad do/ /gzhan yang 'byung po thams cad rab tu dad par byed pa dang /</text></item>
<item><p>239b1</p><section>mdo sde</section><text>phyir mi ldog par byed pa gang 'di lung bstan pa chen po ting nge 'dzin mngon par sgrub pa/ so sor sdang ba thams cad phyir zlog par byed pa zhes bya ba ngas khyed cag la sbyin par bya ste/ sngon gyi de bzhin gshegs pa thams cad kyis gsungs shing byin gyis brlabs la</text></item>
<item><p>239b2</p><section>mdo sde</section><text>mngon par rjes su yi rang bar mdzad pa/ sdang ba rnams mngon par dad par byed pa/ phyir zlog par byed pa/ dge ba la yang dag par sbyor du 'jug pa yin no/ /de bzhin du ma byon pa'i de bzhin gshegs pa thams cad kyis zhes bya ba nas mngon par dad par byed</text></item>
<item><p>239b3</p><section>mdo sde</section><text>cing phyir zlog par byed la/ dge ba la yang dag par sbyor du 'jug pa'i bar du yin no/ /lung bstan pa chen po rdzu 'phrul gyi rkang pa bzhi'i rgyu 'thun pa/ mngon par sgrub pa'i bdag po chen po sdang ba thams cad phyir ldog par byed pa 'di ni brtul zhugs chen po yang dag</text></item>
<item><p>239b4</p><section>mdo sde</section><text>par sgrol bar byed pa'o/ /ye shes chen po la 'jug par byed pa'o/ /thos pa mang po kun tu 'dzin pa'o/ /thabs chen po yang dag par sgrol bar byed pa'o/ /dgra chen po nges par 'dul bar byed pa'o/ /sdang ba chen po rab tu dad par byed pa'o/ /nad chen</text></item>
<item><p>239b5</p><section>mdo sde</section><text>po las rab tu thar bar byed pa'o/ /nad chen po las rab tu sgrol bar byed pa'o/ /'jigs pa chen po phyir zlog par byed pa'o/ /dgon pa chen po las nges par rgal bar byed pa'o/ /bden pa chen po mthong bar byed pa'o/ /bzod pa chen po la reg par byed</text></item>
<item><p>239b6</p><section>mdo sde</section><text>pa'o/ /ye shes chen po'i rgya mtsho la 'jug par byed pa yin no zhes bya ba nas bla na med pa yang dag par rdzogs pa'i byang chub thams cad mngon par rdzogs par 'tshang rgya bar byed pa'o zhes bya ba'i bar du'o/ /tad+ya thA/ A ma a bA sa/ A ma ba ri ba ra/ sa~M</text></item>
<item><p>239b7</p><section>mdo sde</section><text>shrI ya/ gam+b+ha pa ri pA sA/ mi tra mi tra/ shwA ya mi tra/ pa ri bA sA/ mi tra sa ma dz+nyA ya/ ni ka tha sa ma dz+nyA ya/ tri sh+yang g+ha ba/ dra ba/ rA dza/ bi na shA ya/ sa ma shA ya/ nir an b+ha dra ma/ bA bA gram/ r-id d+hi bi gra maN/ sa ma dz+nyA na/</text></item>
<item><p>240a1</p><section>mdo sde</section><text>a ba brga/ na rA ya na brga/ sa mA gram/ sarba ta thA ga ta a d+hiSh+Tha na mA rga swA hA/ bzhin dag 'di ni sangs rgyas thams cad kyis gsungs shing byin gyis brlabs pa ste/ rdzu 'phrul gyi rkang pa'i rgyu 'thun pa'i ting nge 'dzin thams cad</text></item>
<item><p>240a2</p><section>mdo sde</section><text>mngon par sgrub pa/ sdang ba thams cad phyir zlog par byed pa nas dge ba la yang dag par sbyor du 'jug par byed pa'i bar dang / brtul zhugs chen po yang dag par sgrol bar byed pa nas byang chub thams cad mngon par rdzogs par 'tshang rgya bar byed pa'i bar yin</text></item>
<item><p>240a3</p><section>mdo sde</section><text>no/ /gang dang gang du da ltar dang / ma 'ongs pa'i dus su de'i tshe mchod rten chen po'i gnas de dag la bdud dam/ lha'am/ klu'am/ gnod sbyin nam/ srin po'am/ lha ma yin nam/ nam mkha' lding ngam/ mi 'am ci'am/ grul bum nas</text></item>
<item><p>240a4</p><section>mdo sde</section><text>mi dang mi ma yin pa'i bar du sus chu'am/ me'am/ pha rol gnon pa gzhan gang yang rung ba zhig gis mi phan pa dang / rab tu 'jig pa dang / rnam par 'jig par rtul bar byed na der khyed kyis 'di ltar dus gsum du gshegs pa'i de bzhin gshegs</text></item>
<item><p>240a5</p><section>mdo sde</section><text>pa rnams yid la bya zhing sems can thams cad la yang byams pa'i yid kyis lung bstan pa chen po ting nge 'dzin thams cad mngon par sgrub pa/ sdang ba thams cad phyir zlog par byed pa 'di dran par byas na de'i tshe de dag gi sems kyi rgyud rab tu dad par</text></item>
<item><p>240a6</p><section>mdo sde</section><text>byed par 'gyur ro/ /phyis kyang rnam par gzhig par bya ba'i phyir rtul bar mi byed do/ /rigs kyi bu gang gis lung bstan pa chen po ting nge 'dzin thams cad mngon par sgrub pa/ sdang ba thams cad phyir zlog par byed pa 'di thos nas sdig pa'i sems phyir zlog</text></item>
<item><p>240a7</p><section>mdo sde</section><text>par mi byed pa dang / nyes par byas pa'i las spong bar mi byed pa ni lha dang bcas pa'i 'jig rten nas skye dgu'i bar la ngas yang dag par rjes su ma mthong ste/ sngon gyi sha khon dang 'dres pa ni ma gtogs so/ /kye bcom ldan 'das kyis lung bstan pa 'di bshad</text></item>
<item><p>240b1</p><section>mdo sde</section><text>pa na 'khor de'i nang nas lha dang / klu dang / gnod sbyin dang / srin po dang / dang / grul bum dang / sha za dang / mi dang / mi ma yin pa gang dag bcom ldan 'das la mngon par dad pa de dag thams cad bcom ldan 'das la shin tu dga'</text></item>
<item><p>240b2</p><section>mdo sde</section><text>ba dang / mchog tu dga' ba dang / rab tu dad pa skyes so/ /yang de'i tshe bcom ldan 'das kyi rdzu 'phrul gyi mthus bdud sdig can bdag gis rang gi gnas su ting nge 'dzin mngon par sgrub pa 'di thos so/ /thos nas kyang bcom ldan 'das la shin tu dga'</text></item>
<item><p>240b3</p><section>mdo sde</section><text>ba dang / dad pa dang / gus pa skyes nas mchi ma dag phyung ste/ 'khor rnams la 'di skad ces smras so/ /nga'i tshig nyon cig /'di ni drang srong thub pa rgyal ba'i mchog bzod pa dang / yon tan dang / nges pa'i tshig rab mchog can de srin bus gang</text></item>
<item><p>240b4</p><section>mdo sde</section><text>ba'i ri'i gnas dam pa la 'bar ba la lag 'gro chen po dang / lha rnams kyis bzod pa'i dus bstan te/ nga yang der 'gro zhing mnyam pa med pa'i dge sbyong la bzod par gsol lo/ /de nyid la skyabs su 'gro'o/ /mtshungs pa med pa'i snying brtse ba rnam pa</text></item>
<item><p>240b5</p><section>mdo sde</section><text>sna tshogs dang ldan pa rgyal ba bzod pa can de la skyabs su 'gro ba ni nga dang lhan cig 'dong bar byos shig /de'i chos bstan du med pa nyon cig /nyon mongs pa'i dra ba chod cig /rdul med cing 'jigs pa med pa'i grong khyer du 'jug par byos shig /de nas</text></item>
<item><p>240b6</p><section>mdo sde</section><text>bdud sdig can 'khor bye ba phrag brgyad cu dang ldan pas bcom ldan 'das kyi zhabs gnyis la mgo bos phyag 'tshal te 'di skad ces gsol to zhes bya ba'i bar du'o/ /rkang gnyis dam pa shin tu zhi mdzad pa/ /bzod stobs des mthu can la bzod par gsol/ /</text></item>
<item><p>240b7</p><section>mdo sde</section><text>khyod kyi yon tan bdag gis kun tu 'tshal/ /bdag gis log pa gang bgyis de bzod gsol/ /dus gsum rgyal ba kun la bdag phyag 'tshal/ /chos dang dge 'dun la yang bdag skyabs mchi/ /bla ma bdag gi nongs par gzung du gsol/ /slan</text></item>
<item><p>241a1</p><section>mdo sde</section><text>chad khyod la bdag 'khrug yong mi bgyid/ /de nas bcom ldan 'das kyis bdud sdig can la 'di skad ces bka' stsal to/ /nga la khro med nyon mongs thams cad med/ /rtag tu sems can kun la sems snyoms te/ /bdud khyod la ni</text></item>
<item><p>241a2</p><section>mdo sde</section><text>sems kyang dga' ba yin/ /rgyal ba bzod pa'i thugs ldan rtag tu bzod/ /de nas bdud sdig can mchog tu dga' ba dang dad pa skyes nas bcom ldan 'das kyi zhabs gnyis la mgo bos phyag 'tshal te/ lan gsum bskor ba byas nas bcom ldan 'das</text></item>
<item><p>241a3</p><section>mdo sde</section><text>'ba' zhig la blta zhing 'dug go/ /de nas 'khor de'i nang nas bdud kyi bu 'od 'phro rtsub ces bya ba bdud kyi yul thams cad dang lhan cig tu bcom ldan 'das kyi zhabs gnyis la phyag 'tshal te bcom ldan 'das la 'di skad ces gsol to/ /btsun pa bcom</text></item>
<item><p>241a4</p><section>mdo sde</section><text>ldan 'das mig mig ces bgyi ba lags na/ btsun pa bcom ldan 'das ci gzugs rnams kyi rgyu mig lags sam/ 'on te mig gi rgyu gzugs rnams lags pa nas ci chos rnams kyi rgyu yid kyi khams lags sam/ 'on te yid kyi rgyu chos rnams kyi</text></item>
<item><p>241a5</p><section>mdo sde</section><text>bar lags/ /bcom ldan 'das kyis bka' stsal pa/ rigs kyi bu gzugs rnams kyi rgyu yang mig ma yin la/ mig gi rgyu yang gzugs rnams ma yin pa nas chos rnams kyi rgyu yang yid ma yin la/ yid kyi rgyu yang chos rnams kyi bar ma</text></item>
<item><p>241a6</p><section>mdo sde</section><text>yin no/ /rigs kyi bu 'on kyang mig ni mig gis stong pa'o/ /de lta mod kyi mig la rten cing mig gi rnam par shes pa skye'o/ /de'i rkyen gyis gzugs rnams rab tu shes pa nas yid kyi rkyen gyis yid kyi rnam par shes pa skye'o/ /de'i rkyen gyis chos rnams</text></item>
<item><p>241a7</p><section>mdo sde</section><text>kyi bar rnam par shes pa'o/ /mig gi rnam par shes pa dmigs nas gang nas kyang 'ong ba med do/ /gang du yang 'gro ba med do/ /mig phyi na sdod pa yang med de/ dus gsum du gtogs pa thams cad la gang la yang mi dmigs so/ /mig la</text></item>
<item><p>241b1</p><section>mdo sde</section><text>'bri ba nyid med do/ /gang ba nyid med do/ /brda med do/ /tha snyad med do/ /yang dag par 'du ba med do/ /gzhi med do/ /dper na snga dro'i dus su nyi ma shar ba na skar khung gang dang gang du nyi ma'i 'od zer dag zhugs pa ni ra ba la gnas pa dag tu yang</text></item>
<item><p>241b2</p><section>mdo sde</section><text>dag par snang ngo / /ra ba la mun pa dang / snang ba dang / rtog pa yang med do/ /ra ba gang yin pa de nyid snang ba yang ma yin no/ /ra ba'i rkyen gyis snang ba yang ma yin te/ 'on kyang de la snang ba yang yod do/ /snang ba gang yin pa de nyid nyi ma dang / nyi ma gang yin</text></item>
<item><p>241b3</p><section>mdo sde</section><text>pa de nyid snang ba yang ma yin no/ /nyi ma nub pa na snang ba yang med par 'gyur ro/ /gang na yang snang ba'i 'gro ba dang gzhi med de/ 'on kyang nyi ma'i rkyen gyis snang bar rab tu shes shing gzugs kyi snang ba la rten par yang snang ngo / /de bzhin du nang gi skye mched drug</text></item>
<item><p>241b4</p><section>mdo sde</section><text>po de dag gi rgyu yang nang gi skye mched drug po de dag yin no zhes bya ba'i bar du'o/ /nang gi skye mched rnams kyi rgyu yang phyi rol gyi skye mched rnams ma yin te/ phan tshun du bsdus pa nyid kyi phyir ro/ /bsdus pa la ni rnam par rgyu ba med do/ /yang dag par 'du ba</text></item>
<item><p>241b5</p><section>mdo sde</section><text>med do/ /gzhi med do/ /phyi dang nang gi skye mched rnams la rnam par shes pa'i bar dang / brda dang / rnam par rgyu ba med do/ /yang dag par 'du ba med do/ /gzhi yang med pa nyid de/ phan tshun du bsdus pa nyid kyi phyir dang / yul ma yin pa nyid kyi phyir ro/ /</text></item>
<item><p>241b6</p><section>mdo sde</section><text>'on kyang rnam par shes pas rnam par shes par byed de/ 'du byed kyi rkyen gyis rnam par shes pa yin pas rnam par shes pa yang 'du byed kyi rgyu lags so/ /'du byed rnams ni gsum ste/ lus kyi 'du byed dang / ngag gi 'du byed dang / yid kyi 'du byed</text></item>
<item><p>241b7</p><section>mdo sde</section><text>do/ /de la lus kyi 'du byed rnams gang zhe na/ lus kyi 'du byed rnams zhes bya ba ni dbugs rngub pa dang 'byung ba dag yin te/ de dag ni lus kyi 'du byed rnams so/ /dbugs rngub pa dang / 'byung ba de dag kyang yan lag rnams len pa ste/ mi mnyam pa</text></item>
<item><p>242a1</p><section>mdo sde</section><text>dang mnyam pa nyid kyi phyir dang / ma nor ba de bzhin nyid kyi phyir/ gzhan gang yang rung ba'i skal ba mi mnyam pa nyid dang / sar pa sar pa dang / rnying pa med pa nyid dang / rnam par mi gnas pa'i mtshan nyid</text></item>
<item><p>242a2</p><section>mdo sde</section><text>dang / nam mkha' dang mnyam pa dang / nam mkha' la kun tu rgyu ba dag yin no/ /rlung gang yin pa de ni nam mkha' ma yin no/ /nam mkha' gang yin pa de nyid kyang rlung ma yin te/ phan tshun du 'dres pa yin la phan tshun spyod yul ni ma yin no/ /gnyi</text></item>
<item><p>242a3</p><section>mdo sde</section><text>ga stong pa dang / brjod du med pa dang / mtshan nyid dang bral ba dag yin no/ /'bri ba dang / gang ba med pa dag yin no/ /pha rol dang tshu rol la gnas pa dang / yang dag pa'i mtha' yang dag par 'phags pa ni lus kyi 'du byed rnams yin te/ de lta bas</text></item>
<item><p>242a4</p><section>mdo sde</section><text>na rnam par shes pa la lus kyi 'du byed rnams gnas pa ma yin te/ tshogs pa med/ rnam par rgyu ba med/ yang dag par 'du ba med/ gzhi dang yang dag pa'i rjes su 'brel ba med do/ /rnam par shes pa gzhi dang yang dag par rjes su 'brel pa'o zhes</text></item>
<item><p>242a5</p><section>mdo sde</section><text>bya ba'i bar yang de bzhin no/ /de la ngag gi 'du byed rnams zhes bya ba gang zhe na/ rtog pa dang / dpyod pa rnams so/ /rtog pa rnams gang zhe na/ gang dag dbugs rngub pa 'jug par byed pa dang / 'byung bar byed pa rnams te/ sems kyis rjes su 'thun par</text></item>
<item><p>242a6</p><section>mdo sde</section><text>byas pa dag yin no/ /de la rtog pa rnams kyis rtog par byed pa nas 'jig pa'i mtshan nyid rnams kyis rtog par byed/ yongs su dag pa la rtog par byed/ rlung la rten pa'i rtog pa de dag skye bar byed/ dgag pa'i bar du ste/ rtog pa'i rlung rnams ni skad cig la</text></item>
<item><p>242a7</p><section>mdo sde</section><text>'chel pa yin no/ /rlung rnams kyang rtog pa rnams yin par mi 'gyur te/ gnyi ga yang phan tshun du spyod yul ma yin zhing phan tshun du mtshan nyid dang bral ba nas brjod du med pa dag dang / nam mkha' ltar med pa dag pa'i bar du'o/ /de la dpyod pa rnams gang zhe na/ dpyod</text></item>
<item><p>242b1</p><section>mdo sde</section><text>pa gang dag grang ba'i rnam pa'am/ dro ba'i rnam par lus thams cad kyi dbugs rngub pa dang 'byung ba'i rlung rnams rgyu bar byed pa yin no/ /dpyod pa dag gis 'dus te reg pa rnam par mi shes te/ dpyod pa de dag rlung rnams dang phan tshun du spyod yul ma yin te/ phan</text></item>
<item><p>242b2</p><section>mdo sde</section><text>tshun du mtshan nyid dang bral ba nas brjod du med pa dag pa'i bar du'o/ /de la yid kyi 'du byed rnams gang zhe na/ yid kyi 'du byed rnams zhes bya ba ni 'du shes dang sems pa'o/ /de la 'du shes gang zhe na/ sems gang gis chos de dag de ltar shes pa nas gang gi</text></item>
<item><p>242b3</p><section>mdo sde</section><text>tshe dbugs rngub pa de'i tshe dbugs 'byung ba med do zhes bya ba'i bar du ste/ de ltar 'du byed rnams la 'du shes rnam par bsgoms pa yin no/ /yang dag par byung nas kyang 'du byed rnams zad pa yin te/ rjes su 'thun par 'du shes pas kyang 'du byed kyi 'du shes</text></item>
<item><p>242b4</p><section>mdo sde</section><text>rnam par sgom par byed pa 'di ni 'du shes zhes bya ste/ 'du shes de ni rlung rnams la rten pa nas gnyi ga brjod du med pa'i bar du'o/ /de la sems pa gang zhe na/ sems pa gang dag gis zhes bya ba nas 'du byed rnams la 'du shes rnam par bsgoms pas yang dag</text></item>
<item><p>242b5</p><section>mdo sde</section><text>pa nyid skyon med pa la zhugs shing so so'i skye bo'i sa las rnam par 'das par byed do zhes bya ba'i bar du ste/ skye ba dang 'jig pa sgom pa 'du byed rnams las sems sel bar byed pa/ rlung rnams 'phro bar mi byed pa 'di ni sems pa zhes bya'o/ /tshor ba gsum spang</text></item>
<item><p>242b6</p><section>mdo sde</section><text>ba'i phyir ye shes kyi rten mig ma 'dres pa can zhes bya ba nas/ yid ma 'dres pa can zhes bya ba'i bar dang / 'phags pa zhes bya'o zhes bya ba'i bar du'o/ /rigs kyi bu de ltar yang gzugs dmigs pa'i rgyu mig ma yin no/ /mig gi rgyu gzugs ma yin pa</text></item>
<item><p>242b7</p><section>mdo sde</section><text>nas chos rnams kyi rgyu yid ma yin no/ /yid kyi rgyu chos rnams ma yin pa'i bar du ste/ gnyi ga phan tshun du spyod yul ma yin/ phan tshun du brdar btags pa ma yin/ rnam par rgyu ba ma yin/ yang dag par gnas pa ma yin/ yang dag par 'du ba ma yin/</text></item>
<item><p>243a1</p><section>mdo sde</section><text>brjod du med pa dag yin/ pha rol dang tshu rol la gnas pa dang / yang dag pa'i mtha' la yang dag par rten pa dag yin no/ /kye yang bcom ldan 'das kyis bstan pa 'di bshad pa na bdud kyi bu 'od 'phro rtsub bdud kyi 'khor sngon gyi rgyal ba</text></item>
<item><p>243a2</p><section>mdo sde</section><text>la lhag par bya ba byas pa nyi khri dang lhan cig tu rjes su 'thun pa'i bzod pa thob par gyur to/ /de'i tshe lha dang mi sngon gyi rgyal ba la lhag par bya ba byas pa/ sems can dpag yas pa yang bsam gtan dang po la gnas par gyur pa nas bsam gtan bzhi pa'i bar thob</text></item>
<item><p>243a3</p><section>mdo sde</section><text>par gyur to/ /kha cig ni 'bras bu dang po la gnas par gyur pa nas 'bras bu gsum pa la gnas par gyur pa'i bar du'o/ /kha cig gis ni nyan thos kyi theg pa la sa bon bskyed pa nas rkyen gyi theg pa la sa bon bskyed pa'i bar du'o/ /kha cig gis ni bla na med pa yang dag par rdzogs</text></item>
<item><p>243a4</p><section>mdo sde</section><text>pa'i byang chub tu sems bskyed do/ /klu'i 'khor de'i nang nas kyang klu dkrigs phrag drug cus bla na med pa yang dag par rdzogs pa'i byang chub tu sngon ma bskyed pa'i sems bskyed par gyur to/ /sangs rgyas kyi zhing mi mjed thams cad du sa chen po rnam pa drug tu rab tu 'gul to/ /der phyogs</text></item>
<item><p>243a5</p><section>mdo sde</section><text>bcu nas byang chub sems dpa' sems dpa' chen po gang dag lhags pa de dag gis bcom ldan 'das la mchod pa'i las bya ba'i phyir byang chub sems dpa'i ting nge 'dzin rnam pa sna tshogs kyis rab tu phye ba'i rin po che'i char pa dang / ras bcos bu'i char pa dang /</text></item>
<item><p>243a6</p><section>mdo sde</section><text>me tog gi char pa sna tshogs rab tu phab ste gsol pa/ sngon ma thos pa'i 'dus pa 'di dang / ting nge 'dzin bstan pa 'di ni mchog tu ngo mtshar lags shing rmad du byung ba lags so/ /'di ni shAkya thub pa'i chos kyi 'khor lo bskor ba gnyis pa lags so/ /</text></item>
<item><p>243a7</p><section>mdo sde</section><text>btsun pa bcom ldan 'das bdag cag gis kyang nyi ma'i snying po lung bstan pa chen po shin tu rgyas pa'i sde'i mdo'i gzungs sngags 'di bzung nas rang rang gi sangs rgyas kyi zhing rnams su sems can rnams la rab tu bstan par bgyi lags so/ /der bdud dang /</text></item>
<item><p>243b1</p><section>mdo sde</section><text>lha dang / klu dang / gnod sbyin dang / srin po dang / lha ma yin dang / nam mkha' lding dang / mi 'am ci dang / lto 'phye chen po dang / grul bum dang / dang / sha za gang dag lhags pa de dag gis kyang mchog tu ngo mtshar thob nas sil snyan rnam</text></item>
<item><p>243b2</p><section>mdo sde</section><text>pa sna tshogs kyi sgra 'byin par byed cing bcom ldan 'das la rin po che sna tshogs dang / ras bcos bu dang / chos gos dang / rgyan dang / me tog dang / phreng ba dang / dri dang / byug pa sna tshogs kyis mchod pa byas so/ /de nas bcom ldan 'das la</text></item>
<item><p>243b3</p><section>mdo sde</section><text>klu'i rgyal po rgya mtshos 'di skad ces gsol to/ /btsun pa bcom ldan 'das bdag la thugs brtse ba nye bar bzung ste/ bdag gi gnas su rgya mtsho chen por bsod snyoms la gshegs par gsol/ der bcom ldan 'das las bdag 'khor dang bcas</text></item>
<item><p>243b4</p><section>mdo sde</section><text>pas nyi ma'i snying po lung bstan pa chen po 'di thog ma dang / bar dang / tha ma 'di thams cad mnyan par bgyi lags so/ /bcom ldan 'das kyis bka' stsal pa/ lag 'gro'i bdag po da de bzhin gshegs pa rgya mtsho chen por mi gshegs so/ /gsol</text></item>
<item><p>243b5</p><section>mdo sde</section><text>pa/ btsun pa bcom ldan 'das su zhig sems rtse gcig pas nyi ma'i snying po lung bstan pa chen po 'di nyan par bgyid pa'i rigs kyi bu'am rigs kyi bu mos bsod nams mang po ji snyed cig skyed par bgyid lags/ bcom ldan 'das kyis bka' stsal pa/</text></item>
<item><p>243b6</p><section>mdo sde</section><text>lag 'gro'i bdag po sems can su la la zhig byung nas gling bzhi pa 'di thams cad rin po che thams cad kyis yongs su gang bar byas nas de bzhin gshegs pa rnams la sbyin pa sbyin par byed pa dang / skyes bu cig shos su zhig sems rtse gcig pas nyi ma'i</text></item>
<item><p>243b7</p><section>mdo sde</section><text>snying po lung bstan pa chen po 'di thams cad yongs su rdzogs par nyan par byed na bsod nams kyi phung po snga ma des ni bsod nams kyi phung po cig shos 'di la brgya'i char yang nye bar mi 'gro'o/ /stong gi cha dang / bye ba phrag brgya stong gi cha dang / grangs dang / cha dang / dpe</text></item>
<item><p>244a1</p><section>mdo sde</section><text>dang / rgyur yang mi bzod do/ /lag 'gro'i bdag po nyi ma'i snying po 'di thos pa tsam gyi bsod nams kyi phung po yang de ltar zab pa yin no/ /gsol pa/ btsun pa bcom ldan 'das gal te da rgya mtsho chen por mi gshegs lags na bdag gis</text></item>
<item><p>244a2</p><section>mdo sde</section><text>kyang nyi ma'i snying po lung bstan pa chen po 'di mnyan nas yi ger bris te bcang bar bgyi lags na rgya mtsho chen por dge ba'i chos ji snyed cig rnam par 'phel bar 'gyur lags/ bcom ldan 'das kyis bka' stsal pa/ lag 'gro'i bdag po gang dang gang du nyi ma'i</text></item>
<item><p>244a3</p><section>mdo sde</section><text>snying po lung bstan pa chen po thams cad bris nas 'chang bar 'gyur ba de dang de nyid du phan yon bcu 'byung ngo / /bcu gang zhe na/ khyim de dang de zhes bya ba nas yul zhes bya ba'i bar der nor dang / 'bru dang / nye bar spyod pa dang / longs spyod mang po dang / rin po</text></item>
<item><p>244a4</p><section>mdo sde</section><text>che rnam pa sna tshogs ma tshang ba med par 'gyur ro/ /gzhan yang khyim mam yul gang na nyi ma'i snying po lung bstan pa chen po 'di bris nas mchod par 'gyur ba de dang der mchod rten chen po de dag na gang dag de la mchod pa bya ba'i phyir gnas pa'i byang chub sems</text></item>
<item><p>244a5</p><section>mdo sde</section><text>dpa' sems dpa' chen po bye ba phrag drug cu po de dag gis kyang blta ba dang / phyag bya ba dang / mchod pa bya ba dang / bsnyen bkur bya ba'i phyir lhags nas der 'thab pa dang / thab mo dang / mi ngas dang / nad dang / mu ge dang / dmag tshogs gnyi</text></item>
<item><p>244a6</p><section>mdo sde</section><text>ga dang / dus ma yin pa'i rlung dang / char pa dang / nad rnam pa sna tshogs rab tu zhi bar byed do/ /yang de'i tshe byang chub sems dpa' sems dpa' chen po bye ba phrag drug cu po de dag thams cad kyis 'di skad ces gsol to/ /btsun pa bcom ldan 'das de bzhin</text></item>
<item><p>244a7</p><section>mdo sde</section><text>du bgyi lags so/ /khyim mam zhes bya ba nas yul 'khor gyi bar gang na nyi ma'i snying po lung bstan pa chen po 'di yi ger bris shing mchod par 'gyur ba der bdag cag gis 'thab pa dang / thab mo dang / mi ngas dang / nad dang / mu ge dang / dmag tshogs gnyi ga dang</text></item>
<item><p>244b1</p><section>mdo sde</section><text>dus ma lags pa'i rlung dang / char pa rnam pa sna tshogs rab tu zhi bar bgyi lags so/ /bka' stsal pa/ gzhan yang khyim mam zhes bya ba nas yul 'khor zhes bya ba'i bar gang na nyi ma'i snying po lung bstan pa chen po 'di yi ger bris par 'gyur ba'i yul</text></item>
<item><p>244b2</p><section>mdo sde</section><text>'khor zhes bya ba'i bar der brgya byin dang / tshangs pa dang / rgyal po chen po bzhi dang / gnod sbyin gyi sde dpon nyi shu rtsa brgyad 'khor dang bcas pa dang / lha mo chen mo dpal dang / lha mo chen mo dbyangs can dang / sa'i lha mo brtan ma dang / sman gyi</text></item>
<item><p>244b3</p><section>mdo sde</section><text>lha mo grub pa 'khor dang bcas pas khyim zhes bya ba nas yul 'khor zhes bya ba'i bar der rtag par rgyun du nyin mtshan du srung bar 'gyur ro/ /yongs su skyong bar 'gyur ro/ /de'i tshe brgya byin dang / tshangs pa zhes bya ba nas sman gyi lha mo grub pa zhes bya ba'i</text></item>
<item><p>244b4</p><section>mdo sde</section><text>bar 'khor dang bcas pas kyang 'di skad ces gsol to/ /btsun pa bcom ldan 'das de bzhin du bgyi lags so zhes bya ba nas gzhan yang zhes bya ba'i bar du ste/ khyim dang zhes bya ba nas yul 'khor zhes bya ba'i bar gang na zhes bya ba nas khyim dang zhes</text></item>
<item><p>244b5</p><section>mdo sde</section><text>bya ba nas/ yul 'khor zhes bya ba'i bar de dang der sangs rgyas mang po la bsnyen bkur byas pa/ dbang che bar grags pa/ dbang che bar grags pa/ sbyin pa dang / dul ba dang / yang dag par sdom pa phun sum tshogs pa rnams skye ba len par byed</text></item>
<item><p>244b6</p><section>mdo sde</section><text>do/ /gzhan yang khyim de dang der sems can rnams 'dod pa'i yon tan lnga la ma chags pa dang / rtag tu sbyin pa'i pha rol tu phyin pa la brtson par 'gyur ro zhes bya ba'i bar du'o/ /gzhan yang snod du gyur pa'i sbyin gnas de dag nyid la mngon par dga' bar 'gyur ro/ /</text></item>
<item><p>244b7</p><section>mdo sde</section><text>gzhan yang der rtag par rgyun du chos kyi ro rnam pa sna tshogs kyi char pas khyab par 'gyur ro zhes bya ba'i bar du'o/ /gzhan yang der sems can rnams rtag tu dge ba bcu'i las kyi lam yang dag par blang ba la mngon par brtson par 'gyur ro/ /gzhan yang der sems can</text></item>
<item><p>245a1</p><section>mdo sde</section><text>rnams rtag tu byams pa'i sems dang ldan pa dang / snying rje'i sems dang ldan pa dang / 'dod chags dang bral ba'i sems dang ldan par 'gyur ro/ /gzhan yang khyim dang zhes bya ba nas yul 'khor zhes bya ba'i bar de dang de dag tu sems can</text></item>
<item><p>245a2</p><section>mdo sde</section><text>rnams ngan song gsum spangs pa dang / mtho ris su skye bar 'gyur ro/ /lag 'gro'i bdag po de la khyim dag dang zhes bya ba nas yul 'khor zhes bya ba'i bar du nga la mchod pa bya ba'i phyir nyi ma'i snying po lung bstan pa chen po 'di yi ger bris shing yang dang yang klog</text></item>
<item><p>245a3</p><section>mdo sde</section><text>pa'i khyim zhes bya ba nas yul 'khor zhes bya ba'i bar der phan yon de dag 'byung bar 'gyur na/ gang dag 'don par byed pa dang / chos de dag la yang dag par snang bar byed pa dang / chos kyi gnas pas gnas par byed pa la lta smos kyang ci dgos/ bsod nams</text></item>
<item><p>245a4</p><section>mdo sde</section><text>kyi phung po de ni ngas bskal pa brgyar yang bstan par sla ba ma yin te/ lag 'gro'i bdag po nyi ma'i snying po lung bstan pa chen po 'di ni de ltar zab bo/ /nyi ma'i snying po lung bstan pa chen po 'di ni de ltar yon tan che ba'o/ /de ltar phan yon che ba'o/ /bcom</text></item>
<item><p>245a5</p><section>mdo sde</section><text>ldan 'das kyis de skad ces bka' stsal nas/ phyogs bcu'i sangs rgyas kyi zhing thams cad nas lhags pa'i byang chub sems dpa' sems dpa' chen po de dag dang / bdud dang / lha dang / klu dang / gnod sbyin dang / srin po dang / lha ma yin dang /</text></item>
<item><p>245a6</p><section>mdo sde</section><text>nam mkha' lding dang / dri za dang / mi 'am ci dang / lto 'phye chen po dang / grul bum dang / dang / sha za dang / srul po dang / mi dang / mi ma yin pa de dag yi rangs shing rab tu dga' la/ dga' ba dang / yid bde ba skyes nas bcom</text></item>
<item><p>245a7</p><section>mdo sde</section><text>ldan 'das kyis gsungs pa la mngon par bstod do// //'phags pa 'dus pa chen po theg pa chen po'i mdo las nyi ma'i snying po'i le'u bcu gcig pa rdzogs so// //'phags pa shin tu rgyas pa chen po'i sde nyi ma'i snying po zhes bya ba'i mdo rdzogs so// //</text></item>
<item><p>245b1</p><section>mdo sde</section><text>rgya gar gyi mkhan po sarba dz+nyA de ba dang / bid+yA ka ra pra b+ha dang / d+harmA ka ra dang / lo ts+tsha ba ban de bzang skyong gis bsgyur/ zhu chen gyi lo ts+tsha ba ban de dpal brtsegs kyis zhus te gtan la phab pa// //</text></item>
<item><p>245b2</p><section>mdo sde</section><text>@##/ /rgya gar skad du/ Ar+ya ta thA ga ta gar+b+ha nA ma ma hA yA na sU tra/ bod skad du/ 'phags pa de bzhin gshegs pa'i snying po zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag</text></item>
<item><p>245b3</p><section>mdo sde</section><text>gis thos pa'i dus gcig na/ bcom ldan 'das mngon par rdzogs par sangs rgyas nas lo bcu bzhes pa dang shin tu tsha ba'i dus kyi tshe rgyal po'i khab na bya rgod kyi phung po'i ri la rin po che'i gdugs kyi khang tsan dan gyi snying po'i khang pa brtsegs pa na/ slob</text></item>
<item><p>245b4</p><section>mdo sde</section><text>pa dang mi slob pa'i nyan thos kyi dge slong 'bum du tshang ba'i dge slong gi dge 'dun chen po phal cher dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol</text></item>
<item><p>245b5</p><section>mdo sde</section><text>ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems can thams cad</text></item>
<item><p>245b6</p><section>mdo sde</section><text>kyis dbang gi dam pa'i pha rol tu son pa sha stag la 'di lta ste/ tshe dang ldan pa 'od srung chen po dang / tshe dang ldan pa lteng rgyas 'od srung dang / tshe dang ldan pa chu klung 'od srung dang / tshe dang ldan pa ga yA 'od srung dang / tshe dang ldan pa kA t+yA'i bu chen po dang / tshe dang</text></item>
<item><p>245b7</p><section>mdo sde</section><text>ldan pa gsus po che dang / tshe dang ldan pa bak+ku la dang / tshe dang ldan pa nam gru dang / tshe dang ldan pa rab 'byor dang / tshe dang ldan pa byams ma'i bu gang po dang / tshe dang ldan pa ngag dbang dang / tshe dang ldan pa shA ri'i bu dang / tshe dang ldan pa maud gal gyi bu chen po</text></item>
<item><p>246a1</p><section>mdo sde</section><text>dang / tshe dang ldan pa cang shes kau Di n+ya dang / tshe dang ldan pa 'char ka dang / tshe dang ldan pa sgra gcan zin dang / tshe dang ldan pa dga' bo dang / tshe dang ldan pa nye dga' dang / tshe dang ldan pa kun dga' bo dang / de dag la sogs pa dge slong 'bum</text></item>
<item><p>246a2</p><section>mdo sde</section><text>du tshang ba dang thabs cig tu bzhugs so/ /byang chub sems dpa' sems dpa' chen po sangs rgyas kyi zhing tha dad pa nas 'dus pa gang gA'i klung drug cu'i bye ma snyed thams cad kyang skye ba gcig gis thogs pa mngon par shes pa chen po dang / stobs dang / mi 'jigs</text></item>
<item><p>246a3</p><section>mdo sde</section><text>pa thob pa/ sangs rgyas bye ba khrag khrig 'bum phrag mang po la bsnyen bkur byas pa/ phyir mi ldog pa'i chos kyi 'khor lo rab tu bskor ba/ gang dag gi ming thos pa tsam gyis 'jig rten gyi khams tshad med grangs med pa'i sems can bla na med pa yang dag par</text></item>
<item><p>246a4</p><section>mdo sde</section><text>rdzogs pa'i byang chub las phyir mi ldog par gyur pa sha stag la 'di lta ste/ byang chub sems dpa' sems dpa' chen po chos kyi blo gros dang / seng ge'i blo gros dang / stag gi blo gros dang / don gyi blo gros dang / rin po che'i blo gros dang / rab mchog blo gros</text></item>
<item><p>246a5</p><section>mdo sde</section><text>dang / zla 'od dang / rin chen zla 'od dang / zla ba nya ba'i 'od dang / rnam par gnon pa chen po dang / rnam par gnon pa dpag med dang / rnam par gnon pa mtha' yas dang / 'jig rten gsum rnam par gnon dang / mi g.yo ba'i gnas rnam par gnon dang /</text></item>
<item><p>246a6</p><section>mdo sde</section><text>mthu chen thob dang / spyan ras gzigs dbang phyug dang / spos kyi glang po dang / spos dga' dang / spos dga'i dpal dang / dpal gyi snying po dang / nyi ma'i snying po dang / tog dang / tog chen po dang / tog dri ma med pa dang / rin chen mtha' yas dbyug gu dang /</text></item>
<item><p>246a7</p><section>mdo sde</section><text>rin chen dbyug gu 'dor dang / rin chen dri med dbyug gu dang / mchog tu dga' ba'i rgyal po dang / rtag tu rab dga' dang / lag na rin po che dang / nam mkha'i mdzod dang / ri bo dang / ri rab dang / ri bo chen po dang / yon tan rin chen snang dang / gzungs</text></item>
<item><p>246b1</p><section>mdo sde</section><text>kyi dbang phyug gi rgyal po dang / sa 'dzin dang / sems can thams cad kyi nad sel dang / rab tu yid dga' dang / yid skyo dang / skyo med dang / 'od byed dang / tsan dan dang / g.yo bzlog dang / dpag med mngon bsgrags dbyangs dang / byang chub</text></item>
<item><p>246b2</p><section>mdo sde</section><text>kun nas bslang dang / mthong ba don yod dang / chos thams cad la dbang bsgyur ba dang / byang chub sems dpa' sems dpa' chen po byams pa dang / 'jam dpal gzhon nur gyur pa dang / de dag la sogs pa byang chub sems dpa' sems dpa' chen po</text></item>
<item><p>246b3</p><section>mdo sde</section><text>gang gA'i klung drug cu'i bye ma snyed dang yang thabs cig go/ /lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa dpag tu med pa dang yang thabs cig go/ /</text></item>
<item><p>246b4</p><section>mdo sde</section><text>de nas bcom ldan 'das 'khor 'bum phrag du mas yongs su bskor cing mdun gyis bltas te/ rgyal po dang / blon po chen po dang / tshong dpon dang / khyim bdag dang / blon po dang / grong rdal ba dang / yul gyi mi rnams kyis bsti stang du byas/ bla mar byas/</text></item>
<item><p>246b5</p><section>mdo sde</section><text>rim gro byas shing mchod do/ /de'i tshe bcom ldan 'das bshos gsol ba'i 'og tu tsan dan gyi snying po'i khang pa brtsegs pa de nyid kyi nang du yang dag 'jog la zhugs par gyur to/ /de nas sangs rgyas kyi mthus/ tsan dan gyi snying po'i khang pa brtsegs pa de las pad ma</text></item>
<item><p>246b6</p><section>mdo sde</section><text>'dab ma bye ba khrag khrig phrag 'bum yod pa/ tshad shing rta'i phang lo tsam pa/ kha dog dang ldan pa kha ma bye ba bye ba khrag khrig phrag 'bum byung bar gyur te/ de dag steng gi nam mkha'i bar snang la mngon par 'phags nas thams cad dang ldan pa'i sangs rgyas kyi zhing 'di</text></item>
<item><p>246b7</p><section>mdo sde</section><text>khebs par gyur te/ 'di lta ste dper na rin po che'i bla re bzhin du kun tu gnas par gyur to/ /pad mo'i snying po re re la yang de bzhin gshegs pa'i sku skyil mo krung bcas te bzhugs shing 'od zer 'bum dag rab tu 'gyed par kun tu snang la/ pad ma de dag thams</text></item>
<item><p>247a1</p><section>mdo sde</section><text>cad kyang shin tu kha bye bar gyur to/ /de nas sangs rgyas kyi byin gyi rlabs kyis pad ma de dag gi 'dab ma de dag thams cad kyang mog mog po dang / nog nog po dang / dri nga ba dang / smad par 'os pa dang / mngon par dga' bar 'gyur ba ma yin par gyur to/ /'on</text></item>
<item><p>247a2</p><section>mdo sde</section><text>kyang pad ma'i snying po de dag la de bzhin gshegs pa'i sku rnams skyil mo krung bcas te bzhugs shing 'od zer 'bum dag rab tu 'gyed par kun tu snang ngo / /de bzhin gshegs pa'i sku pad ma'i snying po la bzhugs pa de dag gis kyang thams cad dang ldan pa'i sangs</text></item>
<item><p>247a3</p><section>mdo sde</section><text>rgyas kyi zhing 'di khyab par gyur te/ de'i tshe sangs rgyas kyi zhing 'di shin tu mdzes par gyur to/ /de nas de'i tshe byang chub sems dpa'i tshogs thams cad dang / 'khor bzhi yang shin tu ngo mtshar du gyur cing dga' bar gyur to/ /bcom ldan 'das kyi rdzu 'phrul</text></item>
<item><p>247a4</p><section>mdo sde</section><text>mngon par 'du mdzad pa de mthong nas the tsom du gyur te/ gang pad ma bye ba khrag khrig phrag 'bum 'di dag gi 'dab ma rnams 'di ltar kha dog ngan cing chu ba rnams kyang kha dog ngan la smad pa'i 'os su gyur te/ mngon par dga' bar 'gyur ba ma yin pa dang / pad ma'i snying</text></item>
<item><p>247a5</p><section>mdo sde</section><text>po de dag la yang de bzhin gshegs pa'i sku re re skyil mo krung bcas te bzhugs shing 'od zer 'bum dag rab tu 'gyed pas shin tu mdzes par kun tu snang ba 'di'i rgyu ni gang yin/ rkyen ni gang yin snyam mo/ /de nas thams cad dang ldan pa'i byang chub sems dpa'i</text></item>
<item><p>247a6</p><section>mdo sde</section><text>tshogs dang / 'khor bzhi po the tshom du gyur pa rnams 'dong bar bya ba'i mtshan ma byas so/ /de'i tshe tsan dan gyi snying po'i khang pa brtsegs pa der byang chub sems dpa' sems dpa' chen po rdo rje'i blo gros zhes bya ba 'dus par gyur te 'dug go/ /de nas bcom ldan 'das kyis</text></item>
<item><p>247a7</p><section>mdo sde</section><text>byang chub sems dpa' sems dpa' chen po rdo rje'i blo gros la bka' stsal pa/ rigs kyi bu khyod kyis chos can gyi gtam las rtsoms te de bzhin gshegs pa dgra bcom pa yang dag par rdzogs pa'i sangs rgyas la yongs su zhu bar spobs par gyis shig /de nas</text></item>
<item><p>247b1</p><section>mdo sde</section><text>byang chub sems dpa' sems dpa' chen po rdo rje'i blo gros bcom ldan 'das kyis gnang bas lha dang / mi dang / lha ma yin dang bcas pa'i 'jig rten dang / byang chub sems dpa' thams cad dang / 'khor bzhi po dag gi the tshom gyi zug rngu rig</text></item>
<item><p>247b2</p><section>mdo sde</section><text>nas bcom ldan 'das la 'di skad ces gsol to/ /bcom ldan 'das 'jig rten gyi khams 'di thams cad pad ma kha dog ngan cing dri mi bda' ba 'di lta bu bye ba khrag khrig 'bum 'di dag gis khebs pa dang de dag gi dbus na yang de bzhin gshegs pa'i</text></item>
<item><p>247b3</p><section>mdo sde</section><text>sku skyil mo krung bcas shing bzhugs te/ 'od zer 'bum dag rab tu 'gyed par kun tu gda' ba dang / de bzhin gshegs pa'i sku de dag mthong nas kyang srog chags bye ba khrag khrig phrag 'bum thal mo sbyar te phyag 'tshal ba'i rgyu ni gang lags/ rkyen ni gang</text></item>
<item><p>247b4</p><section>mdo sde</section><text>lags/ de nas de'i tshe byang chub sems dpa' rdo rje'i blo gros kyis tshigs su bcad pa 'di dag gsol to/ /sangs rgyas stong phrag bye ba mi g.yo bar/ /pad ma dag gi dbus na bzhugs par ni/ /khyod kyis 'di 'dra'i rdzu 'phrul ston mdzad pa/ /bdag gis</text></item>
<item><p>247b5</p><section>mdo sde</section><text>sngon chad nam yang 'di ma mthong / /'od zer stong rnams rab tu 'gyed mdzad cing / /sangs rgyas zhing 'di thams cad khengs par mdzad/ /ngo mtshar chos kyi rnams la rol mdzad pa'i/ /'dren pa rnams kyis bar chad ma mchis mdzod/ /'dab ma dag dang</text></item>
<item><p>247b6</p><section>mdo sde</section><text>chu ba smad 'os la/ /kha dog ngan pa'i pad ma rnams dbus der/ /de dag rin chen rang bzhin 'drar bzhugs pa/ /ci yi slad du rdzu 'phrul 'di dag sprul/ /bdag gis sangs rgyas gang gA'i bye snyed mthong / /de yi rdzu 'phrul khyad 'phags bdag mthong ste/ /</text></item>
<item><p>247b7</p><section>mdo sde</section><text>de ring gda' ba'i rnam sprul ci 'dra ba/ /sngon chad nam yang 'di 'dra 'di ma mthong / /rkang gnyis gtso bo lhas ni bstan du gsol/ /rgyu gang rkyen gang lags pa bshad du gsol/ /'jig rten don mdzad thugs brtse gsung du gsol/ /lus can kun</text></item>
<item><p>248a1</p><section>mdo sde</section><text>gyi the tshom dgum du gsol/ /de nas bcom ldan 'das kyis byang chub sems dpa' sems dpa' chen po rdo rje'i blo gros la sogs pa thams cad dang ldan pa'i byang chub sems dpa'i tshogs la bka' stsal pa/ rigs kyi bu dag de bzhin gshegs</text></item>
<item><p>248a2</p><section>mdo sde</section><text>pa'i snying po zhes bya ba'i mdo shin tu rgyas pa yod de/ de rab tu bstan pa'i phyir de bzhin gshegs pas snang ba'i mtshan ma 'di lta bu 'di byas so/ /de'i phyir legs par rab tu nyon la yid la zung shig dang ngas bshad do/ /byang chub sems dpa' sems dpa' chen</text></item>
<item><p>248a3</p><section>mdo sde</section><text>po rdo rje'i blo gros dang / thams cad dang ldan pa'i byang chub sems dpa'i tshogs des bcom ldan 'das la legs so zhes gsol te/ bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /rigs kyi bu dag ji ltar</text></item>
<item><p>248a4</p><section>mdo sde</section><text>de bzhin gshegs pas sprul pa'i pad ma kha dog ngan pa/ dri nga ba/ smad par 'os pa/ mngon par dga' bar 'gyur ba ma yin pa 'di dag dang / de bzhin gshegs pa'i gzugs mdzes pa/ gzugs bzang ba/ blta na sdug pa dag pad ma'i snying po 'di</text></item>
<item><p>248a5</p><section>mdo sde</section><text>dag la skyil mo krung bcas shing 'khod de/ 'od zer 'bum dag rab tu 'gyed cing 'khod pa de dag kyang rig nas lha dang mi rnams phyag 'tshal zhing mchod pa'i las kyang byed pa de bzhin du rigs kyi bu dag de bzhin gshegs pa dgra bcom pa yang dag par rdzogs</text></item>
<item><p>248a6</p><section>mdo sde</section><text>pa'i sangs rgyas kyis kyang rang gi shes rab dang / ye shes dang / de bzhin gshegs pa'i mig gis sems can srog chags su gyur pa/ 'dod chags dang / zhe sdang dang / gti mug dang / sred pa dang / ma rig pa'i nyon mongs pa bye ba phrag 'bum gyi</text></item>
<item><p>248a7</p><section>mdo sde</section><text>sbubs su gyur pa thams cad dang / rigs kyi bu dag sems can nyon mongs pa'i sbubs su gyur pa de dag gi nang na nga 'dra bar ye shes dang ldan pa/ mig dang ldan pa'i de bzhin gshegs pa mang po 'khod cing skyil mo krung bcas nas mi g.yo bar 'khod pa</text></item>
<item><p>248b1</p><section>mdo sde</section><text>mthong ste/ nyon mongs pa thams cad kyis nyon mongs pa can du gyur pa de dag gi nang na de bzhin gshegs pa'i chos nyid mi g.yo zhing srid pa'i 'gro ba thams cad kyis ma gos pa dag mthong nas de bzhin gshegs pa de dag ni nga dang 'dra'o zhes smra'o/ /</text></item>
<item><p>248b2</p><section>mdo sde</section><text>rigs kyi bu dag de bzhin gshegs pa'i mig ni de ltar mdzes pa yin te/ de bzhin gshegs pa'i mig des sems can thams cad de bzhin gshegs pa'i snying po can du mthong ngo / /rigs kyi bu dag 'di lta ste dper na skyes bu lha'i mig can la la</text></item>
<item><p>248b3</p><section>mdo sde</section><text>zhig gis lha'i mig gis 'di ltar kha dog ngan cing 'di ltar dri nga ba'i pad ma kha ma bye zhing ma gyes pa dag la bltas te/ de'i dbus na pad ma'i snying po la de bzhin gshegs pa skyil mo krung bcas shing 'dug par rig nas de bzhin gshegs pa'i gzugs blta</text></item>
<item><p>248b4</p><section>mdo sde</section><text>bar 'dod de de bzhin gshegs pa'i gzugs de yang dag par sbyang ba'i phyir pad ma'i 'dab ma kha dog ngan cing dri nga ba smad par 'os pa de dag 'gyed cing sel ba de bzhin du rigs kyi bu dag de bzhin gshegs pas kyang sangs rgyas kyi mig gis sems can thams</text></item>
<item><p>248b5</p><section>mdo sde</section><text>cad de bzhin gshegs pa'i snying por mthong nas sems can de dag gi 'dod chags dang / zhe sdang dang / gti mug dang / srid pa dang / ma rig pa'i nyon mongs pa'i sbubs dbye ba'i phyir chos ston te/ de sgrub pa'i de bzhin gshegs pa rnams ni</text></item>
<item><p>248b6</p><section>mdo sde</section><text>yang dag pa nyid du gnas so/ /rigs kyi bu dag 'di ni chos rnams kyi chos nyid de/ de bzhin gshegs pa rnams byung yang rung / ma byung yang rung / sems can 'di dag ni rtag tu de bzhin gshegs pa'i snying po can yin na/ rigs kyi bu dag</text></item>
<item><p>248b7</p><section>mdo sde</section><text>smad par 'os pa'i nyon mongs pa'i sbubs rnams kyis g.yogs pas de dag gi nyon mongs pa'i sbubs gzhig pa dang / de bzhin gshegs pa'i ye shes kyang yongs su sbyang ba'i phyir de bzhin gshegs pa dgra bcom pa yang dag par rdzogs pa'i sangs</text></item>
<item><p>249a1</p><section>mdo sde</section><text>rgyas byang chub sems dpa' rnams la chos ston te/ bya ba 'di la yang mos par byed do/ /de la byang chub sems dpa' sems dpa' chen po chos de dag la mngon par brtson par gnas pa de dag gang gi tshe nyon mongs pa dang / nye ba'i nyon mongs</text></item>
<item><p>249a2</p><section>mdo sde</section><text>pa thams cad las yongs su grol bar gyur pa de'i tshe de bzhin gshegs pa dgra bcom pa yang dag par rdzogs pa'i sangs rgyas zhes bya ba'i grangs su 'gro ste/ de bzhin gshegs pa'i bya ba thams cad kyang byed do/ /de nas de'i tshe bcom ldan 'das kyis</text></item>
<item><p>249a3</p><section>mdo sde</section><text>tshigs su bcad pa 'di dag bka' stsal to/ /ji ltar pad ma smad par 'os gyur pa/ /de yi 'dab ma sbubs gyur ma gyes la/ /de bzhin gshegs pa'i snying po ma gos de/ /mi 'ga' la las lha yi mig gis mthong / /de ni de yi 'dab ma 'byed pa na/ /</text></item>
<item><p>249a4</p><section>mdo sde</section><text>dbus na rgyal ba'i lus ni mthong gyur nas/ /rgyal ba nye ba'i nyon mongs phyis mi 'gyur/ /de ni 'jig rten kun tu rgyal bar 'gyur/ /de bzhin ngas kyang srog chags thams cad kyi/ /dkyil der gnas pa'i rgyal ba rnams kyi lus/ /ji ltar smad 'os pad</text></item>
<item><p>249a5</p><section>mdo sde</section><text>ma'i sbubs 'dra ba'i/ /nyon mongs stong phrag bye bas khebs par mthong / /nga yang de dag gis ni gsal ba'i phyir/ /mkhas pa rnams la rtag tu chos ston to/ /sems can 'di dag sangs rgyas 'gyur bya zhes/ /rgyal ba'i phyir ni nyon mongs rnam par</text></item>
<item><p>249a6</p><section>mdo sde</section><text>sbyong / /nga yi sangs rgyas mig ni de 'dra ste/ /de yis rgyal ba'i lus su gnas pa yi/ /sems can 'di dag thams cad mthong gyur te/ /de dag rnam par sbyang phyir chos smra'o/ /rigs kyi bu dag gzhan yang 'di lta ste/ dper na sbrang tshang zlum po shing gi</text></item>
<item><p>249a7</p><section>mdo sde</section><text>yal ga la 'phyang ba/ bung ba 'bum gyis kun tu bsrungs shing sbrang rtsis yongs su gang ba zhig yod la/ de nas sbrang rtsi 'dod pa'i mi zhig gis srog chags kyi rnam pa bung ba de dag thabs mkhas pas bskrad na sbrang rtsi des sbrang rtsi'i bya ba byed do/ /rigs kyi bu dag de bzhin</text></item>
<item><p>249b1</p><section>mdo sde</section><text>du sems can thams cad kyang sbrang tshang dang 'dra ste/ de la sangs rgyas nyid nyon mongs pa dang / nye ba'i nyon mongs pa bye ba phrag 'bum gyis kun tu bsrungs pa de bzhin gshegs pa'i ye shes mthong bas rig go/ /rigs kyi bu dag ji ltar sbrang tshang gi nang na sbrang</text></item>
<item><p>249b2</p><section>mdo sde</section><text>rtsi bung ba bye ba phrag 'bum gyis kun tu bsrungs pa yod par skyes bu mkhas pa zhig gis shes par rig pa de bzhin du sems can thams cad la yang sangs rgyas nyid nyon mongs pa dang / nye ba'i nyon mongs pa bye ba phrag 'bum gyis kun tu bsrungs pa yod par de</text></item>
<item><p>249b3</p><section>mdo sde</section><text>bzhin gshegs pa'i ye shes mthong bas rig ste/ rigs kyi bu dag de la de bzhin gshegs pa yang thabs la mkhas pas bung ba bsal ba de bzhin du sems can de dag gi 'dod chags dang / zhe sdang dang / gti mug dang / nga rgyal dang / rgyags pa dang / 'chab</text></item>
<item><p>249b4</p><section>mdo sde</section><text>pa dang / khro ba dang / gnod sems dang / phrag dog dang / ser sna la sogs pa'i nyon mongs pa dang / nye ba'i nyon mongs pa rnams bsal nas ji ltar sems can de dag la yang nyon mongs pa dang / nye ba'i nyon mongs pa de dag gis nye ba'i nyon mongs pa can</text></item>
<item><p>249b5</p><section>mdo sde</section><text>du mi 'gyur ba dang / gnod par mi 'gyur ba de lta de ltar chos ston to/ /de bzhin gshegs pa'i ye shes mthong ba de rnam par sbyangs nas 'jig rten na de bzhin gshegs pa'i bya ba byed de/ rigs kyi bu dag nga'i de bzhin gshegs pa'i mig yongs su dag pa des</text></item>
<item><p>249b6</p><section>mdo sde</section><text>ngas sems can thams cad de ltar mthong ngo / /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar 'di na sbrang tshang yod pa la/ /bung bas kun tu bsrungs shing sbas gyur pa/ /mi gang sbrang rtsi 'dod pas de mthong nas/ /</text></item>
<item><p>249b7</p><section>mdo sde</section><text>de ni bung ba rab tu skrod par byed/ /de bzhin 'dir yang sbrang tshang lta bu ni/ /srid pa gsum gyi sems can thams cad do/ /de dag nyon mongs bye ba mang ba ste/ /nyon mongs dbus na de bzhin gshegs 'dug mthong / /nga yang sangs rgyas rnam par sbyang</text></item>
<item><p>250a1</p><section>mdo sde</section><text>don du/ /bung ba skrod pa lta bur nyon mongs sel/ /gang gis nyon mongs bye bas gnod 'gyur ba/ /chos rnams 'dir ni thabs kyis rab ston te/ /de dag ji ltar de bzhin gshegs gyur la/ /'jig rten kun tu rtag tu bya byed cing / /spobs</text></item>
<item><p>250a2</p><section>mdo sde</section><text>ldan ji ltar sbrang ma'i sbrang rtsi yi/ /snod 'dra'i chos ston 'gyur bar bya phyir ro/ /rigs kyi bu dag gzhan yang 'di lta ste dper na 'bras sA lu'am/ nas sam/ ci tse 'am/ 'bru rnams ni snying po phub ma nas yongs su bsrungs pa yin te/ rang gi phub ma nas</text></item>
<item><p>250a3</p><section>mdo sde</section><text>ma phyung gi bar du bza' ba dang / bca' ba dang / myang ba'i bya ba mi byed kyi/ rigs kyi bu dag skyes pa dang / bud med gang dag bza' ba dang / bca' ba la sogs pa zas skom gyi bya ba 'dod pa de dag gis brngas shing brdungs te/ phub ma'i sbubs dang phyi shun sel</text></item>
<item><p>250a4</p><section>mdo sde</section><text>to/ /rigs kyi bu dag de bzhin du de bzhin gshegs pa yang de bzhin gshegs pa'i spyan gyis sems can thams cad la de bzhin gshegs pa nyid/ sangs rgyas nyid/ rang byung nyid/ nyon mongs pa'i sbubs kyi shun pas dkris shing gnas par mthong ngo / /</text></item>
<item><p>250a5</p><section>mdo sde</section><text>rigs kyi bu dag de la de bzhin gshegs pa yang nyon mongs pa'i sbubs kyi shun pa bsal ba dang / de bzhin gshegs pa nyid yongs su sbyang ba dang / sems can 'di dag ji ltar nyon mongs pa'i sbubs kyi shun pa thams cad las grol te/ 'jig rten du</text></item>
<item><p>250a6</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas zhes bya ba'i grangs su 'gro bar 'gyur snyam nas sems can rnams la chos ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar 'bru</text></item>
<item><p>250a7</p><section>mdo sde</section><text>'am sA lu'i 'bras kyang rung / /ci tse 'am ni 'on te nas kyang rung / /ji srid bar du de dag phub bcas pa/ /de srid bar du bya ba mi byed de/ /de dag gis ni brdungs nas phub bsal na/ /bya ba rnam pa mang po dag kyang byed/ /snying po phub ma ldan pa de dag ni/ /</text></item>
<item><p>250b1</p><section>mdo sde</section><text>sems can rnams la bya ba mi byed do/ /de bzhin sems can kun gyi sangs rgyas sa/ /nyon mongs rnams kyis khebs par ngas mthong nas/ /ngas ni de dag rnam par sbyang ba dang / /sangs rgyas myur thob bya phyir chos ston to/ /sems can kun la nga 'dra'i</text></item>
<item><p>250b2</p><section>mdo sde</section><text>chos nyid ni/ /nyon mongs brgya yis dkris nas gang yod pa/ /de ni rnam sbyang thams cad ji lta bur/ /rgyal bar myur 'gyur bya phyir chos ston to/ /rigs kyi bu dag gzhan yang 'di lta ste dper na/ rul pa dang / nyal nyil gyi gnas bshang gci dri mi</text></item>
<item><p>250b3</p><section>mdo sde</section><text>zhim pas kun tu gang ba zhig tu mi gzhan gseb lam nas song ba zhig gi gser gyi gar bu zlum po zhig lhung bar gyur la/ bshang gci dri nga bas kun du gang ba rul pa dang / nyal nyil gyi gnas der mi gtsang ba gzhan dang gzhan gyis brnan pas bltar mi snang</text></item>
<item><p>250b4</p><section>mdo sde</section><text>bar gyur cing / der des lo bcu'am/ nyi shu'am/ sum cu'am/ bzhi bcu 'am/ lo lnga bcu 'am/ lo brgya 'am/ lo stong du mi gtsang bas chud mi za ba'i chos can de sems can gang la yang phan par mi byed do/ /rigs kyi bu dag de nas lhas lha'i</text></item>
<item><p>250b5</p><section>mdo sde</section><text>mig gis gser gyi gar bu zlum po de la bltas nas mi zhig la kye mi khyod song la 'di ni rin po che'i mchog gser rul pa dang nyal nyil gyi rnam pas non pa de byi dor gyis la/ gser gyis gser gyi bya ba gyis shig ces bsgo na rigs kyi bu dag rul pa dang / nyal nyil gyi</text></item>
<item><p>250b6</p><section>mdo sde</section><text>rnam pa zhes bya ba de ni nyon mongs pa rnam pa sna tshogs kyi tshig so/ /gser gyi gar bu zhes bya ba de ni chud mi za ba'i chos can gyi tshig so/ /lhas lha'i mig ces bya ba de ni de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>250b7</p><section>mdo sde</section><text>kyi tshig so/ /rigs kyi bu dag de ltar de bzhin gshegs pa dgra bcom pa yang dag par rdzogs pa'i sangs rgyas kyang sems can thams cad la de bzhin gshegs pa'i chos nyid chud mi za ba yod pa'i nyon mongs pa rul pa dang / 'dam rdzab lta bu rnams</text></item>
<item><p>251a1</p><section>mdo sde</section><text>bsal ba'i phyir sems can rnams la chos ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar mi yi gser gyi gar bu ni/ /nyal nyil rnam pa'i nang du lhung gyur la/ /der de lo ni mi nyung</text></item>
<item><p>251a2</p><section>mdo sde</section><text>ba zhig tu/ /de ltar gnas kyang mi 'jig chos can no/ /lha yis lha yi mig gis de mthong nas/ /rnam par sbyang phyir gzhan la smras pa ni/ /'di ni rin chen mchog gi gser yod pa/ /rnam par sbyongs la des ni bya ba gyis/ /de bzhin ngas ni sems</text></item>
<item><p>251a3</p><section>mdo sde</section><text>can thams cad kyang / /nyon mongs rnams kyis yun ring rtag non mthong / /de dag gis ni blo bur nyon mongs shes/ /rang bzhin sbyang phyir thabs kyis chos ston to/ /rigs kyi bu dag gzhan yang 'di lta ste/ dper na dbul po zhig gi khyim gyi nang gi</text></item>
<item><p>251a4</p><section>mdo sde</section><text>mdzod kyi 'og gi sa la gter chen po dbyig dang / gser gyis rab tu gang ba mdzod kyi tshad tsam zhig mi bdun srid kyi sas g.yogs pa'i 'og na yod la/ gter chen po de mi dbul po de la 'di skad du kye mi nga ni gter chen po ste/ sas g.yogs cing 'dug go</text></item>
<item><p>251a5</p><section>mdo sde</section><text>zhes mi smra ste 'di lta ste/ gter chen po ni sems kyi ngo bo nyid kyis sems can ma yin pa'o/ /mi dbul po khyim gyi bdag po de ni dbul ba'i sems kyis rjes su sems shing de nyid kyi steng na rnam par rgyu yang sa'i 'og na gter chen po yod pa de ma thos mi shes ma</text></item>
<item><p>251a6</p><section>mdo sde</section><text>mthong ngo / /rigs kyi bu dag de bzhin du sems can thams cad kyi mngon par zhen pa'i yid la byed byed pa khyim lta bur gyur pa'i 'og na de bzhin gshegs pa'i snying po stobs dang / mi 'jigs pa dang / ma 'dres pa dang / sangs rgyas kyi chos thams cad kyi mdzod kyi gter</text></item>
<item><p>251a7</p><section>mdo sde</section><text>chen po yod kyang sems can de dag gzugs dang / sgra dang / dri dang / ro dang / reg pa la chags pas sdug bsngal bas 'khor ba na 'khor te/ chos kyi gter chen po de ma thos pas thob par ma gyur cing yongs su sbyang ba'i phyir brtson par yang mi byed do/ /rigs</text></item>
<item><p>251b1</p><section>mdo sde</section><text>kyi bu dag de nas de bzhin gshegs pa 'jig rten du byung ste/ byang chub sems dpa'i nang du 'di lta bu'i chos kyi gter chen po yang dag par rab tu ston to/ /de dag kyang chos kyi gter chen po de la mos nas rko ste/ de'i phyir 'jig rten na de bzhin gshegs pa</text></item>
<item><p>251b2</p><section>mdo sde</section><text>dgra bcom pa yang dag par rdzogs pa'i sangs rgyas rnams zhes bya ste/ /chos kyi gter chen po lta bur gyur nas/ sems can rnams la sngon ma byung ba'i gtan tshigs kyi rnam pa dang / dpe dang byed pa'i gtan tshigs dang / bya ba rnams ston pa gter chen</text></item>
<item><p>251b3</p><section>mdo sde</section><text>po'i mdzod kyi sbyin bdag chags pa med pa'i spobs pa dang ldan zhing stobs dang / mi 'jigs pa dang / sangs rgyas kyi chos mang po'i mdzod du gyur pa yin no/ /rigs kyi bu dag de ltar de bzhin gshegs pa dgra bcom pa yang dag par rdzogs pa'i sangs rgyas kyang</text></item>
<item><p>251b4</p><section>mdo sde</section><text>de bzhin gshegs pa'i mig shin tu yongs su dag pas sems can thams cad de lta bur mthong nas de bzhin gshegs pa'i ye shes dang / stobs dang / mi 'jigs pa dang / sangs rgyas kyi chos ma 'dres pa'i mdzod yongs su sbyang ba'i phyir byang chub sems</text></item>
<item><p>251b5</p><section>mdo sde</section><text>dpa' rnams la chos ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar dbul po'i khyim gyi 'og logs na/ /dbyig dang gser gyis gang ba'i gter yod pa/ /de la g.yo ba'am rlom sems yod min te/ /</text></item>
<item><p>251b6</p><section>mdo sde</section><text>nga ni khyod kyi yin zhes de mi smra/ /de yi tshe na sems can khyim bdag de/ /dbul bar gyur la rnam par mi shes shing / /sus kyang de la bsnyad pa med pas na/ /dbul po de ni de yi steng na 'dug /de ltar ngas ni sangs rgyas mig gis su/ /sems can de</text></item>
<item><p>251b7</p><section>mdo sde</section><text>dag thams cad dbul 'dra la/ /de dag rnams la gter chen yod pa dang / /g.yo ba med cing bde gshegs lus su mthong / /ngas ni de mthong byang chub sems dpa' la/ /khyod kyis nga yi ye shes mdzod zung la/ /dbul ba med cing 'jig rten mgon gyur dang / /</text></item>
<item><p>252a1</p><section>mdo sde</section><text>bla med chos gter 'gyur bar gyis shig bstan/ /gang dag ngas bstan pa la mos gyur la/ /sems can de dag kun la gter yod do/ /gang dag mos nas bdag nyid rtsol byed pa/ /de dag myur du byang chub mchog thob 'gyur/ /rigs kyi bu</text></item>
<item><p>252a2</p><section>mdo sde</section><text>dag gzhan yang 'di lta ste/ dper na shing a mra'i 'bras bu'am/ 'dzam bu'i 'bras bu'am/ ta la'i 'bras bu'am/ spa'i 'bras bu yang rung ste/ phyi shun gyi sbubs kyi nang na myu gu'i sa bon chud mi za ba'i chos can yod pa gang gis sa la btab na shing gi rgyal</text></item>
<item><p>252a3</p><section>mdo sde</section><text>po chen por 'gyur ro/ /rigs kyi bu dag de bzhin du de bzhin gshegs pa yang 'jig rten na gnas pa/ 'dod chags dang / zhe sdang dang / gti mug dang / sred pa dang / ma rig pa'i nyon mongs pa'i phyi shun gyi sbubs kyis kun tu dkris par mthong ngo / /de la</text></item>
<item><p>252a4</p><section>mdo sde</section><text>'dod chags dang / zhe sdang dang / gti mug dang / sred pa dang / ma rig pa'i nyon mongs pa'i sbubs kyi nang na snying por gyur pa de bzhin gshegs pa'i chos nyid de ni sems can zhes bya ba'i ming du chags so/ /de la gang bsal bar gyur pa de ni mya ngan las 'das pa</text></item>
<item><p>252a5</p><section>mdo sde</section><text>ste/ ma rig pa'i nyon mongs pa'i sbubs yongs su sbyangs pa'i phyir sems can gyi khams kyi ye shes chen po'i tshogs su gyur pa gang yin pa de ni rnyed pa'o/ /sems can gyi khams kyi ye shes chen po'i tshogs dam pa de ni de bzhin gshegs pa ji lta ba de bzhin</text></item>
<item><p>252a6</p><section>mdo sde</section><text>du smra bar lha dang bcas pa'i 'jig rten gyis mthong nas de bzhin gshegs pa zhes bya ba'i 'du shes su byed do/ /rigs kyi bu dag de la de bzhin gshegs pas de ltar mthong nas/ byang chub sems dpa' sems dpa' chen po rnams la de bzhin gshegs pa'i</text></item>
<item><p>252a7</p><section>mdo sde</section><text>ye shes khong du chud par bya ba'i phyir don de nye bar ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar spa yi 'bras bu thams cad ni/ /nang na spa yi myu gu yod pa ste/ /ta la dang ni 'dzam bu kun la'ang yod/ /</text></item>
<item><p>252b1</p><section>mdo sde</section><text>nang na yod pa'i 'bras bu bskyed na skye/ /de bzhin chos kyi dbang phyug 'dren pa yang / /sems can thams cad spa yi sa bon 'dra/ /de kun nang na bde gshegs lus yod par/ /zag med sangs rgyas mig ni dam pas thob/ /sbubs bshig ma gyur</text></item>
<item><p>252b2</p><section>mdo sde</section><text>de ni sems can brjod/ /mi shes nang na gnas kyang rlom sems med/ /ting 'dzin thob ste gnas nas rab zhi ste/ /de la g.yo ba ci yang yod ma yin/ /dper na sdong chen sa bon las byung ltar/ /sems can 'di dag ji ltar 'tshang rgya zhing / /lha</text></item>
<item><p>252b3</p><section>mdo sde</section><text>dang bcas pa'i 'jig rten skyabs 'gyur zhes/ /yongs su spang ba'i don du chos gtam smra/ /rigs kyi bu dag gzhan yang 'di lta ste dper na skyes bu dbul po zhig la de bzhin gshegs pa'i sku gzugs rin po che sna bdun las byas pa/ lag mthil tsam zhig yod</text></item>
<item><p>252b4</p><section>mdo sde</section><text>la/ de nas skyes bu dbul po des de bzhin gshegs pa'i sku gzugs de khyer te 'brog dgon pa las shin tu 'da' bar 'dong bar gyur nas ji nas kyang de gzhan gyis mi tshor zhing rkun pos mi khyer bar bya ba'i phyir des de ras rul pa/ dri mi zhim pa'i dum bu du mas dkris</text></item>
<item><p>252b5</p><section>mdo sde</section><text>te de nas skyes bu de 'brog dgon pa de nyid du nyes pa gang gis kyang 'chi ba'i dus byas par ma gyur la/ de'i tshe de bzhin gshegs pa'i sku gzugs rin po che las byas pa ras rul pa'i dum bus dkris pa yang rdog lam de na 'phyan zhing 'dug pa dang / 'dron po rnams</text></item>
<item><p>252b6</p><section>mdo sde</section><text>kyis ma shes nas/ 'goms shing 'goms shing dong la/ ras rul pa dri mi zhim pa'i dum bu'i thum bu kun tu 'dril ba 'di gang nas rlung gis bdas zhes smad pa'i dngos por yang ston pa dang / 'brog na gnas pa'i lhas lha'i mig gis rnam par bltas nas mi gzhan</text></item>
<item><p>252b7</p><section>mdo sde</section><text>dag gcig la bstan te/ kye skyes bu dag ras kyi dum bu 'di yi thum bu 'di'i nang na de bzhin gshegs pa'i sku gzugs rin po che las byas pa/ 'jig rten thams cad kyis phyag bya bar 'os pa yod kyis phye shig ces bsgo'o/ /rigs kyi bu dag de bzhin du de</text></item>
<item><p>253a1</p><section>mdo sde</section><text>bzhin gshegs pa yang sems can thams cad nyon mongs pa'i dkri bas dkris te/ smad pa'i 'os su gyur cing yun ring por 'khor ba'i 'brog dgon pa na rtag tu 'khyam par mthong ste/ rigs kyi bu dag tha na dud 'gro'i skye gnas su song ba rnams kyang</text></item>
<item><p>253a2</p><section>mdo sde</section><text>rung ste/ sems can nyon mongs pa sna tshogs kyi dkri bas dkris par gyur pa rnams kyi nang na yang de bzhin gshegs pa'i lus nga ci 'dra ba yod pa mthong ngo / /rigs kyi bu dag de la de bzhin gshegs pa ni ji ltar de bzhin gshegs pa'i ye shes mthong ba nye ba'i nyon</text></item>
<item><p>253a3</p><section>mdo sde</section><text>mongs pa dang bral zhing yongs su dag par gyur la/ ji ltar da ltar nga bzhin du 'jig rten thams cad kyis phyag bya ba'i 'os su 'gyur snyam nas/ nyon mongs pa'i dkri bas dkris pa las thar par bya ba'i phyir byang chub sems dpa' thams cad la chos ston to/ /de nas</text></item>
<item><p>253a4</p><section>mdo sde</section><text>de'i tshe bcom ldan 'das kyis tshigs su bcad pa 'di dag bka' stsal to/ /ji ltar dri nga smad pa'i 'os rnams kyis/ /yongs su dkris pa bde bar gshegs kyi gzugs/ /rin chen byas pa ras dum dkris pa de/ /lam gyi bar na bor te 'khyam gyur pa/ /</text></item>
<item><p>253a5</p><section>mdo sde</section><text>lha yi mig gis de ni mthong nas su/ /lha des gzhan zhig la ni rab smras pa/ /'di na de bzhin gshegs pa rin chen yod/ /ras dum thum bu 'di ni myur du phye/ /de bzhin nga yi lha mig 'di 'dra ba/ /des ni sems can 'di dag thams cad kyang / /nyon mongs</text></item>
<item><p>253a6</p><section>mdo sde</section><text>dkri bas dkris nas rab sdug bsngal/ /'khor ba'i sdug bsngal gyis mi rtag gtses mthong / /ngas ni nyon mongs dkris pa'i nang dag na/ /rgyal ba'i sku ni mnyam par bzhag gyur la/ /de ni g.yo ba med cing mi 'gyur yang / /de yongs thar byed gang yang med par</text></item>
<item><p>253a7</p><section>mdo sde</section><text>mthong / /ngas mthong de nas skul ma btab pa ni/ /byang chub mchog tu gang dag zhugs pa nyon/ /de ltar sems can chos nyid 'di 'drar rtag /'di na yongs su dkris pa'i rgyal ba bzhugs/ /bde bar gshegs kyi ye shes yongs bkrol nas/ /gang tshe</text></item>
<item><p>253b1</p><section>mdo sde</section><text>nyon mongs thams cad rab zhi ba/ /de tshe 'di ni sangs rgyas ming thob ste/ /lha dang mi rnams sems ni rab tu dga'/ /rigs kyi bu dag gzhan yang 'di lta ste dper na bud med mgon med par gyur pa/ mdog ngan pa/ dri mi zhim pa/ smad par 'os pa/ 'jigs</text></item>
<item><p>253b2</p><section>mdo sde</section><text>su rung ba/ blta na mi sdug pa/ 'dre mo 'dra ba zhig mgon med pa'i khang par zhugs nas gnas so/ /de der gnas pa dang sbrum par gyur te/ gang gis gdon mi za bar 'khor los sgyur ba'i rgyal srid byed par 'gyur ba'i sems can de 'dra ba zhig de'i mngal du</text></item>
<item><p>253b3</p><section>mdo sde</section><text>zhugs kyang bud med de'i mngal na 'dug pa'i sems can de la bdag gi mngal du zhugs pa'i sems can 'di ci 'dra ba zhig snyam du yang de yid la mi byed/ bdag gi mngal du zhugs sam/ ma zhugs snyam du yang de de na yid la mi byed kyi/ gzhan du na de dbul ba'i sems</text></item>
<item><p>253b4</p><section>mdo sde</section><text>dang / zhum pa dang / dman pa dang / kho ru chung ba snyam pa'i sems rjes su sems shing mdog ngan pa dang / dri mi zhim pa nyid kyis mgon med pa'i khang pa na gnas te dus 'da' bar byed do/ /rigs kyi bu dag de bzhin du sems can thams cad kyang</text></item>
<item><p>253b5</p><section>mdo sde</section><text>mgon med par gyur cing 'khor ba'i sdug bsngal gyis gtses par gyur la/ srid par skye ba'i gnas mgon med pa'i khang pa na gnas so/ /de na sems can rnams la de bzhin gshegs pa'i rigs bzhugs te/ khong na yod kyang sems can de dag gis khong du</text></item>
<item><p>253b6</p><section>mdo sde</section><text>ma chud do/ /rigs kyi bu dag de la de bzhin gshegs pa ni sems can dag bdag nyid la khyad du mi gsad par bya ba'i phyir rigs kyi bu dag khyed bdag nyid sro shi bar ma byed par khyed brtson 'grus brtan par gyis shig dang / khyed la de bzhin gshegs pa zhugs pa</text></item>
<item><p>253b7</p><section>mdo sde</section><text>yod pa dus shig na 'byung bar 'gyur te/ khyed byang chub sems dpa' zhes bya ba'i grangs su 'gro bar 'gyur gyi sems can zhes bya bar ni ma yin no/ /der yang sangs rgyas zhes bya ba'i grangs su 'gro'i/ byang chub sems dpa' zhes bya bar ni ma yin no zhes chos</text></item>
<item><p>254a1</p><section>mdo sde</section><text>ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar bud med mgon med gyur pa zhig /kha dog ngan cing gzugs ni mi sdug la/ /byis pa yin te mgon med khang par gnas/ /re zhig</text></item>
<item><p>254a2</p><section>mdo sde</section><text>des na de ni der sbrum gyur/ /de yi mngal du gang zhig nges par ni/ /'khor los sgyur ba'i rgyal po che ba nyid/ /rin chen rnams kyi 'phags pa gling bzhi yi/ /bdag po byed par 'gyur ba de 'dra zhugs/ /bud med byis pa de ni 'di lta bur/ /mngal du</text></item>
<item><p>254a3</p><section>mdo sde</section><text>zhugs sam ma zhugs mi shes la/ /mgon med khang pa na ni gnas byed de/ /dbul ba snyam du sems shing dus 'da' byed/ /de bzhin ngas ni sems can thams cad kyang / /mgon med gyur la sdug bsngal chos kyis nyen/ /khams gsum pa yi bde ba chung</text></item>
<item><p>254a4</p><section>mdo sde</section><text>la gnas/ /nang na chos nyid mngal gnas 'dra yod mthong / /de 'dra mthong nas byang chub sems dpa' la/ /'jig rten phan par byed pa mngal gnas na/ /sems can kun gyis chos nyid ma shes kyis/ /bdag dman 'du shes ma skyed cig ces bstan/ /</text></item>
<item><p>254a5</p><section>mdo sde</section><text>khyed cag brtson 'grus brtsam pa brtan gyis dang / /rang lus ring por mi thogs rgyal bar 'gyur/ /dus shig byang chub snying po thob gyur nas/ /srog chags stong phrag bye ba grol byed 'gyur/ /rigs kyi bu dag gzhan yang 'di lta ste dper na spra tshil las rta'i</text></item>
<item><p>254a6</p><section>mdo sde</section><text>gzugs sam/ glang po che'i gzugs sam/ bud med kyi gzugs sam/ skyes pa'i gzugs dag byas te/ 'jim pa'i nang du bcug nas g.yogs la bzhu ste/ zags par byas la gser bzhu ste/ zhu bar gyur pas bkang nas rim gyis grangs par</text></item>
<item><p>254a7</p><section>mdo sde</section><text>gyur pa na/ mnyam par gnas par gyur pa'i gzugs de dag thams cad phyi rol gyi 'jim pa gnag cing kha dog mi sdug kyang nang gi rnams ni gser las byas pa dag go/ /de nas mgar ba'am/ mgar ba'i slob ma zhig gis de las gzugs gang dang gang dag</text></item>
<item><p>254b1</p><section>mdo sde</section><text>grangs par gyur pa mthong ba de dang de dag gi phyir rim gyis 'jim pa tho bas bskogs na de nas skad cig de la nang na gser las byas pa'i gzugs yod pa dag yongs su dag par 'gyur ro/ /rigs kyi bu dag de bzhin du de bzhin gshegs pa yang de bzhin gshegs pa'i</text></item>
<item><p>254b2</p><section>mdo sde</section><text>mig gis sems can thams cad 'jim pa'i gzugs lta bu yin la/ phyi rol gyi nyon mongs pa dang / nye ba'i nyon mongs pa'i sbubs kyi nang gi sbu gu sangs rgyas kyi chos kyis gang ste/ zag pa med pa'i ye shes rin po che'i nang na de bzhin gshegs pa mdzes par 'dug</text></item>
<item><p>254b3</p><section>mdo sde</section><text>pa mthong ngo / /rigs kyi bu dag de la de bzhin gshegs pas sems can thams cad de ltar mthong nas byang chub sems dpa'i nang du song ste/ 'di lta bu'i chos kyi rnam grangs 'di dag yang dag par rab tu ston to/ /de la byang chub sems dpa' sems dpa'</text></item>
<item><p>254b4</p><section>mdo sde</section><text>chen po gang dag zhi zhing bsil bar gyur pa de dag gis de bzhin gshegs pa'i ye shes rin po che yongs su sbyang ba'i phyir de bzhin gshegs pa chos kyi rdo rje'i tho bas phyi rol gyi nyon mongs pa thams cad 'gogs so/ /rigs kyi bu dag mgar ba zhes bya ba de ni de bzhin</text></item>
<item><p>254b5</p><section>mdo sde</section><text>gshegs pa'i tshig so/ /rigs kyi bu dag de bzhin gshegs pa dgra bcom pa yang dag par rdzogs pa'i sangs rgyas kyis sangs rgyas kyi mig gis sems can thams cad de ltar mthong nas nyon mongs pa de dag las thar bar byas te/ sangs rgyas kyi ye shes</text></item>
<item><p>254b6</p><section>mdo sde</section><text>la rab tu dgod pa'i phyir chos ston to/ /de nas de'i tshe bcom ldan 'das kyis tshigs su bcad pa 'di dag bka' stsal to/ /ji ltar gzugs ni phyi rol 'jim pas g.yogs/ /nang ni sbu gu yod cing gsog yin pa/ /rin chen bzhus pas rab tu bkang na ni/ /</text></item>
<item><p>254b7</p><section>mdo sde</section><text>brgya stong phrag ni mang por 'gyur ba yin/ /mgar bas shin tu grangs par gyur shes nas/ /'di ltar rin chen las ni byas pa 'di/ /rnam dag gzugs 'gyur las gang bya snyam ste/ /gzugs la g.yogs pa'i 'jim pa 'gogs par byed/ /de bzhin</text></item>
<item><p>255a1</p><section>mdo sde</section><text>ngas ni sems can thams cad kyang / /gser gzugs 'jim pas g.yogs pa 'dra ba ste/ /phyi rol shun pa nyon mongs sbubs yin la/ /nang na sangs rgyas ye shes yod par mthong / /de la byang chub sems dpa' gang dag ni/ /zhi</text></item>
<item><p>255a2</p><section>mdo sde</section><text>zhing shin tu bsil bar gyur pa dag /gang gis de dag nyon mongs ma lus 'byin/ /chos kyis lag chas de la 'gogs par byed/ /rin chen gzugs ni blta na sdug pa ltar/ /rgyal sras gang zhig 'dir ni dag gyur pa/ /stobs bcu dag gis</text></item>
<item><p>255a3</p><section>mdo sde</section><text>lus rnams yongs gang ste/ /lhar bcas 'jig rten 'di na mchod par 'gyur/ /ngas ni srog chags thams cad de ltar mthong / /byang chub sems dpa'ang ngas ni de ltar mthong / /de ltar dag pa bde bar gshegs 'gyur te/ /bde gshegs dag ni</text></item>
<item><p>255a4</p><section>mdo sde</section><text>sangs rgyas tshul ston to/ /de nas bcom ldan 'das kyis byang chub sems dpa' rdo rje'i blo gros la bka' stsal pa/ rdo rje'i blo gros rigs kyi bu'am/ rigs kyi bu mo khyim pa'am rab tu byung ba yang rung ste gang zhig de bzhin gshegs pa'i snying po'i chos kyi rnam grangs</text></item>
<item><p>255a5</p><section>mdo sde</section><text>'di 'dzin pa dang / 'chang ba dang / klog pa dang / kun chub par byed pa dang / glegs bam du byas te 'jog pa dang / gzhan dag la yang rgya cher 'chad pa dang / yang dag par rab tu ston pa de bsod nams mang du skyed par 'gyur ro/ /rdo rje'i blo gros yang byang chub</text></item>
<item><p>255a6</p><section>mdo sde</section><text>sems dpa' gzhan gang zhig de bzhin gshegs pa'i ye shes bsgrub pa'i phyir brtson par gyur la/ 'jig rten gyi khams re rer yang sangs rgyas thams cad la mchod pa'i phyir rdzu 'phrul bsgrubs nas 'di lta bu'i ting nge 'dzin la snyoms par zhugs te/ ting nge</text></item>
<item><p>255a7</p><section>mdo sde</section><text>'dzin gyi stobs bskyed pa des sangs rgyas kyi zhing bye ba khrag khrig 'bum phrag gang gA'i klung gi bye ma bas kyang mang ba rnams su gang gA'i klung gi bye ma bas kyang mang ba'i sangs rgyas bcom ldan 'das byang chub sems dpa' rnams dang bcas pa/ nyan thos kyi dge 'dun</text></item>
<item><p>255b1</p><section>mdo sde</section><text>dang bcas pa bzhugs shing gnas pa'i de bzhin gshegs pa re re la yang khang pa brtsegs pa dus su bde ba/ rgyar dpag tshad tsam la 'phang du dpag tshad bcu pa/ rin po che thams cad las byas pa/ lha'i dri zhim po dang ldan pa/ me tog sil ma sna</text></item>
<item><p>255b2</p><section>mdo sde</section><text>tshogs bkram pa/ longs spyod kha na ma tho ba med pa thams cad dang ldan pa 'bum phrag gang gA'i klung lnga bcu'i bye ma snyed nyin re zhing phul te/ bskal pa 'bum du tshang ba'i bar du 'di lta bu'i mchod pa byed pa bas rigs kyi bu'am rigs kyi bu mo gang gzhan zhig byang</text></item>
<item><p>255b3</p><section>mdo sde</section><text>chub tu sems bskyed de/ de bzhin gshegs pa'i snying po'i chos kyi rnam grangs 'di las dpe gcig tsam lus la 'chang ngam/ glegs bam du gnas par byed na/ rdo rje'i blo gros de'i bsod nams mngon par 'du byed pa de la bsod nams mngon par 'du byed pa snga</text></item>
<item><p>255b4</p><section>mdo sde</section><text>mas brgya'i cha dang / stong gi cha dang / 'bum gyi cha dang / grangs dang / cha dang / bgrang ba dang / dper yang nye bar mi 'gro ste/ rgyur yang mi bzod do/ /rdo rje'i blo gros yang byang chub sems dpa' gang sangs rgyas kyi chos yongs su tshol bas sangs rgyas bcom</text></item>
<item><p>255b5</p><section>mdo sde</section><text>ldan 'das de dag las de bzhin gshegs pa re re la yang bskal pa 'bum tshang gi bar du shing man dA ra ba'i me tog khal bzhi pa 'bum 'thor la/ rdo rje'i blo gros dge slong ngam/ dge slong ma'am/ dge bsnyen nam/ dge bsnyen ma zhig gis byang chub tu sems</text></item>
<item><p>255b6</p><section>mdo sde</section><text>bskyed de/ de bzhin gshegs pa'i snying po'i chos kyi rnam grangs 'di thos nas thal mo lan cig sbyar te rjes su yi rang ngo zhes tshig gcig smras na/ rdo rje'i blo gros bsod nams mngon par 'du bya ba dang / dge ba mngon par 'du bya ba de la me tog dang / me tog</text></item>
<item><p>255b7</p><section>mdo sde</section><text>phreng phul ba dang ldan pa/ de bzhin gshegs pa la bzhag pa'i bsod nams mngon par 'du bya ba dang / dge ba mngon par 'du bya ba snga ma des brgya'i cha dang / stong gi cha dang / 'bum gyi cha dang / grangs dang / cha dang / bgrang ba dang / dper yang nye bar mi</text></item>
<item><p>256a1</p><section>mdo sde</section><text>'gro ste rgyur yang mi bzod do/ /de nas de'i tshe bcom ldan 'das kyis tshigs su bcad pa 'di dag bka' stsal to/ /sems can la la gang zhig byang chub la/ /mos pa bskyed nas 'di nyan 'dzin pa'am/ /yi ger 'dri 'am glegs bam bzhag</text></item>
<item><p>256a2</p><section>mdo sde</section><text>byed cing / /gus dang bcas pas tshigs bcad gcig bshad dam/ /de bzhin gshegs pa'i snying po 'di thos nas/ /gang zhig byang chub mchog 'di tshol byed na/ /bsod nams phung po ji tsam skyed 'gyur ba/ /de yi phan yon 'dir ni mnyan par gyis/ /</text></item>
<item><p>256a3</p><section>mdo sde</section><text>rdzu 'phrul stobs mchog 'di la gnas nas su/ /dpa' bo bskal pa dag ni stong bar du/ /phyogs bcu rnams su mi yi gtso bo dag /nyan thos bcas pa rnams la bsti stang byed/ /ji ltar gang gA'i stong mang bye ba bas/ /de bas lhag pa bsam gyis</text></item>
<item><p>256a4</p><section>mdo sde</section><text>mi khyab pa/ /gzhal med khang mchog rin chen las byas pa/ /'jig rten slob dpon re re la yang phul/ /de dag 'phang du dpag tshad bcu yod la/ /chu dang rgyar ni dpag tshad gcig yod pa/ /spos dang bdug pa dag dang rab ldan la/ /de na rin chen</text></item>
<item><p>256a5</p><section>mdo sde</section><text>las byas khri bshams shing / /dar dang bcos pu'i ras ni brgya bting ba'i/ /khri dag dang ni khri stan gzhan rnams kyang / /ji ltar gang gA'i klung bzhin dpag med pa/ /rgyal ba gcig la dbul ba byas gyur la/ /rgyal ba gang dag 'jig rten khams bzhugs</text></item>
<item><p>256a6</p><section>mdo sde</section><text>pa/ /ji ltar gang gA'i bye ma bas mang ba/ /rgyal ba de dag rnams la de ltar phul/ /kun la gus par mchod pa byed pa bas/ /mkhas pa gang zhig mdo sde 'di thos nas/ /dpe gcig tsam zhig yang dag 'dzin byed dam/ /bzung nas mi 'ga' zhig la 'chad byed</text></item>
<item><p>256a7</p><section>mdo sde</section><text>na/ /de ni de bas bsod nams phung po mang / /dpa' bos bzung ba'i bsod nams 'di la ni/ /cha dang dper yang de ni nyer mi 'gro/ /srog chags dag ni kun gyi skyabs 'gyur zhing / /de ni myur du byang chub mchog 'tshang rgya/ /de bzhin gshegs kyi snying</text></item>
<item><p>256b1</p><section>mdo sde</section><text>po 'dra yod pa/ /sems can dag ni kun gyi chos nyid 'di/ /byang chub sems dpa' mkhas pa gang sems pa/ /de ni rang byung sangs rgyas myur du 'gyur/ /rdo rje'i blo gros rnam grangs 'dis kyang 'di ltar chos kyi rnam grangs 'di ji ltar byang chub sems dpa'</text></item>
<item><p>256b2</p><section>mdo sde</section><text>sems dpa' chen po rnams la thams cad mkhyen pa'i ye shes bsgrub par 'gyur ba'i gces spras byed par rig par bya'o/ /rdo rje'i blo gros sngon byung ba 'das pa'i dus na bskal pa grangs med pa shin tu rgyas pa/ tshad med pa/ bsam gyis mi khyab pa/ mtshungs</text></item>
<item><p>256b3</p><section>mdo sde</section><text>pa med pa/ brjod du med pa de'i pha rol bas kyang ches pha rol du gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul</text></item>
<item><p>256b4</p><section>mdo sde</section><text>ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rtag tu 'od zer gtong zhes bya ba 'jig rten du byung ngo / /rdo rje'i blo gros ci'i phyir de bzhin gshegs pa de rtag tu 'od zer gtong zhes bya zhe na/ rdo rje'i blo gros bcom ldan 'das</text></item>
<item><p>256b5</p><section>mdo sde</section><text>de bzhin gshegs pa rtag tu 'od zer gtong de byang chub sems dpar gyur pa na ma'i mngal du zhugs ma thag tu de ma'i mngal na 'dug bzhin du lus las 'od byung ste/ shar phyogs su 'jig rten gyi khams 'bum phrag sangs rgyas kyi zhing bcu'i rdul phra rab kyi rdul snyed dag snang</text></item>
<item><p>256b6</p><section>mdo sde</section><text>bas rtag tu khyab par gyur to/ /de bzhin du lho dang / nub dang / byang dang / shar lho dang / lho nub dang / nub byang dang / byang shar dang / 'og dang / steng gi phyogs dang / phyogs bcu'i 'jig rten gyi khams 'bum phrag sangs rgyas kyi zhing bcu'i rdul phra</text></item>
<item><p>256b7</p><section>mdo sde</section><text>rab kyi rdul snyed dag snang bas rtag tu khyab par gyur te/ byang chub sems dpa' de'i lus kyi 'od dga' bar 'gyur ba sdug pa/ mchog tu dga' bar byed pa/ mgu bar 'gyur bas 'jig rten gyi khams 'bum phrag de snyed snang bas rtag tu khyab par gyur to/ /rdo rje'i blo gros</text></item>
<item><p>257a1</p><section>mdo sde</section><text>byang chub sems dpa' ma'i mngal na gnas pa de'i 'od kyis 'jig rten gyi khams 'bum de dag tu sems can gang dag la reg par gyur pa de dag thams cad gzi brjid dang ldan pa dang / kha dog dang ldan pa dang / dran pa dang ldan pa dang / blo gros dang</text></item>
<item><p>257a2</p><section>mdo sde</section><text>ldan pa dang / rtogs pa dang ldan pa dang / spobs pa dang ldan par gyur to/ /'jig rten gyi khams 'bum de dag na sems can gang dag sems can dmyal ba dang / dud 'gro'i skye gnas dang / gshin rje'i 'jig rten dang / lha ma yin rnams kyi nang du skyes par</text></item>
<item><p>257a3</p><section>mdo sde</section><text>gyur pa de dag thams cad byang chub sems dpa' de'i 'od kyis reg pa tsam gyis rang gi 'gro ba dag nas shi 'phos te lha dang mi rnams kyi nang du skyes so/ /de dag reg pa tsam gyis bla na med pa yang dag par rdzogs pa'i byang chub las phyir mi ldog par gyur to/ /yang phyir</text></item>
<item><p>257a4</p><section>mdo sde</section><text>mi ldog pa gang dag la 'od des reg pa de dag reg ma thag tu de dag thams cad mi skye ba'i chos la bzod pa thob par gyur to/ /yon tan lnga brgya pa'i le'u zhes bya ba'i gzungs kyang thob bo/ /byang chub sems dpa' ma'i mngal na gnas pa de'i lus kyi 'od kyis 'jig</text></item>
<item><p>257a5</p><section>mdo sde</section><text>rten gyi khams 'bum gang dag la reg par gyur pa de dag thams cad bai dUr+ya las grub par yongs su gnas par gyur te/ gser gyi skud pas mig ris su bris par gyur la mig ris thams cad kyang rin po che'i shing ljon pa me tog dang / 'bras bu dang / dri dang / kha</text></item>
<item><p>257a6</p><section>mdo sde</section><text>dog dang ldan pa rnams 'thon par gyur to/ /rin po che'i shing de dag rlung gis bskyod cing rlung gis bsgul na 'di lta ste/ sangs rgyas kyi sgra dang / chos kyi sgra dang / dge 'dun gyi sgra dang / byang chub sems dpa'i sgra dang / byang chub sems dpa'i stobs dang / dbang</text></item>
<item><p>257a7</p><section>mdo sde</section><text>po dang / byang chub kyi yan lag dang / rnam par thar pa dang / ting nge 'dzin dang / snyoms par 'jug pa'i sgra snyan pa yid du 'ong ba 'di lta bu 'di dag byung ngo / rin po che'i shing ljon pa'i sgra des kyang 'jig rten gyi khams 'bum de dag thams cad na sems can rnams</text></item>
<item><p>257b1</p><section>mdo sde</section><text>dga' ba dang / mchog tu dga' ba thob nas gnas so/ /sangs rgyas kyi zhing de dag thams cad na yang sems can dmyal ba dang / dud 'gro'i skye gnas dang / gshin rje'i 'jig rten dang / lha ma yin gyi ris rnams med par gyur to/ /byang chub sems dpa'</text></item>
<item><p>257b2</p><section>mdo sde</section><text>ma'i mngal na gnas pa de yang sems can de dag thams cad la zla ba'i dkyil 'khor bzhin du snang bar gyur to/ /mngal na gnas pa nyid la nyin lan gsum mtshan lan gsum du thal mo sbyar ba'i las byas so/ /rdo rje'i blo gros de ltar byang chub sems dpa' de btsas pa</text></item>
<item><p>257b3</p><section>mdo sde</section><text>dang / mngon par byung ba dang / byang chub mngon par rdzogs par sangs rgyas kyi bar du byang chub sems dpa' de'i lus las 'od rtag tu byung bar gyur to/ /mngon par rdzogs par sangs rgyas nas kyang bcom ldan 'das de'i lus las 'od rtag tu byung bar gyur to/ /tshul</text></item>
<item><p>257b4</p><section>mdo sde</section><text>de bzhin du yongs su mya ngan las 'da' ba'i dus kyi bar du bcom ldan 'das de'i lus kyi 'od de rtag tu byung bar gyur to/ /de bzhin gshegs pa de yongs su mya ngan las 'das te/ ring bsrel mchod rten na gnas pa'i tshe'ang lus kyi 'od de rtag tu byung bar gyur te/ rdo</text></item>
<item><p>257b5</p><section>mdo sde</section><text>rje'i blo gros de'i phyir bcom ldan 'das de rtag tu 'od zer gtong ba zhes bya bar lha dang mi rnams kyis mtshan gsol to/ /rdo rje'i blo gros yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rtag tu 'od zer gtong ba de dang po mngon par</text></item>
<item><p>257b6</p><section>mdo sde</section><text>rdzogs par sangs rgyas pa'i bstan pa la byang chub sems dpa' 'od zer mtha' yas zhes bya ba g.yog stong dang ldan pa zhig byung ste/ rdo rje'i blo gros byang chub sems dpa' 'od zer mtha' yas des bcom ldan 'das de bzhin gshegs pa dgra bcom pa yang dag par rdzogs</text></item>
<item><p>257b7</p><section>mdo sde</section><text>pa'i sangs rgyas rtag tu 'od zer gtong de la de bzhin gshegs pa'i snying po'i chos kyi rnam grangs 'di las brtsams te yongs su dris so/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rtag tu 'od zer gtong ba</text></item>
<item><p>258a1</p><section>mdo sde</section><text>des byang chub sems dpa' de dag rjes su gzung ba dang / yongs su gzung ba'i phyir stan gcig la 'dug bzhin du bskal pa chen po lnga brgyar de bzhin gshegs pa'i snying po'i chos kyi rnam grangs 'di yang dag par rab tu bshad de/ des de bzhin</text></item>
<item><p>258a2</p><section>mdo sde</section><text>gshegs pa'i snying po'i chos kyi rnam grangs 'di tshig rnam par shes par bya bas chos bsgrub pa dang / nges pa'i tshig dang / dpe 'bum phrag du mas byang chub sems dpa' de dag la yang dag par rab tu bshad pas phyogs bcu rnams su sangs rgyas kyi zhing bcu'i</text></item>
<item><p>258a3</p><section>mdo sde</section><text>rdul phra rab kyi rdul snyed kyi 'jig rten gyi khams su yang tshegs chung ngus go bar gyur to/ /rdo rje'i blo gros de la byang chub sems dpa' gang dag gis de bzhin gshegs pa'i snying po'i chos kyi rnam grangs 'di tha na de bzhin gshegs pa'i snying po zhes bya ba'i ming</text></item>
<item><p>258a4</p><section>mdo sde</section><text>thos pa de dag thams cad mthar gyis dge ba'i rtsa ba yongs su smin nas yon tan bkod pa de 'dra ba nyid du bla na med pa yang dag par rdzogs pa'i byang chub mngon par rdzogs par sangs rgyas te/ byang chub sems dpa' sems dpa' chen po bzhi ni ma gtogs so/ /</text></item>
<item><p>258a5</p><section>mdo sde</section><text>rdo rje'i blo gros de'i tshe de'i dus na byang chub sems dpa' 'od zer mtha' yas zhes bya bar gyur pa de gzhan zhig yin pa snyam du khyod sems na de de ltar mi blta ste/ rdo rje'i blo gros khyod nyid de'i tshe de'i dus na byang chub sems dpa' 'od zer mtha' yas zhes bya bar</text></item>
<item><p>258a6</p><section>mdo sde</section><text>gyur to/ /bcom ldan 'das de'i bstan pa la gang dag da dung du yang bla na med pa yang dag par rdzogs pa'i byang chub mngon par sangs ma rgyas pa'i byang chub sems dpa' bzhi po de dag gang zhe na/ 'di lta ste/ byang chub sems dpa' 'jam dpal dang / mthu chen</text></item>
<item><p>258a7</p><section>mdo sde</section><text>thob pa dang / spyan ras gzigs dbang phyug dang / rdo rje'i blo gros khyod nyid de bzhi po'o/ /rdo rje'i blo gros de ltar de bzhin gshegs pa'i snying po'i chos kyi rnam grangs 'di thos pa tsam gyis byang chub sems dpa' sems dpa' chen po rnams la sangs rgyas kyi ye shes</text></item>
<item><p>258b1</p><section>mdo sde</section><text>sgrub pas don che ba yin no/ /de nas de'i tshe bcom ldan 'das kyis tshigs su bcad pa 'di dag bka' stsal to/ /'das pa'i dus ni bskal pa mtha' yas na/ /bcom ldan 'od zer gtong zhes bya ba byung / /de yi lus las 'di 'dra'i 'od byung bas/ /zhing</text></item>
<item><p>258b2</p><section>mdo sde</section><text>rnams bye ba stong dag snang bar gyur/ /rgyal ba dang por mngon rdzogs sangs rgyas rig /byang chub sems dpa' 'od zer mtha' yas kyis/ /de tshe bde gshegs rgyal dbang de la zhus/ /mdo 'di rtag tu yang dag rab tu bshad/ /gang gis rgyal de'i bstan</text></item>
<item><p>258b3</p><section>mdo sde</section><text>las mdo sde 'di/ /'dren pa las ni mngon sum thos gyur pa/ /de kun myur du byang chub dam pa 'thob/ /byang chub sems dpa' bzhi ni ma gtogs te/ /mthu chen thob dang spyan ras gzigs dbang phyug /byang chub sems dpa' 'jam dpal gsum</text></item>
<item><p>258b4</p><section>mdo sde</section><text>pa ste/ /rdo rje'i blo gros khyod nyid bzhi pa yin/ /de tshe de dag gis ni mdo 'di thos/ /byang chub sems dpa' 'od zer mtha' yas pa/ /de tshe gang gis rgyal la zhus byung ste/ /de yi dbang byas bde gshegs sras po ni/ /de tshe rdo rje'i blo gros khyod nyid yin/ /</text></item>
<item><p>258b5</p><section>mdo sde</section><text>nga yang sngon gyi spyad pa spyod pa'i tshe/ /bde bar gshegs pa seng ge'i rgyal mtshan las/ /mdo sde 'di yi ming ni thos par gyur/ /gus par byas te thos nas thal mo sbyar/ /nga ni legs par byas pa'i las de yis/ /byang chub dam pa myur du thob par gyur/ /</text></item>
<item><p>258b6</p><section>mdo sde</section><text>de bas byang chub sems dpa' mkhas rnams kyis/ /rtag tu mdo mchog 'di ni gzung bar bya/ /rdo rje'i blo gros rigs kyi bu'am/ rigs kyi bu mo las kyi sgrib pas bsgribs pa gang dag de bzhin gshegs pa'i snying po'i chos kyi rnam grangs 'di nyan tam/</text></item>
<item><p>258b7</p><section>mdo sde</section><text>lung nod dam/ kha ton du byed dam/ ston kyang rung / chos kyi rnam grangs 'di nyan pa dang / lung nod pa dang / kha ton byed pa dang / rab tu 'chad pa dang / yi ger 'dri ba de dag las tshegs chung ngus chos de dag kyang mngon sum du 'gyur/ las kyi sgrib pa</text></item>
<item><p>259a1</p><section>mdo sde</section><text>de yang byang bar 'gyur ro/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das rigs kyi bu'am/ rigs kyi bu mo gang las kyi sgrib pas bsgribs par mi 'gyur zhing chos kyi rnam grangs 'di la</text></item>
<item><p>259a2</p><section>mdo sde</section><text>brtson par bgyid pa de dag sangs rgyas bcom ldan 'das ji snyed cig las mang du thos pas chos bstan pa'i slad du nges par 'byung bar 'gyur lags/ bcom ldan 'das kyis bka' stsal pa/ kun dga' bo rigs kyi bu'am/ rigs kyi bu mo gang dag sangs</text></item>
<item><p>259a3</p><section>mdo sde</section><text>rgyas brgya'i chos bstan pa kun tu gzung ba'i phyir nges par 'byung ba de dag kyang yod do/ /kun dga' bo rigs kyi bu'am/ rigs kyi bu mo gang dag sangs rgyas nyis brgya dang / sum brgya dang / bzhi brgya dang / lnga brgya dang / stong dang / nyis stong dang / sum stong dang /</text></item>
<item><p>259a4</p><section>mdo sde</section><text>bzhi stong dang / lnga stong dang / drug stong dang / bdun stong dang / brgyad stong dang / dgu stong dang / khri dang / sangs rgyas 'bum nas/ sangs rgyas bye ba khrag khrig 'bum gyi bar dag gi chos ston pa kun tu gzung ba'i phyir nges par 'byung bar 'gyur ba dag</text></item>
<item><p>259a5</p><section>mdo sde</section><text>kyang yod do/ /kun dga' bo byang chub sems dpa' gang chos kyi rnam grangs 'di 'chang ba dang / klog pa dang / gzhan dag la yang rgya cher yang dag par rab tu ston pa dang / glegs bam du byas te/ 'chang ba des 'di snyam du bdag gis deng nyid bla na med pa</text></item>
<item><p>259a6</p><section>mdo sde</section><text>yang dag par rdzogs pa'i byang chub thob bo snyam du sems bskyed par bya ste/ de ni ji ltar da ltar nga bzhin du lha dang / mi dang / lha ma yin du bcas pa'i 'jig rten gyis phyag bya ba'i 'os dang / mchod pa'i 'os yin no/ /de nas de'i tshe bcom ldan 'das kyis</text></item>
<item><p>259a7</p><section>mdo sde</section><text>tshigs su bcad pa 'di dag bka' stsal to/ /byang chub sems dpas mdo sde 'di thos nas/ /bdag gis byang chub dam pa thob par bsam/ gang gi lag na mdo sde 'di yod pa/ /de ni da ltar 'jig rten phyag bya'i 'os/ /de ni 'jig rten mgon po rnam</text></item>
<item><p>259b1</p><section>mdo sde</section><text>par 'dren/ /khrid byed rnam par khrid byed bsngags pa'i 'os/ /gang gi lag na mdo sde 'di yod pa/ /de ni de ltar chos kyi rgyal zhes bya/ /gang gi lag na mdo sde 'di yod pa/ /mi yi khyu mchog chos kyi sgron ma 'dzin/ /de ni nyi zla lta bur blta ba'i</text></item>
<item><p>259b2</p><section>mdo sde</section><text>'os/ /'jig rten mgon po lta bur phyag bya'i gnas/ /bcom ldan 'das kyis de skad ces bka' stsal nas/ byang chub sems dpa' rdo rje'i blo gros dang / thams cad dang ldan pa'i byang chub sems dpa'i tshogs de dag dang / nyan thos chen po de dag dang /</text></item>
<item><p>259b3</p><section>mdo sde</section><text>'khor bzhi po dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa de bzhin gshegs pa'i snying po zhes bya ba theg pa chen po'i mdo</text></item>
<item><p>259b4</p><section>mdo sde</section><text>rdzogs so// //rgya gar gyi mkhan po shAkya pra b+ha dang / zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa// //</text></item>
<item><p>259b5</p><section>mdo sde</section><text>@##/ /rgya gar skad du/ Ar+ya nA k+Sha ra ka raN+Da ka bai ro tsa na gar+b+ha nA ma ma hA yA na sU tra/ bod skad du/ 'phags pa yi ge med pa'i za ma tog rnam par snang mdzad kyi snying po zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal</text></item>
<item><p>259b6</p><section>mdo sde</section><text>lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong gi dge 'dun chen po dang thabs cig tu bzhugs so/ /byang chub sems dpa' bye ba khrag khrig brgya stong du ma thams cad kyang rgya chen po shes pa/</text></item>
<item><p>259b7</p><section>mdo sde</section><text>thabs la mkhas pa/ gsal ba/ le lo med pa/ yi ge sgrub pa la mkhas pa/ gnas dang gnas ma yin pa khong du chud par byed pa/ rnam par grol ba phun sum tshogs pa/ 'dul ba'i myu gu dang ldan pa/ ngo tsha shes pa'i yan lag dang ldan pa/ snying rje'i bdag</text></item>
<item><p>260a1</p><section>mdo sde</section><text>nyid can/ sems can la mnyes gshin pa/ ting nge 'dzin mang po dang ldan pa/ shes rab kyi lag pa dang ldan pa/ bla ma la sri zhu che ba/ byang chub sems dpa' sems dpa' chen po rin po che'i gling dang mtshungs pa/ dge ba dang mi dge</text></item>
<item><p>260a2</p><section>mdo sde</section><text>ba shes pa/ g.yo khong du chud par byed pa/ nges pa'i tshig dang spobs pa zad mi shes pa dang / zung khong du chud par byed pa/ rnam par rgyal ba thob pa/ sems can thams cad la khong du chud par byed pa/ yang dag pa'i mtha' las byung zhing brten pa/ shin</text></item>
<item><p>260a3</p><section>mdo sde</section><text>tu dpa' ba/ gnas pa med pa/ chos bla ma'i rang bzhin la nges pa/ rang bzhin med pa'i khyad par sems pa snying po la dpa' ba/ skye ba la smod pa'i skyes bu/ chos khong du chud par byed pa/ mtshan gyi gzhi shes pa/ yul 'khor srung ba/ yul 'khor skyong ba/ sgra</text></item>
<item><p>260a4</p><section>mdo sde</section><text>grags pa/ rgyal ba'i sgra dang ldan pa/ rnam par rgyal ba'i mdzod dang ldan pa/ yi ge med pa'i snying po dang ldan pa/ shin tu gnyid kyis ma log pa/ ye shes kyi phung po la gzhol ba/ rang gi las la mngon par dga' ba/ rang gi rigs bsten pa/ kun tu bzang</text></item>
<item><p>260a5</p><section>mdo sde</section><text>ba/ mnyam pa nyid la dga' ba/ rnam par dag pa/ rang gi rgyud dang / pha rol gyi rgyud rnam par sbyong bar byed pa/ rnam par rgyal ba thob pa sha stag la 'di lta ste/ byang chub sems dpa' sems dpa' chen po rnam par rgyal ba'i dbyangs dang / byang chub sems dpa' sems</text></item>
<item><p>260a6</p><section>mdo sde</section><text>dpa' chen po chos sgrogs dang / byang chub sems dpa' sems dpa' chen po rgyal ba'i gnas dang / byang chub sems dpa' sems dpa' chen po chos sprul pa dang / byang chub sems dpa' sems dpa' chen po stong gi 'byung gnas dang / byang chub sems dpa' sems</text></item>
<item><p>260a7</p><section>mdo sde</section><text>dpa' chen po smon lam brtsegs dang / byang chub sems dpa' sems dpa' chen po khyad par sems dang / byang chub sems dpa' sems dpa' chen po sa 'dzin dang / byang chub sems dpa' sems dpa' chen po 'gro ba 'dzin dang / byang chub sems dpa' sems</text></item>
<item><p>260b1</p><section>mdo sde</section><text>dpa' chen po sa'i sgra dbyangs dang / byang chub sems dpa' sems dpa' chen po spobs pa phun sum tshogs pa dang / byang chub sems dpa' sems dpa' chen po shin tu brtsegs dang / byang chub sems dpa' sems dpa' chen po pad ma'i 'dab ma'i mig dang /</text></item>
<item><p>260b2</p><section>mdo sde</section><text>byang chub sems dpa' sems dpa' chen po pad ma'i gdong dang / byang chub sems dpa' sems dpa' chen po gtsug na nor bu dang thabs cig go/ /byang chub sems dpa' sems dpa' chen po 'jam pa'i dbyangs ni byang chub sems dpa' sems dpa' chen</text></item>
<item><p>260b3</p><section>mdo sde</section><text>po bgrang ba las 'das pa thams cad kyang gzhon nur gyur pa sha stag dang lhan cig /byang chub sems dpa' sems dpa' chen po byams pa ni byang chub sems dpa' sems dpa' chen po thams cad kyang rgyal tshab tu gyur pa gang gA'i klung gi bye ma snyed dang lhan cig /</text></item>
<item><p>260b4</p><section>mdo sde</section><text>byang chub sems dpa' sems dpa' chen po khyad par sems ni brgya byin du ma dang lhan cig /byang chub sems dpa' sems dpa' chen po kun tu bzang po dang / byang chub sems dpa' sems dpa' chen po nam mkha'i snying po dang / rgyal po chen po bzhi ni 'khor los sgyur ba</text></item>
<item><p>260b5</p><section>mdo sde</section><text>du ma dag dang lhan cig /byang chub sems dpa' sems dpa' chen po mthu chen thob dang / byang chub sems dpa' sems dpa' chen po spyan ras gzigs dbang phyug ni tshangs pa du ma dag dang lhan cig /byang chub sems dpa' sems dpa' chen po mthong ba don yod ni</text></item>
<item><p>260b6</p><section>mdo sde</section><text>'khor rnam thos kyi bu du ma dag dang lhan cig /byang chub sems dpa' sems dpa' chen po skar ma'i rgyal po ni 'jig rten skyong ba lhag ma rnams dang lhan cig /byang chub sems dpa' sems dpa' chen po yid gnyis 'joms dang / byang chub sems dpa' sems</text></item>
<item><p>260b7</p><section>mdo sde</section><text>dpa' chen po sgrib pa thams cad rnam par sel ba ni de bzhin gshegs pa byang chub sems dpa'i cha byad 'dzin pa du ma dang lhan cig /sha ra dwa ti'i bu dang / maud gal gyi bu dang / 'od srung chen po la sogs pa dgra bcom pa thams cad dang yang lhan cig /byang chub</text></item>
<item><p>261a1</p><section>mdo sde</section><text>sems dpa' sems dpa' chen po dge mang dang / byang chub sems dpa' sems dpa' chen po khyad par sems ni lha'i bu mo stong phrag du ma dag dang lhan cig cing byang chub sems dpa' sems dpa' chen po sman gyi rgyal po dang / byang chub</text></item>
<item><p>261a2</p><section>mdo sde</section><text>sems dpa' sems dpa' chen po sman yang dag byung dang / phyogs bcu'i 'jig rten gyi khams gang gA'i klung gi bye ma snyed na zla ba dang nyi ma rang gi gzi brjid snyems pa ji snyed pa de dag thams cad bcom ldan 'das ga la ba der dong ste/ gang gi tshe bcom ldan</text></item>
<item><p>261a3</p><section>mdo sde</section><text>'das kyi spyan sngar 'khod pa de'i tshe 'dzam bu'i chu bo'i gser gyi mdun du snag tsha'i yug bzhag pa de bzhin du/ zla ba dang nyi ma de dag bcom ldan 'das kyi spyan sngar phyir zhing mi mdzes/ phyir zhing mi 'bar/ phyir zhing lam me ma yin/ phyir zhing lhan ne ma yin/ phyir</text></item>
<item><p>261a4</p><section>mdo sde</section><text>zhing lhang nge ma yin no/ /sred med kyi bu la sogs pa lha'i tshogs ji snyed pa dang / klu'i rgyal po chu lha dang / 'jog po dang / ma dros pa la sogs pa klu'i rgyal po 'khor dang bcas pa thams cad dang / dri za'i bdag po shin tu yid du 'ong ba ni dri za bye ba phrag du ma dang lhan</text></item>
<item><p>261a5</p><section>mdo sde</section><text>cig nam mkha' lding gi rgyal po dri ma med pa chen po ni nam mkha' lding bye ba phrag bdun dang lhan cig tu bcom ldan 'das ga la ba der dong ngo / /phyogs bcu'i 'jig rten gyi khams gang gA'i klung gi bye ma snyed na byang chub sems dpa' ji snyed 'khod pa de dag rang rang gi</text></item>
<item><p>261a6</p><section>mdo sde</section><text>de bzhin gshegs pa las gnang ba mnos te/ 'khor bzhi dag dang lhan cig dong nas/ bcom ldan 'das dang byang chub sems dpa' de dag la yang 'jig rten las 'das pa'i mchod pa byas nas rang rang gi pad ma'i stan la 'khod do/ /de nas bcom ldan</text></item>
<item><p>261a7</p><section>mdo sde</section><text>'das la byang chub sems dpa' sems dpa' chen po khyad par sems kyis 'di skad ces gsol to/ /gal te bdag la bcom ldan 'das kyis gnang na bcom ldan 'das la yi ge gnyis shig zhu lags so/ /bcom ldan 'das kyis bka' stsal pa/ ngas gnang</text></item>
<item><p>261b1</p><section>mdo sde</section><text>gis khyad par sems khyod ci bsams pa de bzhin gshegs pa la dris shig /de bzhin gshegs pa ni sems can gcig gi don gyi phyir 'dir byung ba ma yin gyi nga ni khyed kyi don gyi phyir 'dir byung ngo / /de nas bcom ldan 'das la byang chub sems dpa' sems dpa'</text></item>
<item><p>261b2</p><section>mdo sde</section><text>chen po khyad par sems kyis 'di skad ces gsol to/ /bcom ldan 'das byang chub sems dpas gang spang bar bgyi ba'i chos gcig po de gang lags/ bcom ldan 'das byang chub sems dpas gang bsrungs na bslab pa'i gzhi thams cad yongs su bzung bar</text></item>
<item><p>261b3</p><section>mdo sde</section><text>'gyur ba'i chos gcig po de gang lags/ bcom ldan 'das de bzhin gshegs pas gang mngon par rdzogs par sangs rgyas pa'i chos gcig po de gang lags/ de skad ces gsol pa dang / bcom ldan 'das kyis byang chub sems dpa' khyad par sems</text></item>
<item><p>261b4</p><section>mdo sde</section><text>la legs so zhes bya ba byin te/ tshangs pa de skad smra ba ni legs so legs so/ /rigs kyi bu de bzhin gshegs pa'i byin gyi rlabs kyis spobs pa 'di lta bu byung ngo / /rigs kyi bu de bzhin gshegs pas byin gyis brlabs pa ma mdzad na/ de bzhin gshegs</text></item>
<item><p>261b5</p><section>mdo sde</section><text>pa la su yang zhu ba 'di lta bu zhu bar mi 'gyur ro/ /khyad par sems de'i phyir khyod legs par rab tu nyon la yid la zung shig dang ngas khyod la bshad do/ /bcom ldan 'das kyis de skad ces bka' stsal nas/ byang chub sems dpa' khyad par sems kyis bcom ldan</text></item>
<item><p>261b6</p><section>mdo sde</section><text>'das kyi ltar nyan pa dang / bcom ldan 'das kyis de la 'di skad ces bka' stsal to/ /rigs kyi bu byang chub sems dpas chos gcig gang spang bar bya ba'i chos gcig po gang zhe na/ 'di lta ste/ 'dod chags kyi chos te/ rigs kyi bu 'di ni spang bar bya ba'i</text></item>
<item><p>261b7</p><section>mdo sde</section><text>chos gcig go/ /yang spang bar bya ba'i chos gcig ste/ 'di ltar zhe sdang gi chos te/ 'di ni spang bar bya ba'i chos gcig go/ /yang spang bar bya ba'i chos gcig ste/ 'di ltar gti mug gi chos te/ 'di ni spang bar bya ba'i chos gcig go/ /yang spang bar bya ba'i</text></item>
<item><p>262a1</p><section>mdo sde</section><text>chos gcig ste/ 'di ltar bdag tu 'dzin pa ste/ 'di ni spang bar bya ba'i chos gcig go/ /yang spang bar bya ba'i chos gcig ste/ 'di ltar le lo ste/ 'di ni spang bar bya ba'i chos gcig go/ /yang spang bar bya ba'i chos gcig ste/ 'di ltar</text></item>
<item><p>262a2</p><section>mdo sde</section><text>rmugs pa dang gnyid de/ 'di ni spang bar bya ba'i chos gcig go/ /yang spang bar bya ba'i chos gcig ste/ 'di ltar sred pa ste/ 'di ni spang bar bya ba'i chos gcig go/ /rigs kyi bu yang byang chub sems dpa' spang bar bya ba'i chos gcig ste/ 'di ltar ma rig</text></item>
<item><p>262a3</p><section>mdo sde</section><text>pa ste/ rigs kyi bu 'di ni byang chub sems dpas spang bar bya ba'i chos gcig go/ /rigs kyi bu gang byang chub sems dpas rtag par rgyun du mngon par bsrung bar bya ba'i chos gcig po de gang zhe na/ rigs kyi bu byang chub sems dpas gang bdag mi 'dod pa de gzhan</text></item>
<item><p>262a4</p><section>mdo sde</section><text>dag la mi bya'o/ /rigs kyi bu byang chub sems dpa' gang la la zhig chos gcig po de srung na/ des de bzhin gshegs pa'i bslab pa'i gzhi thams cad bsrungs par 'gyur ro/ /de ci'i phyir zhe na/ rigs kyi bu gang bdag gi srog phangs par 'dzin pa de srog mi</text></item>
<item><p>262a5</p><section>mdo sde</section><text>gcod do/ /gang bdag gi nor phangs par 'dzin pa de ma byin par mi len to/ /gang bdag gi chung ma phangs par 'dzin pa de gzhan gyi chung ma'i gan du mi 'gro'o/ /rigs kyi bu de la sogs te/ gang la la zhig 'di snyam du de bzhin gshegs pa'i bka' bzhin du bya'o</text></item>
<item><p>262a6</p><section>mdo sde</section><text>snyam du sems pa des chos gcig po 'di bsrung bar bya'o zhes bshad do/ /de ci'i phyir zhe na/ rigs kyi bu gang la la bla na med pa yang dag par rdzogs pa'i byang chub don du gnyer ba de dag thams cad ni rang gi bde ba'i rgyur don du gnyer gyi/ /su yang bdag sdug bsngal</text></item>
<item><p>262a7</p><section>mdo sde</section><text>ba mi 'dod de/ 'gro ba ni bde ba 'dod ces bya ba'i tha tshig go/ /gang khyed cag mi 'dod pa de gzhan dag la ma byed cig ces nga smra'o/ /rigs kyi bu 'di ni gang byang chub sems dpas rtag par rgyun du mngon par bsrung bar bya ba'i chos gcig go/ /rigs kyi bu</text></item>
<item><p>262b1</p><section>mdo sde</section><text>gang de bzhin gshegs pas mngon par rdzogs par sangs rgyas pa'i chos gcig po de gang yin zhes de skad zer ba ni rigs kyi bu gang de bzhin gshegs pas mngon par rdzogs par sangs rgyas pa'i chos gcig po de gang yang med do/ /rigs kyi bu gang la chos</text></item>
<item><p>262b2</p><section>mdo sde</section><text>gang yang rtogs pa med pa de de bzhin gshegs pas mngon par rdzogs par sangs rgyas pa'o/ /rigs kyi bu yang de bzhin gshegs pas chos thams cad ma skyes par thugs su chud do/ /de bzhin gshegs pas chos thams cad 'gags pa med par</text></item>
<item><p>262b3</p><section>mdo sde</section><text>thugs su chud do/ /rigs kyi bu yang de bzhin gshegs pas chos thams cad mtha' gnyis las grol bar thugs su chud do/ /rigs kyi bu de bzhin gshegs pas chos thams cad ma byung bar thugs su chud do/ /rigs kyi bu de bzhin gshegs pas las bdag</text></item>
<item><p>262b4</p><section>mdo sde</section><text>gir bya bar thugs su chud do/ /de bzhin gshegs pas chos thams cad rgyu dang rkyen las rag las par thugs su chud do/ /rigs kyi bu de bzhin gshegs pas rgyu dang rkyen ni glog dang 'dra bar thugs su chud do/ /de bzhin gshegs pas rgyu dang rkyen med pa las</text></item>
<item><p>262b5</p><section>mdo sde</section><text>skye ba med par thugs su chud do/ /de ltar de bzhin gshegs pas rnam par snang mdzad kyi snying po'i chos nyid thugs su chud do/ /ci'i phyir yongs su rtog pa dag rnam par snang mdzad kyi snying po zhes smra zhe na/ rigs kyi bu 'jig rten pa dang / 'jig rten las 'das</text></item>
<item><p>262b6</p><section>mdo sde</section><text>pa'i ye shes la sogs pa gang dag ci 'byung ba'i mngal de yin pa'i phyir ro/ /gang gi tshe ye shes de'i rang bzhin la yongs su rtog pa de'i tshe shes rab kyi pha rol tu phyin pa'i mngal du chud pa yin te/ de'i tshe rnam par snang mdzad kyi snying po zhes bya ba'i ming 'thob</text></item>
<item><p>262b7</p><section>mdo sde</section><text>bo/ /rigs kyi bu yang de bzhin gshegs pas chos thams cad sgyu ma dang smig rgyu dang 'dra bar thugs su chud do/ /de bzhin gshegs pas rang bzhin gyis rnam par grol ba'i rang gi chos nyid thugs su chud do/ /rnam par grol ba gang yin pa de rnam par snang</text></item>
<item><p>263a1</p><section>mdo sde</section><text>mdzad kyi snying po'i chos nyid do/ /rigs kyi bu yang de bzhin gshegs pas chos kyi sgo gcig thugs su chud de/ rigs kyi bu gang la 'gro ba med pa dang / 'ong ba med pa dang / rgyu med pa dang / rkyen med pa dang / 'chi 'pho med pa dang / skye</text></item>
<item><p>263a2</p><section>mdo sde</section><text>ba med pa dang / blang ba med pa dang / dor ba med pa dang / 'grib pa med pa dang / 'phel ba med pa dang / rigs kyi bu gang rang bzhin gyis rang bzhin med de/ gang la dper bya bar mi nus pa dang / gang yi ge dang nges pa'i tshig gis brjod par mi nus pa'i</text></item>
<item><p>263a3</p><section>mdo sde</section><text>chos kyi sgo gcig po de de bzhin gshegs pas thugs su chud do/ /bkod pa'i rgyal po bstan pa yi ge med pa'i za ma tog rnam par snang mdzad kyi snying po'i chos kyi rnam grangs 'di bshad pa na sa bcu la gnas pa'i byang chub sems dpa'i mig la rdul phra rab ji snyed snang</text></item>
<item><p>263a4</p><section>mdo sde</section><text>bar 'gyur ba de snyed kyi sems can rnams kyis bla na med pa yang dag par rdzogs pa'i byang chub tu sems bskyed do/ /de snyed gcig gis dgra bcom pa nyid mngon du byas so/ /de bas ches mang ba'i sems can dag sems can dmyal ba nas shi 'phos nas lha dang mir skyes</text></item>
<item><p>263a5</p><section>mdo sde</section><text>so/ /byang chub sems dpa' du ma ni sa thob par gyur to/ /byang chub sems dpa' du ma ni ting nge 'dzin brgya stong mngon du gyur to/ /mang du ci dgos te gtam 'di ni su la yang don med par ma gyur to/ /de nas bcom ldan 'das kyis tshe dang ldan pa sgra gcan zin</text></item>
<item><p>263a6</p><section>mdo sde</section><text>la bka' stsal pa/ sgra gcan zin khyod nga'i chos kyi tshul 'di gzung bar spro bar gyis shig /bcom ldan 'das kyis bka' stsal ma thag tu sangs rgyas kyi mthus 'khor de nas byang chub sems dpa' bye ba phrag dgu stan las langs te/ bcom ldan 'das la 'di skad</text></item>
<item><p>263a7</p><section>mdo sde</section><text>ces gsol to/ /bcom ldan 'das de bzhin gshegs pa'i chos kyi tshul 'di bdag cag gis gzung bar bgyi'o/ /slad ma'i tshe slad ma'i dus na byang chub sems dpa'i snod du 'tshal bar bgyis la/ 'jig rten gyi khams mi mjed du yang dag par bshad par</text></item>
<item><p>263b1</p><section>mdo sde</section><text>bgyi'o/ /rgyal po chen po bzhis bcom ldan 'das la 'di skad ces gsol to/ /bcom ldan 'das bdag cag gis gang dag 'di lta bu'i chos kyi snod du gyur pa 'byung bar 'gyur ba'i byang chub sems dpa' de dag gi bsam pa thams cad yongs su rdzogs par</text></item>
<item><p>263b2</p><section>mdo sde</section><text>bgyi'o/ /de nas bcom ldan 'das kyis thams cad dang ldan pa'i 'khor de la gzigs nas bka' stsal pa/ grogs po dag shin tu rgyas pa bsdus pa'i yi ge med pa'i za ma tog rnam par snang mdzad kyi snying po'i chos kyi rnam grangs 'di nyan pa de dag ni dge ba'i rtsa ba</text></item>
<item><p>263b3</p><section>mdo sde</section><text>chung ngu dang ldan par mi 'gyur ro/ /de ci'i phyir zhe na/ nga la skyes bu dam pa de dag gis bkur stir byas/ bla mar byas/ btsun par byas pa'i phyir ro/ /rigs kyi bu de dag ni nga'i byang chub phrag pa la thogs par 'gyur ro/ /de dag gi spobs pa phun sum tshogs</text></item>
<item><p>263b4</p><section>mdo sde</section><text>pa rgyun mi 'chad par 'gyur ro/ /de dag gi sangs rgyas kyi zhing shin tu yongs su dag par 'gyur ro/ /'chi ba'i dus kyi tshe na yang de bzhin gshegs pa 'od dpag med nyan thos kyi dge 'dun gyis yongs su bskor cing byang chub sems dpa'i tshogs kyis mdun gyis bltas</text></item>
<item><p>263b5</p><section>mdo sde</section><text>nas mdun na bzhugs par gyur te mthong bar 'gyur ro/ /nga yang byang chub sems dpa' 'di dag nyid dang thabs cig tu ri'i rgyal po bya rgod kyi phung po la gnas par mthong bar 'gyur ro/ /rigs kyi bu de dag gi chos kyi mdzod mi zad par 'gyur ro/ /de dag tshe rabs dran</text></item>
<item><p>263b6</p><section>mdo sde</section><text>par 'gyur ro/ /ngan song rnams su skye bar mi 'gyur ro/ /rigs kyi bu nga ni 'jig rten thams cad dang mi 'thun pa'i tshig 'di smra ste/ rigs kyi bu dag gal te mtshams med pa lnga byed par 'gyur la/ chos kyi rnam grangs 'di lus la btags sam/ yi ger</text></item>
<item><p>263b7</p><section>mdo sde</section><text>'dri 'am/ klog gam/ kun chub par byed na de ni ngan song ngan 'gro log par ltung bar 'gro bar ngas ma mthong ngo / /byang chub sems dpa' de sangs rgyas thams cad kyis dbang bskur zhing mig lnga thob par 'gyur ro/ /dbang po nyams par mi 'gyur ro/ /sangs</text></item>
<item><p>264a1</p><section>mdo sde</section><text>rgyas thams cad kyis yongs su bzung ngo / /byang chub sems dpa' thams cad kyis yongs su bzung ngo / /de'i las tshad med pa rnam par dag par 'gyur ro/ /rigs kyi bu tshig 'di ni tha mar smra ste/ de mngon par rdzogs par sangs rgyas</text></item>
<item><p>264a2</p><section>mdo sde</section><text>par ngas mthong ngo / /bcom ldan 'das kyis de skad ces bka' stsal nas/ khyad par sems la sogs pa byang chub sems dpa' rnams dang / brgya byin la sogs pa lha'i bu rnams dang / rgyal po chen po bzhi dang / lha dang / mi dang / lha ma yin dang /</text></item>
<item><p>264a3</p><section>mdo sde</section><text>dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa yi ge med pa'i za ma tog rnam par snang mdzad kyi snying po zhes bya ba theg pa chen po'i mdo rdzogs so// //rgya gar gyi mkhan po</text></item>
<item><p>264a4</p><section>mdo sde</section><text>dzi na mi tra dang / dA na shI la dang / mu ni barma dang / zhu chen gyi lots+tsha ba ban de ye shes sdes zhus nas gtan la phab pa// @##/ /rgya gar skad du/ Ar+ya A kA sha gar+b+ha nA ma ma hA yA na sU tra/</text></item>
<item><p>264a5</p><section>mdo sde</section><text>bod skad du/ 'phags pa nam mkha'i snying po zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das ri kha la ti ka na gnas thub pa'i drang srong rnams</text></item>
<item><p>264a6</p><section>mdo sde</section><text>kyi gnas na/ nyan thos chen po bgrang ba las 'das pa'i dge slong gi dge 'dun chen po dang thabs cig go/ /'di lta ste/ byang chub sems dpa' sems dpa' chen po gang gA'i klung gi bye ma snyed dpag tu med/ grangs med pa'i byang chub sems dpa'i dge 'dun</text></item>
<item><p>264a7</p><section>mdo sde</section><text>chen po dang yang thabs cig tu bzhugs te/ de bzhin gshegs pa'i dpal gyi dam tshig lung bstan pa'i mthar phyin ma thag tu yang de'i tshe na nub phyogs na brgya byin thogs pa'i nor bu rin po che 'bum phrag du mas bskor cing mdun du bdar ba'i yid bzhin gyi nor bu</text></item>
<item><p>264b1</p><section>mdo sde</section><text>rin po che snang ste/ yang nor bu rin po che de'i 'od kyis stong gsum gyi stong chen po'i 'jig rten gyi khams 'di na gzugs su snang ba thams cad ma lus par mi snang bar gyur te/ de bzhin gshegs pa ma gtogs par gang lha dang / mi rnams dang / nyan thos rnams dang /</text></item>
<item><p>264b2</p><section>mdo sde</section><text>gang byang chub sems dpa' rnams dang / gang sa dang / chu dang / me dang / rlung rnams kyi gzugs su snang ba'i 'byung ba chen po ji snyed pa'i 'byung ba chen po snang ba de dag thams cad ma lus par spangs par gyur cing nor bu rin po che snang ngo / /lhag ma dag kyang mtha'</text></item>
<item><p>264b3</p><section>mdo sde</section><text>yas mu med pa brjod du med pa nam mkha' bzhin du snang ngo / /bcom ldan 'das kyang shin tu lham me/ lhan ne/ lhang nger gyur to/ /sems can gang dag der 'dus pa de dag kyang bdag kyang mi mthong ngo / /gcig gis gcig kyang mi mthong ngo / /de dag la</text></item>
<item><p>264b4</p><section>mdo sde</section><text>'byung ba chen po'i gzugs su snang ba thams cad 'gags nas yang mig tu snang bar ma gyur to/ /bdag bdag gi lus kyi gzugs dang / mtshan dang / dbyibs dang / rig pa yang mi dmigs par gyur te/ gang dang gang gis brtags pa de dang de dag stong par</text></item>
<item><p>264b5</p><section>mdo sde</section><text>mthong ngo / /nyi ma dang zla ba'i dkyil 'khor yang mi mthong / skar ma'i gzugs dang / sa'i khams dang / chu'i khams dang / me'i khams dang / rlung gi khams kyang mig lam du snang bar ma gyur to/ /sgra dag kyang rna lam du grag par ma gyur to/ /dri dag</text></item>
<item><p>264b6</p><section>mdo sde</section><text>kyang sna la bro bar ma gyur to/ /sems dang sems las byung ba rnams la yang ngar 'dzin pa dang / nga yir 'dzin pa dang / skye mched drug gi 'du shes mi 'byung bar gyur to/ /yang 'byung ba chen po dag kyang mi dmigs par gyur te/ phyogs gang dang gang du brtags</text></item>
<item><p>264b7</p><section>mdo sde</section><text>pa de dang / de'i phyogs thams cad du de bzhin gshegs pa'i sku mtshan dang / kha dog dang / dbyibs dang / gzugs su mthong bar gyur to/ /rgyang ma nas kyang brgya byin thogs pa'i nor bu rin po ches bskor ba'i yid bzhin gyi nor bu rin po che snang ba las gzhan</text></item>
<item><p>265a1</p><section>mdo sde</section><text>kyang mi snang bar gyur to/ /gang de na byang chub sems dpa' sa bcu la gnas pa dpa' bar 'gro ba'i ting nge 'dzin thob pa/ skye ba gcig gis thogs pa/ srid pa tha ma pa de dag gis ltas de mthong nas 'jigs par mi byed/ dngangs par mi</text></item>
<item><p>265a2</p><section>mdo sde</section><text>byed/ skrag par mi byed de/ chos thams cad rang bzhin gyis yang dag pa'i mtha' dang / de bzhin nyid dang / stong pa nyid dang ldan par rtogs pas de'i phyir de dag 'jigs par mi byed/ dngangs par mi byed/ skrag par mi byed do/ /gang lhag ma byang chub sems</text></item>
<item><p>265a3</p><section>mdo sde</section><text>dpa' sems dpa' chen po dag dang / nyan thos dag dang / lha dag dang / klu dag dang / gnod sbyin dag dang / dri za dag dang / lha ma yin dag dang / nam mkha' lding dag dang / mi 'am ci dag dang / lto 'phye chen po dag dang / grul bum dang /</text></item>
<item><p>265a4</p><section>mdo sde</section><text>dang / sha za dang / srul po dang / lus srul po dang / mi dang mi ma yin pa 'dus pa de dag ma lus par 'jigs par gyur/ dngangs par gyur/ skyo bar gyur nas/ tshu rol dang pha rol la rmongs shing sems 'khrugs nas de dag gcig gis gcig kyang</text></item>
<item><p>265a5</p><section>mdo sde</section><text>mi mthong / de na 'di ci zhig /'di ji lta bu zhig /'di ci'i rang bzhin zhes dri ba yang gang yang mi snang ngo / /yang de'i tshe na byang chub sems dpa' sems dpa' chen po tshangs pa'i gzer bu chen po zhes bya bas bcom ldan 'das ga la ba de logs su thal mo</text></item>
<item><p>265a6</p><section>mdo sde</section><text>sbyar ba btud de gsol pa/ chos kun gyi ni rang bzhin la/ /gang zag gang dag ma 'tshal ba/ /gzugs phung la ni gnas gyur nas/ /dbang po drug la rmongs par gyur/ /phung po gcig ni mi mthong zhing / /gzugs kyi phung la rtog bgyid de/ /</text></item>
<item><p>265a7</p><section>mdo sde</section><text>'di la gang zag kha cig ni/ /sangs rgyas chos la the tshom 'tshal/ /bcom ldan 'das kyis 'di dag la/ /chos kyi de bzhin mtshan nyid gsungs/ /de dag tshu rol pha rol la/ /bzod pa'i nam mkha'i mtshan 'tshal to/ /'di ni mnyam bzhag dpa' ba</text></item>
<item><p>265b1</p><section>mdo sde</section><text>ste/ /brjod du med pa'i gnas lags so/ /yid bzhin nor bu rin chen che/ /spyi bo la ni mchis par gda'/ /nor bu rin chen brgya byin thogs/ /gang dag la ni rgyang nas gda'/ /sems can de dag skal ba che/ /dpa' 'gro'i pha rol shin tu phyin/ /</text></item>
<item><p>265b2</p><section>mdo sde</section><text>ston pa lta bar mchis pa rnams/ /de dag thams cad shes rab che/ /de ring 'dir ni zab mo'i gtam/ /mchi bar 'gyur ba gdon mi 'tshal/ /bcom ldan gang dag 'dir phyin pa'i/ /sems can dag la dbugs dbyung mdzod/ /sems can yongs</text></item>
<item><p>265b3</p><section>mdo sde</section><text>smin bgyi slad du/ /'di ni dpa' bo'i spyod yul lags/ /bcom ldan 'das kyis bka' stsal pa/ /ji skad smras pa de bzhin te/ /gang na kun gzhi thos gyur cing / /shes rab kyis ni sems can gnas/ /de ni ting 'dzin spyod yul lo/ /de ni nam</text></item>
<item><p>265b4</p><section>mdo sde</section><text>mkha'i snying po yi/ /byang chub sems dpa'i spyod yul te/ /snang ba med cing spros med pa'i/ /ting nge 'dzin ni de yis bstan/ /lta ba gnyis la gang chags pa/ /phyi phyir zhing ni rmongs par 'gyur/ /rtag dang chad la chags pa ni/ /pha rol tshu rol shin</text></item>
<item><p>265b5</p><section>mdo sde</section><text>tu rmongs/ /lta ba gnyis po 'di dag las/ /rab tu grol bar su 'dod pa/ /brjod du med pa bsgom par gyis/ /de ni myur du sa 'thob 'gyur/ /kye grogs po dag gzhan yang byang chub sems dpa' sems dpa' chen po las thog ma pa la de nyid brjod du yod pa'i</text></item>
<item><p>265b6</p><section>mdo sde</section><text>'du shes kyi tshul gyis dmigs pa dang bcas pa'i pha rol tu phyin pa drug brjod par bya ste/ 'di lta ste/ ci nas kyang 'byung ba chen po rnams kyi rang bzhin skye zhing 'jig pa shes par byas nas/ de'i 'og tu gzod chos thams cad brjod du med pa'i ngo bo nyid mi skye mi</text></item>
<item><p>265b7</p><section>mdo sde</section><text>'gag pa/ mi dmigs pa cung zad kyang med pa'i 'du byed thams cad bsgom par bya ste/ ci nas kyang rtag pa dang chad pa spangs par 'gyur ba dang / mi 'jigs/ mi dngangs/ mi skrag par 'gyur ba dang / chos thams cad la chags par dmigs pa'i sems</text></item>
<item><p>266a1</p><section>mdo sde</section><text>su ma gyur par byas na de myur du pha rol tu phyin pa drug yongs su rdzogs shing / phyin cad kyang chad pa dang rtag pa la mi gnas par 'gyur ro zhes bcom ldan 'das kyis bka' stsal nas/ 'khor der lhags pa thams cad kyang sngon gzugs kyi snang</text></item>
<item><p>266a2</p><section>mdo sde</section><text>ba ji ltar mthong ba dang / thos pa dang / rtogs pa dang / shes pa de bzhin du 'khor der mthong bar gyur to/ /de nas bcom ldan 'das kyis phyag g.yas pa brkyang ste 'di skad ces bka' stsal to/ /nam mkha'i snying po zhes bya ba'i byang chub sems dpa' sems dpa'</text></item>
<item><p>266a3</p><section>mdo sde</section><text>chen po ting nge 'dzin rgya mtsho dang mtshungs pa/ byang chub sems dpa' bslab pa ri rab dang mtshungs pa/ ye shes nam mkha' dang mtshungs pa/ brtson 'grus rlung dang mtshungs pa/ bzod pa rdo rje dang mtshungs pa/ byang chub sems dpa' thams cad</text></item>
<item><p>266a4</p><section>mdo sde</section><text>kyi ni rgyal mtshan gyi mchog lta bu mya ngan las 'da' ba'i gnas su 'gro ba rnams kyi ni ded dpon lta bu/ dge ba'i rtsa ba thams cad kyi ni gter lta bu/ sdug bsngal ba thams cad kyi ni bum pa bzang po lta bu/ mun par bcug pa rnams kyi ni nyi ma lta bu/ lam stor ba</text></item>
<item><p>266a5</p><section>mdo sde</section><text>rnams kyi ni zla ba lta bu/ 'jigs pa rnams kyi ni ri rab lta bu/ nyon mongs pa'i nad kyis yongs su gdungs pa rnams kyi ni sman bcud kyis len pa lta bu/ dge ba'i rtsa ba chad de lhung ba rnams kyi ni 'khar ba lta bu/ phreng bas 'tsho ba rnams kyi ni me tog lta bu/ sdom</text></item>
<item><p>266a6</p><section>mdo sde</section><text>pa spyod pa rnams kyi ni me long lta bu/ ngo tsha shes pa dang khrel yod pa rnams kyi ni gos lta bu/ mya ngan las 'da' bar 'gro ba rnams kyi ni stegs lta bu/ pha rol du 'gro ba rnams kyi ni gru lta bu/ mtho ris su 'gro ba rnams kyi ni them skas lta bu/ tshig ngan pa dang</text></item>
<item><p>266a7</p><section>mdo sde</section><text>skur pas gdungs pa rnams kyi ni gdugs lta bu/ pha rol gyi rgol ba rnams kyi ni seng ge lta bu/ char pa rnams kyi ni chu lta bu/ bdud kyi dgra rnams kyi ni go cha lta bu/ bslab pa 'khrul pa rnams kyi ni mig 'byed pa lta bu/ dge ba'i rtsa ba'i lo tog thams cad kyi</text></item>
<item><p>266b1</p><section>mdo sde</section><text>ni sa lta bu/ nad pa rnams kyi ni sman pa lta bu/ bkres pa rnams kyi ni 'bru lta bu/ skom pa rnams kyi ni chu shel lta bu/ ngal ba rnams kyi ni mal lta bu/ ting nge 'dzin dang ldan pa rnams kyi ni me shel lta bu/ byang chub kyi lam du zhugs pa rnams kyi ni shing rta lta bu/ skyed</text></item>
<item><p>266b2</p><section>mdo sde</section><text>mos tshal na rtse ba rnams kyi ni rdzing bu lta bu/ byang chub kyi phyogs la brtson pa rnams kyi ni phreng ba lta bu de tshur 'ong ste/ rigs kyi bu de pha rol tu phyin pa rnams kyi ni 'bras bu lta bu/ rigs kyi bu de sa bcu dang ldan pa rnams kyi ni nor bu yid bzhin lta bu/ rigs kyi bu de</text></item>
<item><p>266b3</p><section>mdo sde</section><text>dpa' bar 'gro ba'i ting nge 'dzin dang ldan pa rnams kyi ni shing yongs 'du dang 'dra ba/ gcod pa'i phyir lta ba ngan pa'i sbyor ba thams cad kyi ni mtshon lta bu/ 'joms pa'i phyir bag chags kyi mtshams sbyor ba'i nyon mongs pa thams cad kyi ni rdo rje lta bu/ bdud rnams kyis</text></item>
<item><p>266b4</p><section>mdo sde</section><text>ni thub par dka' ba/ thabs dang ldan pa rnams la ni tshes grangs/ ye shes kyi ni 'byed pa/ sangs rgyas kyi chos thams cad kyi ni gnas/ rang rgyal ba rnams kyi ni phreng ba dang mtshungs pa/ nyan thos thams cad kyi ni gos dang mtshungs pa/ lha rnams kyi ni mig lta bu/</text></item>
<item><p>266b5</p><section>mdo sde</section><text>mi rnams kyi ni lam lta bu/ dud 'gro'i skye gnas su skyes pa rnams kyi ni skyabs/ rnams kyi ni rten/ sems can dmyal ba pa rnams kyi ni mgon/ sbyin gnas kyi sems can thams cad kyi ni snod du gyur pa/ byang chub sems dpa' thams cad kyi ni shing rta lta bu/ rigs</text></item>
<item><p>266b6</p><section>mdo sde</section><text>kyi bu de dus gsum du gshegs pa'i de bzhin gshegs pa dgra bcom pa yang dag par rdzogs pa'i sangs rgyas thams cad kyi ni blon po lta bu/ chos kyi grong khyer gyi ni sgo srungs yin te/ rigs kyi bu de sangs rgyas kyi chos ma 'dres pa bco brgyad kyi bar gyis ni brgyan</text></item>
<item><p>266b7</p><section>mdo sde</section><text>pa thams cad rdzogs pa'i sangs rgyas kyi ye shes dang ni ldan/ rigs kyi bu de de bzhin gshegs pa ma gtogs par sems can thams cad kyis mchod pa'i dam pa thams cad kyis mchod par bya ba yin gyis/ da khyed 'dir lhags pa thams cad kyis bsu bar gyis</text></item>
<item><p>267a1</p><section>mdo sde</section><text>shig /mchod pa dang bkur sti thams cad kyis de la ci nus par rin po che'i gdugs dang / rgyal mtshan dang / ba dan dang / me tog dang / spos dang / phreng ba dang / byug pa dang / lha'i gos dang / rgyan dang / snod sna tshogs kyis bkur</text></item>
<item><p>267a2</p><section>mdo sde</section><text>stir gyis shig /rim gror gyis shig /bsti stang gyis shig /mchod par gyis shig /lam byi dor gyis shig /brgyan par gyis shig /bstod pa sna tshogs kyis bstod par gyis shig /khyed thams cad kyang de lta bu'i yon tan thob pa dang / snod du gyur</text></item>
<item><p>267a3</p><section>mdo sde</section><text>par ring por mi thogs par 'gyur ro/ /de nas 'khor lhags pa ma lus pa mtha' dag stan las langs nas byang chub sems dpa' sems dpa' chen po nam mkha'i snying po phyogs gang logs na snang ba'i phyogs de logs su mngon du phyogs nas thal mo sbyar te/ snying</text></item>
<item><p>267a4</p><section>mdo sde</section><text>ni rab tu dga'/ bzhin ni rab tu 'dzum/ mig kyang rab tu dang bas lta zhing 'dug par gyur pa dang / 'khor de na byang chub sems dpa' sems dpa' chen po dang / nyan thos chen po dang / lha'i dbang po dang / klu'i dbang po dang / gnod sbyin gyi dbang po dang /</text></item>
<item><p>267a5</p><section>mdo sde</section><text>dri za'i dbang po dang / lha ma yin gyi dbang po dang / nam mkha' lding gi dbang po dang / mi 'am ci'i dbang po dang / lto 'phye chen po'i dbang po dang / drang srong mngon par shes pa lnga dang ldan pa de dag thams cad 'di snyam du sems par gyur te/ bdag cag</text></item>
<item><p>267a6</p><section>mdo sde</section><text>gis rigs kyi bu 'di la bkod pa'i mchog ji lta bu zhig gis bkur sti bya snyam mo/ /de nas de'i tshe byang chub sems dpa' sems dpa' chen po nam mkha'i snying pos sangs rgyas kyi zhing mi mjed 'di thams cad ma lus par rin po che sna bdun las byas shing / ri</text></item>
<item><p>267a7</p><section>mdo sde</section><text>dang / 'brog dang / ri skam dang / phug dang / grog po dang / g.yang sa dang / rtswa dang / rtsig pa dang / bong ba dang / gseg ma dang / dri nga ba la sogs pa med la lag mthil lta bur mnyam par sprul to/ /des dpal dri za'i skad du brjod pa'i glu dbyangs</text></item>
<item><p>267b1</p><section>mdo sde</section><text>dang / shing thams cad kyang rin po che sna bdun las byas te/ dri zhim pa dang / 'dab ma dang / me tog dang / 'bras bur ldan par sprul to/ /shing ljon pa dang / rtswa dang / skam shing dang / 'dab ma sa la rten pa thams cad kyang rin po che sna bdun las byas</text></item>
<item><p>267b2</p><section>mdo sde</section><text>pa sprul to/ /mi mjed kyi 'jig rten gyi khams 'di thams cad na yang nad ni rab tu zhi/ sems can dmyal ba pa dang / dud 'gro'i skye gnas pa dang / gshin rje'i 'jig rten pa rnams kyi sdug bsngal thams cad kyang rab tu zhi/ sems can dag gis kyang</text></item>
<item><p>267b3</p><section>mdo sde</section><text>zas dang / skom dang / gos dang / chos gos dang / rgyan dag thob par gyur to/ /de'i tshe gang dag mi mjed kyi 'jig rten gyi khams su gtogs pa'i sems can de dag thams cad kyang bsam pa yongs su rdzogs par gyur te/ gzugs bzang ba/ mdzes</text></item>
<item><p>267b4</p><section>mdo sde</section><text>pa blta na sdug pa/ kha dog bzang po rgyas pa mchog dang ldan zhing yan lag thams cad ni yongs su rdzogs/ rdul med pa rab rib dang bral ba'i snang ba'i dkyil 'khor gyi 'od kyis ni mdzes par byas/ nyon mongs pa rnams dang ni bral/ sems ni rab tu zhi/ dge</text></item>
<item><p>267b5</p><section>mdo sde</section><text>ba thams cad la ni sems mos/ dkon mchog gsum la ni sems rab tu dad par gyur nas 'khor der lhags pa'i sems can re re'i lag pa gnyis ka na yang nor bu rin po che thogs par mthong bar sprul nas nor bu rin po che de re re las kyang so so dang 'tsham pa'i 'od</text></item>
<item><p>267b6</p><section>mdo sde</section><text>zer gyi snang ba byung bar gyur te/ mi mjed kyi 'jig rten gyi khams 'di thams cad ma lus par snang ba chen po des khyab par gyur to/ /nor bu rin po che de dag las kyang rol mo'i sgra sna tshogs byung bar gyur to/ /nor bu rin po che sna tshogs kyi char yang mngon par bab</text></item>
<item><p>267b7</p><section>mdo sde</section><text>par gyur to/ /gos bzang po sna tshogs kyi char dang / rgyan sna tshogs kyi char dang / me tog sna tshogs kyi char dang / spos sna tshogs kyi char dang / phreng ba sna tshogs kyi char dang / gdugs sna tshogs kyi char dang / snod sna tshogs kyi char dang / 'bras bu sna</text></item>
<item><p>268a1</p><section>mdo sde</section><text>tshogs kyi char yang bab par gyur to/ /lha'i gos dang / chos gos dang / gser gyi skud pa dang / mu tig gi se mo do dang / me tog pad ma dang / ud pa la dang / ku mu da dang / pad ma dkar po dang / u ra ga sa la dang / tsan dan sbrul gyi snying</text></item>
<item><p>268a2</p><section>mdo sde</section><text>po dang / shing ta ma la'i 'dab ma dang / tsan dan sa mchog pa'i bye mas lam der bkram par mngon par sprul to/ /lam de'i g.yas g.yon gnyi gar rnam par rgyal byed kyi khang pa dang 'dra ba/ rin po che sna bdun gyi khang mngon par sprul te/ khang pa de na</text></item>
<item><p>268a3</p><section>mdo sde</section><text>'dod pa'i dbang phyug gi chung ma dam pa dang / slas dang 'dra ba dang / yan lag lnga dang ldan pa'i sil snyan sgrogs shing rtse dga' zhing dga' dgur spyod pa de 'dra ba dag der sprul to/ /bcom ldan 'das kyi dbu'i steng gi nam mkha' la lha'i nor bu rin po che las byas</text></item>
<item><p>268a4</p><section>mdo sde</section><text>pa'i tshangs pa chen po'i gdugs lta bu'i dpag tshad brgya tsam la rin po che'i dra ba'i skud pa dang / mu tig gi rgyan phreng gis legs par brgyan pa mngon par sprul te/ rgyan de dag las kyang lha las 'das pa'i sil snyan yan lag lnga dang ldan pa'i glu'i dbyangs kyi sgra</text></item>
<item><p>268a5</p><section>mdo sde</section><text>'byung ngo / /rtswa dang / shing dang / 'dab ma dang / me tog dang / 'bras bu la sogs pa gang ci yang rung ste sa la rten pa de dag thams cad las kyang lha las 'das pa'i yan lag lnga dang ldan pa'i sil snyan las bstod pa'i sgra 'byung bar grag ste/ sgra de gang gi</text></item>
<item><p>268a6</p><section>mdo sde</section><text>rnar thos pa'i sems can de dag bla na med pa yang dag par rdzogs pa'i byang chub las phyir mi ldog par gyur to/ /de nas 'khor de dag thams cad kyis byang chub sems dpa' sems dpa' chen po nam mkha'i snying po'i bkod pa chen po de mthong ste/ shin tu ngo mtshar dang</text></item>
<item><p>268a7</p><section>mdo sde</section><text>rmad du byung ba'i chos thob nas de dag 'di snyam du sems te/ bcom ldan 'das kyi spyan sngar skyes bu dam pa de'i stan ji lta bur bsham snyam mo/ /de nas de'i tshe bcom ldan 'das kyi spyan sngar rin po che las byas pa'i me tog pad ma sdong bu ni dngul/ lo ma ni gser/</text></item>
<item><p>268b1</p><section>mdo sde</section><text>snying po ni rin po che rdo'i snying po/ ze ba ni nor bu rin po che tshangs pa'i 'od zer las byas pa/ rgyar ni rgyang grags gcig tsam yod pa/ me tog pad ma'i ze ba'i stan rnam pa 'bum phrag du mas yongs su bskor cing mdun du bdar ba'i pad ma byung nas pad ma'i steng de</text></item>
<item><p>268b2</p><section>mdo sde</section><text>la byang chub sems dpa' sems dpa' chen po nam mkha'i snying po skyil mo krung bcas te 'dug par snang ngo / /de'i spyi bo la yang nor bu rin po che 'dug par snang ngo / /de bzhin du byang chub sems dpa' sems dpa' chen po nam mkha'i snying po'i g.yog byang chub sems</text></item>
<item><p>268b3</p><section>mdo sde</section><text>dpa' sems dpa' chen po dpa' bar 'gro ba'i ting nge 'dzin thob pa brgya byin thogs pa'i nor bu rin po ches brgyan pa 'bum phrag mang po rnams kyang rang rang gi pad ma'i ze ba'i stan la 'khod par snang ngo / /de nas de'i tshe byang chub sems dpa' sems dpa'</text></item>
<item><p>268b4</p><section>mdo sde</section><text>chen po byams pas byang chub sems dpa' sems dpa' chen po sman gyi rgyal po la 'di skad ces smras so/ /byang chub sems dpa' grags chen rnams/ /gang dag sngon du 'ongs pa ni/ /gus dang ldan pas phyag byas te/ /phyi nas stan la 'dug byed na/ /skyes bu</text></item>
<item><p>268b5</p><section>mdo sde</section><text>dam pa 'di 'ongs na/ /bkod chen dag kyang bstan gyur na/ /ston la phyag kyang ma btsal bar/ /stan la 'dug pa lta bur snang / /sman gyi rgyal pos smras pa/ skyes bu dam pa 'di nyid ni/ /sangs rgyas chos la rab gnas mthong / /rtog pa kun la mi</text></item>
<item><p>268b6</p><section>mdo sde</section><text>gnas pas/ /sems can du ni mi mthong ngo / /byang chub sems dpa' byams pas smras pa/ yang dag mtha' la gnas pa'i phyir/ /de ltar sems can mi mthong na/ /bkod pa che 'di ci phyir bstan/ /the tsom gyur pa bshad par mdzod/ /sman</text></item>
<item><p>268b7</p><section>mdo sde</section><text>gyi rgyal pos smras pa/ kun tu rtog pa'i spyod yul can/ /byis pas don dam mi shes te/ /sems can yongs smin bya ba'i phyir/ /'di ni dpa' bo'i thabs yin no/ /don dam gyis ni sdug bsngal ba/ /de dag rab tu dgrol ba'i phyir/ /mkhas</text></item>
<item><p>269a1</p><section>mdo sde</section><text>pas kun rdzob bden pa yis/ /'di 'dra ba yi bkod pa bstan/ /de nas bcom ldan 'das kyis byang chub sems dpa' sems dpa' chen po sman gyi rgyal po la legs so zhes bya ba byin te legs so legs so/ /skyes bu dam pa khyod kyis</text></item>
<item><p>269a2</p><section>mdo sde</section><text>ji skad smras pa de bzhin te/ byis pa so so'i skye bo sems can thams cad ji snyed pa de dag thams cad kyis kyang rgyun du zhugs pa gcig gi spyod yul dang / sbyor ba dang / rnam par grol ba mi shes so/ /yongs su brtag pa bzung na gal te sems can</text></item>
<item><p>269a3</p><section>mdo sde</section><text>thams cad rgyun du zhugs par gyur na yang de dag gis lan cig phyir 'ong ba gcig gi spyod yul dang / sbyor ba dang / rnam par grol ba mi shes so/ /de bzhin du lan cig phyir 'ong ba rnams kyis kyang phyir mi 'ong ba dang / phyir mi 'ong ba rnams kyis kyang</text></item>
<item><p>269a4</p><section>mdo sde</section><text>dgra bcom pa dang / dgra bcom pa rnams kyis kyang rang sangs rgyas kyi mi shes te/ gal te sems can thams cad bse ru lta bu'i rang sangs rgyas su gyur kyang de dag thams cad kyis byang chub sems dpa' mi skye ba'i chos la bzod pa thob pa gcig gi spyod</text></item>
<item><p>269a5</p><section>mdo sde</section><text>yul dang / rnam par grol ba dang / don dam pa la brtag pa dang / sems can yongs su smin par bya ba'i sbyor ba mi shes so/ /yongs su brtag pa bzung na gal te sems can thams cad mi skye ba'i chos la bzod pa thob par gyur kyang de dag gis byang</text></item>
<item><p>269a6</p><section>mdo sde</section><text>chub sems dpa' so so rig pa thob pa/ dpa' bar 'gro ba'i ting nge 'dzin thob pa gcig gi spyod yul dang / mos pa dang / don dam pa'i bden pa la brtag pa'i byin gyis brlabs mi shes so/ /rigs kyi bu byang chub sems dpa' sems dpa' chen po</text></item>
<item><p>269a7</p><section>mdo sde</section><text>nam mkha'i snying po 'di yang mi skye ba'i chos la bzod pa thob/ so sor rig pa thob/ dpa' bar 'gro ba'i ting nge 'dzin thob nas bskal pa dpag tu med pa las 'das te/ ji ltar da ltar nga'i 'dus pa chen po na 'khod pa'i sems can rnams kyi bsam pa dang / bag</text></item>
<item><p>269b1</p><section>mdo sde</section><text>la nyal shes nas ji ltar 'di na sems can kha cig bkod pa chen po 'di'i phyir 'ong zhing ting nge 'dzin dang / bkod pa chen po blta ba'i phyir 'dod chags dang bral ba'i sa la gnas par 'gyur ba dang / ji ltar rigs kyi bu de 'di nyid du mi snang bar gyur nas nub phyogs</text></item>
<item><p>269b2</p><section>mdo sde</section><text>nas 'dir 'ong zhing / nyan thos dang / rang sangs rgyas rnams dang thun mong ma yin pa/ mtha' yas pa'i nam mkha' mtha' yas skye mched kyi mngon par shes pa dang / ting nge 'dzin kyang bstan/ sems can thams cad kyang skyo bar byas nas de'i 'og tu sems can dpag</text></item>
<item><p>269b3</p><section>mdo sde</section><text>tu med pa yongs su smin par bya ba'i phyir kun rdzob kyi bden pas bsgrub pa'i bkod pa chen po yang bstan/ ting nge 'dzin gyi bkod pa chen po yang bstan pa bzhin no/ /gal te rigs kyi bu de don dam pa'i bden pa mi skye ba'i bkod pa ston du zin na lha dang bcas pa'i 'jig</text></item>
<item><p>269b4</p><section>mdo sde</section><text>rten rmongs par 'gyur/ bslad par 'gyur ro/ /byang chub sems dpa' sa brgyad pa la gnas pa'i bar du yang bslad par 'gyur bas 'di'i spyod yul dang / sbyor ba'i mtshan ma ston par mi nus te/ de ltar chos zab mo'i yon tan la gnas so/ /rigs kyi bu de ni thabs</text></item>
<item><p>269b5</p><section>mdo sde</section><text>shes pa la gnas so/ /sangs rgyas kyi chos rgya mtsho thams cad la gnas so/ /the tshom med do/ /ye shes gzhan la rag ma las pa la mkhas so/ /byang chub sems dpa' thams cad kyi rgyal mtshan gyi mchog rgyal po la 'os pa dang 'dra'o/ /rigs kyi bu</text></item>
<item><p>269b6</p><section>mdo sde</section><text>byang chub sems dpa' nam mkha'i snying po de ni sems can thams cad mtho ris dang thar par skye bar ston pa'o/ /sems can thams cad kyi sems kyi nyon mongs pa'i nad las yongs su thar bar byed pa'o/ /lus kyi dug 'byung ba chen po'i nad gso bar byed</text></item>
<item><p>269b7</p><section>mdo sde</section><text>pa'o/ /sems can gang dag lta ba ngan pas sdug bsngal bar gyur pa'i 'khor ba'i 'brog bslad nas mtho ris dang thar par gnas pa'i thabs mi shes pa de dag kyang gal te byang chub sems dpa' nam mkha'i snying po'i ming rjod par byed/ phyag 'tshal bar byed/ dri</text></item>
<item><p>270a1</p><section>mdo sde</section><text>'bul/ a ga ru'i bdug pas bdug par byed na/ rigs kyi bu de ni de dag gi bsam pa dang / bag la nyal ba dang / de dag gi nyon mongs pa dang ldan pa'i lta ba sems dang 'brel pa ci 'dra ba dang / sngon gyi dge ba'i rtsa ba</text></item>
<item><p>270a2</p><section>mdo sde</section><text>bskyed pa ci 'dra ba la yang rtog cing sems sbyong ba ji lta bur bya ba'i rigs pa dge ba'i rtsa ba sangs rgyas la bskyed pa'am/ chos la bskyed pa'am/ dge 'dun la bskyed pa'am/ bsod nams bya ba'i dngos po sbyin pa'i rang bzhin nam/ tshul khrims kyi rang</text></item>
<item><p>270a3</p><section>mdo sde</section><text>bzhin nam/ bsgom pa'i rang bzhin yang rung ste/ de dag thams cad rmi lam na yang rung / sad pa'i tshe yang rung ste/ de bzhin du thabs mkhas pas mngon sum du lam drang po'i thabs kyis ston te/ thabs des lta ba ngan pa dang / byed pa dang / smon lam</text></item>
<item><p>270a4</p><section>mdo sde</section><text>ngan pa'i bsam pa dang / skyabs ngan pa dang / ngan par 'jug pa'i sems las myur du thar bar byed do/ ci nas kyang de'i lus dang / ngag dang / yid kyi sbyor ba drang por 'gyur ba dang / smon lam drang po dang / dge ba'i bshes gnyen drang po dang / bstan</text></item>
<item><p>270a5</p><section>mdo sde</section><text>par 'gyur ba dang / myur du dri mi zhim pa dang / nyon mongs pa dang / sdig pa'i lta ba las yongs su thar bar 'gyur ba dang / de dag gi ngan song du 'gro ba'i sdig pa'i lam thams cad smon lam gyi dbang dang / legs par spyad pa'i las kyis myur du byang bar</text></item>
<item><p>270a6</p><section>mdo sde</section><text>'gyur ba dang / de dag myur du bdag gi sems la dbang thob par 'gyur ba dang / zab mo'i bzod pa la gnas par 'gyur ba'i thabs ston to/ /gang yang sems can lus la nad sna tshogs kyis gzir ba dang / gang yang sems g.yengs pa dang / gang dag</text></item>
<item><p>270a7</p><section>mdo sde</section><text>gi mig gi bar chad byas pa dang / lce bcings pa dang / gang dag gi yan lag gang yang rung ba zhig nyams par gyur na/ gal te de dag gi nad rab tu zhi bar bya ba dang / nad med pa thob par bya ba'i phyir snying thag pa nas/ byang chub sems dpa' sems dpa'</text></item>
<item><p>270b1</p><section>mdo sde</section><text>chen po nam mkha'i snying po'i ming nas rjod par byed cing a ga ru dang / rgya spos kyis bdugs nas/ skyes bu dam pa nam mkha'i snying po la phyag 'tshal nas/ rigs kyi bu de ni de dag gi rmi lam na bram ze'i gzugs kyis mdun du 'dug gam/ brgya byin gyi gzugs</text></item>
<item><p>270b2</p><section>mdo sde</section><text>sam/ dpal gyi gzugs sam/ dbyangs can gyi gzugs sam/ rgyal rigs kyi gzugs sam/ blon po'i gzugs sam/ dpa' bo'i gzugs sam/ sman pa'i gzugs sam/ pha'i gzugs sam/ ma'i gzugs sam/ khye'u'i gzugs</text></item>
<item><p>270b3</p><section>mdo sde</section><text>sam/ bu mo'i gzugs kyis rmi lam na nad pa'i mdun du 'dug ste de'i nad zhi bar bya ba'i phyir sman dang yo byad du gyur pa thams cad de bzhin du ston cing nad pa'i sbyor ba gcig gis nad thams cad zhi bar 'gyur ro/ /de bzhin du gang zhal ta dang / longs spyod 'dod pa</text></item>
<item><p>270b4</p><section>mdo sde</section><text>dang / gang kha ton dang / thos par 'dod pa dang / gang dben par 'dod pa dang / gang bsam gtan la bsam gtan byed pa dang / shes rab 'dod pa dang / gang yang grags par 'dod pa dang / gang bzo sbyong bar 'dod pa dang / gang dbang phyug 'dod pa dang /</text></item>
<item><p>270b5</p><section>mdo sde</section><text>gang gzugs 'dod pa dang / gang nor 'dod pa dang / gang dam pa 'dod pa dang / gang rigs 'dod pa dang / gang bu 'dod pa dang / gang g.yog 'dod pa dang / gang yon tan 'dod pa dang / gang sbyin pa 'dod pa dang / gang tshul khrims 'dod pa nas/ gang</text></item>
<item><p>270b6</p><section>mdo sde</section><text>shes rab kyi bar du 'dod pa dang / gang tshig 'jam po 'dod pa dang / gang sems can rnams dang 'thun par 'dod pa dang / gang sdig pa las thar bar bya bar 'dod pa dang / gang sbyin pa la gzhog par 'dod pa nas/ shes rab la gzhog pa'i bar du 'dod pa dang /</text></item>
<item><p>270b7</p><section>mdo sde</section><text>tshe ring bar 'dod pa dang / longs spyod 'dod pa dang mi 'bral bar 'dod pa dang / sems can ser sna can rnams gtong ba la gzhog par 'dod pa dang / tshul khrims 'chal pa dag tshul khrims la gzhog par 'dod pa dang / le lo can dag brtson 'grus la gzhog</text></item>
<item><p>271a1</p><section>mdo sde</section><text>par 'dod na/ de dag la rigs kyi bu 'di ni thabs ston par byed do/ /gang snying rje chen po dang ma bral zhing bdag la lta zhing sems can thams cad la btang snyoms su byed la/ bdag gis thabs gang gis sems can 'di dag bla na med</text></item>
<item><p>271a2</p><section>mdo sde</section><text>pa yang dag par rdzogs pa'i byang chub la sems bzhag pa dang / thabs mkhas pa la dgod pa dang / tshangs pa'i gnas bzhi nas snying rje chen po'i bar la dgod par bya snyam du sems pa des byang chub sems dpa' nam mkha'i snying po la phyag bya'o/ /dgon</text></item>
<item><p>271a3</p><section>mdo sde</section><text>pa'am/ dbye'am/ bla gab med par a ga ru dang / rgya spos dang / dus kyi rjes su 'brang bas bdug par bya'o/ /thal mo sbyar te phyogs mtshams kun tu yan lag lngas phyag 'tshal nas sngags kyi tshig 'di bzlas par bya'o/ /tad+ya thA/ su mri sha /</text></item>
<item><p>271a4</p><section>mdo sde</section><text>su mri sha /kA ru Ni ka/ tsa ra tsa ra/ bi tsa ra/ sa~M tsa ra/ kA ru Ni ka /mur mur/ be ga d+ha ri/ ma tsa me/ b+hu dza bA da/ ma hA kA ru Ni kA/ tsi na ta ma Ni pU rA ya/ kA ru Ni ka sarba sha mes+tha pA ya/ a dz+nyA d+hA ri/ s+phu gung s+phu gung / ru ti bi be ka gung driSh+Ti bi</text></item>
<item><p>271a5</p><section>mdo sde</section><text>be ka gung / pU ra ya kA ru Ni ka /pU rA yan tu ma ma/ a sha sarba pan tha tsa/ a sho ka ga ti swA hA/ sngags 'di lan du mar bzlas te nyal bar bya'o/ /rigs kyi bu de ni de la mi'i gzugs sam/ kyi gzugs sam/ bya'i gzugs sam/ bdag nyid du ston</text></item>
<item><p>271a6</p><section>mdo sde</section><text>pa'am/ de'i bsod nams kyi skal pa ji lta bu de 'dra ba'i gzugs sam/ tshig gis de la tshul gcig pa de 'dra ba'i thabs ston par byed de/ thabs gcig po des sems can khrag khrig brgya phrag stong du ma dag yongs su smin par byed nus so/ /gang theg pa</text></item>
<item><p>271a7</p><section>mdo sde</section><text>la mi gnas pa dang / gang nyan thos kyi theg pa la gnas pa dang / rang sangs rgyas kyi theg pa la gnas pa'i sems can dag des thang cig yud tsam dang ldan pa'i shes rab dang / thabs kyis kyang bla na med pa'i theg pa chen po la phyir mi ldog par gzhog</text></item>
<item><p>271b1</p><section>mdo sde</section><text>pa nas/ ting nge 'dzin dang / gzungs dang / bzod pa sna tshogs dang / sa bcu la gzhog pa'i bar du nus te/ de ltar byang chub sems dpa' sems dpa' chen po nam mkha'i snying po de ni thabs dang / ye shes dang / snying rje chen po bsam gyis mi khyab</text></item>
<item><p>271b2</p><section>mdo sde</section><text>pa dang ldan no/ /rigs kyi bu nam mkha'i tshad ni la las gzung nus kyi/ rigs kyi bu de'i thabs dang / ye shes dang / byams pa chen po dang / snying rje chen po dang / ting nge 'dzin gyi stobs bskyed pa dang / sems can yongs su smin par byed pa'i tshad gzung</text></item>
<item><p>271b3</p><section>mdo sde</section><text>bar ni mi nus te/ de ltar byang chub sems dpa' sems dpa' chen po nam mkha'i snying po de ni yon tan bsam gyis mi khyab pa dang ldan no/ /rigs kyi bu sems can gang g.yo med pa/ sgyu med pa/ yang dag pa'i nan tan dang ldan pa/ lta ba drang po dang ldan</text></item>
<item><p>271b4</p><section>mdo sde</section><text>pa/ gzhan mi smod pa/ bdag mi stod pa/ phrag dog dang ser sna spangs pa/ tshul 'chos pa med pa/ lhag pa'i bsam pa dang ldan pa de dag la ni rigs kyi bu 'di snying brtse bar byed de/ thabs dang / ye shes dang / brtson 'grus dang / rtul ba'i thabs</text></item>
<item><p>271b5</p><section>mdo sde</section><text>kyang ston cing sems can de thabs dang / ye shes dang / brtson 'grus dang / rtul ba des de 'dra ba'i sdug bsngal las yongs su thar ba dang / bla na med pa yang dag par rdzogs pa'i byang chub tu sems skye bar byed do/ /dge ba'i rtsa ba thams cad kyang byang chub tu</text></item>
<item><p>271b6</p><section>mdo sde</section><text>sngo bar byed de/ bla na med pa yang dag par rdzogs pa'i byang chub las kyang phyir mi ldog par 'gyur ro/ /mthu dang / brtson 'grus dang / rtul ba chen po des pha rol tu phyin pa drug yongs su rdzogs par bya ba'i phyir spro ba dang / rtul ba chen por 'gyur/ myur</text></item>
<item><p>271b7</p><section>mdo sde</section><text>du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ da ltar byang chub sems dpa' sems dpa' chen po nam mkha'i snying po de ni yon tan gyi chos dang rtul ba bsam gyis mi khyab pa dang ldan pa sems can thams</text></item>
<item><p>272a1</p><section>mdo sde</section><text>cad yongs su smin par byed pa'o/ /de nas bcom ldan 'das la byang chub sems dpa' byams pas 'di skad ces gsol to/ /bcom ldan 'das rigs kyi bu 'di ci'i slad du yan lag gi dam pa mgo bo la yid bzhin gyi nor bu rin po che 'chang</text></item>
<item><p>272a2</p><section>mdo sde</section><text>zhing de shin tu lham me/ lhang nger gda' la/ byang chub sems dpa' gzhan dag la de ltar ma lags/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po nam mkha'i snying po 'di ni snying rje chen po dang ldan pa/</text></item>
<item><p>272a3</p><section>mdo sde</section><text>sems can la phan pa'i phyir zhugs pa/ sdug bsngal chen po las thar bar byed pa ste/ sems can gang dag ltung ba'i rtsa ba byung ba/ ngan song du 'gro ba/ dge ba'i rtsa ba thams cad sprug par byed pa/ 'jig par byed pa'i sems can de dag la rigs kyi bu</text></item>
<item><p>272a4</p><section>mdo sde</section><text>'di ni sman du gyur pa'o/ /ma rig pa'i mun pa mun nag dang / lta ba ngan pa'i sdug bsngal bar gyur pa rnams la ni 'di nyi ma dang mtshungs pa'o/ /ltung ba'i rtsa ba 'chags su 'jug pa'o/ /de dag gi snying la the tshom yod pa dang 'bral bar byed pa'o/ /gang</text></item>
<item><p>272a5</p><section>mdo sde</section><text>dag gi snying gi snod chag par gyur pa/ ltung bar gyur pa phas pham pa'i sems can dge ba'i chos thams cad zhig par gyur pa/ ngan song du 'gro ba/ mgon med pa/ rten med pa/ mkhas pa thams cad kyis spangs pa rnams la ni rigs kyi bu 'di khar ba dang</text></item>
<item><p>272a6</p><section>mdo sde</section><text>mtshungs pa'o/ /lam ston pa'o/ /sdig pa thams cad dang / dri mi zhim pa thams cad ston par byed pa 'khru bar byed pa'o/ /'gro ba ngan pa'i lam las zlog par byed pa'o/ /shing rta dang mtshungs pa'o/ /mtho ris dang thar pa la 'jog par byed pa'o/ /</text></item>
<item><p>272a7</p><section>mdo sde</section><text>rigs kyi bu 'di ni sems can gang dag sems shin tu 'dod par 'jug pa dang / gang dag shin tu khro ba dang / gnod sems dang / gnong ba 'chab pa dang / ser snas sems 'khrugs par gyur pa dang / gang dag shin tu gti mug gis mun par song ba dang /</text></item>
<item><p>272b1</p><section>mdo sde</section><text>rgyu med par smra ba dang / 'jig rten pha rol gyis mi 'jigs par lta ba dang / gang dag nor sogs pas chog mi shes pa dang / gang dag mi dge ba'i chos bcu'i bar dang rtag tu shin tu ldan pa'i sems can de dag gi ngan song gi sgo gcod par byed pa nas</text></item>
<item><p>272b2</p><section>mdo sde</section><text>shing rta dang mtshungs pa'i bar du yin te/ sems can rnams mtho ris dang thar pa la gzhog par byed pa'o/ /de bas na de bzhin gshegs pa dgra bcom pa yang dag par rdzogs pa'i sangs rgyas rnams ma gtogs par rigs kyi bu 'di ni lha dang bcas pa'i 'jig</text></item>
<item><p>272b3</p><section>mdo sde</section><text>rten gyis mchod par bya ba yin no/ /byang chub sems dpa' byams pas gsol pa/ bcom ldan 'das ltung ba'i rtsa ba gang dang ldan na sems can rnams dge ba'i rtsa ba sprug par bgyid cing ngan song du mchi bar 'gyur ba dang / ltung ba'i dngos por 'gyur zhing lha</text></item>
<item><p>272b4</p><section>mdo sde</section><text>dang mi'i bde ba thams cad las phas pham pa de la rigs kyi bu 'di mtho ris dang thar pa'i bde bas tshim par bgyid pa'i ltung ba'i rtsa ba de dag gang lags/ bcom ldan 'das kyis bka' stsal pa/ rigs kyi bu rgyal rigs rgyal thabs spyi bo nas dbang bskur ba'i</text></item>
<item><p>272b5</p><section>mdo sde</section><text>ltung ba'i rtsa ba ni lnga ste/ ltung ba'i rtsa ba de dang ldan na rgyal rigs rgyal thabs spyi bo nas dbang bskur ba'i sngon gyi dge ba'i rtsa ba thams cad sprug par 'gyur/ ltung ba'i dngos por 'gyur/ lha dang mi'i bde ba thams cad las phas pham par 'gyur/ ngan song du 'gro</text></item>
<item><p>272b6</p><section>mdo sde</section><text>bar 'gyur ro/ /lnga gang zhe na/ rigs kyi bu rgyal rigs rgyal thabs spyi bo nas dbang bskur ba mchod rten gyi rdzas 'phrog par byed/ dge 'dun gyi'am/ phyogs bzhi'i dge 'dun la phul ba 'phrog par byed dam/ 'phrog tu 'jug par byed pa 'di ni ltung ba'i</text></item>
<item><p>272b7</p><section>mdo sde</section><text>rtsa ba dang po'o/ /gang yang chos spong bar byed de/ nyan thos kyi nges par 'byung ba bshad pa'am/ rang sangs rgyas kyi nges par 'byung ba bshad pa'am/ theg pa chen po'i nges par 'byung ba bshad pa spong bar byed/ 'gog par byed/ sbed par byed pa 'di</text></item>
<item><p>273a1</p><section>mdo sde</section><text>ni ltung ba'i rtsa ba gnyis pa'o/ /gang yang nga'i phyir skra dang kha spu bregs nas/ gos ngur smrig bgos pa bslab pa 'dzin kyang rung / bslab pa mi 'dzin kyang rung / tshul khrims 'chal kyang rung / tshul khrims dang ldan yang rung ste de'i gos ngur smrig</text></item>
<item><p>273a2</p><section>mdo sde</section><text>dag 'phrog cing khyim par byed dam/ lus la chad pas gcod par byed dam/ btson rar 'jug par byed/ srog dang 'bral bar byed pa 'di ni ltung ba'i rtsa ba gsum pa'o/ /yang rgyal rigs gang gis ched du bsams te ma'i srog gcod/ pha dang bcom ldan 'das kyi</text></item>
<item><p>273a3</p><section>mdo sde</section><text>nyan thos dgra bcom pa'i srog gcod par byed/ dge 'dun 'dus pa 'byed par byed/ ched du bsams nas de bzhin gshegs pa dgra bcom pa yang dag par rdzogs pa'i sangs rgyas la ngan sems kyis khrag 'byin par byed na/ mtshams med pa'i las lnga po</text></item>
<item><p>273a4</p><section>mdo sde</section><text>'di dag las las gang yang rung ba zhig 'byung bar byed pa 'di ni ltung ba'i rtsa ba bzhi pa'o/ /yang rgyal rigs gang rgyu med par smra bar 'gyur/ 'jig rten pha rol yal bar 'dor bar byed/ mi dge ba'i las kyi lam bcu blangs zhing 'jug par byed/ sems</text></item>
<item><p>273a5</p><section>mdo sde</section><text>can mang po gzhan dag kyang mi dge ba'i las kyi lam bcu yang dag par 'dzin du 'jug /'dul bar byed/ 'jug par byed/ 'jog par byed pa 'di ni ltung ba'i rtsa ba lnga pa ste/ rigs kyi bu gang yang rgyal rigs rgyal thabs spyi bo nas dbang bskur ba la</text></item>
<item><p>273a6</p><section>mdo sde</section><text>ltung ba'i rtsa ba 'di lnga las ltung ba'i rtsa ba gang yang rung ba zhig byung na/ rgyal rigs rgyal thabs spyi bo nas dbang bskur ba de sngon dge ba'i rtsa ba bskyed pa de thams cad sprugs par 'gyur/ ltung ba'i dngos por 'gyur zhing / lha dang mi'i bde ba thams cad las</text></item>
<item><p>273a7</p><section>mdo sde</section><text>phas pham par 'gyur/ ngan song du 'gro bar 'gyur te/ byang chub sems dpa' nam mkha'i snying po kla klo'i yul de lta bu gzhan dag tu skye zhing 'byung bar ston te/ la lar ni dge sbyong gi gzugs dang / cha lugs dang / spyod lam dang / la lar ni bram ze'i</text></item>
<item><p>273b1</p><section>mdo sde</section><text>gzugs dang / cha lugs dang / spyod lam ston to/ /gang dang gang gis bdag gi skye ba 'byung bar ston pa de dang de dag tu rgyal rigs de 'dra ba dag la chos 'chad par byed de/ sngon ma byung ba/ sngan chad ma byung ba/ thams cad mkhyen pa'i bshad pa zab mo zab pa'i</text></item>
<item><p>273b2</p><section>mdo sde</section><text>mdo sde dang / gzungs dang / bzod pa dang / sa dag 'chad par byed/ ston par byed de/ de'i phyir rgyal rigs rgyal thabs spyi bo nas dbang bskur ba de sngon gyi sdig pa mi dge ba'i las la ngo tsha bar byed/ dmod par byed/ 'chags par byed/ gtong bar</text></item>
<item><p>273b3</p><section>mdo sde</section><text>byed/ spong bar byed cing / de sbyin pa dang / dul ba dang / sdom pa dang / rtul ba'i spro ba chen po la gnas shing mtho ris la gzhol bar 'gyur ro/ /byams pa blon po'i ltung ba'i rtsa ba yang lnga ste/ lnga gang zhe na/ gang yang blon po mchod rten gyi rdzas</text></item>
<item><p>273b4</p><section>mdo sde</section><text>'phrog par byed dam/ phyogs bzhi'i dge 'dun gyi rdzas 'phrog par byed pa 'di ni ltung ba'i rtsa ba dang po'o/ /gang yang grong 'joms par byed pa dang / ljongs 'joms pa dang / grong khyer 'joms par byed pa 'di ni ltung ba'i rtsa ba gnyis pa'o/ /yang blon</text></item>
<item><p>273b5</p><section>mdo sde</section><text>po gang chos spong bar byed de/ nyan thos kyi nges par 'byung ba bshad pa'am/ rang sangs rgyas kyi nges par 'byung ba bshad pa'am/ thams cad mkhyen pa'i nges par 'byung ba bshad pa spong bar byed/ 'gog par byed/ sbed par byed pa 'di ni ltung ba'i rtsa ba</text></item>
<item><p>273b6</p><section>mdo sde</section><text>gsum pa'o/ /yang blon po gang bcom ldan 'das kyi phyir rab tu byung ba la gtse bar byed na/ bslab pa 'dzin kyang rung / mi 'dzin kyang rung / tshul khrims dang ldan yang rung / mi ldan yang rung ste/ de dag gi gos ngur smrig dag 'phrog par byed/ khyim par</text></item>
<item><p>273b7</p><section>mdo sde</section><text>byed dam/ lus la chad pas gcod dam/ btson rar 'jug par byed dam/ srog gcod par byed pa 'di ni blon po'i ltung ba'i rtsa ba bzhi pa'o/ /yang blon po gang mtshams med pa lnga las mtshams med pa gang yang rung ba'i las byed cing sogs pa 'di ni ltung</text></item>
<item><p>274a1</p><section>mdo sde</section><text>ba'i rtsa ba lnga pa ste/ rigs kyi bu blon po gang la ltung ba'i rtsa ba lnga po 'di dag las ltung ba'i rtsa ba gang yang rung ba zhig byung na/ blon po de sngon dge ba'i rtsa ba bskyed pa thams cad sprugs par 'gyur/ ltung ba'i dngos por 'gyur/ lha dang mi'i</text></item>
<item><p>274a2</p><section>mdo sde</section><text>bde ba thams cad las phas pham par 'gyur/ sems can dmyal ba la gzhol bar 'gyur te/ de dag gi don gyi phyir byang chub sems dpa' nam mkha'i snying po kla klo'i yul de lta bu gzhan dag tu gnas shing skye ba 'byung ba yang ston te/ la lar ni dge sbyong</text></item>
<item><p>274a3</p><section>mdo sde</section><text>gi gzugs dang / cha lugs dang / spyod lam gyis sems can rnams la chos 'chad/ la lar ni bu mo'i bar gyi gzugs kyis chos 'chad de/ gang dang gang dag tu skye bar 'byung bar ston pa de dang de dag tu yang blon po de dag la chos 'chad de sngon ma byung ba/</text></item>
<item><p>274a4</p><section>mdo sde</section><text>sngan chad ma byung ba/ thams cad mkhyen pas bshad pa/ zab mo zab pa'i mdo sde dang / gzungs dang / bzod pa dang / sa dag 'chad par byed/ ston par byed de/ de'i phyir blon po de sngon byas pa'i mi dge ba'i sdig pa'i las la ngo tsha bar byed/ smod par</text></item>
<item><p>274a5</p><section>mdo sde</section><text>byed/ las kyi sgrib pa de yang 'chags par byed/ gtong bar byed/ spong bar byed do/ /de sbyin pa dang / dul ba dang / sdom pa la rtul ba'i nan tan la gnas shing mtho ris la gzhol bar 'gyur ro/ /rigs kyi bu nyan thos rnams kyi ltung ba'i rtsa ba ni lnga'o/ /</text></item>
<item><p>274a6</p><section>mdo sde</section><text>lnga gang zhe na/ srog gcod pa dang / ma byin par len pa dang / mi tshangs par spyod pa dang / du smra ba dang / gang de bzhin gshegs pa'i sku 'joms shing khrag 'byin par byed pa ste/ lnga po de dag go/ /gang nga'i nyan thos ltung ba'i rtsa ba lnga po de dag las ltung ba'i</text></item>
<item><p>274a7</p><section>mdo sde</section><text>rtsa ba gang yang rung ba zhig byung na/ rtag tu ji ltar bshad pa bzhin du de dag gi don gyi phyir byang chub sems dpa' nam mkha'i snying po de lta bu'i yul gzhan dag tu skye ba 'byung bar ston cing la lar ni dge sbyong gi gzugs dang / cha lugs dang / spyod lam gyis 'chad</text></item>
<item><p>274b1</p><section>mdo sde</section><text>de/ snga ma bzhin gyi bar du mtho ris la gzhol bar 'gyur ro/ /theg pa chen po la yang dag par zhugs pa'i rigs kyi bu las dang po pa dag gi ltung ba'i rtsa ba ni brgyad de/ ltung ba'i rtsa ba de dag gis 'khrul par gyur pa theg pa chen po la yang dag par zhugs pa las</text></item>
<item><p>274b2</p><section>mdo sde</section><text>dang po pa dag ni sngon dge ba'i rtsa ba bskyed pa thams cad sprugs par 'gyur/ ltung ba'i dngos por 'gyur zhing lha dang / mi dang theg pa chen po'i bde ba las phas pham par 'gyur/ ngan song du 'gro bar 'gyur/ dge ba'i bshes gnyen dang bral zhing 'khor ba na yun ring</text></item>
<item><p>274b3</p><section>mdo sde</section><text>du gnas par 'gyur ro/ /brgyad gang zhe na/ sems can gang dag sngon ngan par spyad pa'i rgyus nyon mongs pa snyigs ma lnga dang ldan pa'i 'jig rten gyi khams 'dir skyes nas de dag dge ba'i rtsa ba chung ngu dang ldan pa las dge ba'i bshes gnyen la brten te/</text></item>
<item><p>274b4</p><section>mdo sde</section><text>theg pa chen po shin tu zab pa 'di nyan cing rigs kyi bu de dag blo chung ngu zin gyis kyang bla na med pa yang dag par rdzogs pa'i byang chub tu sems bskyed do/ /de dag gi nang nas byang chub sems dpa' las dang po pa de shin tu zab pa'i stong pa dang ldan pa'i mdo sde 'di nyan</text></item>
<item><p>274b5</p><section>mdo sde</section><text>par byed/ lung sbyin par byed/ klog par byed de/ de dag ji ltar thos pa dang / de dag ji ltar kun chub par byed pa de bzhin du sems can gzhan sngon gyi blo dang 'dra ba dag gi mdun du don dang bcas/ tshig 'bru dang bcas par rgya cher dran par byed/ ston par byed</text></item>
<item><p>274b6</p><section>mdo sde</section><text>pa dang / dka' ba ma byas pa'i byis pa so so'i skye bo de dag thos nas 'jigs par 'gyur/ dngangs par 'gyur/ skrag par 'gyur te/ skrag pas bla na med pa yang dag par rdzogs pa'i byang chub las ldog cing nyan thos kyi theg pa la sems smon par 'gyur</text></item>
<item><p>274b7</p><section>mdo sde</section><text>ba de ni byang chub sems dpa' las dang po pa'i ltung ba'i rtsa ba dang po ste/ rigs kyi bu ltung ba'i rtsa ba des dge ba'i rtsa ba sngon bskyed pa thams cad sprugs par 'gyur/ ltung ba'i dngos por 'gyur/ mtho ris dang thar pa'i bde ba las phas pham par 'gyur/</text></item>
<item><p>275a1</p><section>mdo sde</section><text>de'i byang chub kyi sems bslus shing ngan song du 'gro bar 'gyur ro/ /de bas na 'di lta ste/ dper na rgya mtsho chen po bags kyis gzhol ba de bzhin du byang chub sems dpa' sems can pha rol dang / gang zag pha rol gyi bsam pa dang / bag</text></item>
<item><p>275a2</p><section>mdo sde</section><text>la nyal thog mar shes par bya ste/ byang chub sems dpa' rnams kyi bsam pa ji lta ba bzhin du rim gyis chos bshad par bya'o/ /byang chub sems dpa' nam mkha'i snying po yang de dag gi phyir de lta bu'i yul gzhan dag tu skye zhing 'byung bar ston te/ de'i</text></item>
<item><p>275a3</p><section>mdo sde</section><text>phyir byang chub sems dpa' las dang po pa de lta bu'i ltung ba'i rtsa ba byung bar gyur la ngan song gis 'jigs skrag nas/ de dag gal te byang chub sems dpa' nam mkha'i snying po'i ming thos nas ltung ba de dag bshags pa'i phyir mthong bar 'dod na/ des tho rangs</text></item>
<item><p>275a4</p><section>mdo sde</section><text>kyi thun la a ga ru'am/ rgya spos sam/ bdug pas bdugs nas thal mo sbyar te byang chub sems dpa' nam mkha'i snying po'i ming brjod par bya'o/ /de'i skal ba ji lta ba bzhin du rigs kyi bu des sems can de mthong nas de ltar 'di lta bu'i gzugs su ston te/</text></item>
<item><p>275a5</p><section>mdo sde</section><text>la la'i mdun du ni tha mal par 'dug ste chos 'chad do/ /la la'i mdun du ni bram ze'i gzugs kyis/ la la'i mdun du ni bu mo'i gzugs kyi bar du 'dug ste/ byang chub sems dpa' las dang po pa de'i ltung ba'i rtsa ba ji ltar byung ba de dag 'chags su 'jug</text></item>
<item><p>275a6</p><section>mdo sde</section><text>go/ /bla na med pa theg pa chen po'i spyod pa zab pa thabs mkhas pa yang de la ston par byed do/ /ting nge 'dzin dang / bzod pa dang / gzungs dang / sa'i bar du yang 'jog par byed do/ /de'i phyir ngan song thams cad las yongs su thar cing bla na med pa yang</text></item>
<item><p>275a7</p><section>mdo sde</section><text>dag par rdzogs pa'i byang chub las kyang phyir mi ldog par 'gyur te/ de pha rol tu phyin pa drug la rdo rje bzhin du mthu che zhing rtul ba brtan par 'gyur/ myur du bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/ /gal te</text></item>
<item><p>275b1</p><section>mdo sde</section><text>des bdag nyid mdun du mngon sum du ma bstan na byang chub sems dpa' des skya rengs 'byung ba'i dus kyi tshe langs te/ skya rengs la gsol ba gdab par bya ste/ 'di skad du brjod par bya'o/ /skya rengs skya rengs thugs rje chen po dang ldan pa/ skya rengs khyod 'dzam bu'i</text></item>
<item><p>275b2</p><section>mdo sde</section><text>gling 'dir shar ma thag tu bdag la thugs rjes dgab par mdzod cig /nam mkha'i snying po thugs rje chen po la bdag gi tshig gis gsungs te/ ci nas kyang de dag gi rmi lam du ston cing de'i slad du bdag ltung ba'i rtsa ba 'chags par 'gyur ba dang / 'phags</text></item>
<item><p>275b3</p><section>mdo sde</section><text>pa'i theg pa chen po las thabs dang ldan pa'i ye shes kyi mig chen po thob par 'gyur bar mdzod ces byas te/ des de'i tshe mal du gnyid log par bya'o/ /skya rengs shar ma thag tu yang byang chub sems dpa' nam mkha'i snying po byang chub sems dpa' las</text></item>
<item><p>275b4</p><section>mdo sde</section><text>dang po pa ltung ba byung ba de'i rmi lam du ston par byed de/ ye shes kyi thabs chen pos de'i ltung ba'i rtsa ba yang 'chags su 'jug go/ /thabs dang ldan pa'i ye shes kyang ston par byed de/ de'i phyir byang chub sems dpa' las dang po pa de de nyid du byang chub kyi sems</text></item>
<item><p>275b5</p><section>mdo sde</section><text>mi brjed pa zhes bya ba'i ting nge 'dzin 'thob par 'gyur ro/ /theg pa chen po la yang shin tu gnas par 'gyur/ pha rol tu phyin pa drug kyang myur du yongs su rdzogs par 'gyur ro/ /gzhan yang byang chub sems dpa' las dang po pa dag la la zhig la khyod kyis</text></item>
<item><p>275b6</p><section>mdo sde</section><text>pha rol tu phyin pa drug la spyod mi nus/ khyod bla na med pa yang dag par rdzogs pa'i byang chub mngon par rdzogs par 'tshang rgya bar mi nus kyis/ khyod myur du nyan thos kyi theg pa'am/ rang sangs rgyas kyi theg pa la sems bskyed cig dang / de'i phyir khyod myur du 'khor</text></item>
<item><p>275b7</p><section>mdo sde</section><text>ba las nges par 'byung bar 'gyur ro zhes ji ltar sngar bshad pa'i bar du de skad zer na de ni byang chub sems dpa' las dang po pa'i ltung ba'i rtsa ba gnyis pa'o/ /gzhan yang byang chub sems dpa' las dang po pa la la zhig la kye khyod kyi so sor thar pa'i 'dul ba dang /</text></item>
<item><p>276a1</p><section>mdo sde</section><text>tshul khrims dang / legs par spyad pas ci zhig bya/ khyod myur du bla na med pa yang dag par rdzogs pa'i byang chub tu sems bskyed cing / theg pa chen po lhogs shig /de'i phyir nyon mongs pa'i rkyen gyis khyod kyi lus dang / ngag dang / yid</text></item>
<item><p>276a2</p><section>mdo sde</section><text>kyis mi dge ba'i las gang bsgrubs pa de dag de'i phyir dag cing rnam par smin par 'gyur ba med do zhes ji ltar sngar bshad pa bzhin gyi bar du de skad zer na/ de ni byang chub sems dpa' las dang po pa'i ltung ba'i rtsa ba gsum pa'o/ /gzhan yang rigs kyi bu</text></item>
<item><p>276a3</p><section>mdo sde</section><text>byang chub sems dpa' las dang po pa la la zhig la/ rigs kyi bu khyod kyis nyan thos kyi theg pa'i gtam spongs shig /ma nyan cig /ma klog cig /gzhan la ma ston cig /rigs kyi bu khyod kyis nyan thos kyi theg pa'i gtam spong bar gyis shig /khyod ni de'i</text></item>
<item><p>276a4</p><section>mdo sde</section><text>phyir 'bras bu chen po 'thob par mi 'gyur ro/ /khyod ni de'i phyir nyon mongs pa rnams mthar 'byin par byed mi nus kyis/ khyod theg pa chen po'i gtam la dad par gyis shig /theg pa chen po nyon cig /khyod theg pa chen po lhogs shig /gzhan la ston cig dang</text></item>
<item><p>276a5</p><section>mdo sde</section><text>de'i phyir khyod ngan 'gro dang / ngan song gi lam thams cad du 'gro bar mi 'gyur zhing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes de skad smras nas/ gal te de de'i tshig bzhin du byed cing lta ba'i rnam pa de</text></item>
<item><p>276a6</p><section>mdo sde</section><text>lta bu len par byed na gnyi ga yang ltung ba'i rtsa bar 'gyur te/ 'di ni byang chub sems dpa' las dang po pa'i ltung ba'i rtsa ba bzhi pa'o/ /gzhan yang byang chub sems dpa' las dang po ba dag lce gnyis par 'gyur te/ gzhan du sems la gzhan du ston cing theg</text></item>
<item><p>276a7</p><section>mdo sde</section><text>pa chen po 'di yang sgra grags pa dang / tshigs su bcad pa dang / rnyed pa dang / bkur sti'i phyir 'don par byed/ kha ton byed/ 'dzin par byed/ klog par byed/ 'chad par byed/ pha rol la yang thos pa tsam ston par byed cing bdag ni theg pa chen po pa yin gyi/</text></item>
<item><p>276b1</p><section>mdo sde</section><text>gzhan ni ma yin no zhes de skad zer zhing rnyed pa dang bkur sti'i phyir gzhan la phrag dog tu byed la/ pha rol gang las nye bar spyod pa dang yongs su spyod pa thob par 'gyur ba la de'i rkyen gyis de dag 'khrug par 'gyur/ de dag gi ming brjod par byas te smod par byed/</text></item>
<item><p>276b2</p><section>mdo sde</section><text>brnyas par byed/ ngan du rjod par byed/ bdag stod par byed cing de dag phrag dog gi rgyus bdag mi'i chos bla ma dang ldan par 'chad par byed de/ de'i phyir dngos po des lhung bar 'gyur/ theg pa chen po'i bde ba las phas pham par gyur nas de'i phyir yang theg</text></item>
<item><p>276b3</p><section>mdo sde</section><text>pa chen po las lci ba chen po'i ltung ba 'byung bar 'gyur te/ de'i phyir ngan song du 'gro bar 'gyur ro/ /dper na mi la la zhig rin po che'i gling du 'gro 'dod de/ rgya mtsho chen por gru las song ba las rgya mtsho chen por gru nyid zhig par gyur pa de bzhin du/ byang chub</text></item>
<item><p>276b4</p><section>mdo sde</section><text>sems dpa' las dang po yang theg pa chen po'i rgya mtsho rgal bar 'dod pa las phrag dog gi phyir du smras nas de'i rkyen gyis de dag dad pa'i gru zhig cing shes rab kyi srog dang bral ba 'thob par 'gyur ro/ /de lta bas na byang chub sems dpa' las dang po pa phrag</text></item>
<item><p>276b5</p><section>mdo sde</section><text>dog gi phyir du smras pa'i rkyen gyis ltung ba lci ba chen po 'byung bar 'gyur te/ de ni byang chub sems dpa' las dang po pa'i ltung ba'i rtsa ba lnga pa'o/ /gzhan yang rigs kyi bu ma 'ongs pa'i dus na las dang po pa'i byang chub sems dpa' khyim pa'am/ rab tu</text></item>
<item><p>276b6</p><section>mdo sde</section><text>byung ba dag zab pa nyid la stong pa nyid dang ldan pa'i mdo sde gzungs dang / bzod pa dang / ting nge 'dzin dang / sas brgyan pa'i skyes bu rig pa chen po dang ldan pa/ tshegs chung ba'i byang chub sems dpa' rnams kyi spyod yul gyi theg pa chen po'i mdo sde de klog par byed/</text></item>
<item><p>276b7</p><section>mdo sde</section><text>'don par byed/ kha ton byed/ bklags nas gzhan la rgya cher ston par byed/ de bdag gis chos 'di dag rang gis blos rtogs nas nga snying rje ba'i phyir de ltar khyod la ston gyis/ khyod kyis ci nas kyang chos zab mo 'di la mngon sum du 'gyur ba de ltar sgoms</text></item>
<item><p>277a1</p><section>mdo sde</section><text>shig dang / da ltar gyi nga bzhin du khyed kyang ye shes mthong bar 'gyur ro zhes smra zhing / chos 'di lta bu zab mo zab pa dag mngon par ni ma byas kyi/ bklags pa tsam gyis bstan to zhes ni mi zer bar rnyed pa dang bkur sti'i phyir bdag 'tshong bar byed de/ de'i rkyen gyis dus</text></item>
<item><p>277a2</p><section>mdo sde</section><text>gsum gyis de bzhin gshegs pa dgra bcom pa yang dag par rdzogs pa'i sangs rgyas rnams dang / byang chub sems dpa' sems dpa' chen po dag dang / 'phags pa'i gang zag dag gi spyan sngar nyes pa dang bcas par 'gyur/ ltung ba lci ba 'byung bar 'gyur/ lha dang mi rnams theg pa</text></item>
<item><p>277a3</p><section>mdo sde</section><text>chen pos bslus par 'gyur te/ de ni de'i nyan thos kyi theg par yang mi 'gyur na theg pa chen po lta ci smos/ theg pa chen po la 'jug pa'i rtogs pa'i khyad par lta ci smos/ bla na med pa yang dag par rdzogs pa'i byang chub lta ci smos/ 'di lta ste/ dper na mi zhig 'brog dgon pa</text></item>
<item><p>277a4</p><section>mdo sde</section><text>chen por song ba las bkres pa dang skom pas nyen cing ngal bar gyur nas de 'bras bu chen po dang ldan pa'i shing gi drung du zas kyi phyir 'dug nas/ des shing 'bras bu chen po dang ldan pa dri dang ldan pa ro dang ldan pa bor te dug gi shing ro med pa la 'jogs nas dug gi 'bras bu za'o/ /zos nas 'chi</text></item>
<item><p>277a5</p><section>mdo sde</section><text>ba'i dus byed de/ gang zag de yang dpe de dang 'dra bar brjod do/ /de bas na mir rnyed pa shin tu dkon pa rnyed nas dge ba'i bshes gnyen la gnas te theg pa chen po la 'jug par 'dod pa las rnyed pa dang / bkur sti dang / grags pa'i phyir bdag la bstod/ gzhan la smod par byed pas ltung</text></item>
<item><p>277a6</p><section>mdo sde</section><text>ba'i lci ba de 'dra ba byung bar gyur nas ltung ba'i rtsa ba de'i phyir shes pa thams cad kyis shin tu smad cing ngan song du 'gro bar 'gyur te/ gang zag de 'dra ba ni rgyal rigs dang / bram ze dang / rje'u rigs dang / dmangs rigs thams cad kyis mi bsten par bya'o/ /gang de sten par byed pa de ni shes pa</text></item>
<item><p>277a7</p><section>mdo sde</section><text>thams cad kyi 'das pa dang bcas pa yin te/ de yang byang chub sems dpa' las dang po pa'i ltung ba'i rtsa ba drug pa'o/ /gzhan yang rigs kyi bu ma 'ongs pa'i dus na rgyal rigs rnams kyi mdun na 'don gyi phyag dar ba'am/ blon po'i phyag dar ba'am/ dpa' bo'i phyag dar ba'am/</text></item>
<item><p>277b1</p><section>mdo sde</section><text>sman pa'i phyag dar ba/ blun pa mkhas pas snyems pa/ nor che ba/ longs spyod che ba dag 'byung ste/ de dag sbyin pa'i bsod nams kyi dngos po rnam pa mang po dag byed par snang ste/ de dag gtong bas rgyags shing dregs nas snyems pa dang rgyags pas rgyal rigs dag kyang 'byed par</text></item>
<item><p>277b2</p><section>mdo sde</section><text>byed/ dge sbyong dag kyang rgyal rigs dang 'byed par byed cing / de dag rgyal rigs la brten nas dge sbyong dag kyang chad pas gcod par byed de/ nor gyi chad pas 'phrog par byed pas gnod pa de'i phyir dge slong de dag gis gang zag gi yang rung / dge 'dun gyi yang rung / phyogs bzhi'i dge</text></item>
<item><p>277b3</p><section>mdo sde</section><text>'dun gyi yang rung / mchod rten gyi yang rung ste/ phrogs nas de dag la skyes su 'bul bar byed/ phyag dar ba de dag kyang rgyal rigs la 'bul bar byed de/ de gnyi ga ltung ba'i rtsa bar 'gyur ro/ /'di ni ltung ba'i rtsa ba bdun pa'o/ /gzhan yang rgyal rigs kyi phyag dar ba de dge sbyong dang bcas</text></item>
<item><p>277b4</p><section>mdo sde</section><text>te nyes par 'gyur/ chos de lta bu dag kyang chos ma yin par 'dogs/ chos ma yin par ni chos su 'dogs te chos spangs/ mdo sde dang 'dul ba'i bslab pa la mi blta/ nag po bstan pa la mi blta/ chen po bstan pa la mi blta/ byams pa dang / snying rje chen po dang / shes rab kyi pha</text></item>
<item><p>277b5</p><section>mdo sde</section><text>rol tu phyin pa'i bslab pa dang / thabs kyi bslab pa dang / gang yang mdo sde gzhan dag las bslab pa bshad pa de yang spangs nas dge slong dag gtse ba'i phyir de 'dra ba'i chos dang mi ldan pa'i bya ba 'cha' bar byed de/ bya ba 'cha' ba de dag gis dge slong dag gtse bar 'gyur/ zhi gnas dang lhag</text></item>
<item><p>277b6</p><section>mdo sde</section><text>mthong la sbyor ba'i yid la byed pa gtong bar 'gyur/ bsam gtan pa de dag gnod sems mang bar 'gyur bas de'i phyir dge slong dag gi nyon mongs pa ma zhi ba zhi bar mi byed/ srab mor mi 'gyur te/ de'i tshe dge slong dag bsam pa nyams par 'gyur/ tshul khrims nyams par 'gyur/</text></item>
<item><p>277b7</p><section>mdo sde</section><text>spyod pa nyams pa dang / lta ba nyams par 'gyur te/ de'i phyir lhod par 'gyur/ phal cher lhod par 'gyur/ tshul khrims nyams par 'gyur/ dge sbyong ma yin na dge sbyong du khas 'che/ tshangs par spyod pa ma yin na tshangs par spyod par khas 'che zhing bong bu dang mtshungs pa dang</text></item>
<item><p>278a1</p><section>mdo sde</section><text>chos shin tu gsal bar 'chad par 'gyur te/ de dag la rgyal rigs 'khor dang bcas pas shin tu bkur sti byas pa dang / rim gro byas pa dang / mchod pa byas par 'gyur/ de dag gis dge slong spong ba la brtson pa rnams kyi bsngags pa ma yin pa khyim pa la brjod pa</text></item>
<item><p>278a2</p><section>mdo sde</section><text>dang / rgyal rigs 'khor dang bcas pa de yang dge slong spong ba la brtson pa de dag la zhe sdang zhing 'phya bar 'gyur te/ gang de na dge slong spong ba la brtson pa rnams kyi phan pa dang longs spyod du bya ba de kha ton la brtson pa'i dge slong la 'bul bar byed pas de gnyi ga ltung ba'i rtsa bar 'gyur ro/ /</text></item>
<item><p>278a3</p><section>mdo sde</section><text>de ci'i phyir zhe na/ dge slong bsam gtan pa ni zhing dam pa yin gyi/ kha ton pa dang zhal ta la gnas pa ni ma yin pa'i phyir te/ dge slong bsam gtan pa dag ni ting nge 'dzin dang / gzungs dang / bzod pa dang / sa dag la snod du gyur pa/ sbyin gnas dam pa snod dam par gyur pa/</text></item>
<item><p>278a4</p><section>mdo sde</section><text>'jig rten gyi snang bar byed pa/ lam ston par byed pa/ las kyi zhing dang nyon mongs pa'i zhing las sems can rnams sgrol bar byed pa/ mya ngan las 'da' bar 'gro ba'i lam la gzhog par byed pa'o/ /rigs kyi bu de ni tshegs ma byung ba/ 'jigs pa dang bral ba'i phyir byang chub sems</text></item>
<item><p>278a5</p><section>mdo sde</section><text>dpa' las dang po pa rnams kyi ltung ba'i rtsa ba brgyad pa ste/ ltung ba'i rtsa ba de dag dang ldan na byang chub sems dpa' las dang po pa sngon dge ba'i rtsa ba bskyed pa thams cad sprugs par 'gyur/ ngan song du 'gro bar 'gyur/ ltung ba'i dngos por 'gyur/ lha dang mi'i bde ba thams cad las</text></item>
<item><p>278a6</p><section>mdo sde</section><text>phas pham par 'gyur/ byang chub sems dpa' bslus par 'gyur te/ rigs kyi bu de 'dra ba dag gi phyir byang chub sems dpa' nam mkha'i snying po ni de lta bu dag gi yul du skye zhing 'byung bar 'gyur te/ la lar ni dge sbyong gi gzugs dang / cha lugs dang / spyod lam gyis la lar</text></item>
<item><p>278a7</p><section>mdo sde</section><text>ni bram ze'i gzugs dang / cha lugs dang spyod lam nas dud 'gro'i mtshan ma dang / spyod lam gyi bar du gzugs sna tshogs ston te/ rgya cher ji ltar dpa' bar 'gro ba'i ting nge 'dzin las 'byung ba bzhin du bklag par bya ste/ de dang de dag tu sems can de dang de dag la ji ltar 'thun pa</text></item>
<item><p>278b1</p><section>mdo sde</section><text>bzhin du chos 'chad par byed de/ sngon ma byung ba/ sngan chad ma byung ba thams cad mkhyen pas bshad pa'i mdo sde dang / ting nge 'dzin dang / bzod pa dang sa 'chad de/ de'i phyir byang chub sems dpa' las dang po pa thabs mi shes pa ltung ba byung ba dag ngo tsha bar byed/ ltung ba des 'jigs</text></item>
<item><p>278b2</p><section>mdo sde</section><text>par byed/ dngangs par byed/ skrag par byed/ ltung ba de dag 'chags par byed/ gtong bar byed/ spong bar byed do/ /gal te sems can de dag byang chub sems dpa' nam mkha'i snying po'i ming thos nas mthong bar 'dod cing ngan song du ltung bas 'jigs te/ ltung ba'i rtsa ba</text></item>
<item><p>278b3</p><section>mdo sde</section><text>bshags par 'dod na/ gal te de dag byang chub sems dpa' nam mkha'i snying po la phyag 'tshal zhing de'i ming nas brjod na rigs kyi bu de dag gi skal ba ji lta ba bzhin du sems can de'i mdun du tha mal pa'i tshul du 'dug pa'am/ bram ze'i gzugs nas bu mo'i gzugs kyi</text></item>
<item><p>278b4</p><section>mdo sde</section><text>bar gyis byang chub sems dpa' las dang po pa de'i mdun du 'dug ste/ ltung ba'i rtsa ba de ji ltar byung ba de 'chags su 'jug go/ /de'i thabs mkhas pa zab mo dang / bla na med pa'i theg pa chen po la spyod pa yang ston/ sa dang sa dag tu yang ting nge 'dzin dang / gzungs dang bzod pa</text></item>
<item><p>278b5</p><section>mdo sde</section><text>la gzhog par byed de/ rim gyis lam yan lag brgyad pa'i bar gyis gzhog par byed do/ /de nas de dag ngan song gi 'jigs pa chen po las shin tu thar bar byed de bla na med pa yang dag par rdzogs pa'i byang chub las phyir mi ldog pa'i sa la 'jog par byed do/ /de ltar de glog</text></item>
<item><p>278b6</p><section>mdo sde</section><text>dang mtshungs pa dang / pha rol tu phyin pa drug gi spyod pa la mthu che zhing rtul bar 'gyur ro/ /de bas na myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /gal te de dag la mngon sum du bdag ston par mi byed na/ gang de la gsol</text></item>
<item><p>278b7</p><section>mdo sde</section><text>bar byed pa'i byang chub sems dpa' las dang po pa nyes pa dang bcas pa tho rangs kyi thun la langs te kha shar phyogs su bstan te 'dug la/ lha'i bu skya rengs la gsol ba gdab par bya ba 'di skad du brjod do/ /skya rengs skya rengs thugs rje chen po can/ bskal pa chen po can khyod 'dzam</text></item>
<item><p>279a1</p><section>mdo sde</section><text>bu'i gling du shar ma thag tu bdag la thugs rje dgab par mdzod cig /byang chub sems dpa' nam mkha'i snying po thugs rje chen po can la bdag gi tshig gis sbron te/ bdag gi rmi lam du yang de ston par 'gyur zhing bdag gis thabs des ltung ba bshags</text></item>
<item><p>279a2</p><section>mdo sde</section><text>par 'gyur ba dang / 'phags pa'i theg pa chen po la thabs dang ye shes thob par mdzod cig ces smras nas des de'i tshe mal du gnyid log par bya ste/ skya rengs 'dzam bu'i gling 'dir shar ma thag tu byang chub sems dpa' nam mkha'i snying po 'dir 'ong bar 'gyur te/ byang chub sems</text></item>
<item><p>279a3</p><section>mdo sde</section><text>dpa' las dang po pa de'i rmi lam na tha mal par mdun du 'dug ste/ ltung ba'i rtsa ba de yang 'chags su 'jug /ye shes dang thabs chen pos thabs dang ye shes la mkhas pa gang dag gis byang chub sems dpa' las dang po pa de de nyid du byang chub kyi sems mi brjed pa zhes bya ba'i ting nge</text></item>
<item><p>279a4</p><section>mdo sde</section><text>'dzin 'thob par 'gyur ba dang / theg pa chen po la shin tu brtan por gnas par 'gyur ba dang / de myur du pha rol tu phyin pa drug yongs su rdzogs par 'gyur ba dang / ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de</text></item>
<item><p>279a5</p><section>mdo sde</section><text>lta bu'i thabs dang shes rab kyang de la ston to/ /de bas na rigs kyi bu byang chub sems dpa' sems dpa' chen po nam mkha'i snying po 'di ni shin tu dpa' ba las byung ba'i yid bzhin gyi nor bu rin po che yan lag gi dam pa mgo bo la 'dug par snang ngo / /de lta bas na byang chub sems</text></item>
<item><p>279a6</p><section>mdo sde</section><text>dpa' sems dpa' chen po nam mkha'i snying po ni yon tan bsam gyis mi khyab pa dang ldan no/ /rigs kyi bu gzhan yang sems can gang byang chub sems dpa' nam mkha'i snying po'i ming thos sam/ gzugs 'drir 'jug gam/ de la mchod pa byed dam/ rim gro byed/ bsti</text></item>
<item><p>279a7</p><section>mdo sde</section><text>stang byed/ bkur sti byed/ mchod pa byed cing / me tog dang / spos dang / phreng ba dang / byug pa dang / gdugs dang / rgyal mtshan dang / ba dan rnam pa du ma dag gis bkur stir byed/ phyag 'tshal bar byed/ bdag gi srog kyang de la 'bul bar byed na sems can de</text></item>
<item><p>279b1</p><section>mdo sde</section><text>dag ni mes 'chi ba'i dus byed par mi 'gyur/ chus ma yin/ mtshon gyis ma yin/ dug gis 'chi bar mi byed de/ de dag tshe zad pa ma gtogs par mi 'am mi ma yin pa sus kyang de dag gi srog dbrog par mi nus/ dus ma yin par mi 'chi/ nad bu can du mi 'gyur/ bkres</text></item>
<item><p>279b2</p><section>mdo sde</section><text>pa dang skom pas 'chi ba'i dus byed par mi 'gyur/ rgyal po'i chad pas chod par mi 'gyur/ 'chi ba'i dus la bab kyi bar du ltung ba'i rtsa ba 'byung bar mi 'gyur te/ de dag mig gis gzugs mi mthong / rna bas sgra mi thos/ snas dri mi tshor/ lces ro mi myong / lus kyis reg</text></item>
<item><p>279b3</p><section>mdo sde</section><text>bya mi shes shing / da dung du dbugs phra mo 'byung ba dang 'jug par byed/ da dung du de'i lus la tshe dang / drod dang / rnam par shes pa 'jug par 'gyur ba de'i tshe/ de dag la byang chub sems dpa' nam mkha'i snying po tha mal par ston par byed de/ sems can gang sngon bram ze</text></item>
<item><p>279b4</p><section>mdo sde</section><text>la gus par gyur pa de dag gi rnam par shes pa la ni rigs kyi bu de bram ze'i gzugs su ston to/ /gang 'dod pa'i dbang phyug la gus pa de dag la ni 'dod pa'i dbang phyug gi bar du ston pa nas/ gang sred med kyi bu la gus pa dang / gang dbang phyug chen po la gus pa dang / brgya byin</text></item>
<item><p>279b5</p><section>mdo sde</section><text>la gus pa dang / 'khor los sgyur ba la gus pa dang / nyi ma dang / zla ba dang / yul 'khor srung dang / 'phags skyes po dang / mig mi bzang dang rnam thos kyi bu la gus pa dang / gang dag lha dang / ri dang / shing dang / chu mig dang / mtshe'u dang / lteng ka sna tshogs la</text></item>
<item><p>279b6</p><section>mdo sde</section><text>gus pa'i bar du gang dang gang gi skyabs su song ba'i sems can de dag la de lta de ltar sems can de dag gi mdun du bstan nas/ gang gi bsam pa ci 'dra ba bzhin du de'i gzugs kyis 'di skad ces smra'o/ /'phags pa'i bden pa bzhi dag la/ /gang dag shes rab kyis mthong ba/ /</text></item>
<item><p>279b7</p><section>mdo sde</section><text>'khor ba'i srid pa sgrol ba'i phyir/ /'khor ba na ni de kun shes/ /sems can de dag gis chos 'di dag rnam par shes pas shes par byas nas mtho ris la gzhol bar 'gyur ro/ /sems can gang dag sangs rgyas la mngon par dad pa de dag gi mdun du 'dug ste/ sangs rgyas</text></item>
<item><p>280a1</p><section>mdo sde</section><text>kyi gzugs bstan nas 'di skad ces smra'o/ /sangs rgyas ye shes bden pa yis/ /srid pa'i rgya mtsho gang sgrol ba/ /ye shes de la myur du reg /sdug bsngal kun las 'grol bar 'gyur/ /de'i tshe sems can de dag sangs rgyas yid la byed pa'i sgras dga'</text></item>
<item><p>280a2</p><section>mdo sde</section><text>zhing rangs nas 'chi ba'i dus byas te/ sangs rgyas kyi zhing rnyog pa med pa yongs su dag pa/ gang na sangs rgyas bcom ldan 'das bzhugs pa/ 'tsho ba/ gzhes pa/ chos kyang ston pa der skye bar 'gyur ro/ /de bzhin du chos dang / dge 'dun la brjod par bya'o/ /de lta bas na byang</text></item>
<item><p>280a3</p><section>mdo sde</section><text>chub sems dpa' nam mkha'i snying po ni yon tan gyi chos bsam gyis mi khyab pa dang ldan no/ /gang yang ting nge 'dzin rnam pa sna tshogs la sems kyis shin tu dbang bya bar 'dod na/ des tho rangs kyi thun la byang chub sems dpa' nam mkha'i snying po la phyag 'tshal te mchod pa ci nus kyis</text></item>
<item><p>280a4</p><section>mdo sde</section><text>bya'o/ /sems can thams cad la byams pa'i sems nye bar gzhag ste 'di skad ces brjod do/ /dgongs shig dgongs shig /nam mkha'i snying po thugs rje chen po brnyes pa/ bdag la dran pa dang / ting nge 'dzin gyi rnal 'byor stsol cig /'di lta ste/ u mu ra Na khe/</text></item>
<item><p>280a5</p><section>mdo sde</section><text>bak+Sha ma ni le/ sa mu dra/ a ba da re na/ na ya na ya/ ma hA kA ru Ni kA/ a nu pa ma dzam b+ha smr-i ti/ a kra dzam b+ha smr-i ti/ badzra dzam b+ha smr-i ti/ ko Shasmr-i ti/ a nu pa ma smr-iti/ b+huta ko Ti ti swA hA/ de la dran pa dang ting nge 'dzin la 'jug pa sbyin par byed do/ /gang yang sangs</text></item>
<item><p>280a6</p><section>mdo sde</section><text>rgyas kyi bka' yang rung / nyan thos kyis bshad pa yang rung ste/ bstan bcos sna tshogs klog par 'dod na/ des khrus byas te skya rengs 'byung ba'i tshe byang chub sems dpa' nam mkha'i snying po la phyag bya'o/ /mchod pa ci nus kyis bya'o/ /sems can thams cad la byams pa'i</text></item>
<item><p>280a7</p><section>mdo sde</section><text>sems su bya'o/ /'di skad kyang brjod par bya'o/ /dgongs shig dgongs shig /mkhas pa chen po sems can thams cad kyi nang na bsam gyis mi khyab pa'i rigs kyi bu nam mkha'i snying po gang zag gi mchog /dran pa dang ting nge 'dzin gyi rnal 'byor bdag la stsol cig /'di lta</text></item>
<item><p>280b1</p><section>mdo sde</section><text>ste/ i nI la dza/ bi Shan du Sha dza/ bi ya ba na dza/ bi bak+Shi sa me/ pA sha la dza si/ s+thA na sha ra be/ shas+t+ra kar+N+Ne/ hu ma hu ma/ ma hA kA ru Ni ka swA hA/ gang rgya mtsho chen por 'jug 'dod pa dang / gang khung du 'jug 'dod pa dang / gang bcud dam pa spyod par 'dod par gyur pa dang /</text></item>
<item><p>280b2</p><section>mdo sde</section><text>gang btson rar bcug pa dang / gang mdza' ba dang bral ba dang / gang mi mdza' ba dang phrad pa dang / gang dag mes 'jigs pa dang / chu dang / mtshon dang / dug dang / byad stems dang / stag dang / seng ge dang / dug drag po dang / rkun po dang / g.yon can gyis 'jigs par 'gyur</text></item>
<item><p>280b3</p><section>mdo sde</section><text>ba dang / gang dam du bcings pa dang / gang chad pas bcad pa dang / gang gsad pa la thug pa dang / gang nad kyis btab pa dang / nad kyis 'jigs pa dang / gang dag chos gos dang / bsod snyoms dang / mal cha dang / stan dang / na ba'i gsos sman dang / yo byad kyis</text></item>
<item><p>280b4</p><section>mdo sde</section><text>phongs pa de dag gal te byang chub sems dpa' nam mkha'i snying po'i ming nas brjod cing / mchod pa ci nus kyis byed la sems can thams cad la byams pa'i sems kyis gzhog cing 'di skad du yang smra ste/ dgongs shig dgongs shig /thugs rje chen po dang ldan pa grags pa</text></item>
<item><p>280b5</p><section>mdo sde</section><text>chen po nam mkha'i snying po 'gro ba'i don bzhed pa/ thugs rje chen po dang ldan pa bdag la gzigs shig /bdag 'di lta bu las rab tu thar par mdzod cig /skal ba stsol cig /mthu chen po bdag ni sdug bsngal gyis nyam thag go/ /shin tu dbul lo/ /bdag ni khyod la</text></item>
<item><p>280b6</p><section>mdo sde</section><text>brten nas zhi ba dang bde ba/ tshe 'di dang tshe rabs gzhan du thob par 'gyur ro/ /zhes smras pa dang / byang chub sems dpa' nam mkha'i snying po gzugs tha mal pa nas bu mo'i gzugs kyi bar gyis sems can de dag gi mdun du 'dug ste/ dbugs 'byin par byed do/ /gang dag</text></item>
<item><p>280b7</p><section>mdo sde</section><text>ci las 'jigs pa de dag de las rab tu thar bar byed do/ /gang dag dbul ba gos med pa nas gang dag yo byad kyis brel ba dag gi bar du de dag la de lta de ltar bsam pa yongs su rdzogs par byed do/ /yo byad thams cad phun sum tshogs pa'i bar du 'gyur ro/ /rgyal po'i bu la la</text></item>
<item><p>281a1</p><section>mdo sde</section><text>zhig gnas chen po'i dbang bskur ba thob par sems pa de gal te byang chub sems dpa' nam mkha'i snying po'i ming brjod cing phyag 'tshal la/ mchod pa dang rim gro byed pa la sogs te/ bram ze'i gnas chen po dang / khyim bdag gi gnas chen po dang /</text></item>
<item><p>281a2</p><section>mdo sde</section><text>bzo'i gnas chen po dang / thos pa'i gnas chen po dang / sgom pa'i gnas chen po dang / gang mos pa'i gnas chen po'i bar du 'dod pa de dag gal te byang chub sems dpa' nam mkha'i snying po'i ming thos nas phyag 'tshal bar byed/ khrus byas te gos gtsang ma bgos nas tho</text></item>
<item><p>281a3</p><section>mdo sde</section><text>rangs kyi thun la byang chub sems dpa' nam mkha'i snying po la skyabs su song nas gsol ba gdab pa 'di skad du rjod par byed de/ nam mkha'i snying po thugs rje chen po dang ldan pa bdag la skal ba stsol cig /bsam pa dang / sems pa thams cad dang / bsam pa yid bzhin du rab tu rdzogs</text></item>
<item><p>281a4</p><section>mdo sde</section><text>par mdzod cig /gang sems shing gang gsol ba thugs rje chen po dang ldan pa khyod kyis mdzod cig ces brjod na/ de nas byang chub sems dpa' nam mkha'i snying pos lha'i rna ba'i khams rnam par dag pa/ mi'i las 'das pas sgra de thos nas sems can de dag la bdag ci rigs par</text></item>
<item><p>281a5</p><section>mdo sde</section><text>ston te/ de dag la de ltar thabs kyang ston to/ /byang chub sems dpa' sems dpa' chen po nam mkha'i snying po de ni de lta bu'i thabs kyi yon tan gyi chos dang ldan no/ /blo rgya mtsho chen po dang ldan no/ /rigs kyi bu rgya mtsho chen po'i chu'i thigs pa ni la la zhig gis tshad bzung bar nus srid</text></item>
<item><p>281a6</p><section>mdo sde</section><text>kyi byang chub sems dpa' sems dpa' chen po nam mkha'i snying po thabs dang ye shes la mkhas pa dang / thabs kyis sems can yongs su smin par bya ba'i tshad ni gzung mi nus so/ /rigs kyi bu phyogs bcu'i nam mkha' mtha' yas mu med pa thams cad kyi tshad ni la las gzung</text></item>
<item><p>281a7</p><section>mdo sde</section><text>bar nus srid kyi/ byang chub sems dpa' sems dpa' chen po nam mkha'i snying po sems can yongs su smin par bya ba'i phyir rnam pa sna tshogs su sprul par byed pa ni tshad gzung mi nus te/ la lar ni sems can yongs su smin par bya ba'i phyir sangs rgyas kyi gzugs su sprul par</text></item>
<item><p>281b1</p><section>mdo sde</section><text>byed do/ /la lar ni bram ze'i gzugs su byed cing / sems can ji lta bus 'dul ba de lta bu'i gzugs kyi bar du sprul par byed de/ de dud 'gro'i skye gnas su skyes pa rnams kyi nang du ni dud 'gro'i gzugs su sprul par byed do/ /sems can dmyal ba pa rnams kyi nang du ni sems</text></item>
<item><p>281b2</p><section>mdo sde</section><text>can dmyal ba pa'i gzugs su sprul par byed pa nas gshin rje'i 'jig rten pa rnams la gshin rje'i 'jig rten gyi gzugs kyi bar du sprul par byed do/ /kha cig la ni mngon sum du sprul pa sprul par byed/ kha cig la ni rmi lam du sprul par byed/ kha cig la ni sdig pa'i las sprug</text></item>
<item><p>281b3</p><section>mdo sde</section><text>pa'i phyir/ ngan song las bsgral ba'i phyir/ mtho ris la dgod pa'i phyir/ sems can rnams kyi don gyi phyir/ 'chi 'pho'i dus kyi tshe rnam par shes pa tha ma rgyu ba'i tshe/ gzugs sna tshogs su sprul par byed de/ de dag la thog mar skyabs su song zhing mthong ste/ bde ba thob nas</text></item>
<item><p>281b4</p><section>mdo sde</section><text>mtho ris kyi 'jig rten du gnas pa'i bde ba thob pa'i bar du 'gyur bas de'i phyir sus kyang de'i sprul pa thams cad kyi tshad gzung bar mi nus so/ /de lta bas na byang chub sems dpa' sems dpa' chen po nam mkha'i snying po 'di ni thabs dang ye shes kyi yon tan gyi chos bsam gyis mi khyab pa</text></item>
<item><p>281b5</p><section>mdo sde</section><text>dang ldan no/ /sangs rgyas kyi yon tan chen po dang ldan no/ /de bas na rigs kyi bu de'i yan lag gi mchog mgo bo la yid bzhin gyi nor bu rin po che 'dug par snang ngo / /de nas de'i tshe 'khor 'dus pa thams cad kyis byang chub sems dpa' sems dpa' chen po nam mkha'i snying</text></item>
<item><p>281b6</p><section>mdo sde</section><text>po la ngo mtshar thob/ rmad du byung ba thob/ bla ma la bkur sti dang / bsti stang du bya ba thob par gyur nas thams cad kyis thal mo sbyar te/ byang chub sems dpa' sems dpa' chen po nam mkha'i snying po la mchod pa dang / bkur sti sna tshogs kyis bkur stir byed/ me tog dang / spos</text></item>
<item><p>281b7</p><section>mdo sde</section><text>dang / phreng ba dang / byug pa dang / mar me dang / bdug pa dang / gdugs dang / rgyal mtshan dang / ba dan dang / chos gos dang / rgyan dang / gos dang / bstod pa dang / glu dang / sil snyan dag gis mchod pa byed do/ /byang chub sems dpa' nam mkha'i snying po des kyang de dag</text></item>
<item><p>282a1</p><section>mdo sde</section><text>thams cad bcom ldan 'das la phul lo/ /phul nas bcom ldan 'das kyi zhabs la phyag 'tshal nas 'di skad ces gsol to/ /btsun pa bcom ldan 'das nyon mongs pa can snyigs ma lnga dang ldan pa'i sangs rgyas kyi zhing 'dir sems can ma rig pa'i mun pa</text></item>
<item><p>282a2</p><section>mdo sde</section><text>chen pos rmongs pa rnams la sangs rgyas kyi don bgyi bar ji ltar rngo thogs lags/ bcom ldan 'das kyis bka' stsal pa/ 'di lta ste/ rigs kyi bu nam mkha' ni ma bcings pa ma grol ba/ nyon mongs pa can ma yin pa/ ma rmongs pa/ rang bzhin gyis dag pa'o/ /nam mkha'</text></item>
<item><p>282a3</p><section>mdo sde</section><text>la rlung gi rkyen gyis rdul 'thul zhing rlung gis dkrugs pas yongs su ma dag pa'i mtshan du snang ste/ chus ni zhi bar byed cing dri ma med la yongs su dag par 'gyur ro/ /de la skar ma dang / gza' dang / nyi ma dang / zla ba'i bye brag mi mngon ni skad cig dang / thang cig dang / yud tsam dang /</text></item>
<item><p>282a4</p><section>mdo sde</section><text>nyin mo dang / mtshan mo dang / dus dang / lo rnams kyi bgrang ba yang mi mngon no/ /rigs kyi bu de bzhin du de bzhin gshegs pa'i don dam pa stong pa nyid kyi dbang du song ba'i sems ni rang bzhin gyis dang ba'i yongs su dag pa yin mod kyi/ sems can rnams kyi blo bur du byung ba'i nye</text></item>
<item><p>282a5</p><section>mdo sde</section><text>ba'i nyon mongs pa rnams kyis sems nye bar nyon mongs par byas te/ de dag gi phyir de bzhin gshegs pa'i thugs rje chen po chu dang mtshungs pas chos 'chad par mdzad do/ /sems nyon mongs pa can du gyur pa'i sems can rnams kyi sems yongs su sbyong bar mdzad pas yongs su dag</text></item>
<item><p>282a6</p><section>mdo sde</section><text>pa dang / de dag gi sems dri ma med par 'gyur te/ de'i phyir sems can de dag de bzhin gshegs pa'i nyi ma shar nas ye shes kyi 'od zer gyis tshim par 'gyur ro/ /sangs rgyas kyi yon tan bsam gyis mi khyab pa la mngon du 'gyur te/ 'di lta ste/ dran pa nye bar gzhag pa bzhi nas</text></item>
<item><p>282a7</p><section>mdo sde</section><text>'phags pa'i lam yan lag brgyad pa'i bar la gnas par 'gyur ro/ /sangs rgyas kyi chos ma 'dres pa brgyad kyi bar la gnas par 'gyur ro/ /sems can thams cad snying rje nyid la shin tu gnas par 'gyur ro/ /de dag las kyang 'jig rten du dgra bcom pa rnams 'byung bar 'gyur</text></item>
<item><p>282b1</p><section>mdo sde</section><text>ro/ /rang sangs rgyas rnams dang / byang chub sems dpa' sems dpa' chen po rnams 'jig rten du 'byung bar 'gyur ro/ /de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung bar 'gyur ro/ /rigs kyi bu 'di ji snyam du sems/ nam mkha'</text></item>
<item><p>282b2</p><section>mdo sde</section><text>mig la gnas sam/ gsol pa/ bcom ldan 'das de ma lags so/ /ci mig gi rnam par shes pa la gnas sam/ bcom ldan 'das de ma lags so/ /ci mig gis kun du reg pa la gnas sam/ bcom ldan 'das de ma lags so/ /gang yang nang du mig gis kun du reg</text></item>
<item><p>282b3</p><section>mdo sde</section><text>pa'i rkyen gyis tshor ba gsum 'byung ba de la nam mkha' gnas sam/ gsol pa bcom ldan 'das de ma lags so/ /de bzhin du rna ba dang / sna dang / lce dang / lus la yang brjod par bya'o/ /rigs kyi bu 'di ji snyam du sems/ nam mkha' yid la gnas pa nas yid kyis kun du</text></item>
<item><p>282b4</p><section>mdo sde</section><text>reg pa'i rkyen gyis tshor ba gsum 'byung ba de la nam mkha' gnas sam/ gsol pa/ bcom ldan 'das de ma lags so/ /rigs kyi bu 'di ji snyam du sems/ sems can nam mkha' la gnas sam/ gsol pa/ bcom ldan 'das de ma lags so/ /rigs kyi bu 'di ji snyam du</text></item>
<item><p>282b5</p><section>mdo sde</section><text>sems/ nam mkha' sems can la gnas sam/ gsol pa/ bcom ldan 'das de ma lags so/ /de skad ces bka' stsal pa dang / bcom ldan 'das la byang chub sems dpa' sems dpa' chen po nam mkha'i snying pos 'di skad ces gsol to/ /bcom ldan 'das gcig la</text></item>
<item><p>282b6</p><section>mdo sde</section><text>gcig mi rten to/ /gcig la gcig spyod yul ma lags so/ /bcom ldan 'das chos thams cad ni rtog pa ma mchis pa/ stong pa nyid dang / sgro ma btags pa/ yang dag pa'i mtha' de bzhin nyid du rtogs par bgyi'o/ /bcom ldan 'das nam mkha'i snying po ni 'di lta ste/ rang</text></item>
<item><p>282b7</p><section>mdo sde</section><text>gi mtshan nyid tha mi dad pa/ mi rtog pa/ rnam par mi rtog pa/ mi g.yo ba/ gsob lags te/ myu gu ma mchis pa/ sa bon ma mchis pa/ 'bras bu ma mchis pa/ rnam par smin pa ma mchis pa/ yi ge ma mchis pa/ rlom sems ma mchis pa lags so/ /bcom ldan</text></item>
<item><p>283a1</p><section>mdo sde</section><text>'das de bzhin du byang chub sems dpa' sems dpa' chen pos chos thams cad la de ltar rtogs na mi skye ba'i chos la bzod pa thob par 'gyur ro/ /'di lta ste/ bcom ldan 'das/ bya ba rA dza/ man ta k+ShA ya/ dzi na dza ya/ dza na ni ma mu ni ha ra/ a na ya</text></item>
<item><p>283a2</p><section>mdo sde</section><text>pha la/ gu Na gar+b+ha/ ni ya ma su ri nA ya/ bu pa sha/ sha ta sha pa/ sha ma sha na/ ta tha ka ma/ sha maM gu/ mA tu shi Sha/ sha ma tse ta nA ya/ kle shAn ta saM sho Sha Ne swA hA/ bcom ldan 'das kyis bka' stsal pa/ legs so legs so/ /rigs kyi bu khyod kyis mig las rgyal bar</text></item>
<item><p>283a3</p><section>mdo sde</section><text>byed pa seng ge'i 'gros kyi phyir bsgyings pa'i gzungs 'dis sems can dag 'chi ba'i tshe/ tha ma'i rnam par shes pa la nyon mongs pa'i sgrib pa dang / las kyi sgrib pa dang / chos kyi sgrib pa yod pa sprug pa dang / sangs rgyas kyi zhing yongs su dag par gtong nus so/ /khyod ni 'jig rten gyi</text></item>
<item><p>283a4</p><section>mdo sde</section><text>khams dpag tu med/ grangs med par 'gro ba dang / sems can rnams la snying rje'i dbang gis grong dang / grong khyer dang / grong rdal dang / ljongs dang / yul 'khor dang / rgyal po'i pho brang du gzugs dang / cha lugs dang / spyod lam sna tshogs kyis theg pa chen po'i mdo</text></item>
<item><p>283a5</p><section>mdo sde</section><text>sde sna tshogs 'chad pa dang / sems can yongs su smin par bya ba dang / rgyal rigs gdol pa nas dge sbyong gdol pa'i bar du sdig pa'i chos las spang ba dang / thams cad dge ba'i chos la gzhag par nus so/ /bcom ldan 'das kyis 'di bstan pa'i tshe lha dang mi'i skye</text></item>
<item><p>283a6</p><section>mdo sde</section><text>dgu dpag tu med/ grangs med pa dag gis ting nge 'dzin dang / gzungs dang / bzod pa sna tshogs thob par gyur to/ /gzhan dag kyang sa bcu la ye shes skyes par gyur to/ /srog chags khri ni mi skye ba'i chos la bzod pa thob par gyur to/ /sems can rnams kyi rtsod pa gang / /ci yang</text></item>
<item><p>283a7</p><section>mdo sde</section><text>rung ste de dag gi/ /gzhi rtsa spangs nas lta kun gyi/ /gzhi rtsa myur du 'gyur ba yin/ /bcom ldan 'das kyis de skad ces bka' stsal nas/ dge slong de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi</text></item>
<item><p>283b1</p><section>mdo sde</section><text>rangs te/ bcom ldan 'das kyis gsungs pa la mngon par bstod do// //'phags pa nam mkha'i snying po zhes bya ba theg pa chen po'i mdo rdzogs so// //rgya gar gyi mkhan po shAkya pra b+ha dang / ban de rat+na rak+Shi tas zhus shing</text></item>
<item><p>283b2</p><section>mdo sde</section><text>bsgyur te gtan la phab pa// @##/ /rgya gar skad du/ Ar+ya u pA ya kau sha l+ya nA ma ma hA yA na sU tra/ bod skad du/ 'phags pa thabs mkhas pa zhes bya ba theg pa chen po'i mdo/ bam po dang po/ sangs rgyas dang byang</text></item>
<item><p>283b3</p><section>mdo sde</section><text>chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na/ dze ta'i tshal mgon med zas sbyin gyi kun dga' ra ba na/ dge slong brgyad khri bzhi stong gi dge slong gi dge 'dun chen po dang thabs cig tu bzhugs</text></item>
<item><p>283b4</p><section>mdo sde</section><text>so/ /byang chub sems dpa' mngon par shes pa/ mngon par shes pa gzungs thob pa spobs pa thogs pa med pa khri drug stong dang yang thabs cig ste/ yang de'i tshe na bcom ldan 'das nang du yang dag 'jog las bzhengs par gyur te/ 'khor brgya stong du mas bskor cing mdun</text></item>
<item><p>283b5</p><section>mdo sde</section><text>du bdar nas chos 'chad do/ /yang de'i tshe na byang chub sems dpa' sems dpa' chen po ye shes bla zhes bya ba zhig 'khor der 'ongs te 'dug par gyur to/ /de nas byang chub sems dpa' sems dpa' chen po ye shes blas bla gos phrag pa gcig la gzar nas pus mo g.yas pa'i lha</text></item>
<item><p>283b6</p><section>mdo sde</section><text>nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das la bdag phyogs 'ga' zhig zhu'o</text></item>
<item><p>283b7</p><section>mdo sde</section><text>zhes de skad ces gsol pa dang / bcom ldan 'das kyis byang chub sems dpa' sems dpa' chen po ye shes bla la rigs kyi bu khyod de bzhin gshegs pa la ci dang ci 'dod pa dris shig dang / dris pa lung bstan pa de dang de nyid kyis ngas khyod kyi sems rangs par bya'o/ /zhes de skad</text></item>
<item><p>284a1</p><section>mdo sde</section><text>ces bka' stsal nas/ bcom ldan 'das la byang chub sems dpa' ye shes blas 'di skad ces gsol to/ /bcom ldan 'das byang chub sems dpa' sems dpa' chen po rnams kyi thabs mkhas pa thabs mkhas pa zhes bgyi ba'i thabs mkhas pa de gang</text></item>
<item><p>284a2</p><section>mdo sde</section><text>lags/ de skad ces gsol pa dang / bcom ldan 'das kyis byang chub sems dpa' sems dpa' chen po ye shes bla la 'di skad ces bka' stsal to/ /rigs kyi bu 'di la byang chub sems dpa' sems dpa' chen po thabs mkhas pa ni zas kham gcig gis kyang sems</text></item>
<item><p>284a3</p><section>mdo sde</section><text>can thams cad la khyab par byed do/ /de ci'i phyir zhe na/ rigs kyi bu byang chub sems dpa' sems dpa' chen po thabs mkhas pa ni byol song du gtogs pa la zas kham gcig sbyin par byed pa de yang thams cad mkhyen pa nyid kyi sems dang ldan pa yin te/ dge ba'i rtsa ba de yang</text></item>
<item><p>284a4</p><section>mdo sde</section><text>sems can thams cad la sngo'o/ /de ni rgyu gnyis kyis sems can thams cad la khyab par byed do/ /gnyis po gang zhe na/ thams cad mkhyen pa nyid kyi sems dang / bsngo ba'o/ /rigs kyi bu gzhan yang byang chub sems dpa' sems dpa' chen po thabs mkhas pa ni pha rol</text></item>
<item><p>284a5</p><section>mdo sde</section><text>gyi dge ba'i rtsa ba la yi rang bar byed do/ /yi rang bar byas nas sems can thams cad la bsngo ste/ de thams cad mkhyen pa'i sems des sbyin par byed pa dang / sbyin pa'i bdag po dag zil gyis gnon to/ /gang len par byed pa de dag kyang zil gyis gnon to/ /rigs kyi bu gzhan</text></item>
<item><p>284a6</p><section>mdo sde</section><text>yang byang chub sems dpa' thabs mkhas pa ni phyogs bcu na shing las byung ba'i me tog gang ci yod pa phra mo yongs su ma blangs pa'i rnams dang / phyogs bcu na gang spos kyi shing yod pa rlung gis khyer ba yongs su ma blangs pa bdag po med pa de dag kyang sangs rgyas thams cad la dbul zhing</text></item>
<item><p>284a7</p><section>mdo sde</section><text>dge ba'i rtsa ba de yang thams cad mkhyen pa nyid du sngo bar byed do/ /rigs kyi bu gzhan yang byang chub sems dpa' thabs mkhas pa ni phyogs bcu nas sems can gang ji snyed bde ba'i tshor ba myong ba de thams cad la bsams te/ rjes su yi rang bar byed do/ /rjes su yi rangs nas thams cad</text></item>
<item><p>284b1</p><section>mdo sde</section><text>mkhyen pa nyid du sngo bar byed do/ /gang yang phyogs bcu na sems can sdug bsngal ba'i tshor ba myong ba de thams cad ni 'chags su 'jug ste/ gang sems can de dag gi sdug bsngal ni bdag la shog shig de dag ni bde bar gyur cig ces de lta bu'i go cha gyon zhing dge ba'i rtsa ba de yang byang chub tu</text></item>
<item><p>284b2</p><section>mdo sde</section><text>sngo bar byed do/ /rigs kyi bu gzhan yang byang chub sems dpa' thabs mkhas pa ni de bzhin gshegs pa gcig la phyag 'tshal na de bzhin gshegs pa thams cad la phyag 'tshal ba de ltar 'dzin te/ de ni 'di ltar slob bo/ /sangs rgyas thams cad kyi chos kyi dbyings gcig go/ /</text></item>
<item><p>284b3</p><section>mdo sde</section><text>tshul khrims gcig go/ /ting nge 'dzin gcig go/ /shes rab gcig go/ /dgongs pa gcig go/ /rnam par grol ba gcig go/ /rnam par grol ba'i ye shes mthong ba gcig go zhes de ltar slob cing de ltar de bzhin gshegs pa gcig la phyag 'tshal na de bzhin gshegs pa thams</text></item>
<item><p>284b4</p><section>mdo sde</section><text>cad la phyag 'tshal bar 'dzin to/ /de thabs mkhas pa de sangs rgyas gcig la bkur stir byas nas/ sangs rgyas thams cad la bkur stir byed de/ phyogs bcu'i sangs rgyas de dag la mchod par 'gyur ba ji snyed yod pa de dag thams cad kyang yongs su len to/ /rigs kyi bu</text></item>
<item><p>284b5</p><section>mdo sde</section><text>gzhan yang byang chub sems dpa' thabs mkhas pa ni nam zhig shes rab rmongs pa can du red na yang de ni bdag la yi mi gsod kyi gzengs stod par byed do/ /chung ngu na rtsa ba bzhi pa'i tshigs su bcad pa gcig kha ton du 'don na yang rtsa ba bzhi pa'i tshigs su bcad pa gcig gi don gang</text></item>
<item><p>284b6</p><section>mdo sde</section><text>yin pa gsung rab tu gtogs pa thams cad kyi don yang de yin no zhes de de ltar slob cing des tshigs su bcad pa de kha ton du byas nas sems can gang ji snyed dag gis bdag gi rtsa ba bzhi pa'i tshigs su bcad pa 'di thos pa de thams cad sangs rgyas kyi spobs pa thob par shog shig ces de</text></item>
<item><p>284b7</p><section>mdo sde</section><text>ltar ma zhum pa'i sems kyis smon lam 'debs te/ de dge ba'i rtsa ba des sems can thams cad kyi thos pa mtha' med pa dpe med pa zil gyis gnon cing sangs rgyas kyi spobs pa yang len par byed do/ /rigs kyi bu gzhan yang byang chub sems dpa' thabs mkhas pa ni nam zhig gal</text></item>
<item><p>285a1</p><section>mdo sde</section><text>te brgya la dbul por gyur na/ de'i tshe na de chung ngu na gzhan gyi las kyang byas nas zas gzar bu gang thogs te sems ma zhum pas dge 'dun nam gang zag la sbyin par byed do/ /byin nas kyang 'di ltar slob ste/ bcom ldan 'das kyis sems che ba'i phyir sbyin pa che bar</text></item>
<item><p>285a2</p><section>mdo sde</section><text>'gyur ro zhes gsungs kyis bdag gi sbyin pa chung ngu zin kyang thams cad mkhyen pa nyid kyi sems ni dpag tu med pa'o snyam nas de thams cad mkhyen pa nyid kyi sems kyis zas gzar bu gang po sbyin par byed cing dge ba'i rtsa ba 'dis sems can thams cad 'di lta ste/ dper na da ltar gyi de</text></item>
<item><p>285a3</p><section>mdo sde</section><text>bzhin gshegs pa phyag na rin chen bzhin du shog shig ces zas gzar bu gang po de nyid kyis sbyin pa'i rang bzhin dang / tshul khrims kyi rang bzhin dang / bsgom pa'i rang bzhin gyis bsod nams bya ba'i dngos po mngon par byed do/ /rigs kyi bu gzhan yang byang chub sems dpa'</text></item>
<item><p>285a4</p><section>mdo sde</section><text>thabs mkhas pa ni nyan thos dang / rang sangs rgyas rnams dang lhan cig tu gnas kyang de dag la 'dod par mi byed do/ /gal te yang nyan thos dang / rang sangs rgyas dag la bkur sti byas pa mthong na de rgyu gnyis kyis bdag nyid khong du chud par byed do/ /rgyu gnyis po gang zhe na/ byang chub</text></item>
<item><p>285a5</p><section>mdo sde</section><text>sems dpa' las ni sangs rgyas bcom ldan 'das rnams 'byung / sangs rgyas las ni nyan thos dang rang sangs rgyas rnams 'byung bas de dag la bkur sti byas na bdag nyid la thog ma kho nar bkur stir byas pa yin gyi/ de dag la ni ma yin pa dang / de dag ni bdag gi pha'i nor la spyod mod</text></item>
<item><p>285a6</p><section>mdo sde</section><text>kyi/ de la bdag gis 'dod par mi bya/ phrag dog tu mi bya snyam du sems pa'o/ /rigs kyi bu gzhan yang byang chub sems dpa' thabs mkhas pa ni sbyin pa sbyin pa na pha rol tu phyin pa drug yongs su rdzogs par byed do/ /ji ltar yongs su rdzogs par byed ce na/ 'di la byang chub sems dpa'</text></item>
<item><p>285a7</p><section>mdo sde</section><text>gang gi tshe slong ba mthong na de ser sna'i sems tshar gcod par byed/ gtong ba chen po 'phel bar byed de/ de ni de'i sbyin pa'i pha rol tu phyin pa'o/ /gang tshul khrims yang dag par blangs nas tshul khrims dang ldan pa la sbyin par byed pa dang / gang ngang tshul ngan pa can de dag tshul khrims la</text></item>
<item><p>285b1</p><section>mdo sde</section><text>'jog par byed cing sbyin pa yang sbyin par byed pa de ni de'i tshul khrims kyi pha rol tu phyin pa'o/ /gang byams par sems pa dang / sems ma 'khrugs pa dang / phan par sems pa dang / sems rtse gcig par gyur nas sbyin pa sbyin par byed pa de ni de'i bzod pa'i pha rol tu phyin pa'o/ /gang</text></item>
<item><p>285b2</p><section>mdo sde</section><text>bza' ba dang / bca' ba dang / myang bar bya ba de dag la lus dang / ngag dang sems 'jog cing 'gro ba dang 'ong bar byed pa de ni de'i brtson 'grus kyi pha rol tu phyin pa'o/ /sbyin pa byin nas gang rtse gcig pa dang / dbugs phyin par mi 'dzin pa de ni de'i bsam gtan gyi pha rol tu phyin pa'o/ /</text></item>
<item><p>285b3</p><section>mdo sde</section><text>gal te sbyin pa de byin nas chos nyid la brten te 'di sus byin/ 'di sus zos/ su la rnam par smin par 'gyur zhes des de ltar brtags na/ gang gis sbyin pa dang / gang la sbyin pa dang / gang la rnam par smin pa myong bar 'gyur ba'i chos gang yang ma dmigs pa de ni de'i shes rab kyi</text></item>
<item><p>285b4</p><section>mdo sde</section><text>pha rol tu phyin pa'o/ /rigs kyi bu de ltar na byang chub sems dpa' thabs mkhas pa sbyin pa sbyin par byed pa na pha rol tu phyin pa drug yongs su rdzogs par byed do/ /de nas bcom ldan 'das la byang chub sems dpa' ye shes blas 'di skad ces gsol to/ /bcom ldan 'das de 'dra bar</text></item>
<item><p>285b5</p><section>mdo sde</section><text>thabs mkhas te/ sbyin pa gang gis sems can gzhan dag 'khor ba yongs su len par bgyid pa'i sbyin pa de nyid kyis byang chub sems dpa' sems dpa' chen po sangs rgyas kyi chos rnams len par bgyid pa ngo mtshar to/ /bcom ldan 'das kyis bka' stsal pa/ de de bzhin no/ /rigs</text></item>
<item><p>285b6</p><section>mdo sde</section><text>kyi bu ji skad smras pa de bzhin te/ byang chub sems dpa' thabs mkhas pa ni sbyin pa nyung ngu yang mang por byed/ sbyin pa mang po yang dpag tu med par byed do/ /de nas bcom ldan 'das kyis byang chub sems dpa' sems dpa' chen po ye shes bla la bka' stsal pa/ rigs kyi bu gzhan</text></item>
<item><p>285b7</p><section>mdo sde</section><text>yang byang chub sems dpa' thabs mkhas pa ni ltung ba lci ba yang thabs mkhas pas srab mor byed do/ /ji ltar srab mor byed ce na/ rigs kyi bu 'di la byang chub sems dpa' thabs mkhas pa ni nam zhig brgya la la la zhig tu sdig pa'i grogs po'i dbang gis ltung ba byung na de</text></item>
<item><p>286a1</p><section>mdo sde</section><text>'di ltar slob ste/ gal te bdag gis phung po 'di dag gis mya ngan las 'da' bar bya na ni de ltar bdag gi sems yongs su gdung ba dang ldan par yang 'gyur na/ bdag gis sems can yongs su smin par bya ba'i phyir phyi ma'i mthar thug par 'khor ba na gnas</text></item>
<item><p>286a2</p><section>mdo sde</section><text>pa'i go cha de lta bu bgos pas bdag gi sems la gdung bar ni mi bya'i/ byang chub ji lta ji ltar 'khor bar 'gyur ba de lta de ltar sems can yongs su smin par bya'o/ /ltung ba 'di yang chos bzhin du bya'o/ /ltung ba gzhan yang ma byung bar bya'o snyam du sems so/ /rigs kyi</text></item>
<item><p>286a3</p><section>mdo sde</section><text>bu yongs su brtag pa bzung na gal te rab tu byung ba'i byang chub sems dpa' ltung ba'i rtsa ba bzhi po thams cad 'das par gyur kyang thabs mkhas pa 'dis sbyong bar byed na byang chub sems dpa'i ltung bar mi 'gyur bar ngas bshad do/ /de nas bcom ldan 'das la byang chub sems dpa'</text></item>
<item><p>286a4</p><section>mdo sde</section><text>ye shes blas 'di skad ces gsol to/ /bcom ldan 'das ji ltar na byang chub sems dpa' ltung ba dang bcas pa lags/ de skad ces gsol pa dang / bcom ldan 'das kyis byang chub sems dpa' sems dpa' chen po ye shes bla la 'di skad ces bka' stsal to/ /rigs</text></item>
<item><p>286a5</p><section>mdo sde</section><text>kyi bu byang chub sems dpa' so sor thar pa'i bslab pa slob pa na bskal pa brgya stong du yang rtsa ba dang 'bras bu za bar 'gyur la/ sems can thams cad kyis snyan par smra ba dang / mi snyan par smra ba yang bzod cing nyan thos dang rang sangs rgyas yid la byed pa yang ldan par gnas pa de ni</text></item>
<item><p>286a6</p><section>mdo sde</section><text>byang chub sems dpa'i ltung ba'i rtsa ba lci ba yin no/ /rigs kyi bu 'di lta ste/ dper na nyan thos kyi theg pa la gnas pa ltung ba'i rtsa ba byung na phung po de nyid kyis yongs su mya ngan las 'da' ba'i skal ba med pa de bzhin du rigs kyi bu byang chub sems dpa' yang ltung ba ma mthol</text></item>
<item><p>286a7</p><section>mdo sde</section><text>zhing nyan thos dang / rang sangs rgyas yid la byed pa ma btang na sangs rgyas kyi sar yongs su mya ngan las 'da' ba'i skal ba med do/ /de nas bcom ldan 'das la tshe dang ldan pa dga' bos 'di skad ces gsol to/ /bcom ldan 'das bdag bsod snyoms kyi phyir mthar gyis spyod pa</text></item>
<item><p>286b1</p><section>mdo sde</section><text>na byang chub sems dpa' 'od mang ldan gyi rgyal po khang pa zhig na bud med dang khri gcig la lhan cig mchis par mthong ste/ ltung ba byung ba mthong na ma bcab shig /tshangs pa mtshungs par spyod pa gzhan dag la zlos shig ces bcom ldan 'das kyis bka' stsal na/ de bzhin</text></item>
<item><p>286b2</p><section>mdo sde</section><text>gshegs pa ni sems can thams cad kyi ston pa lags te/ de bzhin gshegs pa la cung zad kyang mi mkhyen pa'am/ ma gzigs pa'am/ thugs su ma chud pa ma mchis pas de'i slad du bdag bcom ldan 'das la gsol lo zhes tshe dang ldan pa dga' bos de skad kyi tshig smras</text></item>
<item><p>286b3</p><section>mdo sde</section><text>nas ring po ma lon par de nas de'i mod la sa g.yos par gyur to/ /de nas byang chub sems dpa' 'od mang ldan gyi rgyal po shing ta la gang tsam du steng gi bar snang la 'dug nas tshe dang ldan pa dga' bo la 'di skad ces smras so/ /tshe dang ldan pa dga' bo de ji snyam du sems/ ltung ba</text></item>
<item><p>286b4</p><section>mdo sde</section><text>byung ba'i chos can gyis bar snang la 'dug par nus sam/ yang tshe dang ldan pa dga' bo byang chub sems dpa'i ltung ba'i chos ji lta bu grags zhes de bzhin gshegs pa mngon sum du bzhugs pa 'di la zhus shig /de nas tshe dang ldan pa dga' bo yul yul por gyur nas bcom</text></item>
<item><p>286b5</p><section>mdo sde</section><text>ldan 'das kyi zhabs la mgo bos phyag 'tshal te/ ltung ba 'chags pa gang bdag gis skyes bu bal glang chen po lta bu la ltung ba btsal ba bcom ldan 'das nongs te/ nongs pa 'chags so zhes de skad ces gsol pa dang / bcom ldan 'das kyis tshe dang ldan pa dga' bo la</text></item>
<item><p>286b6</p><section>mdo sde</section><text>'di skad ces bka' stsal to/ /dga' bo khyod theg pa chen po la gnas pa'i skyes bu dam pa la nyes par 'du shes ma skyed cig /dga' bo 'di lta ste/ nyan thos kyi theg pa la gnas pa gcig pu gnyis su med pa ni zag pa zad par bya ba la bar chad med par 'dod par bya'o/ /</text></item>
<item><p>286b7</p><section>mdo sde</section><text>dga' bo de bzhin du byang chub sems dpa' thabs mkhas pas yang thams cad mkhyen pa la bar chad med par 'dod par bya'o/ /de ci'i phyir zhe na/ dga' bo byang chub sems dpa' sems dpa' chen po ni gang dkon mchog gsum la gzhol bar mi 'gyur ba'i g.yo 'chad par mi</text></item>
<item><p>287a1</p><section>mdo sde</section><text>byed do/ /dkon mchog gsum gang zhe na/ sangs rgyas dkon mchog dang / chos dkon mchog dang / dge 'dun dkon mchog go/ /dga' bo gang gi tshe byang chub sems dpa'i theg pa la gnas pa'i rigs kyi bu thams cad mkhyen pa nyid kyi sems dang ma</text></item>
<item><p>287a2</p><section>mdo sde</section><text>bral bar 'dod pa lnga'i yon tan gyis rtse dga' zhing yongs su spyod pa mthong na/ dga' bo de'i tshe khyod kyis skyes bu dam pa de de bzhin gshegs pa'i dbang po lnga dang ldan par shes par gyis shig /dga' bo khyod yang ci'i phyir byang chub sems dpa' 'od mang ldan gyi rgyal po bud med</text></item>
<item><p>287a3</p><section>mdo sde</section><text>dang lhan cig tu khri gcig la 'dug pa de nyon cig /dga' bo sring mo de ni 'das pa'i dus na tshe rabs nyis brgyar byang chub sems dpa' 'od mang ldan gyi rgyal po'i chung mar gyur te/ de sngon gyi bag la nyal de nyid kyis rigs kyi bu byang chub sems dpa' 'od mang ldan gyi rgyal po de'i</text></item>
<item><p>287a4</p><section>mdo sde</section><text>dpal dang gzi brjid dang / tshul khrims dang / stobs bskyed pa mthong bas nyon mongs pa skyes nas gnas ngan len gyi tshig smras te/ de gcig pu lkog tu song nas gal te byang chub sems dpa' 'od mang ldan gyi rgyal po bdag dang lhan cig tu khri gcig tu 'dug na bdag</text></item>
<item><p>287a5</p><section>mdo sde</section><text>gis bla na med pa yang dag par rdzogs pa'i byang chub tu sems bskyed do snyam du de ltar sems par gyur to/ /dga' bo de nas byang chub sems dpa' 'od mang ldan gyi rgyal po'i sems kyis sring mo de'i sems kyi yongs su rtog pa shes nas de nyid kyi nub mo 'das pa dang / de'i</text></item>
<item><p>287a6</p><section>mdo sde</section><text>khyim du 'ongs te/ gang nang gi sa'i khams dang / gang phyi'i sa'i khams su gcig pa'i chos kyi sgo sa 'dra ba'i sems des sring mo de lag pa g.yas pas bzung ste/ khri gcig la 'dug go/ /'dug ma thag tu tshigs su bcad pa 'di smras so/ /sangs rgyas 'dod pa bsngags</text></item>
<item><p>287a7</p><section>mdo sde</section><text>mi mdzad/ /de ni byis pa'i spyod yul te/ /'dod pa'i sred pa spangs na ni/ /sangs rgyas mi yi mchog tu 'gyur/ /dga' bo de nas sring mo de dga' zhing rab tu mgu ba skyes nas khri de las langs te/ byang chub sems dpa' 'od mang ldan gyi rgyal po'i rkang pa la phyag 'tshal nas</text></item>
<item><p>287b1</p><section>mdo sde</section><text>de'i tshe tshigs su bcad pa 'di dag smras so/ /sangs rgyas kyis ni gang smad pa/ /'dod pa slan chad bdag mi 'tshal/ /'dod pa'i sred pa spangs na ni/ /sangs rgyas mi yi mchog tu 'gyur/ /bdag gi sems kyis gang bsams pa'i/ /nongs pa de ni khyed la bshags/ /</text></item>
<item><p>287b2</p><section>mdo sde</section><text>srog chags kun la bde ba'i phyir/ /byang chub tu ni mos bskyed do/ /dga' bo 'di lta ste/ byang chub sems dpa' 'od mang ldan gyi rgyal po thabs mkhas pa des sring mo de bla na med pa yang dag par rdzogs pa'i byang chub la bslabs nas stan las langs te song ngo / /dga'</text></item>
<item><p>287b3</p><section>mdo sde</section><text>bo lhag pa'i bsam pa'i khyad par la ltos/ ngas sring mo de lung bstan to/ /'di nas shi 'phos nas bud med kyi lus brjes te/ bskal pa grangs med pa brgya stong phrag dgu bcu rtsa dgu na kun nas ldang ba dang bral ba zhes bya ba'i de bzhin gshegs pa dgra bcom pa yang dag</text></item>
<item><p>287b4</p><section>mdo sde</section><text>par rdzogs pa'i sangs rgyas 'jig rten du 'byung bar 'gyur te/ dga' bo khyod rnam grangs des kyang byang chub sems dpa' ni gang ltung ba'i chos can du 'gyur ba'i g.yog mi 'chang bar rig par bya'o/ /de nas byang chub sems dpa' 'od mang ldan gyi rgyal po bar snang de</text></item>
<item><p>287b5</p><section>mdo sde</section><text>las babs te/ bcom ldan 'das kyi zhabs la phyag 'tshal nas/ bcom ldan 'das la 'di skad ces gsol to/ /bcom ldan 'das byang chub sems dpa' thabs mkhas pa dang / snying rje chen po la gnas par bgyi'o/ /bcom ldan 'das 'di la bdag 'di snyam</text></item>
<item><p>287b6</p><section>mdo sde</section><text>bgyid do/ /gal te byang chub sems dpa' sems can gcig gi dge ba'i rtsa ba skye bar 'gyur na/ ltung ba de 'dra ba 'byung zhing de lta bu'i ltung ba byung bas bskal pa brgya stong du sems can dmyal bar btso bar gyur kyang / bcom ldan 'das byang chub sems dpa' ltung ba 'byung</text></item>
<item><p>287b7</p><section>mdo sde</section><text>ba dang / sems can dmyal ba'i sdug bsngal de la spro ba nyid du bgyi'o/ /sems can gcig po'i dge ba'i rtsa ba yongs su gtong ba dang / yongs su 'bri bar ni mi bgyi'o/ /de nas bcom ldan 'das kyis byang chub sems dpa' 'od mang ldan gyi rgyal po la legs so</text></item>
<item><p>288a1</p><section>mdo sde</section><text>zhes bya ba byin nas/ legs so legs so/ /skyes bu dam pa byang chub sems dpa' dag ni snying rje chen po 'dis ltung ba thams cad spong ste/ rigs kyi bu ngas mngon par shes pa 'das pa'i bskal pa grangs med pa'i pha rol gyi yang shin tu pha rol na</text></item>
<item><p>288a2</p><section>mdo sde</section><text>khye'u skar ma zhes bya ba zhig yod de/ de nags kyi 'dab na lo bzhi khri nyis stong du tshangs par spyod pa spyad nas/ de lo bzhi khri nyis stong 'das pa na rgyal po'i pho brang 'byor pa zhes bya bar phyin nas de grong khyer chen po der song ba dang / chu chun ma zhig gis khye'u bzang po de mthong nas</text></item>
<item><p>288a3</p><section>mdo sde</section><text>'dod pa'i 'dod chags kyis yongs su zin pa'i sems dang ldan pas khye'u de'i mdun du brgyugs te phyag 'tshal to/ /de nas rigs kyi bu khye'u skar mas bud med de la 'di skad ces smras so/ /sring mo khyod ci 'dod/ mos de la 'di skad ces smras so/ /khye'u bdag khyod 'tshal</text></item>
<item><p>288a4</p><section>mdo sde</section><text>lo/ /khos de la 'di skad ces smras so/ /sring mo kho bo ni 'dod pa dgos pa ma yin no/ /mos de la 'di skad ces smras so/ /gal te bdag khyod dang mjal bar mi 'gyur na bdag 'gum par 'gyur ro/ /de nas khye'u skar mas 'di snyam du bsams so/ /gang bdag</text></item>
<item><p>288a5</p><section>mdo sde</section><text>gis lo bzhi khri nyis stong gi bar du tshangs par spyod pa spyad nas brtul zhugs gzhig pa ni bdag gis mi cha'o snyam nas nan gyis 'then te bud med des btang nas gom pa bdun 'phags pa dang / de gom pa bdun pa la gnas nas snying rje skyes te/ bdag gis brtul</text></item>
<item><p>288a6</p><section>mdo sde</section><text>zhugs 'di bshig nas sems can dmyal bar song bar gyur kyang sems can dmyal ba'i sdug bsngal de myong bar bzod kyi/ bud med 'di shir 'ong gis bde bar gyur cig ces/ rigs kyi bu khye'u skar ma de kha slar log ste/ bud med de lag pa g.yas pas bzung nas sring mo</text></item>
<item><p>288a7</p><section>mdo sde</section><text>khyod ci 'dod pa byas longs shig ces de skad smras so/ /de nas khye'u skar ma de lo bcu gnyis kyi bar du khyim na gnas nas slar yang mngon par byung ste/ tshangs pa'i gnas bzhi bskyed nas shi 'phos pa dang / tshangs pa'i 'jig rten du skyes so/ /rigs kyi bu khyod de'i tshe de'i dus na</text></item>
<item><p>288b1</p><section>mdo sde</section><text>khye'u skar ma zhes bya ba de gzhan yin snyam du de ltar ma lta zhig /de ci'i phyir zhe na/ de'i tshe de'i dus na nga ni khye'u skar mar gyur to/ /grags 'dzin ma ni chu chun du gyur to/ /rigs kyi bu nga 'dod pa ngan pa dang ldan pa'i snying rje chen po'i sems bskyed pas kyang bskal pa stong</text></item>
<item><p>288b2</p><section>mdo sde</section><text>phrag bcu'i bar du 'khor ba la rgyab kyis ltas shing spangs par gyur to/ /rigs kyi bu ltos/ gang sems can gzhan dag sems can dmyal bar skye bar 'gyur ba de byang chub sems dpa' thabs mkhas pa ni tshangs pa'i 'jig rten du skye bar 'gyur ro/ /rigs kyi bu gal te dge</text></item>
<item><p>288b3</p><section>mdo sde</section><text>slong maud gal gyi bu dang / shA ri'i bu thabs mkhas pa dang ldan du zin ni dge slong ko ka li ka de sems can dmyal bar 'gro bar mi 'gyur ro/ /de ci'i phyir zhe na/ rigs kyi bu ngas mngon par shes pa 'das pa'i dus na de bzhin gshegs pa log par dad sel gyi gsung rab la</text></item>
<item><p>288b4</p><section>mdo sde</section><text>dge slong dri ma med pa zhes bya ba zhig byung ste/ de dgon pa'i brag phug gcig na gnas pa nas rgyang mi ring ba zhig na drang srong lnga gnas pa las de'i tshe dus ma yin pa'i sprin chen po byung / dus ma yin pa'i char pa yang cher bab pa dang / de nas bud med gnyis shig char</text></item>
<item><p>288b5</p><section>mdo sde</section><text>pa'i skyabs kyi phyir dge slong dri ma med pa'i brag phug tu zhugs te/ slar byung ba dang / drang srong rnams kyis mthong nas e ma ho dge slong dri ma med pa 'di sdig 'dod pa'o/ /tshangs par spyod pa ma yin pa'o zhes yid byung bar gyur to/ /de nas dge slong dri ma med pa'i sems</text></item>
<item><p>288b6</p><section>mdo sde</section><text>kyis drang srong de dag gi sems kyi yongs su rtog pa shes nas/ de'i tshe nam mkha' la shing ta la bdun tsam du 'phags so/ /de nas drang srong de dag gis dge slong dri ma med pa bar snang gi nam mkha' la 'dug pa mthong nas/ bdag cag gi gtsug lag las 'byung ba ltar na tshangs</text></item>
<item><p>288b7</p><section>mdo sde</section><text>par spyod pa ma yin pa nam mkha' la 'phags mi nus so snyam du sems par gyur nas/ de'i tshe yan lag lngas phyag 'tshal te nyes pa bshags so/ /rigs kyi bu gal te dge slong dri ma med pa nam mkha' la ma 'phags su zin na/ de'i tshe drang srong lnga'i lus sems</text></item>
<item><p>289a1</p><section>mdo sde</section><text>can dmyal ba chen por ltung bar 'gyur ro/ /rigs kyi bu de ji snyam du sems/ de'i tshe de'i dus na dge slong dri ma med pa zhes bya ba de gzhan du gyur pa snyam du khyod de ltar ma lta zhig /byang chub sems dpa' byams pa de'i tshe dge slong dri ma med pa zhes bya bar</text></item>
<item><p>289a2</p><section>mdo sde</section><text>gyur to/ /rigs kyi bu gal te dge slong shA ri'i bu dang / maung gal gyi bu nam mkha' la 'phags su zin na ni dge slong ko ka li ka sems can dmyal bar 'gro bar yang mi 'gyur ro/ /rigs kyi bu rnam grangs des na byang chub sems dpa' thabs mkhas pa'i ye shes gang du</text></item>
<item><p>289a3</p><section>mdo sde</section><text>'jug pa de ni nyan thos dang / rang sangs rgyas rnams kyi yul ma yin par rig par bya'o/ /rigs kyi bu 'di lta ste/ smad 'tshong ma thabs drug cu rtsa bzhi dang ldan pa shin tu lobs pa nor 'dod pa ni skyes bu de las nor ma grub kyi bar du sems can de dag gi drung na ci nas kyang bdag</text></item>
<item><p>289a4</p><section>mdo sde</section><text>gis lus gtong ba yang ston pa dang / yo byad thams cad kyang mi sbed par de lta de ltar gnas so/ /de nas phyis de la mi lta mi sems par 'dor te/ de phyir de la 'gyod par yang mi 'gyur ro/ /rigs kyi bu de bzhin du byang chub sems dpa' thabs mkhas pa</text></item>
<item><p>289a5</p><section>mdo sde</section><text>yang thabs mkhas pa gang gis sems can 'di dag bdag gis yongs su smin par bya bar shes nas sems can rnams kyi dge ba'i rtsa ba la dga' bas cung zad kyang mi sbed cing bdag gi lus gtong bar byed pa ston pa'i bar du sems can de dag gi drung du de lta de</text></item>
<item><p>289a6</p><section>mdo sde</section><text>ltar gnas te/ nam zhig e ma'o sems can 'di dag dge ba'i rtsa ba bskyed pa yin te/ phyin cad de las lhag par gzhag tu mi nus par shes nas ni de la mi lta zhing dga' ba dang rtse ba thams cad kyang btang ste 'gro'o/ /de la rag lus pa'i sems kyang med do/ /</text></item>
<item><p>289a7</p><section>mdo sde</section><text>rigs kyi bu 'di lta ste byol song du gtogs pa'i srog chags kyi rnam pa bung ba zhes bya ba de me tog thams cad kyi dri la snom pa yang gang du yang rtag par sred par mi sgom mo/ /dri dang lo ma yang mi 'phrog go/ /de bzhin du thabs mkhas pa'i byang chub sems</text></item>
<item><p>289b1</p><section>mdo sde</section><text>dpa' yang 'dod pa'i dga' ba dang / rtse ba thams cad kyang spyod kyang gang du yang rtag par sred pa mi skyed/ bdag dang gzhan nyams par yang mi byed do/ /rigs kyi bu 'di lta ste dper na/ sa bon yongs su gdungs pa ni kha dog nyams pa med kyang ljang bu 'byung</text></item>
<item><p>289b2</p><section>mdo sde</section><text>bar mi nus so/ /rigs kyi bu de bzhin du stong pa nyid dang / mtshan ma med pa dang / smon pa med pa'i shes rab yongs su bsgoms pas nyon mongs pa ni dga' ba dang / rtse ba thams cad la spyod kyang de ltung bar 'gro ba yongs su mi len/ sangs rgyas</text></item>
<item><p>289b3</p><section>mdo sde</section><text>kyi yon tan las kyang yongs su mi nyams so/ /rigs kyi bu 'di lta ste dper na nya pa shin tu bslabs pa ni skud pa gcig la gzan ma btags pa'i mchil pa sbyar nas mtsho chen por bcug ste/ de gang dang gang gi tshe na 'dod pa de dang de'i tshe skud pa de mtsho chen po nas 'dren</text></item>
<item><p>289b4</p><section>mdo sde</section><text>to/ /rigs kyi bu de bzhin du thabs mkhas pa'i byang chub sems dpa' yang stong pa nyid dang / mtshan ma med pa dang / smon pa med pa yongs su bsgoms pa'i sems/ thams cad mkhyen pa nyid la brtan por sbrel nas 'dam rdzab chen por ltung zhing de thams</text></item>
<item><p>289b5</p><section>mdo sde</section><text>cad mkhyen pa nyid kyi sems de bsrungs pas gang dang gang gi tshe 'dod pa de dang de'i tshe shi 'phos nas tshangs pa'i 'jig rten du skye'o/ /rigs kyi bu 'di lta ste dper na sngags kyi rig 'dzin gyi skyes bu rgyal pos bzung ste/ zhags pa lnga'i bcing bas bcings su zin</text></item>
<item><p>289b6</p><section>mdo sde</section><text>kyang de gang gi tshe 'gro bar 'dod pa de'i tshe de sngags kyi rig pa'i stobs bskyed pa gcig gis bcings pa thams cad gtubs te 'gro'o/ /de bzhin du byang chub sems dpa' thabs mkhas pa yang gang gi tshe 'dod pa'i yon tan lngas dga' ba myong zhing de dag gis</text></item>
<item><p>289b7</p><section>mdo sde</section><text>rgyas par gyur kyang / gang gi tshe 'dod par gyur pa de'i tshe shes rab kyi rig pa'i stobs bskyed pa'i thams cad mkhyen pa nyid kyi sems gcig gis 'dod pa'i yon tan thams cad rab tu bcom ste/ shi 'phos nas tshangs pa'i 'jig rten du skye'o/ /rigs</text></item>
<item><p>290a1</p><section>mdo sde</section><text>kyi bu 'di lta ste dper na mda' dang mtshon gyi slob dpon ral gri rnon po gcig mi mngon par thogs nas 'dron pa mang po'i sel byed na/ de la sems can gang mi shes pa de dag ni mda' dang mtshon gyi slob dpon de la mi 'di ni mda' gzhu yang med/</text></item>
<item><p>290a2</p><section>mdo sde</section><text>mtshon cha gzhan yang med/ g.yog kyang med de/ 'di ni bdag gi skyabs kyang mi nus na/ 'dron pa'i lta ci smos/ mi rgod las rgyal bar lta ga la nus te/ 'di ni de dag tu mi rigs par sdug bsngal bar 'gyur ro zhes snying rje sgom mo/ /de nas mda' dang mtshon gyi</text></item>
<item><p>290a3</p><section>mdo sde</section><text>slob dpon de 'brog dgon pa'i dbus su phyin te/ mi rgod mang po byung ba dang / mda' dang mtshon gyi phyir go cha legs par bgos nas mtshon cha de la yongs su brtags te/ mi rgod de dag la 'debs so/ /des mi rgod de dag thams cad srog dang phral nas</text></item>
<item><p>290a4</p><section>mdo sde</section><text>slar yang mtshon cha de lag par 'jog go/ /de bzhin du rigs kyi bu byang chub sems dpa' sems dpa' chen po yang shes rab kyi pha rol tu phyin pa'i mtshon cha shin tu thogs nas thabs mkhas pas 'dod pa'i yon tan lngas rtse dga' zhing yongs su spyod de/ de</text></item>
<item><p>290a5</p><section>mdo sde</section><text>la gang dag de'i lus kyi dbang po mthong na de dag ma dad par byed cing 'di ni 'di ltar bag med par gnas te 'di ni bdag thar bar yang mi nus na sems can gzhan lta ci smos/ bdud las rgyal bar lta ga la 'gyur zhes snying rje skyed par byed mod kyi/ byang chub sems</text></item>
<item><p>290a6</p><section>mdo sde</section><text>dpa' de thabs mkhas pa shin tu yongs su blangs pas nam 'dod pa de'i tshe des shes rab kyi mtshon gyis nyon mongs pa'i dra ba dral nas sangs rgyas kyi zhing yongs su dag pa bud med med pa g.yem pa med pa gzhan du 'gro'o/ /yang de'i tshe na byang chub sems dpa' dga'</text></item>
<item><p>290a7</p><section>mdo sde</section><text>bar byed pa zhes bya ba mnyan du yod pa'i grong khyer chen por bsod snyoms kyi phyir song ste/ de bsod snyoms spyod pa las khyim bdag gi khyim du phyin pa dang / de nas bu mo bsod nams ldan mchog ces bya ba khang thog na 'dug pas dge slong gi sgra thos nas zas thogs</text></item>
<item><p>290b1</p><section>mdo sde</section><text>te/ byang chub sems dpa' dga' bar byed pa ga la ba der song ngo / /de nas bu mo bsod nams ldan mchog gis mthong ma thag tu byang chub sems dpa' dga' bar byed pa'i skad dang bltas pa las rjes su rtogs pa'i mtshan ma bzung nas 'dod chags kyis yongs</text></item>
<item><p>290b2</p><section>mdo sde</section><text>su bzung ba'i sems kyi 'dod chags kyis yongs su gdungs shing 'greng bzhin du lus thams cad kyang brtul nas 'chi ba'i dus byas nas byang chub sems dpa' dga' bar byed pas bu mo bsod nams ldan mchog mthong ste/ 'dod chags kyi sems tshul bzhin ma</text></item>
<item><p>290b3</p><section>mdo sde</section><text>yin pa yid la byed pa'i rnam par rtog pa byung ba dang / de'i tshe de la chags pa zhes bya ba'i chos de gang yin zhes dran pa skyes nas/ ci mig de chags pa'am zhe na/ mig kyang tshor ba med pa/ byed pa med pa 'dus byas pa/ sha'i phung po ste/ rang bzhin gyis stong</text></item>
<item><p>290b4</p><section>mdo sde</section><text>pa'i phyir tshor ba med do 'o na rna ba dang / sna dang / lce dang lus dang yid chags pa'am zhe na/ des nang yang rung / phyi yang rung / 'dod chags par 'gyur ba'am/ zhe sdang bar 'gyur ba'i chos de gang yang ma dmigs so/ /des ma dmigs nas 'dod chags kyi</text></item>
<item><p>290b5</p><section>mdo sde</section><text>sems de bsal te de'i lus pags pa dang shas g.yogs pa'i rkang pa'i mthil yan cad spyi bo'i bar du brtags so/ /des yang dag pa ji lta bar brtags nas chos thams cad mi skye bar rtogs te mi skye ba'i chos la bzod pa thob pa dang / de dga' ba dang rab</text></item>
<item><p>290b6</p><section>mdo sde</section><text>tu mgu ba de nyid kyis steng gi bar snang la shing ta la gang tsam du 'phags nas mnyan du yod pa'i grong khyer chen po lan bdun du bskor te/ bcom ldan 'das ga la ba der song ba dang / bcom ldan 'das kyis byang chub sems dpa' dga' bar byed pa steng gi bar</text></item>
<item><p>290b7</p><section>mdo sde</section><text>snang las ngang pa'i rgyal po bzhin du thogs pa med par 'ong ba gzigs so/ /gzigs nas tshe dang ldan pa dga' bo la bka' stsal pa/ dga' bo khyod kyis byang chub sems dpa' sems dpa' chen po dga' bar byed pa bar snang las 'ong ba mthong ngam/ gsol</text></item>
<item><p>291a1</p><section>mdo sde</section><text>pa/ bcom ldan 'das mthong ngo / /bcom ldan 'das kyis bka' stsal pa/ dga' bo byang chub sems dpa' dga' bar byed pa des ni 'dod chags kyi sems las chos thams cad yongs su brtags so/ /bdud kyi sde btul lo/ /chos kyi 'khor</text></item>
<item><p>291a2</p><section>mdo sde</section><text>lo bskor to/ /de nas bu mo bsod nams ldan mchog shi ma thag tu bud med kyi lus las bsgyur te/ shi 'phos pa dang mtho ris kyi 'jig rten du sum cu rtsa gsum pa'i lha rnams dang skal ba mnyam par skyes so/ /de skyes ma thag tu gzhal med khang rin po che sna bdun</text></item>
<item><p>291a3</p><section>mdo sde</section><text>las byas pa dpag tshad bcu gnyis pa yang byung g.yog bya ba'i phyir lha'i bu mo bzhi khri bzhi stong yang skyes nas/ de'i tshe de dge ba'i rtsa ba gang gis 'dir skyes par gyur ces shes pa skyes te/ de bsams pa dang / 'di snyam du gyur te/ bdag ni mnyan du yod</text></item>
<item><p>291a4</p><section>mdo sde</section><text>pa'i grong khyer chen po na khyim bdag gi bu mor gyur pa las/ de na bdag gi 'dod chags kyi sems kyis byang chub sems dpa' dga' bar byed pa mthong nas bdag gi sems 'dod pa'i chags pas kun du gzir te/ 'chi ba'i dus byas pa dang / bdag bud med</text></item>
<item><p>291a5</p><section>mdo sde</section><text>kyi lus las gyur te/ bdag gis skyes pa'i lus thob nas bdag gis rdzu 'phrul dpag tu med pa 'di dag thob bo snyam mo/ /de nas lha'i bu de 'di snyam du sems te/ 'dod chags kyi sems kyis rnam par smin pa yang 'di yin na/ gang bdag gis byang</text></item>
<item><p>291a6</p><section>mdo sde</section><text>chub sems dpa' dga' bar byed pa la phyag bya ba'am/ bsnyen bkur bya ba lta ci smos kyis/ gang bdag rtse ba'am/ dga' bar byed pa de rigs par 'gyur ba ma yin gyi/ de ltar bdag ni bcom ldan 'das ga la ba dang / dga' bar byed pa ga la ba der 'gro'o</text></item>
<item><p>291a7</p><section>mdo sde</section><text>snyam mo/ /de nas lha'i bu de 'khor dang bcas te me tog dang / dri dang / phreng ba dang / byug pa rnams thogs nas kha dog tshad med pas bcom ldan 'das ga la ba der song ste/ me tog dang / phreng ba dang byug pa de dag gis bcom ldan 'das la mchod nas/</text></item>
<item><p>291b1</p><section>mdo sde</section><text>bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor nas bcom ldan 'das kyi spyan sngar thal mo sbyar te tshigs su bcad pa 'di dag smras so/ /sangs rgyas mi mchog rnams ni bsam mi khyab/ /byang chub rab mchog</text></item>
<item><p>291b2</p><section>mdo sde</section><text>gnas rnams bsam mi khyab/ /de bzhin gshegs pa'i chos rnams bsam mi khyab/ /grags chen rnams kyi spyod pa bsam mi khyab/ /bdag ni mnyan du yod par bu mor gyur/ /tshong dpon bu mo ming ni bsod nams mchog /bzang mo na tshod dad mo dang</text></item>
<item><p>291b3</p><section>mdo sde</section><text>yang ldan/ /pha dang ma yang byams shing yid du mchi/ /gang yang sangs rgyas ma smad pa yi sras/ /dga' bar byed ces bgyi ba mthu bo che/ /mnyan du yod par bsod snyoms phyir mchis pa/ /bdag gi pha yi khang par phyin pa dang / /yid du mchi zhing snyan pa'i</text></item>
<item><p>291b4</p><section>mdo sde</section><text>sgra thos te/ /bdag ni rab tu dga' bas bshos thogs nas/ /de bzhin gshegs pa'i sras po dga' byed pa/ /mthu bo che de gang na bar mchis nas/ /mthong ma thag tu bdag gis sems skyes pa/ /tshul bzhin ma lags 'dod chags ldan par gyur/ /</text></item>
<item><p>291b5</p><section>mdo sde</section><text>gal te bsam pa bzhin du ma grub na/ /bdag ni mi 'tsho 'chi ba'i dus bgyi snyam/ /tshig kyang smra ba nyid du ma nus te/ /bsod snyoms de yang dbul bar ma nus nas/ /tshul bzhin ma lags 'dod chags kyis gdungs te/ /de nyid dag tu brtul nas gum par gyur/ /</text></item>
<item><p>291b6</p><section>mdo sde</section><text>lus kun rdul zhing shi bar shes gyur nas/ /bu mo'i pha dang ma ni ngu bar bgyid/ /ro lags par ni rab tu gnas par sems/ /gang phyir dge sbyong la yang tshig cing ngu / /bcom ldan bdag ni 'chi 'phor gyur ma thag /de tshe bdag ni bud med lus bor te/ /'od</text></item>
<item><p>291b7</p><section>mdo sde</section><text>gsal skyes pa'i lus 'di thob par gyur/ /gum nas bdag kyang mtho ris 'jig rten skyes/ /bdag gis gzhal med khang 'di mchog grub pa/ /rin chen rgyu ste de 'dra su la'ang med/ /lha yi bu mo stong phrag bcu bzhi 'di/ /bdag gis g.yog du thob bo bcom</text></item>
<item><p>292a1</p><section>mdo sde</section><text>ldan 'das/ /de tshe bdag kyang 'di 'dra'i sems skyes te/ /'di 'dra rnam smin bzang po las dag gi/ /de ltar bsams nas 'di snyam du gyur te/ /'di ni 'dod chags sems kyi rnam smin to/ /dga' byed mgu byed mkhas pa 'od byed la/ /bdag</text></item>
<item><p>292a2</p><section>mdo sde</section><text>gis chags pa'i sems kyis brtags pa dang / /de yi las kyi rnam smin 'di 'dra ste/ /de tshe bdag ni 'bar ba'i mthu can gyur/ /bde bar gshegs pa'i ye shes gar 'jug pa/ /de ni nyan thos dag dang rang sangs rgyas/ /de dag sar ni gzhar yang mi 'gyur</text></item>
<item><p>292a3</p><section>mdo sde</section><text>te/ /'dod chags sems kyi 'bras bu 'di 'dra na/ /bdag gi bkur sti bgyi ba ci smos te/ /bdag gis rgyal ba 'di yi spyan sngar ni/ /sangs rgyas ye shes byang chub mchog thob smon/ /bskal pa gang gA'i bye ma snyed du spyad/ /bdag gi yi dam gtang bar mi bgyi</text></item>
<item><p>292a4</p><section>mdo sde</section><text>ste/ /dge ba'i bshes gnyen dga' bar byed pa la/ /mchod pa yangs shing rgya chen dag kyang bgyi/ /mngon par byang chub phyir zhugs ma gtogs par/ /gzhan du 'dren pa rnams la mchod mi 'gyur/ /byang chub spyod pa dam pa kun spyod cing / /'dod</text></item>
<item><p>292a5</p><section>mdo sde</section><text>chags sems kyis bdag la gang lta ba/ /de dag bud med lus ni spangs gyur nas/ /thams cad mi 'jigs skyes bur 'gyur bar shog /sangs rgyas mthus ni lha yi bu pho de/ /pha ma'i drung du song ste tshig smras pa/ /dge sbyong la ni zhe sdang khro ma byed/ /yun</text></item>
<item><p>292a6</p><section>mdo sde</section><text>ring dus su sdug bsngal gyur ta re/ /gang yang bsod nams ldan mchog shi ba de/ /sum cu rtsa gsum pa dang skal ba mnyam/ /'dir ni bud med lus kyang brjes gyur nas/ /'od gsal lha yi bu pho mdzes par gyur/ /bde bar gshegs pa de yi gan song ste/ /</text></item>
<item><p>292a7</p><section>mdo sde</section><text>khro sems nyes pa de ni bshags par gyis/ /sangs rgyas de bzhin gshegs pa ma gtogs par/ /sems can dag gi mgon skyabs gzhan med do/ /'jigs pa med pa des ni bskul ba dang / /pha dang mas kyang sangs rgyas sgra thos nas/ /thams cad tshogs te</text></item>
<item><p>292b1</p><section>mdo sde</section><text>lhan cig 'grogs gyur nas/ /shAkya thub pa'i drung du song bar gyur/ /skyes bu dam pa'i zhabs la phyag 'tshal te/ /khro sems nyes pa dag kyang bshags byas nas/ /de bzhin gshegs pa la yang skyabs song ste/ /bde gshegs rang byung la yang zhu ba</text></item>
<item><p>292b2</p><section>mdo sde</section><text>zhus/ /ji tsam gyis na 'dren la mchod par 'gyur/ /chos dang dge 'dun la yang ji ltar mchod/ /zhus pa de yang so sor lung bstan gsol/ /thos nas de bzhin lags kyis mchi bar bgyi/ /rgyal bas de dag gis ni sems mkhyen nas/ /'jig rten</text></item>
<item><p>292b3</p><section>mdo sde</section><text>mgon gyis yang dag tshig gsungs pa/ /gang zhig sangs rgyas kun la mchod 'dod pa/ /byang chub phyir ni brtan pa'i sems bskyed cig /bu mo'i pha dang ma dang gnyen rnams dang / /lnga brgya mi nyung tshang ba de dag kyang / /skyes bu khyu mchog gi ni tshig thos nas/ /</text></item>
<item><p>292b4</p><section>mdo sde</section><text>de'i tshe byang chub phyir ni sems bskyed do/ /de'i tshe dga' bo dag la bka' stsal pa/ /ji skad smras pa bzhin du dga' bo nyon/ /byang chub sems dpa' bsams spyod bsam mi khyab/ /thabs mkhas pa yi shes rab de bzhin no/ /dga' byed smon lam phyi</text></item>
<item><p>292b5</p><section>mdo sde</section><text>phyir 'debs pa ni/ /bud med gang dag chags sems kyis blta ba/ /de ni bud med lus kyang yongs spangs te/ /skyes bu yangs pa'i sems can 'gyur bar shog /dga' bo 'di yi yon tan ci 'dra ltos/ /gang gis sems can gzhan dag dmyal 'gro</text></item>
<item><p>292b6</p><section>mdo sde</section><text>ba/ /de nyid dpa' bo dag la chags bskyed nas/ /mtho ris su ni skyes bur 'gyur bar shog /lha'i bu de yis nga la bkur sti byas/ /gus dang bcas pas byang chub mchog gnas te/ /bskal ba mang por sangs rgyas mchod byas nas/ /shin tu gzigs</text></item>
<item><p>292b7</p><section>mdo sde</section><text>zhes bya ba'i rgyal bar 'gyur/ /lnga brgya gang dag byang chub la gnas pa/ /de dag rnams kyang mi yi mchog tu 'gyur/ /de la dad phyir bde ba bsam yas na/ /mgon po la ni bkur sti su mi byed/ /gang dag dga' bar byed la chags sems pa/ /bud med</text></item>
<item><p>293a1</p><section>mdo sde</section><text>lus spangs skyes par gyur pa ni/ /gcig dang gnyis dang gsum ni ma yin gyi/ /bye ba khrag khrig stong phrag mang po ste/ /rtsi yi rgyal po grags pa chen po yi/ /byang chub de la zhe sdang su zhig skyed/ /nyon mongs las kyang bde ba sbyin byed na/ /</text></item>
<item><p>293a2</p><section>mdo sde</section><text>de la bkur sti byed pa smos ci dgos/ /de nas bcom ldan 'das la tshe dang ldan pa dga' bos 'di skad ces gsol to/ /bcom ldan 'das 'di lta ste dper na/ ri'i rgyal po ri rab lhun po'i drung du gang sems dad kyang rung / sems</text></item>
<item><p>293a3</p><section>mdo sde</section><text>zhe sdang yang rung / sems chags pa yang rung / chos la bar chad bgyid pa'i sems kyang rung ste/ mchi na de thams cad kha dog gcig tu 'gyur ba ni 'di lta ste/ gser gyi kha dog go/ /bcom ldan 'das de bzhin du gang su yang rung / byang chub sems dpa'i drung du sems dad dam/</text></item>
<item><p>293a4</p><section>mdo sde</section><text>sems zhe sdang ngam/ sems chags pa'am/ chos la bar chad bgyid pa'i sems kyang rung ste/ mchi na de dag thams cad kha dog gcig tu 'gyur ba ni 'di lta ste/ thams cad mkhyen pa nyid kyi sems kyi kha dog go/ /bcom ldan 'das bdag ni de</text></item>
<item><p>293a5</p><section>mdo sde</section><text>ring phan chad byang chub sems dpa' rnams la ri rab lhun po dang 'dra bar 'dzin to/ /bcom ldan 'das 'di lta ste dper na sman gyi rnam pa blta na bzang ba la sems can su yang rung ste/ nad rnam pa sna tshogs kyi nyon mongs pa rnams kyis bltas na nad de dag thams</text></item>
<item><p>293a6</p><section>mdo sde</section><text>cad rab tu zhi bar 'gyur ro/ /bcom ldan 'das de bzhin du gang su yang rung ste/ sems dad pa'am/ sems zhe sdang ba'am/ sems chags pas byang chub sems dpa' la bltas na de dag thams cad kyi 'dod chags dang / zhe sdang dang gti mug gi</text></item>
<item><p>293a7</p><section>mdo sde</section><text>nad rnams rab tu zhi bar 'gyur ro/ /de nas bcom ldan 'das kyis tshe dang ldan pa dga' bo la legs so zhes bya ba byin nas/ dga' bo de de bzhin no dga' bo ji skad smras pa de bzhin no zhes gsungs so/ /de nas bcom ldan 'das la tshe dang ldan pa 'od</text></item>
<item><p>293b1</p><section>mdo sde</section><text>srung chen pos 'di skad ces gsol to/ /bcom ldan 'das ngo mtshar to/ /bde bar gshegs pa rab tu ngo mtshar to/ /byang chub sems dpa' sems dpa' chen po rnams ni zhi ba'i ting nge 'dzin la gnas kyang sems can rnams la snying brtse ba'i slad du</text></item>
<item><p>293b2</p><section>mdo sde</section><text>slar yang 'dod pa'i khams su yang gda'o/ /stong pa nyid dang / mtshan ma med pa dang / smon pa med pa la gnas shing nyan thos dang rang sangs rgyas kyi chos rnams la yang ma reg la thams cad mkhyen pa'i sems la yang 'bab par bgyid do/ /bcom</text></item>
<item><p>293b3</p><section>mdo sde</section><text>ldan 'das byang chub sems dpa' sems dpa' chen po ni bsam gyis mi khyab pa'i thabs mkhas pa la gnas la de ni 'di lta ste/ chags par 'gyur ba'i gzugs dang / sgra dang / dri dang / ro dang / reg bya thams cad la spyod kyang de dag la chags par mi</text></item>
<item><p>293b4</p><section>mdo sde</section><text>bgyid do/ /byang chub sems dpa' sems dpa' chen po rnams las brtsams te/ dpe cig gsol bar bcom ldan 'das bdag spobs so/ /bde bar gshegs pa bdag spobs so/ /bka' stsal pa/ 'od srung khyod spobs par gyis shig /</text></item>
<item><p>293b5</p><section>mdo sde</section><text>bcom ldan 'das 'di lta ste/ dper na 'brog dgon pa zhig mchis la/ 'brog dgon pa de na brtsig pas 'khor ba'i rtse mo'i bar du phyin pa zhig kyang mchis par gyur/ dgon pa de na chab sgo yang gcig pu zhig mchis par gyur/ 'brog dgon pa de na srog chags</text></item>
<item><p>293b6</p><section>mdo sde</section><text>brgya stong du ma yang mchis par gyur/ 'brog dgon pa de nas shin tu rgyang mi ring ba zhig na grong khyer zhig kyang mchis la 'byor pa dang / bde ba dang lo legs pa dang mi'i skye bos gang bar gyur/ gang dag grong khyer der mchis pa de dag kyang rga ba dang 'chi bar mi 'gyur la/</text></item>
<item><p>293b7</p><section>mdo sde</section><text>grong khyer chen po de'i shul ni mtho gang tsam du gyur la/ de na g.yas g.yon du g.yang sa khru 'bum mchis par gyur cing / 'brog dgon pa de'i dbus na sems can mkhas pa/ zhi ba pa yid gzhungs pa don 'tshal ba/ phan par 'tshal ba/ 'byor pa dang</text></item>
<item><p>294a1</p><section>mdo sde</section><text>bde bar 'tshal ba gcig cig skyes la des 'brog dgon pa der sems can de dag la 'brog dgon pa 'di nas shin tu rgyang mi ring ba zhig na grong khyer zhig yod de/ der su 'gro ba de ni rga ba dang 'chi bar mi 'gyur gyis/ kye sems can dag tshur sheg grong khyer chen</text></item>
<item><p>294a2</p><section>mdo sde</section><text>po der 'dong ngo / /ngas ni khyed yongs su drang ngo zhes de skad sgra bsgrags/ dbyangs kyis bsnyad pa dang / de na gang dman pa la mos shing 'byung ba'i bsam pa mchis pa de dag ni bdag cag bstan pa de dang / yul der mchi yang 'tshal na 'di nas kyang mi 'phags la</text></item>
<item><p>294a3</p><section>mdo sde</section><text>gang grong khyer de na yon tan mchis pa de dag kyang 'di na mchis bzhin du 'byung bar gyur cig ces mchi'o/ /gang chen po la mos pa de dag ni bdag kyang mchi ste/ khyod ji lta ba bdag cag kyang de 'dra'o zhes de skad mchi'o/ /gang bsod nams chung ba de dag ni sgra de thos pa dang /</text></item>
<item><p>294a4</p><section>mdo sde</section><text>thos nas yid ches par mi bgyid do/ /de nas skyes bu mkhas pa de 'brog dgon pa de nas byung nas lam de mthong ngo / /des shul mtho gang tsam po de mthong nas song ba dang lam gyi g.yas phyogs na g.yangs khru 'bum dang / g.yon phyogs na g.yang sa khru 'bum mchis</text></item>
<item><p>294a5</p><section>mdo sde</section><text>nas/ de'i lam g.yas g.yon du des brtsig pa'i rten bcas te/ grwa bzhis shul de rgal bar bgyid cing g.yas su'ang mi blta/ g.yon du'ang mi blta/ de'i rgyab nas dgra rnams sgra sgrog cing 'jigs par ston kyang de kha phyir yang mi blta ste/ lam du zhugs pa</text></item>
<item><p>294a6</p><section>mdo sde</section><text>dang / ji lta ji ltar mchi ba de lta de ltar grong khyer chen po mthong ngo de lta de ltar de'i 'jigs pa thams cad kyang ma mchis so/ /grong khyer chen po der phyin nas sems can dpag tu ma mchis pa rnams kyi don yang bgyid do/ /bcom ldan 'das 'brog dgon pa zhes bgyi ba</text></item>
<item><p>294a7</p><section>mdo sde</section><text>ni de ltar 'khor ba'i 'brog dgon par blta bar bgyi'o/ /brtsig pa 'khor ba'i rtse mo'i bar du phyin pa zhes bgyi ba ni de ltar ma rig pa dang / sred pa dang srid par blta bar bgyi'o/ /srog chags brgya stong mang po 'brog dgon pa de na mchis zhes bgyi ba ni de ltar byis pa</text></item>
<item><p>294b1</p><section>mdo sde</section><text>lta bu so so'i skye bo thams cad du blta bar bgyi'o/ /chab sgo gcig ces bgyi ba ni de ltar theg pa gcig gi lam du blta bar bgyi'o/ /skyes bu mkhas pa zhes bgyi ba ni de ltar byang chub sems dpa' sems dpa' chen por blta bar bgyi'o/ /sems can dman pa la dad</text></item>
<item><p>294b2</p><section>mdo sde</section><text>pa 'byung ba'i bsam pa mchis pa gnas de nas kyang mi 'phags la/ grong khyer gyi yon tan kyang 'tshal zhes bgyi ba ni nyan thos dang / rang sangs rgyas su blta bar bgyi'o/ /gzhan dag bdag cag kyang mchi ste/ khyod ci 'dra ba bdag cag kyang de dang 'dra'o zhes mchi ba ni de</text></item>
<item><p>294b3</p><section>mdo sde</section><text>ltar byang chub sems dpa' dag tu blta bar bgyi'o/ /sgra thos kyang yid ches par ma gyur ces bgyi ba ni de ltar mu stegs can gzhan dag tu blta bar bgyi'o/ /'brog dgon pa nas 'byung ba zhes bgyi ba ni de ltar thams cad mkhyen par bsngos pa'i brtson 'grus su</text></item>
<item><p>294b4</p><section>mdo sde</section><text>blta bar bgyi'o/ /shul mtho gang tsam zhes bgyi ba ni de ltar chos kyi dbyings su blta bar bgyi'o/ /g.yas phyogs na g.yang sa khru 'bum mchis zhes bgyi ba ni de ltar nyan thos kyi sar blta bar bgyi'o/ /g.yon phyogs na g.yang sa khru 'bum mchis zhes bgyi ba ni</text></item>
<item><p>294b5</p><section>mdo sde</section><text>de ltar rang sangs rgyas kyi sar blta bar bgyi'o/ /g.yas g.yon gyi phyogs su brtsig pa'i rten bcas zhes bgyi ba ni/ de ltar thabs mkhas pa dang / shes rab kyi pha rol tu phyin pa dang ldan pa'i brtson 'grus su blta bar bgyi'o/ /grwa bzhis mchi bar bgyid ces bgyi ba ni bsdu</text></item>
<item><p>294b6</p><section>mdo sde</section><text>ba'i dngos po bzhis sems can grangs ma mchis dpag tu ma mchis pa rnams sdud pa la bgyi'o/ /rgyab logs nas dgra'i mi dag 'jigs pa ston ces bgyi ba ni de ltar bdud dang / bdud kyi ris kyi lha rnams su blta bar bgyi'o/ /de bzhin du gang sems can ma rungs pa byang</text></item>
<item><p>294b7</p><section>mdo sde</section><text>chub sems dpa' rnams la dpyal bar bgyid/ bsting bar bgyid dmod par bgyid pa gzhan dag la yang blta bar bgyi'o/ /kha phyir mi blta zhes bya ba ni bzod pa'i pha rol tu phyin pa dang bsam pa lhag pa'i tshig lags so/ /g.yas g.yon du mi blta zhes bgyi ba</text></item>
<item><p>295a1</p><section>mdo sde</section><text>ni nyan thos dang / rang sangs rgyas kyi sa la mi 'tshal bas thams cad mkhyen pa'i ye shes kyi tshig lags so/ /ji lta ji ltar grong khyer mthong ba de lta de ltar 'jigs pa ma mchis par 'gyur zhes bgyi ba ni de ltar ji lta ji ltar sangs rgyas kyi yon tan</text></item>
<item><p>295a2</p><section>mdo sde</section><text>mthong zhing sangs rgyas kyi spyod pa dang / ye shes la rtog pa dang / shes rab kyi pha rol tu phyin pa dang thabs mkhas pa la bslabs pa de lta de ltar sems can rnams la mi 'jigs shing the tshom ma mchis pa la bgyi'o/ /grong khyer du phyin nas sems can dpag tu ma mchis</text></item>
<item><p>295a3</p><section>mdo sde</section><text>pa'i don bgyid ces bgyi ba ni de bzhin gshegs pa'i tshig lags so/ /bcom ldan 'das byang chub sems dpa' ni ye shes dang ldan pa lags te/ bcom ldan 'das byang chub sems dpa' sems dpa' chen po la phyag 'tshal lo/ /de nas bcom ldan 'das</text></item>
<item><p>295a4</p><section>mdo sde</section><text>kyis tshe dang ldan pa 'od srung chen po la legs so zhes bya ba byin te/ 'od srung legs so legs so/ /'od srung khyod kyis 'dir dpe bshad pas/ lha dang mi'i skye dgu srog chags khri nyis stong gis bla na med pa yang dag par rdzogs pa'i byang chub tu sems bskyed do/ /'od</text></item>
<item><p>295a5</p><section>mdo sde</section><text>srung byang chub sems dpa' thabs mkhas pa la gnas pa ni yon tan dpag tu med pa dang ldan pa yin te/ 'od srung byang chub sems dpa' ni gang bdag la gnod par 'gyur ba dang / gzhan la gnod par 'gyur ba'i las de lta bu mi byed do/ /de skad ces bka' stsal pa dang /</text></item>
<item><p>295a6</p><section>mdo sde</section><text>bcom ldan 'das la byang chub sems dpa' ye shes blas 'di skad ces gsol to/ /bcom ldan 'das 'o na ji ltar na byang chub sems dpa' skye ba gcig gis thogs pas de bzhin gshegs pa 'od srung gi gsung rab las mgo reg 'di mthong bas chog go/ /dge sbyong mgo</text></item>
<item><p>295a7</p><section>mdo sde</section><text>reg 'di la byang chub ga la yod/ byang chub ni shin tu dkon pa'o zhes tshig smras par 'gyur/ bcom ldan 'das de skad ces smras pa'i don gang lags/ de skad ces gsol pa dang / bcom ldan 'das kyis byang chub sems dpa' ye shes bla la 'di skad ces bka' stsal to/ /</text></item>
<item><p>295b1</p><section>mdo sde</section><text>rigs kyi bu chog go/ /de bzhin gshegs pa dang byang chub sems dpa' la drod ma 'dzin cig /de ci'i phyir zhe na/ byang chub sems dpa' ni thabs mkhas pa bsam gyis mi khyab pa dang ldan pa yin te/ skyes bu dam pa de dag ni ji ltar ci nas kyang sems can 'dul</text></item>
<item><p>295b2</p><section>mdo sde</section><text>bar 'gyur ba de lta de ltar gnas pa yin no/ /rigs kyi bu legs par shin tu nyon la yid la zung shig dang / thabs mkhas pa zhes bya ba'i chos kyi rnam grangs khyod la bshad do/ /ji ltar byang chub sems dpas mar me mdzad tshun chad bsam gyis mi khyab pa'i thabs bstan pa de las cung</text></item>
<item><p>295b3</p><section>mdo sde</section><text>zad tsam zhig bstan to/ /rigs kyi bu gang gi tshe na byang chub sems dpas mar me mdzad mthong ma thag tu mi skye ba'i chos la bzod pa thob pa tshun chad byang chub sems dpa' la 'khrul pa med ca co med/ dran pa nyams pa med de/ rigs kyi bu byang chub sems dpa' bzod pa thob pa ni</text></item>
<item><p>295b4</p><section>mdo sde</section><text>'dod na nub bdun gyis byang chub thob par 'gyur ro/ /'dod na sems can yongs su smin par bya ba'i phyir bskal pa brgyas byang chub thob par 'gyur ro/ /gal te slar yang srid par 'ongs na shes rab kyi stobs kyis mthu bskyed pas gang gi tshe 'dod pa de'i tshe 'tshang rgya'o/ /'dod na phyi</text></item>
<item><p>295b5</p><section>mdo sde</section><text>ma'i mthar thug par gnas kyang skyo bar mi 'gyur te/ de ni byang chub sems dpa'i thabs mkhas par shes par bya'o/ /rigs kyi bu gzhan yang nyan thos ni ji ltar byang chub sems dpa' zhi ba'i ting nge 'dzin la snyoms par 'jug pa bzhin du ting nge 'dzin zhi ba yin te/ de'i lus kyang</text></item>
<item><p>295b6</p><section>mdo sde</section><text>mi g.yo de'i sems kyang mi g.yo zhing bdag yongs su mya ngan las 'das par 'dzin to/ /byang chub sems dpa' sems dpa' chen po ni zhi ba'i ting nge 'dzin de la snyoms par zhugs nas sems can yongs su smin par byed cing bsdu ba'i dngos po bzhi'i brtson 'grus kyang mi</text></item>
<item><p>295b7</p><section>mdo sde</section><text>gtong / pha rol tu phyin pa drug gi brtson 'grus kyang mi gtong ste/ de yang byang chub sems dpa'i thabs mkhas pa'o/ /rigs kyi bu byang chub sems dpa' ni 'dod na dga' ldan gyi khang pa na 'dug bzhin du byang chub mngon par rdzogs par 'tshang rgya zhing chos kyi 'khor lo</text></item>
<item><p>296a1</p><section>mdo sde</section><text>yang bskor bar 'gyur na/ gang 'dzam bu'i gling gi mi de dag chos nyan pa'i phyir lha'i khang par 'gro mi nus nas byang chub sems dpa' 'di snyam du sems te/ lha dag ni chos nyan pa'i phyir 'dzam bu'i gling du 'bab nus kyi/ 'dzam bu'i gling gi mi rnams ni chos nyan</text></item>
<item><p>296a2</p><section>mdo sde</section><text>pa'i phyir lha'i khang par 'gro mi nus so snyam nas de'i phyir byang chub sems dpa' 'dzam bu'i gling du byang chub tu mngon par rdzogs par 'tshang rgya ste/ de yang byang chub sems dpa'i thabs mkhas par blta'o/ /byang chub sems dpa' ni 'dod na dga' ldan gyi gnas nas shi 'phos</text></item>
<item><p>296a3</p><section>mdo sde</section><text>te/ ma'i mngal gyi khyim du ma zhugs par de'i mod nyid la byang chub mngon par rdzogs par 'tshang rgya bar 'gyur na de la sems can kha cig the tshom skye bar 'gyur te/ 'di lha'am dri za'am sprul pa zhig gam/ 'di ga las 'ongs pa zhig ces de dag the tshom du gyur nas chos nyan par</text></item>
<item><p>296a4</p><section>mdo sde</section><text>mi 'gyur bas rgyu de dang rkyen de'i phyir byang chub sems dpa' mngal du gnas par ston te/ de yang byang chub sems dpa'i thabs mkhas par shes par bya'o/ /rigs kyi bu yang byang chub sems dpa' ni mngal gyi mal du zhugs so snyam du khyod de ltar ma lta zhig /byang chub sems dpa' ni</text></item>
<item><p>296a5</p><section>mdo sde</section><text>mngal gyi mal du zhugs pa med do/ /de ci'i phyir zhe na/ byang chub sems dpa' ni byang chub sems dpa'i ting nge 'dzin dri ma med pa zhes bya ba de la snyoms par zhugs nas ma song bzhin du byang chub kyi snying po la 'dug ste/ dga' ldan gnas kyi lha rnams kyang byang chub sems dpa' shi</text></item>
<item><p>296a6</p><section>mdo sde</section><text>'phos so snyam du 'dzin cing de na de mi mthong mod kyi/ byang chub sems dpa' sems dpa' chen po dga' ldan gyi gnas nas kyang mi g.yo la sprul pas bya ba thams cad dang / mngal du 'jug pa dang / skye ba dang / mngon par 'byung ba dang / dka' bar spyod pa thams cad ston te/ de thams</text></item>
<item><p>296a7</p><section>mdo sde</section><text>cad ni byang chub sems dpa'i sprul pa yin no/ /de ci'i phyir zhe na/ byang chub sems dpa' ni gtsang mar spyod pas slar yang mngal gyi mal du mi 'jug ste/ de yang byang chub sems dpa'i thabs mkhas par shes par bya'o/ /de ci'i phyir zhe na/ byang chub sems dpa' ban glang gi bu</text></item>
<item><p>296b1</p><section>mdo sde</section><text>dkar por bsgyur te ma'i mngal du 'jug par ston ce na/ dkar po'i phyogs yin pa'i tha tshig ste/ byang chub sems dpa' sems can thams cad dang / khyad zhugs pas de'i phyir ci nas kyang lha dang yang mi 'dra/ mi dang yang mi 'dra bar de ltar 'jug pa bstan par bya dgos te/</text></item>
<item><p>296b2</p><section>mdo sde</section><text>de yang byang chub sems dpa'i thabs mkhas par shes par bya'o/ /ci'i phyir na byang chub sems dpa' ma'i mngal na zla ba dgur mi gnas par zla ba bcur gnas she na sems can kha cig kye ma'o 'di ni mngal na gnas pa'i dus ma tshang bas dbang po nyams pa zhig byung ngo / /</text></item>
<item><p>296b3</p><section>mdo sde</section><text>zhes de ltar sems pa'i phyir mngal na dbang po yongs su rdzogs par ston pas zla ba bcur gnas kyi dgur ma yin te/ de yang byang chub sems dpa'i thabs mkhas par shes par bya'o/ /ci'i phyir na/ byang chub sems dpa' grong dang grong khyer du ma skyes kyi dgon</text></item>
<item><p>296b4</p><section>mdo sde</section><text>par skyes she na/ byang chub sems dpa' ni yun ring po nas dgon pa shin tu dgon pa'i bsngags pa rjod par byed la dben pa na gnas shing gtsang mar spyod pa dang / khyim gyi nang du song bar gyur na/ lha dang klu dang / gnod sbyin rnams kyis lha'i dri dang / phye ma dang / me</text></item>
<item><p>296b5</p><section>mdo sde</section><text>tog dag gis rgyun ma chad par mchod pa byed mi nus pa dang / grong khyer ser skya'i sems can dag rab tu dga' bar gyur pas rgyu dang rkyen de'i phyir byang chub sems dpa' dgon par skyes so/ /ci'i phyir na byang chub sems dpa' ma'i dku brtol te mngal gyi mal du zhugs</text></item>
<item><p>296b6</p><section>mdo sde</section><text>she na/ sems can gang dag byang chub sems dpa' ni pha ma'i mer mer po las gyur pa yin gyi/ rdzus te skyes pa ma yin no snyam du sems pa'i sems can de dag gi the tshom bcad pa'i phyir byang chub sems dpa' ma'i dku brtol te zhugs so/ /zhugs nas kyang rma dang bu</text></item>
<item><p>296b7</p><section>mdo sde</section><text>gar ma gyur la yum sgyu ma yang de'i tshe bde ba myong ba lta bu sngon ma myong ngo / /ci'i phyir na byang chub sems dpa'i ma shing blag sha'i yal ga la 'jus te/ sha 'chus su byas nas byang chub sems dpa' skyes she na/ sems can gang dag lha mo sgyu ma ni bud med gzhan</text></item>
<item><p>297a1</p><section>mdo sde</section><text>bzhin du sdug bsngal ba'i tshor bas byang chub sems dpa' bskyed do snyam du de ltar sems pa'i sems can de dag la bde bar bstan pa'i phyir/ byang chub sems dpa'i mas shing blag sha'i yal ga la 'jus nas sha 'chus su byas te byang chub sems dpa' bskyed</text></item>
<item><p>297a2</p><section>mdo sde</section><text>do/ /ci'i phyir na byang chub sems dpa' skye gnas dang / lus kyi phyogs gzhan nas mi 'byung bar ma'i mngal brtol te dran bzhin du shes bzhin du mngal gyi lam nas byung zhe na/ byang chub sems dpa' ni gtsang mar spyod la 'jig rten gsum po thams cad kyi</text></item>
<item><p>297a3</p><section>mdo sde</section><text>mchog yin pas/ de skye gnas la'ang mi gnas shing skye ba bstan dgos la/ sems can tha ma gzhan dag dang yang mi 'dra ste/ de bas na byang chub sems dpa' ma'i dku brtol nas mngal gyi mal nas 'byung zhing skyes ma thag tu de'i tshe na glo la rma yang med do/ /ci'i phyir</text></item>
<item><p>297a4</p><section>mdo sde</section><text>na byang chub sems dpa' skyes ma thag tu brgya byin lha'i dbang pos blangs kyi mir gyur pa gzhan dag gis ma yin zhe na/ byang chub sems dpa'i dge ba'i rtsa ba shin tu 'bar ba dang byang chub sems dpa' skyes ma thag tu de ltar brgya byin lha'i dbang pos blangs par shog shig</text></item>
<item><p>297a5</p><section>mdo sde</section><text>ces smon lam btab pa'i phyir ro/ /ci'i phyir na byang chub sems dpa' skyes ma thag tu ma blangs par gom pa bdun bor gyi/ drug dang / brgyad ma yin zhe na/ rdzu 'phrul dang / rnam par 'phrul pa dang / skyes bu dam par sngon sus kyang ma bstan</text></item>
<item><p>297a6</p><section>mdo sde</section><text>pa bstan dgos la sems can gang dag gi don du gom pa bdun bor te bya ba de gom pa drug gis kyang mi nus la/ gom pa brgyad bor na yang lhag par 'gyur bas de'i phyir byang chub sems dpa' skyes ma thag tu ma blangs par gom pa bdun 'dor gyi/ drug dang</text></item>
<item><p>297a7</p><section>mdo sde</section><text>brgyad ma yin no/ /ci'i phyir na byang chub sems dpa' gom pa bdun bor nas nga ni 'jig rten na gtso bo yin te/ skye ba dang / rga ba dang / 'chi ba mthar bya'o zhes pa tshig tu smra zhe na/ 'khor de na tshangs pa dang lha mthu che ba dag lhags shing 'khod de nga rgyal can</text></item>
<item><p>297b1</p><section>mdo sde</section><text>du gyur pa de dag bdag cag gtso bo yin gyi/ 'di ni ma yin no snyam du sems shing de dag byang chub sems dpa' la 'dud par mi byed/ yang dag par 'dud par mi byed pas de'i phyir byang chub sems dpa' sems dpa' chen po 'di snyam du sems te/ tshangs pa dang lha 'di dag</text></item>
<item><p>297b2</p><section>mdo sde</section><text>yun ring por phan pa med par 'gyur du 'ong ngo zhes de'i phyir byang chub sems dpas 'jig rten na nga mchog go nga mchog go skye ba dang rga ba dang 'chi ba mthar 'byin to zhes smra zhing sgra des kyang stong gsum gyi stong chen po'i 'jig rten gyi khams su bsgo ba dang / gang byang chub sems dpa'</text></item>
<item><p>297b3</p><section>mdo sde</section><text>ma lhags pa de dag kyang / sgra des lhags par gyur nas/ de'i tshe tshangs pa de dag dang lha'i bu de dag byang chub sems dpa' la thal mo sbyar nas btud par gyur to/ /rgyu de dang rkyen de'i phyir byang chub sems dpa' 'jig rten na nga mchog go/ /nga mchog go skye ba dang rga ba dang 'chi ba mthar</text></item>
<item><p>297b4</p><section>mdo sde</section><text>phyin to zhes de skad kyi tshig smra'o/ /ci'i phyir na byang chub sems dpa' gad mo cher dgod ce na/ byang chub sems dpa' ni g.yem pa'i dgod pa'am cher dgod pa med mod kyi/ byang chub sems dpa' ni 'di snyam du sems te/ sems can 'di dag ni 'di nyid du nga dang lhan</text></item>
<item><p>297b5</p><section>mdo sde</section><text>cig tu byang chub tu sems bskyed na/ ngas byang chub thob kyang 'di dag le lor gyur pas da dung 'khor ba stug por las te/ kye ma'o sems can 'di dag ni thams cad mkhyen par 'gyur ba'i thar pa'i lam la brtson 'grus mi rtsom ste/ de dag da ltar bdag la phyag 'tshal na/</text></item>
<item><p>297b6</p><section>mdo sde</section><text>de dag ji ltar na thams cad mkhyen pa nyid la brtson 'grus rtsom par 'gyur zhes snying rje chen po bskyed nas dman pa dang / bag med pa'i sems can dang / bdag gis bsam pa yongs su rdzogs par shes nas/ byang chub sems dpa' gad mo cher dgod do/ /ci'i phyir na/</text></item>
<item><p>297b7</p><section>mdo sde</section><text>byang chub sems dpa' dri ma med bzhin du khrus byed ce na/ brgya byin dang tshangs pas mchod pa'i las byas pa'i phyir te/ byang chub sems dpa' ni nges par 'jig rten shes pa'i rjes su 'jug par bya dgos so/ /skye ba mthong nas byang chub sems dpa' dri ma med kyang nges par khrus bya'o// //</text></item>
<item><p>298a1</p><section>mdo sde</section><text>'phags pa thabs mkhas pa zhes bya ba theg pa chen po'i mdo/ bam po gnyis pa ste tha ma/ ci'i phyir na byang chub sems dpa' dgon par skyes ma thag tu byang chub kyi snying por mi 'gro bar de nas slar khyim du 'jug ce na/ dbang po yongs su rdzogs par bya ba dang / slas la sogs</text></item>
<item><p>298a2</p><section>mdo sde</section><text>pa bstan pa'i phyir dga' ba dang rtse ba chen po de dag bstan nas khyim nas mngon par 'byung bar byed do/ /gling chen po bzhi spang bar bstan pas na nga'i rjes su slob pa gzhan dag kyang dga' ba dang / rtse ba chen po spangs nas rab tu byung ba'i phyir khyim nas mngon par 'byung ste/ rgyu de dang rkyen de'i phyir byang chub</text></item>
<item><p>298a3</p><section>mdo sde</section><text>sems dpa' slar khyim du zhugs so/ /ci'i phyir na byang chub sems dpa' nyi ma bdun lon pa dang ma 'chi ba'i dus byed ce na/ lha mo sgyu ma tshe zad nas 'chi ba'i dus byas kyi/ byang chub sems dpas nyes pa ni ma yin no/ /'di la byang chub sems dpa' dga' ldan gyi gnas nyid na gnas shing</text></item>
<item><p>298a4</p><section>mdo sde</section><text>lha'i mig gis lha mo sgyu ma'i tshe la brtags nas nam lha mo sgyu ma'i tshe zla ba bcu dang nyi ma bdun lus par shes pa dang / de'i 'og tu byang chub sems dpa' dga' ldan gyi gnas nas shi 'phos te ma'i mngal du 'jug go/ /de bas na rnam grangs des kyang lha mo sgyu ma ni tshe zad nas 'chi ba'i dus</text></item>
<item><p>298a5</p><section>mdo sde</section><text>byas kyi/ byang chub sems dpas nyes pa ma yin no/ /ci'i phyir na byang chub sems dpa' bzo slob ce na/ 'jig rten gyi rjes su 'jug pa'i phyir du zad kyi/ byang chub sems dpa' ni stong gsum gyi stong chen po'i 'jig rten gyi khams na gtsug lag gam/ glu'am gar ram/ sngags sam/</text></item>
<item><p>298a6</p><section>mdo sde</section><text>rig sngags sam/ thabs sam/ dgod pa'am cha ba'am rtse ba'am blta ba gang yang thog mar ma bslabs pa med do/ /ci'i phyir na byang chub sems dpa' chung ma len ce na/ byang chub sems dpa' ni 'dod pa dgos par byed pa ma yin no/ /de ci'i phyir zhe na/ skyes bu dam pa de ni de'i</text></item>
<item><p>298a7</p><section>mdo sde</section><text>tshe 'dod pa dang bral ba yin mod kyi/ byang chub sems dpa' ni nges par skyes par bstan dgos te/ sems can kha cig byang chub sems dpa' la skyes pa ma yin gyi nga la ma ning gi rang bzhin can no zhes de snyam du sems par mi 'gyur zhing de dag gi the tsom bcad pa dang / 'di lta ste/ sras nor</text></item>
<item><p>298b1</p><section>mdo sde</section><text>sbyin len bstan pa'i phyir byang chub sems dpas shAkya'i bu mo grags 'dzin la sogs pa blangs so/ /nor sbyin 'dzin mer mer po las gyur pa'o zhes gang de snyam du 'dzin na de ltar mi blta'i nor sbyin 'dzin ni lha las shi 'phos te/ 'dir skyes pas pha ma'i mer mer po las gyur pa ma yin gyi/ rdzus te</text></item>
<item><p>298b2</p><section>mdo sde</section><text>skyes par shes par bya'o/ /yang sngon gyi smon lam gyis shAkya'i bu mo grags 'dzin blangs pa yin te/ mar me mdzad tshun cad skye ba'i tha ma'i bar du khyod kyi chung mar gyur cig ces smon lam btab pa/ sangs rgyas la dge ba'i rtsa ba bskyed pa de yang slu bar mi 'gyur bas na de'i phyir shAkya'i bu mo</text></item>
<item><p>298b3</p><section>mdo sde</section><text>grags 'dzin blangs so/ /yang sems can 'di dag ni 'dod pa'i nyes pa can khyim gyi bya ba la zhen pa yin pas de dag spangs te rab tu 'byung bar mi nus nas de dag gi phyir yang byang chub sems dpa' sems dpa' chen po g.yog len to/ /yang 'di ni chung ma bzang mo'i g.yog 'di lta bu spangs te</text></item>
<item><p>298b4</p><section>mdo sde</section><text>rab tu byung na/ bdag lta ci'i phyir rab tu mi 'byung zhes de snyam du sems par 'gyur zhing yang byang chub sems dpas byang chub sems dpa'i spyad pa spyod pa na/ gang bud med gzhon nu dag yongs su smin par byas nas de dag kyang mdza' ba yid gcugs pas srid pa tha ma'i bar du bdag cag</text></item>
<item><p>298b5</p><section>mdo sde</section><text>ni khyod kyi chung mar gyur cig ces smon lam btab la/ de dag gis chos dkar po de rnams kyang shin tu yongs su smin par bya ba'i phyir byang chub sems dpa' g.yog len te/ de la byang chub sems dpa' slas kyi nang na gnas nas bud med bzhi khri nyis stong bla na med pa yang dag par rdzogs</text></item>
<item><p>298b6</p><section>mdo sde</section><text>pa'i byang chub tu yongs su smin par byas so/ /lhag ma dag kyang mi ltung ba'i chos dang ldan par byas so/ /rnam grangs de'i phyir yang byang chub sems dpa' g.yog len gyi/ gang bud med 'dod chags kyis yongs su gdungs pas yongs su gdung ba de yang byang chub sems dpa' mthong</text></item>
<item><p>298b7</p><section>mdo sde</section><text>ma thag tu bdag tu 'dod chags dang bral bar shes so/ /yang byang chub sems dpa' ni bdag gi chu zheng dang 'dra bar sprul pa dag sprul nas bud med de dag sprul pa de rnams dang rtse dga' yongs su spyod cing bdag cag ni byang chub sems dpa' dang lhan cig tu rtse dga' zhing yongs su spyod do snyam du</text></item>
<item><p>299a1</p><section>mdo sde</section><text>sems mod kyi/ byang chub sems dpa' sems dpa' chen po bsam gtan dang ting nge 'dzin gyi dga' ba dang bde ba la gnas so/ /'di la sprul pa rnams kyi 'dod pa la dga' ba dang yongs su spyod pa ji lta ba mar me mdzad tshun cad kyi byang chub sems dpa'i 'dod pa la yongs su spyod pa</text></item>
<item><p>299a2</p><section>mdo sde</section><text>thams cad kyang de bzhin du blta'o/ /bran tsan ta ka dang / ta kan ta ka yang sngon gyi smon lam las gyur par blta'o/ /ci'i phyir na byang chub sems dpa' shing 'dzam bu'i grib ma na bsam gtan byed ce na/ byang chub sems dpa' de na gnas pas lha bye ba phrag bdun cu brtul zhing / de nges par</text></item>
<item><p>299a3</p><section>mdo sde</section><text>mngon par khyim nas 'byung bar pha ma la bstan pa'i phyir ro/ /ci'i phyir na skyed mos tshal du song zhe na/ rgas pa dang nad kyis btab pa dang / 'chi ba bstan pa'i phyir te/ gnyen dag ni byang chub sems dpa' rga ba dang / na ba dang 'chi bas 'jigs skrag nas khyim nas mngon par 'byung gi</text></item>
<item><p>299a4</p><section>mdo sde</section><text>gnyen la gnod par 'dod pa ni ma yin no zhes de ltar shes par gyur to/ /ci'i phyir na byang chub sems dpa' mtshan mo nam phyed kyi dus kyi tshe khyim nas mngon par 'byung gi nyin mo mi 'byung zhe na/ de na 'dug na dge ba'i rtsa ba mi 'phel nas chos dkar po 'dod pas nam phyed nas ma dris par de nas 'gro</text></item>
<item><p>299a5</p><section>mdo sde</section><text>bar bya ba dang bde ba'i yo byad kyang spang bar bya'i/ chos dkar po'i phyogs ni yongs su gtang bar mi bya'o zhes sems can rnams la bstan pa'i phyir ro/ /ci'i phyir na skye bo dag gnyid kyis log par byas zhe na/ lha rnams kyis nyes par bstan pa'i phyir te/ skye bo dag byang chub sems dpa'</text></item>
<item><p>299a6</p><section>mdo sde</section><text>la zhe sdang gi tha ba skye bar mi 'gyur ba dang / de dag yun ring por gnod pa dang mi phan pa dang / ltung bar mi 'gyur bar bya ba'i phyir lha rnams kyis gnyid log par byas te/ lha rnams kyis sgo phye nas lha rnams kyis bar snang las khrid pas lha rnams kyis nyes kyi/ byang chub sems dpa'i nyes pa</text></item>
<item><p>299a7</p><section>mdo sde</section><text>ma yin te/ byang chub sems dpa' sems dpa' chen pos ma nyes so zhes dad pa rnyed par mthong nas gnyid log par byas so/ /ci'i phyir na byang chub sems dpa' rang gis ral gris skra bcad ce na/ de ltar stong gsum gyi stong chen po'i 'jig rten gyi khams na lha'am/ klu'am gnod sbyin</text></item>
<item><p>299b1</p><section>mdo sde</section><text>nam/ mi 'am ci gang yang byang chub sems dpa'i dpal dang / gzi brjid zil gyis mnan te skra gcod nus pa su yang med cing rgyal po zas gtsang ma des thos na yang ji ltar byang chub sems dpa' nyid kyis skra bcad par mthong nas khro bar mi 'gyur zhing sus nga'i bu'i skra bcad ces de la bsad pa'am/</text></item>
<item><p>299b2</p><section>mdo sde</section><text>chad par mi 'gyur bar bya ba'i phyir ro/ /ci'i phyir na rta dang rgyan rnams bran tsa ta ka'i lag tu byin ce na/ chog shes pa dang / byang chub sems dpa' gser dngul mi 'dod cing dngos po thams cad la mi lta bar rab tu 'byung bar bstan pa'i phyir ro/ /yang byang chub sems dpas skye bo phyi ma dag</text></item>
<item><p>299b3</p><section>mdo sde</section><text>bslab dgos te/ bstan pa 'di la gang rab tu byung ba de dag nga'i rjes su slob cing dngos po thams cad la mi lta bar 'phags pa'i rigs bzhi la gnas nas rab tu 'byung bar 'gyur gyi/ thog ma nyid nas rab tu 'byung ba'i 'tsho ba'i phyir rab tu 'byung bar mi 'gyur bar bya ba'i phyir ro/ /yang rigs</text></item>
<item><p>299b4</p><section>mdo sde</section><text>kyi bu ci'i phyir na byang chub sems dpas lo drug tu dka' ba spyad pa nyon cig /byang chub sems dpa' ni las kyis bsgribs pa'i nyes pas dka' ba spyod pa spyad pa ma yin gyi/ byang chub sems dpa' thabs mkhas pas ni nges par sems can rnams la las kyi bya ba bstan dgos te/ rigs kyi bu</text></item>
<item><p>299b5</p><section>mdo sde</section><text>byang chub sems dpas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la mgo reg la byang chub ga la yod ces smras pa de yang byang chub sems dpa'i thabs mkhas par blta'o/ /dgongs pa'i tshig tu blta'o/ /byang chub sems dpas ji ltar</text></item>
<item><p>299b6</p><section>mdo sde</section><text>dgongs te/ tshig de skad smras zhe na/ rigs kyi bu 'di lta ste/ de'i tshe de'i dus na khye'u skar ma skyong gi ne'u ldangs bram ze'i bu shing sA la chen po lta bu byang chub sems dpa'i theg pa la gnas pa lnga yod de/ de dag sdig pa'i grogs po'i dbang gis byang chub kyi sems brjed par gyur nas rigs kyi bu lnga</text></item>
<item><p>299b7</p><section>mdo sde</section><text>po de dag ni sangs rgyas kyi brtul zhugs can ma yin te/ mu stegs kyi brtul zhugs ldan pa/ mu stegs kyi gsang sngags la brtson pas bdag cag gi yang byang chub yod do/ /bdag cag kyang sangs rgyas so zhes bdag nyid ston par 'dzin to/ /de nas khye'u skar ma skyong gis rigs kyi</text></item>
<item><p>300a1</p><section>mdo sde</section><text>bu lnga po de dag snod du gyur par rtogs nas mgo reg la byang chub ga la yod/ byang chub ni shin tu dkon na de mthong ste/ ci rung zhes mu stegs can de dag gi drung du tshig de skad smras so/ /khye'u skar ma skyong gis mu stegs can de dag gi drung du mgo reg la byang chub ga la yod/ byang chub ni</text></item>
<item><p>300a2</p><section>mdo sde</section><text>shin tu dkon pa'o zhes tshig de skad smras pas rigs kyi bu lnga po de dag rim gyis yongs su smin par byas par gyur to/ /'di lta ste rigs kyi bu khye'u skar ma skyong ne'u ldangs lnga po de dag dang / sa'i phyogs gzhan zhig na 'dug par gyur pa'i dus kyi tshe yod do/ /de nas rdza mkhan rdze'u byed pa zhig sa'i</text></item>
<item><p>300a3</p><section>mdo sde</section><text>phyogs de ga la ba der song nas de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod cing khye'u skar ma skyong la tshur shog /de bzhin gshegs pa dgra bcom pa yang dag par rdzogs pa'i sangs rgyas 'od srung gi drung du 'dong ngo zhes de skad ces smras pa</text></item>
<item><p>300a4</p><section>mdo sde</section><text>dang / de nas khye'u skar ma skyong 'di snyam du gyur to/ /kye ma'o sems can 'di dag ni dge ba'i rtsa ba yongs su smin na gang bdag gis de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod la mu stegs can gyi ni mi bsngags pa brjod pa dang / rigs</text></item>
<item><p>300a5</p><section>mdo sde</section><text>kyi bu de dag dogs shing 'ong du mi btub par 'gyur ro snyam nas khye'u skar ma skyong gis thog ma'i yi dam de nyid srung shing shes rab kyi pha rol tu phyin pa'i ye shes dang rgyu 'thun pa'i thabs mkhas pas mgo reg la byang chub ga la yod/ byang chub ni shin tu dkon pa'o zhes de skad kyi tshig smras so/ /</text></item>
<item><p>300a6</p><section>mdo sde</section><text>ji ltar na shes rab kyi pha rol tu phyin pa'i ye shes dang rgyu 'thun pa yin zhe na/ byang chub sems dpa' shes rab kyi pha rol tu phyin pa la spyod pa ni byang chub tu 'du shes par mi 'gyur/ sangs rgyas su 'du shes pa med/ sangs rgyas kyi ye shes su 'du shes pa med/ byang chub sems dpar yang</text></item>
<item><p>300a7</p><section>mdo sde</section><text>mi mthong byang chub nang du yang mi mthong / byang chub phyi logs su yang mi mthong / byang chub nang dang phyi logs su'ang mi mthong ste/ byang chub ni shin tu stong ngo snyam du sems shing khye'u skar ma skyong des chos thams cad ma dmigs nas thabs mkhas pas mgo reg la byang chub ga la yod/ byang</text></item>
<item><p>300b1</p><section>mdo sde</section><text>chub ni shin tu dkon pa'o zhes de skad kyi tshig smras so/ /de nas khye'u skar ma skyong dang / ne'u ldangs lnga po de dag dang lhan cig tu chu 'gram zhig na gnas pa dang / de nas sangs rgyas kyi mthus rigs kyi bu lnga po de dag kun gdul ba'i dbang du bya ba'i phyir rdza mkhan rdze'u byed pas skar ma skyong mi 'gro ba</text></item>
<item><p>300b2</p><section>mdo sde</section><text>dang skra nas bzung ste/ yang dag par rdzogs pa'i sangs rgyas 'od srung ga la ba der song ste/ gzhon nu lnga po de dag gis kyang rdza mkhan rdze'u byed pa de la shugs ma byed bzhin du yang dag par rdzogs pa'i sangs rgyas 'od srung ga la ba der phyin nas/ de bzhin gshegs pa dgra bcom pa yang</text></item>
<item><p>300b3</p><section>mdo sde</section><text>dag par rdzogs pa'i sangs rgyas 'od srung mthong ma thag tu sngon gyi dge ba'i rtsa ba'i rgyun gyis dad pa rnyed do/ /de dag dad pa rnyed nas khye'u skar ma skyong la 'di 'dra ba'i ston pa bzhugs nas thog mar mi sbran par zhes gshe bar gyur to/ /de nas bram ze'i bu shing sA la chen po lta bu lnga po de dag</text></item>
<item><p>300b4</p><section>mdo sde</section><text>gis de bzhin gshegs pa dgra bcom pa yang dag par rdzogs pa'i sangs rgyas 'od srung gi dpal dang / gzi brjid dang / spobs pa mthong nas/ bla na med pa yang dag par rdzogs pa'i byang chub tu sems bskyed do/ /de nas de bzhin gshegs pa dgra bcom pa yang dag par rdzogs</text></item>
<item><p>300b5</p><section>mdo sde</section><text>pa'i sangs rgyas 'od srung gis ci nas kyang rigs kyi bu lnga po de dag gis mi skye ba'i chos la bzod pa thob par 'gyur ba de lta de ltar byang chub sems dpa'i sde snod phyir mi ldog pa'i 'khor lo'i chos kyi rnam grangs bshad do/ /rigs kyi bu de 'di lta ste/ nga ni sangs rgyas kyi ye shes kyis lung</text></item>
<item><p>300b6</p><section>mdo sde</section><text>bstan to/ /rigs kyi bu gal te khye'u skar ma skyong gis de bzhin gshegs pa 'od srung gi bsngags pa brjod du zin na rigs kyi bu lnga po de dag de bzhin gshegs pa dgra bcom pa yang dag par rdzogs pa'i sangs rgyas 'od srung gi drung du 'gro ba'i gnas dang skabs med de/ rigs kyi bu 'di</text></item>
<item><p>300b7</p><section>mdo sde</section><text>lta ste/ byang chub sems dpa' ni sangs rgyas dang / byang chub la the tsom med mod kyi/ byang chub sems dpa' lnga po de dag yongs su smin par bya ba'i phyir shes rab kyi pha rol tu phyin pa dang rgyu 'thun pas mgo reg la byang chub ga la yod/ byang chub ni dkon no zhes de skad kyi tshig smras te/ de</text></item>
<item><p>301a1</p><section>mdo sde</section><text>yang byang chub sems dpa'i thabs mkhas par shes par bya'o/ /byang chub sems dpa' lnga po de dag kyang smin par bya dgos la/ las kyi rnam par smin pa'ang bstan dgos pas las de'i phyir ngas dka' ba spyod pa spyad de/ sems can gzhan dag mi shes pas tshul khrims</text></item>
<item><p>301a2</p><section>mdo sde</section><text>dang ldan pa'i dge sbyong dang / bram ze dag mthong nas tshig tu smra bar mi 'gyur ba dang / shes sam mi shes kyang rung ste/ smras na de'i phyir de dag yun ring por gnod pa dang / mi phan pa dang / mi bde ba dang / sdug bsngal ba dang / ltung bar 'gyur ro zhes sems can de dag gi las kyi bya ba yang bstan</text></item>
<item><p>301a3</p><section>mdo sde</section><text>pa'i phyir de bzhin gshegs pa de ltar las ston mod kyi/ byang chub sems dpa' la las kyi sgrib pa ni gang yang med do/ /yang tshul khrims dang ldan pa gang dag gis tshig rtsub po smras nas bdag cag ni rnam par grol ba'i skal ba med do snyam ste 'gyod pa la gnas shing phyin cad mi brtson pa'i</text></item>
<item><p>301a4</p><section>mdo sde</section><text>sems can de dag gi the tsom bsal ba'i phyir byang chub sems dpa' sems dpa' chen po skye ba gcig gis thogs pas de skad kyi tshig smras na/ de yang rnam par grol ba'i phyir skal ba yod na bdag cag mi shes pa lta ci smos zhes de dag nyes pa de 'chags shing gzhan dag kyang mi byed pa'i</text></item>
<item><p>301a5</p><section>mdo sde</section><text>phyir de skad kyi tshig smras so/ /yang rigs kyi bu mu stegs can rnams 'dul ba'i phyir ngas lo drug tu dka' ba spyad kyi/ sgrib pa'i phyir ni ma yin no/ /dge sbyong dang bram ze dag til dang / rgya shug dang 'bras kyi 'brum bu re re za bas lo drug 'das par byas te de yang 'phags pa'i lam ma thob na</text></item>
<item><p>301a6</p><section>mdo sde</section><text>zas ngan pas rnam par dag par mi 'gyur te/ rgyu de dang rkyen de'i phyir byang chub sems dpa' sems dpa' chen pos mgo reg la yang byang chub ga la yod/ byang chub ni shin tu dkon no zhes de skad kyi tshig smras te/ las kyi bya ba de la dmigs shing lo drug tu dka' ba spyod pa spyad de byang chub sems dpas</text></item>
<item><p>301a7</p><section>mdo sde</section><text>lo drug gis dman pa la dad pa'i lha dang phyi rol gyi drang srong 'bum phrag lnga bcu rtsa gnyis kyis ye shes rtogs pa'i don byas par gyur to/ /de dag kyang dman pa la spyod pas yongs su smin par byas te/ rigs kyi bu de yang byang chub sems dpa'i thabs mkhas par shes par bya'o/ /ci'i</text></item>
<item><p>301b1</p><section>mdo sde</section><text>phyir na byang chub sems dpa' lus rid bzhin du byang chub kyi shing drung du mi 'gro bar zas zos la stobs dang mthu bskyed de 'gro zhe na/ byang chub sems dpa' ni zas med par lus rid pas byang chub mngon par rdzogs par 'tshang rgya bar nus mod kyi/ byang chub sems dpas phyi ma'i skye bo dag la snying</text></item>
<item><p>301b2</p><section>mdo sde</section><text>brtse ba'i phyir zas zos te sems can mi mkhas pa dag zas med par ye shes tshol bar mi 'gyur bar byed de/ de dag bkres pas nyen na ye shes bsgrub mi nus so/ /de ci'i phyir zhe na/ bde bar gyur pa rnams ni chos mngon par smra'i/ sdug bsngal ba rnams ma yin te/ ci nas kyang nga'i</text></item>
<item><p>301b3</p><section>mdo sde</section><text>rjes su slob cing sems can de dag bde bar bstan pa'i phyir byang chub sems dpa' sems dpa' chen pos zas zos so/ /grong gi bu mo byang chub kyi phyogs yongs su rdzogs par bya ba'i phyir yang byang chub sems dpas de'i zas zos te byang chub thob mod kyi byang chub sems dpa' ni ting nge 'dzin</text></item>
<item><p>301b4</p><section>mdo sde</section><text>gcig gis bskal pa stong du 'dug nus so/ /ci'i phyir na byang chub sems dpa' rtswa dag tshol zhe na/ sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyang rtswa'i gding ba la dgyes kyi stan la dgyes par mi mdzad pas chog shes par bya ba dang / rtswa thun bkra shis</text></item>
<item><p>301b5</p><section>mdo sde</section><text>ldan byang chub kyi phyogs yongs su rdzogs par bya ba'i phyir te/ de'i phyir byang chub sems dpa' la rtswa phul bas rigs kyi bu de ni ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad ces bya bar 'gyur bar ngas de la lung bstan to/ /ci'i</text></item>
<item><p>301b6</p><section>mdo sde</section><text>phyir na byang chub sems dpas byang chub kyi shing drung du 'dug nas myur du bla na med pa yang dag par rdzogs pa'i byang chub tu mngon par rdzogs par 'tshang mi rgya bar bdud la sdod ce na/ rigs kyi bu bdud sdig can ni byang chub sems dpas skabs ma phye ma bskul bar 'ong ba'i gnas dang skabs med de/ de lta</text></item>
<item><p>301b7</p><section>mdo sde</section><text>bu'i gnas med kyang rigs kyi bu byang chub sems dpa' sems dpa' chen po byang chub kyi shing drung du 'dug nas stong gsum gyi stong chen po'i 'jig rten gyi khams 'di na dbang dang ldan pa gang yin/ sems can 'di dag su'i dbang du 'gro zhes de snyam du bsams pa dang / sems can 'di dag bdud</text></item>
<item><p>302a1</p><section>mdo sde</section><text>sdig can de'i dbang du 'gro bar mthong ngo / /de nas byang chub sems dpa' 'di snyam du gyur te/ gang bdag ni de nyid dang 'thab par bya'o/ /de btul na 'dod pa'i khams thams cad btul bar 'gyur ro/ /lha'i 'khor chen po yang btul bar 'gyur ro/ /bdud kyi 'khor</text></item>
<item><p>302a2</p><section>mdo sde</section><text>dang / gnod sbyin gyi 'khor dang / srin po'i 'khor dang / klu'i 'khor de dag kyang byang chub sems dpa'i rnam par rol pa 'di mthong nas byang chub tu sems bskyed par 'gyur/ dad pa rnyed par 'gyur ro/ /gang chung ngu na thos pa'am/ mthong ba de dag kyang yongs su mya ngan las 'da' ba'i rgyur 'gyur ro snyam</text></item>
<item><p>302a3</p><section>mdo sde</section><text>mo/ /rigs kyi bu de nas byang chub sems dpa' byang chub kyi shing drung du song bas smin mtshams kyi mdzod spu nas 'od zer phyung ste/ 'od des bdud kyi khang pa thams cad kyang mog mog por byas/ stong gsum gyi stong chen po'i 'jig rten gyi khams thams cad kyang snang bar byas te/ 'od zer de las</text></item>
<item><p>302a4</p><section>mdo sde</section><text>shAkya'i bu 'di ni shAkya'i rigs las khyim nas mngon par byung ste/ de ni bla na med pa yang dag par rdzogs pa'i byang chub tu mngon par rdzogs par 'tshang rgya'o/ /khyod kyi yul las 'da' bar byed do/ /sems can dpag tu med pa gzhan yang 'byin par byed do/ /bdud kyi g.yog med par</text></item>
<item><p>302a5</p><section>mdo sde</section><text>'gyur gyis song la de dang thab mo khye shig ces de skad zer ba'i sgra byung ba dang / rigs kyi bu de ltar thos ma thag tu mya ngan gyi zug rngu chen pos btab par gyur nas de'i tshe dpung gi tshogs yan lag bzhi pa bshams te dpag tshad sum cur bdud kyi sdes gang bar byas nas byang chub kyi shing drung du song ba dang de'i</text></item>
<item><p>302a6</p><section>mdo sde</section><text>phyir byang chub sems dpa' sems dpa' chen pos byams pa chen po la gnas shing rin po che'i bsod nams las skyes pa'i phyag gis bdud kyi sde pham par byas nas/ lha dang klu dang gnod sbyin dang dri za dang mi 'am ci dang lto 'phye chen po bye ba phrag brgyad cu rtsa bzhi bla na med pa yang dag par rdzogs</text></item>
<item><p>302a7</p><section>mdo sde</section><text>pa'i byang chub tu sems skyes par gyur te/ de yang byang chub sems dpa'i thabs mkhas par blta'o/ /ci'i phyir na de bzhin gshegs pa dgra bcom pa yang dag par rdzogs pa'i sangs rgyas byang chub thob nas nyi ma bdun du skyil mo krung ma bshig cing shing gi rgyal po la mig mi</text></item>
<item><p>302b1</p><section>mdo sde</section><text>'dzums par lta zhe na/ gzugs kyi khams na spyod pa'i lha'i bu spyod lam zhi ba de dag gi de bzhin gshegs pa dgra bcom pa skyil mo krung bcas shing bzhugs pa mthong nas cher dga' bar gyur to/ /de dag dga' zhing rab tu mgu ba skyes nas gang bdag cag gis dge sbyong gau ta ma'i sems</text></item>
<item><p>302b2</p><section>mdo sde</section><text>gang la gnas pa btsal lo/ /snyam du gyur nas de dag gis nyin zhag bdun du brtags kyang sems kyi gnas gcig kyang ma rnyed do/ /de nas lha'i bu sum khri nyis stong gis shin tu bla na med pa yang dag par rdzogs pa'i byang chub tu sems bskyed par gyur te/ bdag cag kyang ma 'ongs pa'i dus na</text></item>
<item><p>302b3</p><section>mdo sde</section><text>'di 'dra bar rab tu zhi ba'i spyod lam dang ma bral bar gnas shing de ltar byang chub kyi shing la blta bar bya'o snyam mo/ /rgyu de dang rkyen de'i phyir de bzhin gshegs pa dgra bcom pa yang dag par rdzogs pa'i sangs rgyas rnams byang chub thob nas nyi ma bdun du skyil mo krung ma bshig cing mig ma</text></item>
<item><p>302b4</p><section>mdo sde</section><text>btsums par shing gi rgyal po la blta'o/ /ci'i phyir de bzhin gshegs pa dgra bcom pa yang dag par rdzogs pa'i sangs rgyas rnams byang chub thob nas sems can grangs med dpag tu med pa dbugs phyung zhing gnyer bar byas nas/ tshangs pas ma gsol bar chos mi 'chad ce na/ 'di</text></item>
<item><p>302b5</p><section>mdo sde</section><text>la de bzhin gshegs pa 'di snyam du dgongs te/ lha dang mi dag phal cher tshangs pa la sten te/ bdag cag ni tshangs pas sprul pa'o/ /bdag cag ni tshangs pas bskyed pa'o/ /'jig rten na tshangs pa ma gtogs par ston pa gzhan med do snyam du 'dzin pas de la de bzhin gshegs pa 'di</text></item>
<item><p>302b6</p><section>mdo sde</section><text>snyam du dgongs te/ gang dag tshangs pa dgug go tshangs pa la bstod do/ /tshangs pas phyag 'tshal ba dang / lha dang mi tshangs pa la brten pa thams cad phyag 'tshal bar 'gyur ro/ /chos len par sems par 'gyur ro/ /de bas na gsol nas de bzhin gshegs pa 'chad kyi ma</text></item>
<item><p>302b7</p><section>mdo sde</section><text>gsol bar ni ma yin no/ /de bzhin gshegs pa'i mthu nyid kyis tshangs pa chos gsol ba'i phyir de bzhin gshegs pa'i drung du song gi /tshangs pa nyid kyis bdag gis de bzhin gshegs pa la chos gsol lo snyam du sems shing yid la byed pa yang med de/ tshangs pa la brten</text></item>
<item><p>303a1</p><section>mdo sde</section><text>pa'i sems can rnams tshangs pa la bsten pa dang bral bar bya ba'i phyir de bzhin gshegs pas tshangs pa bkug ste/ gang gi tshe na tshangs pa chen pos de bzhin gshegs pa la chos kyi 'khor lo bskor bar gsol pa de'i tshe na tshangs pa 'bum phrag drug cu rtsa brgyad kyis de nyid</text></item>
<item><p>303a2</p><section>mdo sde</section><text>gtso bo'o/ /de nyid mchog go snyam nas bla na med pa yang dag par rdzogs pa'i byang chub tu sems bskyed do/ /rigs kyi bu gang yang de bzhin gshegs pas las kyi rgyud bcu bstan pa de yang thabs mkhas par blta'o/ /dgongs pa'i tshig tu yang shes par bya'o/ /rigs kyi bu byang</text></item>
<item><p>303a3</p><section>mdo sde</section><text>chub sems dpa' ni dper na mi dge ba'i rtsa ba skra'i rtse mo cha shas tsam dang yang ldan zhing byang chub kyi shing drung du 'gro ba'i skabs med/ de lta bu'i gnas med do/ /rigs kyi bu de bzhin gshegs pa ni chos dkar po thams cad dang ldan zhing mi dge ba'i chos thams cad spangs pas de bzhin</text></item>
<item><p>303a4</p><section>mdo sde</section><text>gshegs pa la bag chags kyi mtshams sbyor ba spang ba yang med/ las kyi sgrib pas nyes par 'gyur ba de lta bu'i gnas kyang med mod kyi/ sems can las kyi rnam par smin pa rab tu stor ba dag las kyi rnam par smin pa la yid mi ches pas sems can de dag la las kyi rnam par smin</text></item>
<item><p>303a5</p><section>mdo sde</section><text>pa bstan pa'i phyir de bzhin gshegs pa las kyi rgyud ston te/ chos kyi rje nga nyid la yang las kyi rnam par smin pa 'byung na khyed lta la ci'i phyir smin par mi 'gyur zhes de dag la ston mod kyi/ de bzhin gshegs pa la ni las kyi sgrib pa cung zad kyang med do/ /rigs kyi bu 'di lta ste slob</text></item>
<item><p>303a6</p><section>mdo sde</section><text>dpon yi ge dang phyag rgya bslabs pas byis pa bstan pa'i phyir byis pa slob tu gzhug pa'i tshul gyis yi ge'i phyi mo klog mod kyi de la mi shes pa yang med/ las kyi sgrib pa yang med de ci nas kyang byis pa dag bdag las thos nas slob par 'gyur bar yi ge phyi mo klog go/ /rigs kyi bu</text></item>
<item><p>303a7</p><section>mdo sde</section><text>de bzhin du de bzhin gshegs pa ni chos thams cad la las kyi sgrib pa yongs su dag mod kyi/ ci nas kyang sems can gzhan dag las yongs su dag par 'gyur ba de ltar 'chad do/ /de ltar chos ston to/ /rigs kyi bu 'di lta ste nad thams cad shin tu zhi bar bya ba'i phyir</text></item>
<item><p>303b1</p><section>mdo sde</section><text>shin tu bslabs pa'i sman pa ni nad med cing sems can nad pa rnams kyi mdun du sman tsha ba de dag bzhag nas/ de dag nad las yongs su thar bar byed do/ /rigs kyi bu de bzhin du de bzhin gshegs pa yang sman pa'i rgyal po ste/ nad thams cad yongs su thar cing sgrib pa med</text></item>
<item><p>303b2</p><section>mdo sde</section><text>pa thob nas las 'di'i 'bras bu rnam par smin pa 'di yin no zhes las ston cing ji ltar na sems can las kyis 'jigs shing skrag pa rnams dang / lus dang ngag dang yid yongs su dag par 'gyur zhes ched du nad ston to/ /rigs kyi bu 'di lta ste dper na/ tshong dpon gyi bu byung</text></item>
<item><p>303b3</p><section>mdo sde</section><text>nas ring po ma lon pa de la pha dang mas byin pa'i ma ma yod de/ de ni ma ma de khye'u de'i 'o ma dag par bya ba'i phyir nad med bzhin du tsha ba dang kha ba'i sman de dag ched du 'thung ngo / /rigs kyi bu de bzhin du sems can thams cad kyi pha de bzhin gshegs pa yang las kyi bya ba rab tu ston</text></item>
<item><p>303b4</p><section>mdo sde</section><text>pa'i sems can rnams gzigs nas nad med par gyur bzhin du nga las che ge mo zhig byas pa de'i las kyi rnam par smin pa 'di yin no zhes nad ston cing de dag sems can rnams kyis thos nas skyo ba thob par 'gyur te/ rigs kyi bu de yang thabs mkhas par shes par bya'o/ /</text></item>
<item><p>303b5</p><section>mdo sde</section><text>rigs kyi bu sngon 'das pa'i dus na tshong pa nor 'dod pa'i phyir rgya mtsho mching rnam chen por zhugs pa lnga brgya tsam yod de/ yang de'i tshe na lam grogs de dag gi nang na mi las ngan pa can/ sdig pa'i las can/ mda' dang mtshon la bslabs pa rku ba pha rol gyi nor 'phrog pa tshong</text></item>
<item><p>303b6</p><section>mdo sde</section><text>pa'i tshul du 'dug pa zhig yod de/ shin tu brtul ba'i phyir gru der zhugs par gyur to/ /de nas mi g.yon can de ni bdag gis tshong pa 'di thams cad srog dang phral la nor thams cad khyer te/ 'dzam bu'i gling du 'gro'o snyam du sems par gyur to/ /yang de'i tshe na lam grogs kyi</text></item>
<item><p>303b7</p><section>mdo sde</section><text>gru na 'dug pa de dag gi nang na ded dpon snying rje chen po can zhes bya ba zhig yod do/ /de nas ded dpon snying rje chen po can de gnyid log pa'i rmi lam du gang rgya mtsho mching rnam chen po de na lha 'dug pa dag gis lam grogs kyi gru 'di na mi ming 'di zhes bya ba 'di lta bu slu bar byed pa gzhan</text></item>
<item><p>304a1</p><section>mdo sde</section><text>gyi nor 'phrog pa zhig yod de/ de ni tshong pa 'di thams cad srog dang phral la nor thams cad khyer te 'dzam bu'i gling du 'gro'o snyam du sems kyis/ de bas na mi 'di ni tshong pa 'di dag gsod par 'gyur ro/ /sdig pa'i las mi bzad pa byed par 'gyur ro/ /</text></item>
<item><p>304a2</p><section>mdo sde</section><text>de ci'i phyir zhe na/ de ltar tshong pa lnga brgya po de dag ni bla na med pa yang dag par rdzogs pa'i byang chub la gnas pa/ byang chub sems dpa' phyir mi ldog pa rnams yin te/ gal te mi des byang chub sems dpa' de dag bsad du zin na de las kyi sgrib pa'i nyes pa 'dis byang</text></item>
<item><p>304a3</p><section>mdo sde</section><text>chub sems dpa' re re'i phyir yang byang chub sems dpa' re re'i phyir zhing ji srid kyis bla na med pa yang dag par rdzogs pa'i byang chub bsgrubs par 'gyur ba de srid du sems can dmyal ba chen por 'tsho bar 'gyur te/ de la ded dpon gyis ci nas kyang mi 'di yang de ltar sems</text></item>
<item><p>304a4</p><section>mdo sde</section><text>can dmyal bar ma song ba dang / de dag kyang bsad par mi 'gyur ba de 'dra ba'i thabs soms shig ces rmi lam du bstan to/ /rigs kyi bu de nas ded dpon de 'di snyam du gyur te/ tshong pa 'di dag kyang mi bsad la/ mi 'di yang sems can dmyal bar ma song bar bdag gis</text></item>
<item><p>304a5</p><section>mdo sde</section><text>bya ba'i thabs gang yod ces sems par gyur cing / gzhan la yang cung zad kyang mi smra ba las zhag bdun rlung ma langs nas zhag bdun 'das pa dang / de 'di snyam du gyur te/ mi 'di srog dang dbral ba las thabs gzhan med do snyam nas/ de 'di snyam du sems te/ gal te tshong</text></item>
<item><p>304a6</p><section>mdo sde</section><text>pa thams cad la sbran kyang / de dag ni mi dge ba'i sems kyis mi bsad cing de dag thams cad kyang sems can dmyal bar 'gyur du 'ong ngo snyam nas/ gal te bdag gis mi 'di srog dang dbral te/ de'i phyir bdag sems can dmyal bar skyes kyang bskal pa brgya stong du phyi</text></item>
<item><p>304a7</p><section>mdo sde</section><text>phyir sems can dmyal ba chen por skye bar bzod kyi/ mi 'dis tshong pa 'di dag bsad nas sdig pa 'phel bar mi 'gyur bar bya'o snyam du sems so/ /rigs kyi bu 'di lta ste ded dpon snying rje chen po can des byang chub sems dpa' de dag bsrung ba'i phyir/ snying rje chen po de dang</text></item>
<item><p>304b1</p><section>mdo sde</section><text>thabs mkhas pa des ched du bsams te mi de mtshon shag tis bsad do/ /nga ni de'i tshe ded dpon snying rje chen po can zhes bya bar gyur to/ /rigs kyi bu ngas ni thabs mkhas pa de dang snying rje chen po des bskal pa brgya phrag stong du 'khor ba la rgyab kyis phyogs par byas</text></item>
<item><p>304b2</p><section>mdo sde</section><text>so/ /mi de yang shi 'phos nas mtho ris kyi 'jig rten du skyes so/ /gang tshong pa lnga brgya po grur zhugs pa de dag ni phyis bskal pa bzang po la sangs rgyas lnga brgyar 'byung ba'o/ /rigs kyi bu de ji snyam du sems/ gang gis bskal pa brgya phrag stong du thabs mkhas</text></item>
<item><p>304b3</p><section>mdo sde</section><text>pa'i ye shes kyis 'khor ba la rgyab kyis phyogs pa'i byang chub sems dpa' sems dpa' chen po de la las kyi sgrib pa cung zad kyang yod dam/ rigs kyi bu khyod de ltar ma blta shig /de bzhin gshegs pa ni sems can gyi las kyi bya ba ston to/ /gang gi tshe na de</text></item>
<item><p>304b4</p><section>mdo sde</section><text>bzhin gshegs pa'i zhabs la seng ldeng gi tshal pa zug pa de yang sangs rgyas kyi mthu yin par blta'o/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas ni rdo rje'i sku mi tshugs pa'i sku yin mod kyi/ rigs kyi bu mnyan du yod</text></item>
<item><p>304b5</p><section>mdo sde</section><text>pa'i grong khyer chen po 'di nyid na skyes bu srid pa tha mar gyur pa nyi shu dang / skyes bu nyi shu po de dag gi dgra bo skyes bu nyi shu yod de/ de nas skyes bu dgra bo nyi shu po de dag bdag bdag gi g.yos dgra byed pa bdag cag ni mdza' bo ltar byas te/ khyim du song la srog dang dbral lo</text></item>
<item><p>304b6</p><section>mdo sde</section><text>snyam du de ltar rtog cing gcig la gcig kyang mi smra'o/ /rigs kyi bu de nas srid pa'i tha mar gyur pa'i skyes bu nyi shu po dang / gang skyes bu de dag gsod par byed pa de rnams sangs rgyas kyi mthus de de bzhin gshegs pa de ga la ba der dong ngo / /rigs kyi bu de nas de bzhin</text></item>
<item><p>304b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas kyis skyes bu bzhi bcu po de dag gdul ba'i dbang du bya ba dang / de'i tshe 'gro ba mang po yang gdul ba'i dbang du bya ba'i phyir maud gal gyi bu chen po la bka' stsal pa/ maung gal gyi bu 'di nas sa chen po las seng ldeng</text></item>
<item><p>305a1</p><section>mdo sde</section><text>gi tshal pa 'byung ste/ 'di ni de bzhin gshegs pa'i zhabs g.yas pa la zug par 'gyur ro/ /de bzhin gshegs pas de skad kyi tshig gsungs nas ring por ma lon par de nas de'i mod la sa chen po las seng ldeng gi tshal pa mtho gang tsam byung ngo / /de nas de bzhin</text></item>
<item><p>305a2</p><section>mdo sde</section><text>gshegs pa la tshe dang ldan pa maud gal gyi bu chen pos bcom ldan 'das bdag gis seng ldeng gi tshal pa 'di 'jig rten gyi khams gzhan du dor ro zhes de skad gsol pa dang / ngas de la maud gal gyi bu khyod kyis mi nus so zhes de skad ces smras so/ /rigs kyi bu de nas gnas brtan maud</text></item>
<item><p>305a3</p><section>mdo sde</section><text>gal gyi bu chen pos ci nas kyang stong gsum gyi stong chen po'i 'jig rten gyi khams 'di rab tu g.yos par 'gyur ba dang / gyen du 'phags par 'gyur ba de 'dra ba'i shugs kyis seng ldeng gi tshal pa bzung yang seng ldeng gi tshal pa ni skra'i rtse mo'i cha shas tsam yang ma 'phags so/ /de</text></item>
<item><p>305a4</p><section>mdo sde</section><text>nas de bzhin gshegs pa tshangs pa'i 'jig rten du mngon par 'phags pa dang / seng ldeng gi tshal pa yang tshangs pa'i 'jig rten du mngon par 'phags so/ /de nas de bzhin gshegs pa gdan la bzhugs pa dang / seng ldeng gi tshal pa yang snga mkho bzhin du 'dug go/ /de bzhin du</text></item>
<item><p>305a5</p><section>mdo sde</section><text>rgya mtsho mching rnam gyi dbus su bzhugs pa dang / seng ldeng gi tshal pa yang de na 'dug go/ /yang de bzhin gshegs pa ri'i phrag tu gshegs pa dang / de na'ang seng ldeng gi tshal pa 'dug go/ /de nas de bzhin gshegs pa gdan la bzhugs pa dang / seng ldeng gi tshal pa yang snga</text></item>
<item><p>305a6</p><section>mdo sde</section><text>mkho bzhin du 'dug nas de bzhin gshegs pas phyag g.yas pas zhabs g.yas pa bzung ste/ seng ldeng gi tshal pa'i steng du gzhag go/ /de nas nga la tshe dang ldan pa dga' bos 'di skad ces gsol to/ /bcom ldan 'das de bzhin gshegs pas sngon phrin las gang bgyis na de'i rnam</text></item>
<item><p>305a7</p><section>mdo sde</section><text>par smin pa 'di lags/ ngas de la dga' bo sngon nga rgya mtsho mching rnam chen por song ba na mtshon shag tis tshong pa bsad pa de'i las kyi rnam par smin pa'i lhag ma 'di yin no zhes de skad ces smras so/ /de nas de'i tshe bcom ldan 'das kyis tshigs su bcad pa 'di gsungs so/ /gang du</text></item>
<item><p>305b1</p><section>mdo sde</section><text>gnas kyang las rnams mi 'byung ba/ /de lta bu yi sa phyogs yong med de/ /bar snang ma yin rgya mtsho'i dbus ma yin/ /ri yi phrag tu zhugs kyang ma yin no/ /rigs kyi bu de nas mi nyi shu po de dag 'di snyam du gyur te/ de bzhin gshegs pa chos kyi rje la'ang rnam par smin par 'gyur</text></item>
<item><p>305b2</p><section>mdo sde</section><text>na bdag cag lta ci'i phyir rnam par smin par mi 'gyur snyam nas de nas de'i tshe de bzhin gshegs pa'i spyan sngar bcom ldan 'das bdag cag gis gdon mi 'tshal bar srog gcad par bgyis te/ de bzhin gshegs pa'i spyan sngar nongs pa bshags so zhes nyes pa bshags</text></item>
<item><p>305b3</p><section>mdo sde</section><text>pa dang / ci nas kyang skyes bu bzhi bcu po de dag ye shes rtogs par 'gyur ba dang / srog chags sum khri nyis stong rdul med cing dri ma dang bral ba'i chos la chos kyi mig rnam par dag par 'gyur ba dang / las zad par bya ba'i phyir las las brtsams nas de ltar de bzhin</text></item>
<item><p>305b4</p><section>mdo sde</section><text>gshegs pas chos bshad do/ /rgyu de dang rkyen de'i phyir de bzhin gshegs pa'i zhabs la seng ldeng gi tshal pa zug ste/ de yang de bzhin gshegs pa'i thabs mkhas pa yin gyis las kyi sgrib pa ma yin no/ /ci'i phyir na de bzhin gshegs pa nad dang bral ba sman pa 'tsho byed kyi</text></item>
<item><p>305b5</p><section>mdo sde</section><text>drung du me tog ud pa la'i bkru sman la snom par mdzad ce na/ de'i tshe na so sor thar pa bcas nas ring po ma lon par dge slong so so'i skye bo srid pa tha mar gyur pa lnga brgya nags stug po zhig na 'khod pa las de dag sman khu ba phyung bas zhi bar bya mi nus pa de 'dra ba'i nad kyis btab</text></item>
<item><p>305b6</p><section>mdo sde</section><text>par gyur nas de dag de bzhin gshegs pa la gus pas sman gzhan yang mi tshol lo/ /rigs kyi bu de nas de bzhin gshegs pa 'di snyam du dgongs par gyur te/ ngas kyang ma gnang la dge slong de dag kyang sman gzhan tshol bar 'gyur ba de lta bu'i thabs ci yod snyam mo/ /de</text></item>
<item><p>305b7</p><section>mdo sde</section><text>ci'i phyir zhe na/ gal te de bzhin gshegs pas gnang du zin na ni de'i phyir dus phyi ma la 'phags pa'i rigs nyams par 'gyur ro/ /de bas na de bzhin gshegs pa thabs mkhas pas sman pa 'tsho byed kyi drung du me tog ud pa la'i bkru sman la bsnams pa dang / de gnas</text></item>
<item><p>306a1</p><section>mdo sde</section><text>gtsang ma'i ris kyi lha'i bu rnams kyis dge slong dag la sbran te/ tshe dang ldan pa dag 'chi ba'i dus ma byed par sman gzhan tshol cig ces byas pa dang / dge slong de dag gis bdag cag ni de bzhin gshegs pa'i bslab pa las 'da' bar mi nus kyis gum par gyur kyang</text></item>
<item><p>306a2</p><section>mdo sde</section><text>rung gi /de bzhin gshegs pa'i bslab pa las 'da' bar mi nus so zhes smras so/ /de nas gnas gtsang ma'i ris kyi lha'i bu de dag gis dge slong de dag la de bzhin gshegs pa chos kyi rje de nyid kyis kyang sman khu ba phyung ba ma gtogs par sman gzhan btsal na khyed ci'i phyir</text></item>
<item><p>306a3</p><section>mdo sde</section><text>tshol bar mi sems/ tshe dang ldan pa dag sman gzhan dag tshol cig ces de skad ces smras so/ /de nas dge slong lnga brgya po de dag gis 'gyod pa med par gyur te/ sman gzhan btsal ba dang / de dag nad de las yongs su thar bar 'gyur te/ rigs kyi bu gal te de bzhin gshegs</text></item>
<item><p>306a4</p><section>mdo sde</section><text>pas sman gzhan ma btang du zin na gang dge slong de dag sman gzhan tshol bar gyur pa'i gnas med skabs med do/ /nad de las yongs su thar bar 'gyur ba'am/ dgra bcom par 'gyur ba de lta bu'i gnas kyang med do/ /ci'i phyir na de bzhin gshegs pa bsod nams thams</text></item>
<item><p>306a5</p><section>mdo sde</section><text>cad yang dag par 'phags pa bsod snyoms kyi phyir grong du zhugs pa las lhung bzed ji ltar bkrus pa bzhin du slar byung zhe na/ de bzhin gshegs pa la las kyi sgrib pa ni med mod kyi de bzhin gshegs pas phyi ma'i 'gro ba dag bsrung ba'i phyir te/ dge slong gang la la zhig grong dang /</text></item>
<item><p>306a6</p><section>mdo sde</section><text>grong rdal dang / pho brang dang / gang rgyal po'i pho brang 'khor du song ba las bdag gi bsod nams chung bas bsod snyoms ma rnyed na de'i tshe de dag de bzhin gshegs pa bsod nams kyi tshogs bsags pa nyid kyang lhung bzed ji ltar bkrus pa bzhin du slar byung na bdag cag dge ba'i rtsa ba</text></item>
<item><p>306a7</p><section>mdo sde</section><text>chung ngu dang ldan pa lta ci smos te/ bsod snyoms ma rnyed pa'i phyir yongs su gdung bar mi bya'o zhes de bzhin gshegs pa yid la byed par 'gyur bas don de gzigs nas de bzhin gshegs pa grong du gshegs nas lhung bzed ji ltar bkrus pa bzhin du byung ngo / /yang bdud sdig can</text></item>
<item><p>306b1</p><section>mdo sde</section><text>gyis bram ze dang / khyim bdag ci nas kyang bsod snyoms mi ster bar byin gyis brlabs so zhes bya ba yang de ltar yang mi blta'o/ /de ci'i phyir zhe na/ bdud ni de bzhin gshegs pa la bsod snyoms kyi bar chad byed mi nus mod kyi/ sangs rgyas kyi byin gyi rlabs kyis bdud</text></item>
<item><p>306b2</p><section>mdo sde</section><text>kyis bram ze dang / khyim bdag phyogs su byin gyis brlabs kyi/ de bzhin gshegs pa la ni las kyi sgrib pa kyang med de/ sems can de dag yongs su smin par rung ba'i phyir thabs mkhas pa ston to/ /de la de bzhin gshegs pas bshos bcad pa dang / bdud dang bdud</text></item>
<item><p>306b3</p><section>mdo sde</section><text>kyi ris kyi lha rnams dang lha gzhan dag dge sbyong gau ta ma'am/ de'i nyan thos dag yid mi bde bar mi gnas grang zhes de bzhin gshegs pa nyan thos kyi dge 'dun dang bcas pa'i sems la rtog ste/ de dag nyin mtshan du de bzhin gshegs pa nyan thos kyi dge 'dun dang bcas pa'i</text></item>
<item><p>306b4</p><section>mdo sde</section><text>sems la brtags kyang sems kyi gnas gcig kyang yid mi bde bar ma mthong ste/ ma khengs ma dud cing sngon ji lta ba phyis kyang de bzhin/ phyis ji lta ba sngon yang de bzhin no/ /de nas de'i tshe lha'i bu bdun khri sems dad nas de bzhin gshegs pa la phyag 'tshal ba dang / de bzhin</text></item>
<item><p>306b5</p><section>mdo sde</section><text>gshegs pas ci nas kyang de dag thams cad chos la chos kyi mig rnam par dag pa'i chos bshad de/ de yang de bzhin gshegs pa'i thabs mkhas pa yin gyi/ las kyi sgrib pa ni ma yin par shes par bya'o/ /ci'i phyir na bu mo tsan tsas shing gi gzhong pa lto ba la bcings nas</text></item>
<item><p>306b6</p><section>mdo sde</section><text>skur pa ni de bzhin gshegs pa la las kyi sgrib pa'i nyes pa gang yang med la/ de bzhin gshegs pas bu mo tsan tsa 'jig rten gyi khams gang gA'i klung gi bye ma snyed du 'phang yang nus mod kyi/ de bzhin gshegs pa thabs mkhas pas las kyi byed pa ston to/ /bstan pa 'di</text></item>
<item><p>306b7</p><section>mdo sde</section><text>la rab tu byung ba la skur pa btab pa dag 'byung ste/ de dag mi bden par skur par 'gyur ro/ /de dag 'gyod pa tsam du gyur te skur pa btab pa dang de bzhin gshegs pa chos dkar po thams cad dang ldan pa de la yang mngon sum du skur pa 'byung na bdag cag lta ci'i phyir mi 'byung</text></item>
<item><p>307a1</p><section>mdo sde</section><text>zhes smra zhing de dag de'i tshe skur pa zil gyis mnan nas yongs su dag pa yongs su dkar ba'i tshangs par spyod pa spyad par 'gyur gyi/ 'bri bar ni mi 'gyur ro/ /bu mo tsan tsa ni sdig pa'i las kyis g.yogs nas rmi lam na yang de bzhin gshegs pa la skur pa 'debs</text></item>
<item><p>307a2</p><section>mdo sde</section><text>pa de shi 'phos ma thag tu yang sems can dmyal bar 'gro bar 'gyur ro/ /de ste de bzhin gshegs pas de bsrung nus par mkhyen na ni de bsrungs par 'gyur ro/ /de ci'i phyir zhe na/ de bzhin gshegs pas ni sems can gang yang yongs su gtang ba med pa'i phyir ro/ /ci'i phyir</text></item>
<item><p>307a3</p><section>mdo sde</section><text>na mdzes ma kun tu rgyu ba srog dang bral nas dze ta'i tshal du sbas na de bzhin gshegs pa thams cad mkhyen pas kyang g.yel bar bor zhe na/ de bzhin gshegs pa ni thogs pa med pa'i ye shes dang ldan pas de 'dra bar 'gyur bar yang mkhyen la de bzhin gshegs pas ci nas kyang mdzes</text></item>
<item><p>307a4</p><section>mdo sde</section><text>ma kun tu rgyu ba mtshon gyis mi zug pa dang / gzhan du 'phang bar bya ba de lta bu'i rdzu 'phrul byin gyi rlabs kyang nus mod kyi/ de bzhin gshegs pa mdzes ma kun tu rgyu tshe zad pas de nges par 'chi dgos la/ rnam grangs des kyang mu stegs can gzhan dag rang gis nyes pas shin tu tshar</text></item>
<item><p>307a5</p><section>mdo sde</section><text>gcod par 'gyur bar mkhyen te/ chos dkar po rnams 'phel bar bya ba'i phyir gang de bzhin gshegs pas byin gyis brlabs pa de ni sangs rgyas kyi ye shes so/ /de bas na de bzhin gshegs pa zhag bdun du grong du ma gshegs te/ lha bye ba phrag drug cu'ang btul lo/ /zhag bdun</text></item>
<item><p>307a6</p><section>mdo sde</section><text>po de 'das nas 'khor bzhi bcom ldan 'das kyi drung du lhags nas/ de bzhin gshegs pas ci nas kyang srog chags brgyad khri bzhi stong gis ye shes rtogs par 'gyur ba de lta de ltar de dag la chos bshad do/ /ci'i phyir na de bzhin gshegs pas zla ba gsum rta'i chas kyi nas gsol</text></item>
<item><p>307a7</p><section>mdo sde</section><text>ce na/ de bzhin gshegs pas bram ze dang / khyim bdag 'di dag nga spyan drangs nas mi sems par 'gyur ro snyam du'ang mkhyen mod kyi/ de bzhin gshegs pas mkhyen bzhin du der tshul du zhugs so/ /ci'i phyir na gang rta lnga brgya po de dag gi chas la de bzhin gshegs pa dge slong gi</text></item>
<item><p>307b1</p><section>mdo sde</section><text>dge 'dun dang bcas pas zla ba gsum du gsol te/ rta de dag thams cad kyang byang chub sems dpa'i theg pa la gnas pa sngon gyi rgyal ba la bsnyen bkur byas pa yin na/ de dag sdig pa'i grogs po'i dbang du song bas sdig pa'i las byas te/ de'i phyir byol song gi skye gnas</text></item>
<item><p>307b2</p><section>mdo sde</section><text>su skyes so/ /rta lnga brgya po de dag gi nang na rta cang shes de ni byang chub sems dpa' nyi ma'i snying po zhes bya ba yin te/ smon lam gyi dbang gis ched du der skyes nas byang chub sems dpa' nyi ma'i snying po des rta lnga brgya po de dag byang chub la bkod de/ de dag yongs su thar bar bya</text></item>
<item><p>307b3</p><section>mdo sde</section><text>ba'i phyir der skyes so/ /rta cang shes de'i mthus rta lnga brgya po de dag thams cad sngon gyi tshe rabs dran te/ de'i phyir de dag byang chub tu mngon par gyur to/ /rigs kyi bu de lta bas na rta lnga brgya po de dag la thugs brtse ba'i phyir de bzhin gshegs pa der tshul du zhugs te/ de la rta</text></item>
<item><p>307b4</p><section>mdo sde</section><text>cang shes kyi chas de las phyed ni de bzhin gshegs pa la 'bul lo/ /gang rta lnga brgya po'i chas de las phyed ni dge slong lnga brgya po la 'bul te/ rta cang shes de yang rta lnga brgya po de dag la rta'i skad kyis nyes pa 'chags su 'jug cing / sangs rgyas la sogs pa'i dge slong gi dge</text></item>
<item><p>307b5</p><section>mdo sde</section><text>'dun la phyag 'tshal du 'jug ste/ de ltar zla ba gsum 'das nas rta lnga brgya po de dag 'chi ba'i dus byas shing shi 'phos ma thag tu dga' ldan gyi lha rnams dang skal ba mnyam par skyes so/ /yang de dag lhar gyur pas de bzhin gshegs pa la mchod nas de bzhin gshegs pas ni ci</text></item>
<item><p>307b6</p><section>mdo sde</section><text>nas kyang bla na med pa yang dag par rdzogs pa'i byang chub tu gdon mi za bar 'gyur ba de ltar chos bshad do/ /gang rta lnga brgya po de dag 'dul zhing 'tsho bar gyur pa de yang de bzhin gshegs pas sems shin tu dul ba zhes bya ba'i rang sangs rgyas su lung bstan to/ /yang rigs kyi</text></item>
<item><p>307b7</p><section>mdo sde</section><text>bu de bzhin gshegs pa'i zhal zas ni/ mchog tu mi 'gyur ba kyang med de/ rigs kyi bu gal te bong ba dang / gseg ma dang / gyo mo gsol yang stong gsum gyi stong chen po'i 'jig rten gyi khams na de 'dra ba'i ro bro ba mchog med de/ gang bong ba dang / gseg</text></item>
<item><p>308a1</p><section>mdo sde</section><text>ma dang / gyo mo las gyur pa de 'dra bar ro'i mchog tu 'gyur ba de lta bu'ang med do/ /de ci'i phyir zhe na/ de ltar des na ro bro ba'i mchog ces bya ba'i skyes bu chen po'i mtshan thob pa'i phyir ro/ /rigs kyi bu rnam grangs des kyang de bzhin gshegs pa'i zhal zas thams cad</text></item>
<item><p>308a2</p><section>mdo sde</section><text>mchog yin par shes par bya'o/ /rigs kyi bu gnas brtan dga' bos de bzhin gshegs pa ni 'khor los sgyur ba'i ming bor te nas gsol bar gyur to zhes snying rje bar gyur pa dang / de bzhin gshegs pas de'i sems la brtags nas nas kyi 'brum bu gcig byin te/ dga' bo</text></item>
<item><p>308a3</p><section>mdo sde</section><text>'di ci'i ro shes sam zhes byas pa dang / des zos nas ngo mtshar thob par gyur te nga la 'di skad ces smras so/ /bcom ldan 'das bdag ni rgyal po'i pho brang du skyes/ rgyal po'i pho brang du skyes na 'di lta bu'i ro mchog sngon 'tshal ma myong ngo zhes tshe dang ldan pa dga' bo de'i mthus dga' zhing</text></item>
<item><p>308a4</p><section>mdo sde</section><text>bde ste/ zas med par nyi ma bdun 'das so/ /rigs kyi bu khyod kyis rnam grangs des kyang de bzhin gshegs pa la ni gang na yang las kyi sgrib pa med par shes par bya ste/ yang sems can gang tshul khrims dang ldan pa'i dge sbyong dag mgron du gnyer nas sbyin par mi byed pa'i sems</text></item>
<item><p>308a5</p><section>mdo sde</section><text>can dag ji ltar smras pa de bzhin du byed par bstan pa'i phyir las kyi rgyud 'di dag bstan to/ /rigs kyi bu de bzhin gshegs pa'i khyad par la ltos/ gang gis de bzhin gshegs pa spyan drangs te ma phul ba de yang ltung ba'i chos med par lung bstan to/ /rigs kyi bu yang de bzhin</text></item>
<item><p>308a6</p><section>mdo sde</section><text>gshegs pa dang lhan cig tu tshul du zhugs pa'i dge slong lnga brgya po de dag las dge slong bzhi bcu 'dod chags spyod cing sdug gu'i mtshan ma la spyod par gyur te/ gal te de dag zas kyi mchog zos par gyur na de dag shin tu 'dod chags dang ldan pa'i rtog pa skye bar 'gyur ba las de dag</text></item>
<item><p>308a7</p><section>mdo sde</section><text>zas ngan pa'i phyir rtog pa de srab mor gyur te/ de dag gis zhag bdun gyis dgra bcom pa thob par gyur to/ /ci'i phyir na de bzhin gshegs pa nga ro rgyab na bas 'od srung byang chub kyi yan lag shod cig ces gsung zhe na/ rigs kyi bu de ltar lha'i bu nyan thos kyi theg pa la gnas pa brgya stong</text></item>
<item><p>308b1</p><section>mdo sde</section><text>lhags par gyur la/ de dag kyang sngon 'od srung gis sangs rgyas dang / chos dang / dge 'dun dang / bag byed pa la bkod par gyur cing lha'i bu de dag gis byang chub kyi yan lag gi gtam phyi phyir zhing thos pas gal te 'od srung ma gtogs par lha'i bu de dag la sangs rgyas stong gi chos</text></item>
<item><p>308b2</p><section>mdo sde</section><text>bshad kyang shes par 'gyur ba'am/ shes pa 'dzin pa med nas 'od srung gis byang chub kyi yan lag rab tu dbye ba rgyas par bshad pa dang / lha'i bu brgya stong po de dag gis kyang ye shes rtog par gyur/ sems can gang na ste chos mi nyan cing chos nyan par mi 'gro ba'i sems can de dag</text></item>
<item><p>308b3</p><section>mdo sde</section><text>kyang de bzhin gshegs pa chos kyi rje yang byang chub kyi yan lag brjod pa gsan nas nad las yongs su thar na bdag cag gis lta ci'i phyir chos mnyan par mi bya snyam du sems par gyur te/ rigs kyi bu de lta bas na lha'i bu de dag gdul ba'i don du bya ba dang / sems can nad pa dag la chos</text></item>
<item><p>308b4</p><section>mdo sde</section><text>nyid bstan pa'i phyir de bzhin gshegs pas nga ro rgyab na bas 'od srung byang chub kyi yan lag shod cig ces de skad kyi tshig gsungs te/ de yang de bzhin gshegs pa'i thabs mkhas pa yin gyi/ las kyi sgrib pa ni ma yin no/ /ci'i phyir na shAkya rnams brlag pa na de bzhin gshegs</text></item>
<item><p>308b5</p><section>mdo sde</section><text>pa nga klad pa na ste mi bzod do zhes gsung zhe na/ rigs kyi bu 'di la sems can kha cig de bzhin gshegs pa ni gnyen rnams kyi don mi bzhed/ phan par mi bzhed/ bde bar mi bzhed/ phan pa dang bde bar mi bzhed pas de'i phyir rgyal po'i rigs thams cad kha btag go snyam du sems</text></item>
<item><p>308b6</p><section>mdo sde</section><text>kyi/ de bzhin gshegs pas gnyen rnams kyi thog ma med pa'i sdug bsngal gyi phung po mthar phyung bar ni mi shes pa'i sems can de dag gi sems bsrung ba'i phyir gnas brtan dga' bo la nga ni klad pa na ste mi bzod do zhes de skad kyi tshig gsung ste/ rigs kyi bu gang gi tshe na de bzhin</text></item>
<item><p>308b7</p><section>mdo sde</section><text>gshegs pas gnas brtan dga' bo la nga ni klad pa na ste mi bzod do zhes de skad kyi tshig gsungs pa de'i tshe lha'i bu chad par smra ba sum stong dang / sems can srog gcod par byed pa mang po lhags nas lha'i bu de dag dang / sems can de dag las kyi lam la gzhug pa'i phyir de bzhin</text></item>
<item><p>309a1</p><section>mdo sde</section><text>gshegs pas srog bcad pa'i lhag ma lus pas de bzhin gshegs pa'i dbu bsnyung bar gyur to zhes las kyi rgyud de bstan te/ de bstan pa'i tshe de bzhin gshegs pas lha dang mi'i skye dgu stong phrag bcu btul te/ de yang de bzhin gshegs pa'i thabs mkhas pa yin</text></item>
<item><p>309a2</p><section>mdo sde</section><text>gyi/ las kyi sgrib pa ni ma yin no/ /ci'i phyir na bram ze ba ra dwa dzas de bzhin gshegs pa la mi snyan pa lnga brgya smras na de bzhin gshegs pa yang bzod par mdzad ce na/ de bzhin gshegs pa ni bram ze ba ra dwa dzas mi snyan par smra ba phyogs gzhan du 'phang ba'am/ ngag gi las gcig</text></item>
<item><p>309a3</p><section>mdo sde</section><text>'byung bar yang mi nus mod kyi/ 'khor de'i nang na lha dang mi mang po tshogs par gyur pas de dag gis de bzhin gshegs pa'i bzod pa'i stobs bskyed par mthong ste/ de bzhin gshegs pa ma khengs ma dud cing sems mnyam pa bde ba'i dngos po dang ldan pa/ sems brtan pa/ sems</text></item>
<item><p>309a4</p><section>mdo sde</section><text>mnyan pa des par mthong nas srog chags bzhi stong gis bla na med pa yang dag par rdzogs pa'i byang chub tu sems bskyed par gyur te/ don de gzigs nas de bzhin gshegs pas bram ze ba ra dwa dzas mi snyan par smra ba btang snyoms su bzhag gi /de bzhin gshegs pa la gang na</text></item>
<item><p>309a5</p><section>mdo sde</section><text>yang las kyi sgrib pa med de/ de yang de bzhin gshegs pa'i thabs mkhas pa yin gyi/ las kyi sgrib pa ni ma yin no/ /gang yang lha sbyin tshe rabs thams cad du byang chub sems dpa' sems dpa' chen po'i rjes su 'brang bar 'gyur ba de yang byang chub sems dpa'i thabs mkhas pa</text></item>
<item><p>309a6</p><section>mdo sde</section><text>yin no/ /de ci'i phyir zhe na/ ngas ni lha sbyin la gnas te pha rol tu phyin pa drug yongs su rdzogs par gyur cing sems can dpag tu med pa'i don byas so/ /rnam grangs gang gis zhe na/ rigs kyi bu 'di la gang gi tshe sems can dag bde ba dang ldan par byas pa de'i tshe sbyin par yang mi</text></item>
<item><p>309a7</p><section>mdo sde</section><text>shes/ len par yang mi shes nas lha sbyin byang chub sems dpa'i gan du 'ongs te/ bu slong chung ma slong rgyal srid slong / lag pa dang / rkang pa dang / mig dang / mgo dang / de la sogs pa gzhan dag kyang gang dka' bar spyod pa/ sems can rnams kyi dge ba'i rtsa ba skyed par byed pa</text></item>
<item><p>309b1</p><section>mdo sde</section><text>dag slong nas byang chub sems dpa' ma zhum par gyur cing sbyin pa byed de/ de mthong nas kyang sems can dpag tu med pa dag dga' zhing sbyin pa la mos par gyur te bdag cag kyang 'di 'dra bar gyur cig ces byang chub tu smon lam 'debs shing tshul khrims 'dzin par byed de/ gang</text></item>
<item><p>309b2</p><section>mdo sde</section><text>tshul khrims 'dral bar 'dod pa dag kyang de nas byang chub sems dpa' tshul khrims mi 'dral ba de mthong nas kyang sems can dpag tu med pa dag tshul khrims len par byed de/ brgyab bam/ brdegs sam/ spyos kyang mi khro zhing de dag bzod pa rdzogs par 'gyur bas rnam grangs</text></item>
<item><p>309b3</p><section>mdo sde</section><text>de'i phyir sems can dpag tu med pa'i don byas so/ /gang yang lha sbyin gyis de bzhin gshegs pa gsad par bshams pa dang / bal glang nor skyong btang ba dang / rdo'i sgyogs 'char bcug pa de yang de bzhin gshegs pa'i thabs mkhas par shes par bya'i/ las kyi sgrib pa'i</text></item>
<item><p>309b4</p><section>mdo sde</section><text>nyon mongs pa ni ma yin no/ /de ci'i phyir zhe na/ thabs mkhas pa 'di la gnas nas sems can dpag tu med pa'i don byas so/ /rigs kyi bu mdor na lha sbyin grags par 'dod pa de ni nga'i ston pa yin no/ /las kyi rgyud bcu po thams cad kyang de bzhin gshegs pa'i thabs</text></item>
<item><p>309b5</p><section>mdo sde</section><text>mkhas par shes par bya ste/ las kyi bya ba shin tu ston pa'i sems can las kyi rnam par smin pa la mi 'jug pa'i sems can rnams la che ge mo zhig gis las kyi rnam par smin pa ni 'di'o/ /che ge mo zhig gis las kyi rnam par smin pa ni 'di'o zhes de bzhin gshegs pa</text></item>
<item><p>309b6</p><section>mdo sde</section><text>thabs mkhas pas las kyi rgyud bstan te/ de thos nas phan pa byed par 'gyur ro/ /de lta bas na rigs kyi bu thabs mkhas pa bstan pa 'di gsang bar gyis shig /sems can dge ba'i rtsa ba chung ngu dang ldan pa rnams kyi mdun du ma 'chad cig /de ci'i phyir zhe na/ bstan pa</text></item>
<item><p>309b7</p><section>mdo sde</section><text>'di ni nyan thos dang rang sangs rgyas kyi sa yang ma yin na sems can dge ba'i rtsa ba chung ngu dang ldan pa rnams kyi lta ci smos/ de ci'i phyir zhe na/ de dag thabs la bslabs pa ma yin pas 'di ni de dag la mi dgos so/ /byang chub sems dpa' gang dag bstan pa 'di la slob par</text></item>
<item><p>310a1</p><section>mdo sde</section><text>'gyur ba ma gtogs par gzhan thabs mkhas pa 'di'i snod du gyur pa gang yang med do/ /'di lta ste/ rigs kyi bu mtshan mo sa sros pa'i mun par mar me bus na khyim na snod thams cad snang bar 'gyur ba de bzhin du byang chub sems dpa' yang thabs mkhas pa bstan</text></item>
<item><p>310a2</p><section>mdo sde</section><text>pa 'di thos te mos par gyur nas sangs rgyas kyi spyod pa thams cad mthong bar 'gyur zhing sems can dag la yang slob par 'gyur ro/ /rigs kyi bu khyod la bsgo'o/ /khong du chud par bya'o/ /byang chub 'dod pa'i rigs kyi bu'am/ rigs kyi bu mos thabs mkhas pas 'di</text></item>
<item><p>310a3</p><section>mdo sde</section><text>gang na rnar grag par 'gyur na/ dpag tshad 'bum du yang 'gro bar bya'o/ /de ci'i phyir zhe na/ de ltar bstan pa 'di thos na snang ba thob par 'gyur/ sangs rgyas kyi chos thams cad 'gyod pa med par 'gyur/ the tshom dang bral bar 'gyur ro/ /de nas lha dang 'jig rten du</text></item>
<item><p>310a4</p><section>mdo sde</section><text>bcas pa'i 'khor bzhi las sems can gang dag snod du gyur pa de dag gis ni chos kyi rnam grangs 'di thos so/ /gang snod du ma gyur pa de dag gi ni rna lam du yang mi grag go/ /chos kyi rnam grangs 'di bshad pa'i tshe/ srog chags bdun khri nyis stong gis bla na med pa</text></item>
<item><p>310a5</p><section>mdo sde</section><text>yang dag par rdzogs pa'i byang chub tu sems bskyed do/ /de nas bcom ldan 'das la tshe dang ldan pa dga' bos 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ dga'</text></item>
<item><p>310a6</p><section>mdo sde</section><text>bo chos kyi rnam grangs 'di ni thabs mkhas pa'i pha rol tu phyin pa bstan par zung shig /sangs rgyas thams cad kyi thabs mkhas pa'i gsang ba'i le'ur zung shig ces bcom ldan 'das dgyes shing de skad ces bka' stsal pa dang / dga' bo dang / byang chub sems dpa' sems dpa' chen</text></item>
<item><p>310a7</p><section>mdo sde</section><text>po ye shes bla dang / lha dang mi dang lha ma yin dang / dri zar bcas pa'i 'jig rten rnams bcom ldan 'das kyis bka' stsal pa la mngon par dga'o/ /thabs mkhas pa zhes bya ba theg pa chen po'i mdo rdzogs so// //sh+lo ka drug brgya ste bam po gnyis/ //</text></item>
</list>