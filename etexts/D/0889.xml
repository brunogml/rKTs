<list>
<item><p>1a1</p><section>'dul ba</section><text>@#// 'dul ba nga bzhugs so//</text></item>
<item><p>1b1</p><section>'dul ba</section><text>@##// 'dul ba gzhi/ bam po brgyad bcu gsum pa/ gzigs nas kyang kha lo sgyur ba la gsungs pa/ kha lo sgyur ba mi skya bo rbab rbab po rid pa nyam chung ba dbang po</text></item>
<item><p>1b2</p><section>'dul ba</section><text>nyams pa/ skye bo mang po'i mig gis kyang lta mi phod pa 'di ci yin/ lha 'di ni bro 'tshal ba zhes bgyi'o// kha lo sgyur ba nad kyis thebs pa zhes bya ba 'di ci yin/ lha mi 'di gang</text></item>
<item><p>1b3</p><section>'dul ba</section><text>'dis 'gum par 'gyur ba'i gnas de mchis te/ lha 'di ni bros thebs pa zhes bgyi'o// kha lo sgyur ba nga yang nad kyi chos dang nad kyi chos nyid las ma 'das sam/ lha yang snyun gyi chos</text></item>
<item><p>1b4</p><section>'dul ba</section><text>dang snyun gyi chos nyid las ma 'das so// kha lo sgyur ba de'i phyir shing rta phyir sgyur cig pho brang nyid du 'dong ngo // 'di ltar nga pho brang nyid du phyin nas nga nad las ma 'das zhes grags pa'i don de nyid</text></item>
<item><p>1b5</p><section>'dul ba</section><text>bsam par bya'o// kha lo sgyur bas shing rta phyir bsgyur nas pho brang nyid du chas te/ der byang chub sems dpa' shAkya thub pa pho brang gi nang du gshegs nas bdag kyang nad las ma 'das pa</text></item>
<item><p>2a1</p><section>'dul ba</section><text>lta zhig ces mi dgyes shing thugs ngan dgongs so// 'dir smras pa/ mi ni lus rid skya bo rbab rbab po// rang dbang med pa'i nad thebs 'dir gzigs nas/ nad las bdag ma 'das pa lta zhig ces// de nas mi dgyes thugs ngan</text></item>
<item><p>2a2</p><section>'dul ba</section><text>dgongs par mdzad// de nas rgyal po zas gtsang gis kha lo sgyur ba la smras pa/ kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/ skyed mos tshal la mngon par dga' bar gyur tam/ lha ma lags so// de ci'i slad du zhe</text></item>
<item><p>2a3</p><section>'dul ba</section><text>na/ lha gzhon nu skyed mos tshal gyi gzhir byung ba na mi skya bo rbab rbab po rid pa/ nyam chung ba/ dbang po nyams pa/ skye bo mang po'i mig gis lta mi phod pa zhig gzigs so// gzigs nas kyang bdag la bka' stsal pa/ kha lo sgyur ba mi skya bo rbab rbab po rid pa/</text></item>
<item><p>2a4</p><section>'dul ba</section><text>nyam chung ba/ dbang po nyams pa/ skye bo mang po'i mig gis lta mi phod pa 'di ci yin/ de la bdag gis 'di skad ces gsol to// lha 'di ni bros thebs pa zhes bgyi'o// de 'di skad ces gsungs te/ kha lo sgyur ba nad kyis thebs pa zhes bya ba 'di ci yin/ de</text></item>
<item><p>2a5</p><section>'dul ba</section><text>la bdag gis 'di skad ces gsol to// mi 'di gang gnod pa 'dis 'gum par 'gyur ba'i gnas de mchis te/ lha de ni bros thebs pa zhes bgyi'o// de 'di skad ces gsungs te/ kha lo sgyur ba nga yang nad kyi chos dang nad kyi chos nyid las ma 'das sam/ de</text></item>
<item><p>2a6</p><section>'dul ba</section><text>la bdag gis 'di skad ces gsol to// lha yang snyun gyi chos dang snyun gyi chos nyid las ma 'das so// de 'di skad ces gsungs te/ kha lo sgyur ba de'i phyir shing rta phyir sgyur cig pho brang nyid du 'dong ngo // 'di ltar nga pho brang nyid du phyin nas nga nad las ma 'das</text></item>
<item><p>2b1</p><section>'dul ba</section><text>zhes grags pa'i don de nyid bsam par bya'o// lha gzhon nu de pho brang gi nang du gshegs nas nga yang nad las ma 'das pa lta zhig ces mi dgyes shing thugs ngan dgongs so// de nas rgyal po zas gtsang 'di snyam du sems te/ mtshan mkhan dang ltas mkhan gyi bram ze de rnams kyi</text></item>
<item><p>2b2</p><section>'dul ba</section><text>tshig yang dag par bden par mi 'gyur grang / gzhon nu skra dang kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu 'byung bar 'gyur du 'ong gis/ ma la bdag gis gzhon nu la 'dod pa'i yon tan lnga las phal mo che zhig byin la</text></item>
<item><p>2b3</p><section>'dul ba</section><text>ci nas kyang 'di la dga' zhing rab tu 'byung bar mi 'gyur bar bya'o snyam mo// de nas rgyal po zas gtsang gis byang chub sems dpa' shAkya thub pa la 'dod pa'i yon tan lnga las phal mo che zhig byin te ci nas kyang 'di la dga' zhing rab tu 'byung bar mi 'gyur bar byas so// 'dir smras</text></item>
<item><p>2b4</p><section>'dul ba</section><text>pa/ de tshe dga' nas bdag 'dor mi gzhug phyir// gzugs dang sgra dang dri dang ro rnams dang // reg bya yid du 'ong ba gtso rnams kyi// 'dod pa'i yon tan lnga po yang byin no// chos nyid kyis byang chub sems dpa' skyed mos tshal gyi gzhir gshegs par bzhed par gyur pa de'i</text></item>
<item><p>2b5</p><section>'dul ba</section><text>tshe kha lo sgyur ba la/ kye kha lo sgyur ba re zhig bzhon pa bzang po myur du shoms shig dang / der bzhugs nas skyed mos tshal gyi gzhir 'gro'o zhes gsung bar 'gyur bas de nas byang chub sems dpas kha lo sgyur ba la gsungs pa/ kye kha lo sgyur ba re zhig bzhon pa bzang po myur du shoms</text></item>
<item><p>2b6</p><section>'dul ba</section><text>shig/ der nga zhugs nas skyed mos tshal gyi gzhir 'gro'o// lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po bshams te byang chub sems dpa' shAkya thub pa gang na ba der song nas phyin pa dang / byang chub sems dpa'</text></item>
<item><p>2b7</p><section>'dul ba</section><text>shAkya thub pa la 'di skad ces smras so// lha bcibs pa bzang po bshams lags kyis/ lha da de'i dus la bab par dgongs su gsol/ de nas byang chub sems dpa' shAkya thub pa bzhon pa bzang por zhugs te skyed mos tshal gyi gzhir byung ba dang / byang chub sems dpa' shAkya thub</text></item>
<item><p>3a1</p><section>'dul ba</section><text>pas ras kha dog sna tshogs las byas pa'i bla re bres pa dang / khyogs khyer ba dang / mdun na me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin 'brang ba zhig gzigs so// gzigs nas</text></item>
<item><p>3a2</p><section>'dul ba</section><text>kyang kha lo sgyur ba la gsungs pa/ kha lo sgyur ba ras kha dog sna tshogs las byas pa'i bla re bres pa dang / khyogs khyer ba dang / mdun na me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin du 'brang ba 'di ci yin/</text></item>
<item><p>3a3</p><section>'dul ba</section><text>lha 'di ni gum pa zhes bgyi'o// kha lo sgyur ba shi ba zhes bya ba 'di ci yin/ lha mi 'dis slan chad sdug pa'i pha ma mi mthong zhing bu pho dang / bu mo dang / bran pho dang / bran mo dang / las bgyid pa dang / zho shas 'tsho ba'i mi rnams kyang ma lags la/ de dag gis kyang slan chad</text></item>
<item><p>3a4</p><section>'dul ba</section><text>'di mi mthong bas lha 'di ni gum pa zhes bgyi'o// kha lo sgyur ba nga yang 'chi ba'i chos dang 'chi ba'i chos nyid las ma 'das sam/ lha yang 'chi ba'i chos dang 'chi ba'i chos nyid las ma 'das so// kha lo sgyur ba de'i phyir shing rta phyir sgyur cig pho brang nyid du 'dong ngo // 'di ltar nga pho</text></item>
<item><p>3a5</p><section>'dul ba</section><text>brang nyid du phyin nas nga 'chi ba las ma 'das zhes grags pa'i don de nyid bsam par bya'o// kha lo sgyur bas shing rta phyir bsgyur nas pho brang nyid du chas te// der byang chub sems dpa' shAkya thub pa pho brang gi nang du gshegs nas bdag kyang 'chi ba las ma 'das pa lta zhig ces mi dgyes</text></item>
<item><p>3a6</p><section>'dul ba</section><text>shing thugs ngan dgongs so// 'dir smras pa/ tshe zad pa yis 'du shes bral gyur cing // sems med mi yi ro zhig gzigs nas ni// 'chi las bdag ma 'das pa lta zhig ces// de nas mi dgyes thugs ngan dgongs par mdzad// de nas rgyal po zas gtsang gis kha lo sgyur ba</text></item>
<item><p>3a7</p><section>'dul ba</section><text>la smras pa/ kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/ skyed mos tshal la mngon par dga' bar gyur tam/ lha ma lags so// de ci'i slad du zhe na/ lha gzhon nu skyed mos tshal gyi gzhir byung ba na ras kha dog sna tshogs las bgyis</text></item>
<item><p>3b1</p><section>'dul ba</section><text>pa'i bla re bres pa dang / khyogs khyer ba dang / mdun na me sgron thogs pa dang / skye bo'i tshogs chen po mdun nas mchi ba dang / bud med skra bshig pa rnams ngu zhing rjes bzhin rjes bzhin du 'brang ba zhig gzigs so// gzigs nas kyang bdag la gsungs pa/ kha lo sgyur ba</text></item>
<item><p>3b2</p><section>'dul ba</section><text>ras kha dog sna tshogs las byas pa'i bla re bres pa dang / khyogs khyer ba dang / mdun na me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin rjes bzhin du 'brang ba 'di ci yin/ de la bdag gis 'di skad ces gsol</text></item>
<item><p>3b3</p><section>'dul ba</section><text>to// lha 'di ni gum pa zhes bgyi'o// des 'di skad ces gsungs te/ kha lo sgyur ba shi ba zhes bya ba 'di ci yin/ de la bdag gis 'di skad ces gsol to// lha mi 'dis slan chad sdug pa'i pha ma mi mthong zhing / bu pho dang / bu mo dang / bran pho dang / bran mo dang / las bgyid</text></item>
<item><p>3b4</p><section>'dul ba</section><text>pa dang / zho shas 'tsho ba rnams kyang ma lags la/ de rnams kyis kyang slan chad 'di mi mthong bas lha 'di ni gum pa zhes bgyi'o// de 'di skad ces gsungs te/ kha lo sgyur ba nga yang 'chi ba'i chos dang 'chi ba'i chos nyid las ma 'das sam/ de la bdag gis 'di skad ces gsol to//</text></item>
<item><p>3b5</p><section>'dul ba</section><text>lha yang 'chi ba'i chos dang 'chi ba'i chos nyid las ma 'das so// des 'di skad ces gsungs te/ kha lo sgyur ba de'i phyir shing rta phyir sgyur cig pho brang nyid du 'dong ngo // 'di ltar nga pho brang du phyin nas 'chi ba las ma 'das zhes grags pa'i don de nyid bsam par bya'o// lha gzhon nu de pho brang</text></item>
<item><p>3b6</p><section>'dul ba</section><text>gi nang du gshegs te bdag kyang 'chi ba las ma 'das pa lta zhig ces mi dgyes shing thugs ngan dgongs so// de nas rgyal po zas gtsang 'di snyam du sems te/ mtshan mkhan dang ltas mkhan gyi bram ze de rnams kyi tshig yang dag par bden par mi 'gyur grang / gzhon nu skra dang kha</text></item>
<item><p>3b7</p><section>'dul ba</section><text>spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar 'gyur du 'ong gis/ ma la bdag gis gzhon nu la 'dod pa'i yon tan lnga las phal mo che zhig byin la ci nas kyang 'di la dga' zhing rab tu 'byung bar mi 'gyur bar bya'o snyam mo// de</text></item>
<item><p>4a1</p><section>'dul ba</section><text>nas rgyal po zas gtsang gis byang chub sems dpa' shAkya thub pa la 'dod pa'i yon tan lnga las phal mo che zhig byin nas ci nas kyang 'di la dga' zhing rab tu 'byung bar mi 'gyur bar byas so// 'dir smras pa/ grong khyer dam pa dpal ldan yid 'ong der// lha yi</text></item>
<item><p>4a2</p><section>'dul ba</section><text>lhar gyur sgron ma dang mtshungs pa// 'dod pa'i yon tan lnga pos kun dgyes pa// mig stong dga' ba'i tshal na gnas pa bzhin// de nas gnas gtsang ma'i ris kyi lha rnams 'di snyam du sems te/ byang chub sems dpa' rnams ni rgyu'i stobs can yin mod kyi 'on kyang rkyen bsgrub par bya</text></item>
<item><p>4a3</p><section>'dul ba</section><text>dgos te/ 'di ltar rgyu'i stobs chen po yang rkyen gyi stobs la ltos so snyam nas de rnams kyis mi skra bregs shing gos ngur smrig gyon pa lag pa na lhung bzed thogs pa zhig khyim nas khyim dang khang pa nas khang par rgyu zhing 'gro ba zhig sprul to// chos nyid kyis byang chub sems dpa' skyed</text></item>
<item><p>4a4</p><section>'dul ba</section><text>mos tshal gyi gzhir gshegs par bzhed par gyur pa de'i tshe kha lo sgyur ba la kha lo sgyur ba re zhig bzhon pa bzang po myur du shoms shig dang der bzhugs nas skyed mos tshal gyi gzhir gshegs so zhes gsung bar 'gyur bas/ de nas byang chub sems dpas kha lo sgyur ba la gsungs</text></item>
<item><p>4a5</p><section>'dul ba</section><text>pa/ kha lo sgyur ba re zhig bzhon pa bzang po myur du shoms shig/ der bzhugs nas skyed mos tshal gyi gzhir gshegs so// lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po bshams nas byang chub sems</text></item>
<item><p>4a6</p><section>'dul ba</section><text>dpa' shAkya thub pa gang na ba der song nas phyin pa dang / byang chub sems dpa' shAkya thub pa la 'di skad ces gsol to// lha bcibs pa bzang po bshams lags kyis/ lha da de'i dus la bab par dgongs su gsol/ de nas byang chub sems dpa' shAkya thub pa bzhon pa bzang</text></item>
<item><p>4a7</p><section>'dul ba</section><text>por zhugs nas skyed mos tshal gyi gzhir byung ba dang / byang chub sems dpa' shAkya thub pas mi skra bregs shing gos ngur smrig gyon pa lag pa na lhung bzed thogs pa zhig khyim nas khyim dang / khang pa nas khang par rgyu zhing 'gro ba zhig gzigs so// gzigs nas kyang kha lo</text></item>
<item><p>4b1</p><section>'dul ba</section><text>sgyur ba la gsungs pa/ kha lo sgyur ba mi skra bregs shing lag na lhung bzed thogs nas khyim nas khyim dang / khang pa nas khang par rgyu zhing 'gro la 'di'i gos kyang kha dog mi mtshungs te/ ji ltar yang mi gzhan dag gi dang mi 'dra ba 'di ci yin/ lha de ni rab tu byung ba zhes bgyi'o//</text></item>
<item><p>4b2</p><section>'dul ba</section><text>kha lo sgyur ba rab tu byung ba zhes bya ba 'di ci yin/ lha rab tu byung ba de ni dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas</text></item>
<item><p>4b3</p><section>'dul ba</section><text>skra dang kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu byung ba ste/ lha 'di ni rab tu byung ba zhes bgyi'o// kha lo sgyur ba de'i phyir shing rta 'di rab tu byung ba gang na ba de logs su sgyur cig/ lha bka' bzhin 'tshal zhes kha lo sgyur bas</text></item>
<item><p>4b4</p><section>'dul ba</section><text>byang chub sems dpa' shAkya thub pa'i ltar mnyan nas shing rta de rab tu byung ba gang na ba der bsgyur to// de nas byang chub sems dpa' shAkya thub pas rab tu byung ba de la 'di skad ces bka' stsal to// kye mi khyod ci'i phyir skra bregs shing lag pa na lhung bzed thogs nas khyim nas khyim</text></item>
<item><p>4b5</p><section>'dul ba</section><text>dang / khang pa nas khang par rgyu zhing 'gro la khyod kyi gos kyang kha dog mi mtshungs te/ ci ltar yang mi gzhan dag gi dang mi 'dra ba yin/ des 'di skad ces smras so// gzhon nu bdag ni rab tu byung ba zhes bgyi'o// kye mi khyod ji ltar na rab tu byung ba zhes bya/ gzhon nu bdag</text></item>
<item><p>4b6</p><section>'dul ba</section><text>gis dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te gos ngur smrig bgos nas dad pa yang dag pa kho</text></item>
<item><p>4b7</p><section>'dul ba</section><text>nas khyim nas khyim med par rab tu byung ste/ de ltar na bdag rab tu byung ba zhes bya'o// kye mi khyod kyis dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs</text></item>
<item><p>5a1</p><section>'dul ba</section><text>spyod pa legs par rig nas skra dang kha spu bregs te gos ngur smrig bgos nas/ dad pa yang dag pa kho nas khyim nas khyim med par rab tu byung ba legs so// de nas byang chub sems dpa' shAkya thub pas kha lo sgyur ba la gsungs pa/ kha lo sgyur ba de'i</text></item>
<item><p>5a2</p><section>'dul ba</section><text>phyir shing rta phyir sgyur cig pho brang nyid du 'dong ngo // 'di ltar nga pho brang du phyin nas don 'di kho na bsam par bya'o// kha lo sgyur bas shing rta phyir bsgyur nas pho brang nyid du chas te/ der pho brang du gshegs pa dang byang chub sems dpa' shAkya thub pa kye ma'o bdag ni skra dang kha</text></item>
<item><p>5a3</p><section>'dul ba</section><text>spu bregs te/ gos ngur smrig bgos nas dad pa yang dag pa kho nas khyim nas khyim med par rab tu 'byung bar bya'o snyam pa'i don de nyid dgongs so// de nas rgyal po zas gtsang gis kha lo sgyur ba la smras pa/ kha lo sgyur ba ci gzhon nu yid dga' ba dang mgu bas skyed mos</text></item>
<item><p>5a4</p><section>'dul ba</section><text>tshal gyi gzhir byung ngam/ skyed mos tshal la mngon par dga' bar gyur tam/ lha ma lags so// de ci'i slad du zhe na/ lha gzhon nu skyed mos tshal gyi gzhir byung ba na mi skra bregs shing gos ngur smrig 'tshal ba sug pa na lhung bzed thogs nas khyim nas khyim dang / khang</text></item>
<item><p>5a5</p><section>'dul ba</section><text>pa nas khang par rgyu zhing mchi ba zhig gzigs so// gzigs nas kyang bdag la 'di skad ces gsungs te/ kha lo sgyur ba mi skra bregs pa lag pa na lhung bzed thogs nas khyim nas khyim dang / khang pa nas khang par rgyu zhing 'gro la 'di'i gos kyang kha dog mi mtshungs te/ ji</text></item>
<item><p>5a6</p><section>'dul ba</section><text>ltar yang mi gzhan dag gi dang mi 'dra ba 'di ci yin/ de la bdag gis 'di skad ces gsol to// lha de ni rab tu byung ba zhes bgyi'o// de 'di skad ces gsungs te/ kha lo sgyur ba rab tu byung ba zhes bya ba 'di ci yin/ de la bdag gis 'di skad ces gsol to// lha rab</text></item>
<item><p>5a7</p><section>'dul ba</section><text>tu byung ba de ni dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te gos ngur smrig bgos nas dad pa yang dag</text></item>
<item><p>5b1</p><section>'dul ba</section><text>pa kho nas khyim med par rab tu byung ba ste/ lha 'di ni rab tu byung ba zhes bgyi'o// de 'di skad ces gsungs te/ kha lo sgyur ba de'i phyir shing rta 'di rab tu byung ba gang na ba de logs su sgyur cig/ lha bka' bzhin 'tshal zhes byang chub sems dpa' shAkya thub pa'i ltar mnyan nas</text></item>
<item><p>5b2</p><section>'dul ba</section><text>shing rta de rab tu byung ba gang na ba de logs su bsgyur ba dang / byang chub sems dpa' shAkya thub pas rab tu byung ba de la 'di skad ces gsungs te/ kye mi khyod ci'i phyir skra bregs la lag pa na lhung bzed thogs nas khyim nas khyim dang / khang pa nas khang par rgyu zhing 'gro la khyod kyi</text></item>
<item><p>5b3</p><section>'dul ba</section><text>gos kyang kha dog mi mtshungs te/ ji ltar yang mi gzhan dag dang mi 'dra ba yin/ des 'di skad ces gsol to// gzhon nu bdag ni rab tu byung ba zhes bya'o// byang chub sems dpas gsungs pa/ kye mi khyod ji ltar rab tu byung ba zhes bya/ des 'di skad ces gsol to//</text></item>
<item><p>5b4</p><section>'dul ba</section><text>gzhon nu bdag gis dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te gos ngur smrig bgos nas</text></item>
<item><p>5b5</p><section>'dul ba</section><text>dad pa yang dag pa kho nas khyim nas khyim med par rab tu byung ste/ de ltar na bdag rab tu byung ba zhes bya'o// byang chub sems dpas gsungs pa kye mi khyod kyis dul ba legs pa dang / yang dag par sdom pa legs pa dang / don spyod pa legs pa dang / chos spyod pa</text></item>
<item><p>5b6</p><section>'dul ba</section><text>legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba legs so// lha de nas gzhon nus gsungs pa/ kha lo sgyur ba de'i</text></item>
<item><p>5b7</p><section>'dul ba</section><text>phyir shing rta phyir sgyur cig pho brang nyid du 'dong ngo // 'di ltar nga pho brang du phyin nas don 'di bsam par bya'o// bdag gis de nas shing rta bsgyur nas gzhon nu pho brang du zhugs so// rgyal pos bsams pa/ mtshan mkhan dang ltas mkhan gyi bram ze de rnams kyi tshig yang</text></item>
<item><p>6a1</p><section>'dul ba</section><text>dag par bden par mi 'gyur grang / gzhon nu skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu 'byung bar 'gyur du 'ong gis/ ma la bdag gis gzhon nu zhing pa'i grong du btang la ci nas kyang de la</text></item>
<item><p>6a2</p><section>'dul ba</section><text>sems g.yengs par 'gyur bar bya'o snyam nas/ gzhon nu shAkya thub pa la 'di skad ces smras so// gzhon nu tshur shog/ khyod zhing pa'i grong du song la las kyi mtha' la ltos shig/ de nas byang chub sems dpa' rgas pa dang / nad pa dang / shi ba mthong nas ni yid byung ngo //</text></item>
<item><p>6a3</p><section>'dul ba</section><text>rab tu byung ba la ni mngon par zhen pa'i blos yab shAkya zas gtsang gi tshig gsan nas shing rtar zhugs te zhing pa'i grong du skus gshegs kyi thugs kyis ni ma yin no// de la lam kar gter lnga brgyas kha nye bar bstan te sgra phyung ba/ gzhon nu bdag cag ni khyod kyi nye du'i gter lags</text></item>
<item><p>6a4</p><section>'dul ba</section><text>kyis bdag cag bzhes shig/ byang chub sems dpas gsungs pa/ re zhig de rnams kyis blun po'i yongs su gzung ba byas nas ci zhig byas/ khyed nga la dgos pa med kyis song shig/ tshigs su bcad pas kyang gsungs pa/ gang gis nga la 'chi ba'i gtam smras pa// de</text></item>
<item><p>6a5</p><section>'dul ba</section><text>dag kyang shi gtam du gyur pa yin// bdag kyang shi nas ring po mi thogs par// gzhan dag gi yang gtam du 'gyur bar 'ong // de rnams kyis yang sgra phyung ba// gzhon nus gal te mi bzhes na// bdag cag rgya mtsho chen por 'jug go// byang chub sems dpas ci bde bar</text></item>
<item><p>6a6</p><section>'dul ba</section><text>zhugs shig ces gsungs pa dang / de rnams rgya mtsho chen po'i nang du zhugs so// byang chub sems dpa' gshegs pa dang / ji tsam na zhing pa skra gyen du 'greng ba/ lag pa dang rkang pa ser ga byung ba/ lus rdul gyis yog pa dag cig dang / rmon pa lcag gzer bu rnon po</text></item>
<item><p>6a7</p><section>'dul ba</section><text>can gyis lus dral bas rgyab dang mjug do'i phyogs khrag gis yog pa/ ltogs pa dang skom pas dbugs brdzags shing snying ga'i phyogs nas dbugs brdzags pa ring du 'dren la gnya' shing gis mnan pa'i rma las rnag khrag 'dzag pa la sbrang bu dang 'bu'i tshogs za ba/ thong</text></item>
<item><p>6b1</p><section>'dul ba</section><text>lcags kyis rkang pa rma byung zhing / kha dang sna nas kha chu sna chu 'dzag la sbal pa dang / sha sbrang dang / sbrang bu mchu yog pa rnams gzigs so// gzigs nas kyang thog ma med pa'i dus nas bsod nams bskyed cing bsags pa'i thugs rjes kun nas bskyod pa'i</text></item>
<item><p>6b2</p><section>'dul ba</section><text>thugs kyis zhing pa rnams la 'di skad ces gsungs so// shes ldan dag khyod su'i yin/ de rnams kyis gsol pa/ lha'i lags so// des gsungs pa/ shes ldan dag deng phan chad bran du mi bya/ mngag gzhug par mi bya/ rang dbang can gang dga' bar 'gro bar byas/</text></item>
<item><p>6b3</p><section>'dul ba</section><text>bde ba la reg par gnos shig/ rmon pa rnams kyang bkrol nas gsungs pa/ khyed cag kyang deng phyin chad rtswa mchog ma nyams pa la za zhing chu ma rdul ma bsnyogs shing dang bdag la 'thungs shig/ khyod la phyogs bzhi nas kyang rlung bsil ba ldang bar gyur cig/ de nas byang</text></item>
<item><p>6b4</p><section>'dul ba</section><text>chub sems dpa' yid byung ba de nyid kyis yab shAkya zas gtsang gi zhing blas kyi mtha' la gzigs nas shing 'dzam bu'i grib ma gang na ba der gshegs te byon nas/ shing 'dzam bu'i grib ma la bzhugs te/ 'dod pa las dben pa/ sdig pa mi dge ba'i chos las dben</text></item>
<item><p>6b5</p><section>'dul ba</section><text>pa/ rtog pa dang bcas/ dpyod pa dang bcas shing dben pa las skyes pa'i dga' ba dang bde ba can zag pa med pa dang 'dra ba'i bsam gtan dang po la snyoms par zhugs so// skye bo'i tshogs chen po yang byang chub sems dpa' spangs te mi 'gro bar shing gzhan rnams</text></item>
<item><p>6b6</p><section>'dul ba</section><text>kyi drung na sdod do// rgyal po zas gtsang gis bsams pa byang chub sems dpa' ring zhig thogs te 'di ltar dro'i dus las yol gyis ltar 'gro'o zhes de shing rtar zhugs nas zhing pa'i grong du song ste phan tshun du byang chub sems dpa' tshol zhing shing 'dzam bu'i drung du phyin to//</text></item>
<item><p>6b7</p><section>'dul ba</section><text>de'i tshe nyi ma'i gung yol nas shing gzhan rnams kyi grib ma shar phyogs su gzhol/ shar phyogs su 'bab/ shar phyogs su bab par gyur to// byang chub sems dpa'i mthus shing 'dzam bu'i grib ma ni byang chub sems dpa'i sku mi gtong ngo // rgyal po zas gtsang gis</text></item>
<item><p>7a1</p><section>'dul ba</section><text>nyi ma'i gung yol nas shing gzhan rnams kyi grib ma shar phyogs su gzhol/ shar phyogs su 'bab/ shar phyogs su bab par gyur na shing 'dzam bu'i grib ma ni byang chub sems dpa'i sku mi gtong ba mthong ngo // mthong nas kyang de 'di snyam du sems te/ gzhon</text></item>
<item><p>7a2</p><section>'dul ba</section><text>nu ni rdzu 'phrul che zhing mthu che ba yin te/ 'di ltar da lta nyi ma'i gung yol nas shing gzhan rnams kyi grib ma shar phyogs su gzhol/ shar phyogs su 'bab/ shar phyogs su bab par gyur na shing 'dzam bu'i grib ma ni byang chub sems dpa'i sku mi gtong ba ngo mtshar che'o snyam mo//</text></item>
<item><p>7a3</p><section>'dul ba</section><text>de nas dga' ba'i bsti stang byas te byang chub sems dpa'i zhabs gnyis la gtugs nas tshigs su bcad pas smras pa/ ji ltar bltams tshe sa ni g.yos pa ltar// 'dzam bu'i grib mas khyod sku mi gtong ba// blo chen khyod kyi ya mtshan gnyis 'di ste// kun gzigs khyod</text></item>
<item><p>7a4</p><section>'dul ba</section><text>kyi zhabs la phyag 'tshal lo// de nas rgyal po zas gtsang gis byang chub sems dpa' skyil mo krung bcas pa las bslang nas shing rtar zhugs te/ dur khrod kyi nang nas ser skya'i gzhir gshegs pa na byang chub sems dpas dur khrod kyi nang na mi ro rnam par sdos pa dang / rnam par</text></item>
<item><p>7a5</p><section>'dul ba</section><text>'bus gzhigs pa dang / rnam par bam pa dag gzigs nas de shin tu skyo ba skyes te/ shing rtar zhugs bzhin du skyil mo krung bcas nas bzhugs so// de nas yang rgyal po zas gtsang gis skyil mo krung bcas pa las bslang nas/ ser skya'i gzhir gshegs te/ grong khyer</text></item>
<item><p>7a6</p><section>'dul ba</section><text>gyi nang du 'jug pa na mtshan mkhan rnams kyis gal te gzhon nu zhag bdun gyi bar du rab tu ma byung na 'khor los sgyur ba'i rgyal por 'gyur bar lung bstan par rig nas de rnams kyis rgyal po zas gtsang la 'di skad ces smras so// gal te de yi bzang po gzigs bzhed na// de'i</text></item>
<item><p>7a7</p><section>'dul ba</section><text>slad dgung bdun bar du srungs shig dang // mi dbang gdugs ni bdal bar gyur pa na// rin chen sna bdun 'byung bar the tshom med// khyod sras rin chen bdun po yi// dbang phyug gi ni rgyal por 'gyur// rgya mtsho la ni thug pa'i sa// chad pa med pas skyong bar 'gyur//</text></item>
<item><p>7b1</p><section>'dul ba</section><text>'on te sa ni spangs nas su// bsnyengs med nags su bzhud na ni// thams cad mkhyen pa thob gyur nas// 'gro ba sgrol bar mdzad par 'gyur// shAkya dus legs kyi bu mo skyes zhes bya ba de skar khung na 'dug pas byang chub sems dpa' mthong nas tshigs su bcad</text></item>
<item><p>7b2</p><section>'dul ba</section><text>de smras pa/ kye ma 'di yi yum bde zhing // yab de yang ni bde ba yin// kye ma gang gi khyim thab 'gyur// bud med de yang mya ngan 'das// skyes mchog bsam gtan pa de yis// mya ngan 'das pa'i sgra thos nas// mya ngan 'das pa zhi nyid du// mkhyen nas de la</text></item>
<item><p>7b3</p><section>'dul ba</section><text>thugs dgyes gyur// de nas byang chub sems dpas legs par smras pa'i phyir mu tig gi phreng ba 'phangs pa dang / byang chub sems dpa'i mthus skar khung nas song ste de'i mgul du 'khris par gyur to// skye bo'i tshogs kyis nang du song ba de mthong nas/ de rnams kyis rgyal</text></item>
<item><p>7b4</p><section>'dul ba</section><text>po zas gtsang la rgyas par smras nas rgyal po zas gtsang gis skyes 'khor nyi khri dang byang chub sems dpa'i btsun mor blangs so// de nas byang chub sems dpa'i btsun mos 'tsho ma dang / skyes la sogs pa'i 'khor bud med drug khri yod do// de nas rgyal</text></item>
<item><p>7b5</p><section>'dul ba</section><text>po zas gtsang gcung bre bo zas dang / zas dkar dang / tshad med zas gsum dang lhan cig gcig tu tshogs nas gros bya bar brtsams pa/ shes ldan dag mtshan mkhan dang ltas mkhan gyi bram ze rnams kyis byang chub sems dpa' shAkya thub pa la gal te zhag bdun gyi bar</text></item>
<item><p>7b6</p><section>'dul ba</section><text>du rab tu ma byung na 'khor los sgyur ba'i rgyal por 'gyur ro zhes lung bstan gyis/ de lta bas na bdag cag gis byang chub sems dpa' zhag bdun gyi bar du bsgrims te bsrung bar bya zhing grong khyer yang legs par bsrung bar bya'o// de nas de rnams kyis ser skya'i gzhi'i grong khyer rab</text></item>
<item><p>7b7</p><section>'dul ba</section><text>rim pa bdun dang 'obs rim pa bdun gyis bskor nas grong khyer gyi sgo 'phar lcags las byas shing / sgo 'phar rnams la dril bu shin tu sgra gsal ba btags te sgo phye na de'i sgras dpag tshad gcig kho ra khor yug tu grag par 'gyur ro// byang chub sems dpa' ni khang</text></item>
<item><p>8a1</p><section>'dul ba</section><text>kyi gzhi na bud med yid 'phrog pa gzugs bzang ba rnams dang / gar dang glu dang / rol mo rnams kyi spyod pas bsnyen bkur byed du bcug go// blon po rnams ni dpung gi tshogs yan lag bzhi dang lhan cig ra ba'i phyi rol kho ra khor yug tu gcan pa byed du</text></item>
<item><p>8a2</p><section>'dul ba</section><text>bcug go// skas spor rung ba mi lnga brgyas tshugs pa yang byas so// btsun mo'i 'khor gyi sgor yang sgo phye na de'i sgras rgyal po zas gtsang gi pho brang du grag cing de thos nas btsun mo'i 'khor gyi mi dang / grong khyer gyi sgo srung rnams dang / pho brang 'khor gyi mi grong khyer gyi phyi rol</text></item>
<item><p>8a3</p><section>'dul ba</section><text>nas srung du bcug pa rnams bag dang chas te 'dug par 'gyur ba de lta bu btags so// byang chub sems dpa' ni steng gi khang gzhi skyes pa med par zhugs nas pi bang dang / gling bu dang / 'khar rnga dang / sgra snyan la sogs pa rol mo'i cha spyad dag nye bar len cing 'byor</text></item>
<item><p>8a4</p><section>'dul ba</section><text>pa chen pos bzhugs so// mtshan mo ni rgyal po zas gtsang yang dpung gi tshogs yan lag bzhi dang shar sgo'i phyi rol na 'dug go// lho phyogs na ni bre bo zas so// nub phyogs na ni zas dkar ro// byang phyogs na ni tshad med zas so// grong khyer gyi dbus kyi 'gram po byed pa ni</text></item>
<item><p>8a5</p><section>'dul ba</section><text>shAkya ming chen no// de shar sgor song nas smras pa/ su zhig mel tshe byed/ su zhig mel tshe byed rgyal po zas gtsang gis smras pa/ kho bo mel tshe byed do// lha mel tshe mdzod cig/ mel tshe mdzad dang khyod la legs par 'gyur ro zhes smras te/ tshigs su bcad de smras pa/ 'jig</text></item>
<item><p>8a6</p><section>'dul ba</section><text>rten gnyid log ro dang mtshungs// gnyid log bdud kyi dbang du song // 'di na mi nyal rtag tu mkhas// de bas ma nyal mel tshe byos// lho sgor song nas smras pa/ su zhig mel tshe byed/ su zhig mel tshe byed/ bre bo zas kyis smras pa/ kho bo mel tshe byed do// lha mel tshe</text></item>
<item><p>8a7</p><section>'dul ba</section><text>mdzod cig/ mel tshe mdzad dang khyod la legs par 'gyur ro zhes smras nas tshigs su bcad de smras pa/ 'jig rten gnyid log ro dang mtshungs// gnyid log bdud kyi dbang du song // gnyid log 'chi bdag dbang du song // de bas ma nyal mel tshe byos// nub sgor song nas</text></item>
<item><p>8b1</p><section>'dul ba</section><text>smras pa/ su zhig mel tshe byed/ su zhig mel tshe byed/ zas dkar gyis smras pa/ kho bo mel tshe byed do// lha mel tshe mdzod cig/ mel tshe mdzad dang khyod la legs par 'gyur ro zhes smras nas tshigs su bcad de smras pa/ gnyid log pa ni rtag tu myos// myos</text></item>
<item><p>8b2</p><section>'dul ba</section><text>'gyur bre bos 'thungs pa nyal// dgon pa'i nags su nyal ba 'dra// de bas ma nyal mel tshe byos// byang sgor song nas smras pa/ su zhig mel tshe byed/ su zhig mel tshe byed/ tshad med zas kyis smras pa/ kho bo mel tshe byed do// lha mel tshe mdzod cig/ mel tshe</text></item>
<item><p>8b3</p><section>'dul ba</section><text>mdzad dang khyod la legs par 'gyur ro zhes smras nas tshigs su bcad de smras pa/ ri nyal ri sul nyal ba bzhin// rgya mtsho'i chur ni nyal ba dang // ljon shing rtse la nyal ba bzhin// de bas ma nyal mel tshe byos// dbus kyi bzhi mdo dang sum mdo dag tu song nas smras pa/</text></item>
<item><p>8b4</p><section>'dul ba</section><text>su zhig mel tshe byed/ su zhig mel tshe byed/ srung ma rnams kyis smras pa/ bdag cag mel tshe bgyid do// mel tshe byos shig/ mel tshe byas dang legs par 'gyur ro zhes smras nas tshigs su bcad de smras pa/ chos spyod chos ma yin ma spyod// bden pa smros shig ma</text></item>
<item><p>8b5</p><section>'dul ba</section><text>smra// mun pa chen por 'jug par 'gyur// de bas ma nyal mel tshe byos// de nas nam nangs nas shAkya ming chen gyis rgyal po zas gtsang la smras pa/ lha dgung sangs lags te dgung bdun la dgung gcig ni thal/ dgung drug ni lus so// rgyal po zas gtsang</text></item>
<item><p>8b6</p><section>'dul ba</section><text>gis smras pa/ legs kyis zhag drug 'das na gzhon nu 'khor los sgyur bar gyur na bdag cag nam mkha'i ngos la rgyu zhing gling bzhir phyi bzhin dong ngo // de bzhin du dgung gcig lus so zhes bya ba'i bar du ste/ lha rnams kyi dbang po brgya byin gyi shes pa mthong ba ni</text></item>
<item><p>8b7</p><section>'dul ba</section><text>'og tu 'jug pa yin pas tshigs su bcad de smras pa/ mi dbang shAkya'i sras po thub pa 'di// bdag nyid chen po pha rol phyin drug rdzogs// thub rnams dgyes par mdzad pa dka' thub tshal// 'phags pa dgyes pa'i nags su gshegs par bzhed// de nas</text></item>
<item><p>9a1</p><section>'dul ba</section><text>byang chub sems dpa' btsun mo dang lhan cig skyes pa med pa na rol mos rtse bar byed/ dga' bar byed/ dga' mgur spyod par byed pa na 'di snyam du dgongs te/ bdag la gzhan dag gzhon nu shAkya thub pa ni skyes pa ma yin te/ gang gi phyir grags</text></item>
<item><p>9a2</p><section>'dul ba</section><text>'dzin ma dang / sa 'tsho ma dang / skyes dang / bud med drug khri spangs nas rab tu byung ngo zhes gzhi des kha zer bar 'gyur du 'ong gis/ ma la bdag gis grags 'dzin ma dang lhan cig dga' mgur spyad par bya'o snyam nas des grags 'dzin ma dang lhan cig dga'</text></item>
<item><p>9a3</p><section>'dul ba</section><text>mgur spyod pa dang grags 'dzin ma sems can dang ldan par gyur nas/ de 'di snyam du sems te/ nam nangs nas byang chub sems dpa'i snyan du gsol lo snyam mo// de nas byang chub sems dpas de'i tshe rten cing 'brel bar 'byung ba dang ldan pas tshigs su bcad de gsungs pa/ bud</text></item>
<item><p>9a4</p><section>'dul ba</section><text>med dang bdag khyim nyal ba'i// tha ma deng gi 'di yin te// phyin cad khyim du bud med dang // nga ni lhan cig mi gnas so// de nas bud med de rnams gar dang glu dang rol mos dub nas kha nas kha chu 'dzag cing skra zhig la gos dang lag pa dag lhug par btang nas bsla ba'i tshig</text></item>
<item><p>9a5</p><section>'dul ba</section><text>byung rgyal du brdol zhing gnyid log go// byang chub sems dpas bud med de dag thams cad kha nas kha chu 'dzag cing skra zhig la gos dang lag pa dag lhug par btang nas bsla ba'i tshig byung rgyal du brdol zhing gnyid log pa gzigs so// gzigs nas kyang btsun mo'i 'khor la</text></item>
<item><p>9a6</p><section>'dul ba</section><text>dur khrod kyi 'du shes skyes nas des tshigs su bcad de gsungs pa/ rlung gi shugs kyis pad ma'i tshal ltar sa gzhi 'dir// lag pa dag dang rkang pa brkyang nas 'gyel gyur te// skra rnams zhig cing mdoms dang rkub kyi phyogs snang ba// shAkya'i sras kyis gzigs nas rang</text></item>
<item><p>9a7</p><section>'dul ba</section><text>bzhin skyo bar gyur// tshul dang bral ba'i bud med na chung tshogs 'di dag/ dur khrod 'jigs su rung ba'i rang bzhin 'drar mthong nas// sems can byis pa'i spyod pa'i yul la deng dga' na// sems dang blo gros dran dang bral ba yin nam ci// 'dod pa tha chad 'dam dang</text></item>
<item><p>9b1</p><section>'dul ba</section><text>mda' mdung dug me 'dra// rmi lam lta bu yin te tshwa chu'i ro dang mtshungs// 'dod pa phung byed rtsod dang sdig pa'i rgyur gyur pa// mtha' ngan sbrul gyi dbang po lta bu bdag gis spang // bar skabs der skye dgu'i bdag mo chen mo'i rmi lam du bzhi rmis pa/ zla ba sgra can gyis zin pa</text></item>
<item><p>9b2</p><section>'dul ba</section><text>dang / nyi ma shar phyogs nas shar nas de nyid du nub pa dang / skye bo'i tshogs chen pos bdag la phyag byas pa dang / bdag nyid dgod cing ngu ba'o// grags 'dzin ma'i rmi lam du brgyad rmis pa/ bdag nyid kyi khyim gyi gdung chag pa dang / bkra shis kyi mal khri chag pa dang / lag</text></item>
<item><p>9b3</p><section>'dul ba</section><text>pa'i gdu bu chag pa dang / so'i phreng ba lhags pa dang / skra'i lan bu zhig pa dang / dpal khyim nas byung ba dang / zla ba sgra can gyis zin pa dang / nyi ma shar phyogs nas shar nas de nyid du nub pa'o// byang chub sems dpas kyang rmi lam lnga rmis pa/ sa chen po nyid kyi</text></item>
<item><p>9b4</p><section>'dul ba</section><text>gzims mal du byas shing / ri rab ri'i rgyal po dbu rten du bcug/ phyag g.yon pa shar phyogs kyi rgya mtsho chen por 'jug/ phyag g.yas pa nub phyogs kyi rgya mtsho chen por 'jug/ zhabs gnyis rgya mtsho chen por 'jug pa dang / 'greng ba zhes bya ba'i rtsa'i rigs lte ba nas</text></item>
<item><p>9b5</p><section>'dul ba</section><text>byung nas nam mkha'i bar du 'phags te 'dug pa dang / bya kun nas dkar la mgo gnag pa rnams kyis zhabs gnyis la gtugs nas pus mo'i lha nga la thug gi bar du ldag pa dang bya sna tshogs phyogs bzhi nas 'ongs nas mdun du kha dog gcig tu 'dug pa dang / mi gtsang</text></item>
<item><p>9b6</p><section>'dul ba</section><text>pa'i ri'i steng nas bdag nyid mi gtsang bas ma gos par 'chag pa'o// rmis nas kyang thugs dgyes te dgongs pa/ nga'i rmi lam 'di 'dra ba rmis pas ring po mi thogs pa kho nar bla na med pa'i ye shes thob par 'gyur ro snyam mo// de nas grags 'dzin mas byang chub sems</text></item>
<item><p>9b7</p><section>'dul ba</section><text>dpa' la rmi lam gsol pa/ lha da gzod bdag gis g.yar lam du brgyad rmis pa/ bdag gi sdum pa'i gdung chag pa dang / bkra shis kyi mal khri chag pa dang / sug pa'i gdu bu chag pa dang / so'i phreng ba lhags pa dang / skra'i lan bu zhig pa dang / dpal sdum</text></item>
<item><p>10a1</p><section>'dul ba</section><text>ba nas byung ba dang / zla ba sgra can gyis zin pa dang / gdugs shar phyogs nas bdal nas de nyid du nub pa rmis lags so// byang chub sems dpas grags 'dzin ma'i yid mi bde ba bsal ba'i phyir rmi lam rnams bshad pa/ bdag gi khyim gyi</text></item>
<item><p>10a2</p><section>'dul ba</section><text>gdung chag go zhes smras pa gang yin pa de mi 'dug gam/ bdag gi bkra shis kyi mal khri chag go zhes smras pa gang yin pa de yang ma chag ste 'dug pa'o ni yin mod/ lag pa'i gdu bu chag go zhes smras pa gang yin pa ci chag gam ma chag rang nyid rtogs shig/ so'i phreng</text></item>
<item><p>10a3</p><section>'dul ba</section><text>ba lhags so zhes smras pa gang yin pa de yang so so rang gis rig par bya ba yin pas ci lhags sam ma lhags rtogs shig/ bdag gi lan bu zhig go zhes gang smras pa de yang khyod kyis so so rang gis rig par bya ba yin pas ci zhig gam ma zhig rtogs shig/ khyim nas</text></item>
<item><p>10a4</p><section>'dul ba</section><text>dpal byung ngo zhes smras pa gang yin pa de ni bud med rnams kyi dpal ni khyo yin la nga ni 'dug pa nyid do// zla ba sgra can gyis zin ces smras pa gang yin pa de ni zla ba 'di mngon sum du 'dug pa ma yin nam/ nyi ma shar phyogs nas shar nas de nyid du nub bo zhes smras pa gang yin pa de ni</text></item>
<item><p>10a5</p><section>'dul ba</section><text>da dung yang nam phyed yod de/ re zhig shar kyang ma shar na nub par lta ga la gyur ces de ltar brda sprad nas btsun mo grags 'dzin cang mi smra bar 'dug go// byang chub sems dpas dgongs pa grags 'dzin ma'i rmi lam de 'dra ba rmis pas gdon mi za bar nga kho na bdag 'gro bar</text></item>
<item><p>10a6</p><section>'dul ba</section><text>byas 'di la tshig zur gyis bstan no snyam nas des de la tshig zur gyis bstan pa dang / grags 'dzin mas gsol pa/ lha khyod gang du bzhud pa der bdag khrid cig/ byang chub sems dpas mya ngan las 'das pa las dgongs nas bka' stsal pa/ de bzhin du bya ste/ gang</text></item>
<item><p>10a7</p><section>'dul ba</section><text>du 'gro ba de dang der khyod bkri'o// de nas brgya byin dang tshangs pa la sogs te lha rnams kyi sems kyis byang chub sems dpa'i dgongs pa shes nas byang chub sems dpa' gang na ba der song ste phyin pa dang / byang chub sems dpa' la 'di skad ces gsol to// nags kyi spre'u ni spyod</text></item>
<item><p>10b1</p><section>'dul ba</section><text>yul rgyu 'dra zhing // yan par 'dug pa'i rte'u dang 'dra ba'i thugs// gal te 'dod pa'i yon tan las bzlog na// de nas shin tu gsal ba'i snang ba gzigs// blo gros bzang po bzhengs shig bzhengs// sa ni spangs te bzhud mdzod la// thams cad mkhyen nyid</text></item>
<item><p>10b2</p><section>'dul ba</section><text>brnyes nas ni// 'gro ba dag ni bsgral bar mdzod// byang chub sems dpas gsungs pa/ kau shi ka ma mthong ngam/ nga ni bdag po rgyas bskor ltar// mi ni mthu ldan gzhu mtshon ral gri thogs// rta glang shing rta dpung tshogs mang po yis// grong khyer ser skya kun</text></item>
<item><p>10b3</p><section>'dul ba</section><text>nas yongs su bskor// zas gtsang la sogs shAkya'i tshogs 'di dag/ glang chen rta zhon legs par go bgos lus// mi sdug sna tshogs lag na mtshon thogs te// khyams dang rta babs khang gzhi nang gnas// pho brang dang ni khyim sgo dang // de bzhin grong khyer sgo</text></item>
<item><p>10b4</p><section>'dul ba</section><text>dag kyang // bcad nas gtan pa dam bcug ste// de bzhin kun nas bsrungs par gyur// rwa dung pa Ta ha sgra rnga sgra yis// khyams dang rta babs khang nang gnas shing // glang chen rta dmag 'bad pa'i skye bo'i tshogs// rgyun du nga mi btang phyir srung bar byed// brgya byin</text></item>
<item><p>10b5</p><section>'dul ba</section><text>gyis gsol pa/ des pa mar me mdzad kyis lung bstan dang // sdug bsngal gyis gdungs 'jig rten 'di dang yang // khyod kyi sngon gyi dam bcas dgongs mdzod la// khab dag spongs te nges par 'byung bar mdzod// ji ltar khyod ni bgegs med par// deng nyid nags su gshegs</text></item>
<item><p>10b6</p><section>'dul ba</section><text>'gyur ba// bdag cag tshangs sogs bcas pa yi// lha rnams kyis ni de bzhin bgyi// byang chub sems dpas legs so zhes gsungs nas thugs dgyes par gyur to// de nas lha rnams kyi dbang po brgya byin gyis gnyid kyis myos par byas nas/ gnod sbyin gyi sde dpon chen</text></item>
<item><p>10b7</p><section>'dul ba</section><text>po lngas rtsen la bsgo ba/ grogs po byang chub sems dpa' steng gi khang nas 'babs kyis skas long shig/ des skas blangs pa la byang chub sems dpa' 'babs pa dang / de nas brgya byin gyis brda byas ma thag tu zhabs 'bring ba 'dun pa gang na ba der gshegs nas/ ji</text></item>
<item><p>11a1</p><section>'dul ba</section><text>tsam na 'dun pa gnyid stug pos non par gzigs nas byang chub sems dpas bsgrims te bslang nas tshigs su bcad pa'i dbyangs kyis gsungs pa/ 'dun pa longs kye khyim nas myur du ni// nga yi rta pho rin chen bsngags ldan long // sngon gyi rgyal bas</text></item>
<item><p>11a2</p><section>'dul ba</section><text>longs spyod dka' thub tshal// thub rnams dgyes par mdzad par ngag gshegs so// 'dun pa gnyid log pa'i mig phye nas smras pa/ lha khyod skyed mos tshal gyi dus ma bab// des pa khyod dang 'ga' yang kho na ma mchis// khyod la dgra bo su yang ma mchis na// dgung phyed khyod la</text></item>
<item><p>11a3</p><section>'dul ba</section><text>bcibs pas ci zhig bgyid// byang chub sems dpas bka' stsal pa/ 'dun pa khyod kyis lan 'ga' yang // nga yi tshig ni ma bcag na// nga yi deng dus tha ma la// nga yi tshig 'di ma gcag cig/ 'dun pas gsol pa/ gzhon nu mtshan mo 'di ni 'jigs pa dang</text></item>
<item><p>11a4</p><section>'dul ba</section><text>'jigs su rung ba mchis pas bdag bcibs pa mi len no// byang chub sems dpas dgongs pa/ lan dang yang lan gyis gdon mi za bar skye bo sad par 'gyur gyis bdag nyid song la rta'i rgyal po bsngags ldan sta gon bya'o snyam na/ de nas nyid kyis pho brang gi sgo phye nas rta'i rgyal po</text></item>
<item><p>11a5</p><section>'dul ba</section><text>bsngags ldan bzung bar brtsams pa na de khros pa'i me rab tu 'bar bas rkang pa 'phra/ 'jing kyog byed la phar bros tshur bros shing 'dug tu mi btub bo// de nas byang chub sems dpa'i phyag bsod nams brgya phrag du mas bskyed pa/ 'khor lo dang bkra shis dang / g.yung drung 'khyil</text></item>
<item><p>11a6</p><section>'dul ba</section><text>pa mnga' ba/ skrag pa rnams la dbugs 'byin par mdzad pas mgo la byugs nas gsungs pa/ bsngags ldan tha ma yi ni khur long ste// dka' thub nags su ma thogs nga skyol cig/ byang chub thob nas myur du 'gro ba kun// bsam gtan rnam thar char gyis tshim par bya//</text></item>
<item><p>11a7</p><section>'dul ba</section><text>chos nyid kyis dud 'gro yang gdams na phyi lang mi byed pas rta'i rgyal po bsngags ldan mi g.yo bar 'dug go// de nas byang chub sems dpa' thugs dgyes pa skyes te rta'i rgyal po bsngags ldan bstad nas bzhes so// brgya byin dang tshangs pa la sogs pa lha rnams kyis byang chub</text></item>
<item><p>11b1</p><section>'dul ba</section><text>sems dpa' phyir gshegs pa'i phyir lha'i bu bzhi po bsgo ste bzhag pa/ 'gram dang / nye 'gram dang / lo ma dang / lo ma gyon pa'o// byang chub sems dpas de rnams la gsungs pa/ shes ldan dag nga sus bkur/ de rnams kyis gsol pa/ bdag cag gis bkur</text></item>
<item><p>11b2</p><section>'dul ba</section><text>lags so// khyed cag la stobs ji tsam yod/ gcig gis gsol pa/ gzhon nu bdag gis ni sa'i rdul ji snyed mchis pa khur du thogs te mchi'o// gnyis pas gsol pa/ bdag gis ni rgya mtsho chen po bzhi dang / mtsho dang mtshe'u dang lteng ka dang / chu mig rnams</text></item>
<item><p>11b3</p><section>'dul ba</section><text>kyi chab ji snyed mchis pa de thams cad khur du thogs te mchi'o// gsum pas gsol pa/ bdag gis ni sa la ri ji snyed mchis pa de thams cad khur du thogs te mchi'o// bzhi pas gsol pa/ bdag gis ni sa la rtswa dang shing dang yal ga dang lo ma ji snyed mchis pa de thams</text></item>
<item><p>11b4</p><section>'dul ba</section><text>cad khur du thogs te mchi'o// de nas byang chub sems dpas zhabs sa la bzhag pa na de rnams kyis bsgul bar yang ma nus nas ngo mtshar skyes te gsol pa/ gzhon nu bdag cag gis ni byang chub sems dpa' rnams la stobs 'di 'dra ba mnga' bar ma 'tshal to// gal te 'tshal</text></item>
<item><p>11b5</p><section>'dul ba</section><text>na bdag cag mi mchis pa lags pa zhig/ gtam de 'dun pa sngar sad pas thos nas byang chub sems dpa'i spyan sngar song ba dang / de nas byang chub sems dpa' rta'i rgyal po bsngags ldan la bcibs/ 'dun pa yang 'phongs la zhon nas 'di ltar byang chub sems dpa' rnams kyi byang</text></item>
<item><p>11b6</p><section>'dul ba</section><text>chub sems dpa'i mthu dang / lha rnams kyis lha'i mthus rta rin po che bsngags ldan steng gi nam mkha' las mngon par 'phags pa dang pho brang na gnas pa'i lha rnams byang chub sems dpa' dang bral bas ngu bar brtsams so// de rnams ngu ba'i mchi ma'i thigs pa rnams lus dang sa</text></item>
<item><p>11b7</p><section>'dul ba</section><text>la bab bo// 'dun pas gsol pa/ gzhon nu char gyi thigs pa dag 'bab na ci lhas dgung char phab bam/ byang chub sems dpas gsungs pa/ lhas char phab pa ma yin te/ 'on kyang pho brang na gnas pa'i lha rnams nga dang bral bas ngu bar brtsams te/ de rnams kyi</text></item>
<item><p>12a1</p><section>'dul ba</section><text>mchi ma'i thigs pa rnams lus la bab pa yin no// de nas 'dun pa mig mchi mas gang zhing dbugs ring po'i shugs nar gyis phyung nas cang mi smra bar 'dug go// byang chub sems dpa' sku thams cad kyis glang po che'i gzigs stangs kyis g.yas phyogs</text></item>
<item><p>12a2</p><section>'dul ba</section><text>su gzigs te dgongs pa/ nga bud med dang lhan cig khyim na nyal ba'i tha ma ni 'di yin no snyam mo// yang dgongs pa gal te nga shar sgo spangs te sgo gzhan nas byung na gzhon nus ni bdag la tha ma'i dus na yang ma bltas so snyam du rgyal po mi dga' bar 'gyur ro snyam mo// ji tsam</text></item>
<item><p>12a3</p><section>'dul ba</section><text>na rgyal po zas gtsang gnyid stug pos non pa gzigs nas des de la bskor ba mdzad de gsungs pa/ yab gus pa ma mchis pa dang / zhes ma mchis pas skrag nas mchi ba ni ma lags te/ gzhan du na 'jig rten rga ba dang 'chi bas bcom pa rga ba dang 'chi ba'i sdug</text></item>
<item><p>12a4</p><section>'dul ba</section><text>bsngal gyis 'jigs pa las yongs su dgrol ba'i slad du lags so// ji tsam na shAkya ming chen 'gram po byed pa skye bo nyul zhing phyogs der phyin pa dang byang chub sems dpa' gshegs par chas pa mthong ngo // de nas skad 'dzer cing mig mchi mas gang bas smras pa/</text></item>
<item><p>12a5</p><section>'dul ba</section><text>gzhon nu 'di ci mdzad/ ming chen 'gro'o// gzhon nu 'di ni rigs pa ma lags so// ming chen gang gi phyir ngas bskal pa grangs med pa gsum du dka' ba brgya stong du mas sems can rnams kyi don du byang chub yang dag par bsgrubs pa des na dang ci khyim na 'dug phod dam/</text></item>
<item><p>12a6</p><section>'dul ba</section><text>'di ni nges te dka' thub kyi tshal du 'gro'o// de nas gsung tshig drag pos shAkya ming chen spyos pa dang / cho nges btab ste kyi hud/ deng du rgyal po zas gtsang dang // shAkya dag ni thams cad kyis// yang dang yang du bsams pa yi// re ba 'bras bu med par gyur// deng</text></item>
<item><p>12a7</p><section>'dul ba</section><text>du rgyal po zas gtsang ni// sras kyi mya ngan gyis gdungs pas// lag bsgreng shin tu sdug bsngal zhing // mi bzad sgra ni 'byin par gyur// sa 'tsho grags 'dzin skyes// de bzhin btsun mo'i 'khor rgyas pa'ang // don grub dang ni bral ba yis// shin tu sdug</text></item>
<item><p>12b1</p><section>'dul ba</section><text>bsngal myong bar gyur// zhes smras nas/ de sngangs pas grags 'dzin ma bslang ste smras pa/ don grub 'di ni gshegs gyur gyis// khyim thab sdug bsngal gyis gdungs nas// sdug bsngal nyam thag dur 'ong gis// khyim thab sdug pa de zlog shig/ khyod kyis khyim</text></item>
<item><p>12b2</p><section>'dul ba</section><text>thab gshegs 'gyur 'di ni mthong dka' ste// khyod kyis 'di ltos khyim thab mthong ba'i tha ma yin// kyi hud phongs pas bdag gis mtshan mo kus btab kyang // sus kyang lan ma ster bas bdag gis mnyes so// des ni de ltar khus btab kyang // 'di ltar lha rnams byin</text></item>
<item><p>12b3</p><section>'dul ba</section><text>rlabs kyis// dgon par 'o dod bos pa bzhin// 'ga' yang sad par ma gyur to// de nas shAkya ming chen sdug bsngal zhing yid mi bde bas gdungs nas de rings par rgyal po zas gtsang gi drung du song nas rgyal po zas gtsang bslang ste smras pa/ don grub 'di ni bzhud lags</text></item>
<item><p>12b4</p><section>'dul ba</section><text>kyis// sa bdag de ni bzlog par mdzod// sras kyi mya ngan gyis thebs nas// sdug bsngal gyis gdungs bshums 'gyur mchis// ma stes te de yang gnyid ma sad do// de nas brgya byin dang / tshangs pa la sogs pa lha rnams kyang lha brgya stong phrag du mas yongs su bskor</text></item>
<item><p>12b5</p><section>'dul ba</section><text>nas byang chub sems dpa' gang na ba der song ste phyin pa dang / byang chub sems dpa' bskor cing dong ste g.yas phyogs nas gzugs na spyod pa'i lha rnams spyod lam zhi ba dang / g.yon phyogs nas 'dod pa na spyod pa'i lha rnams kyis rgyal mtshan dang ba dan bsgreng nas lha'i rol mo'i khyad</text></item>
<item><p>12b6</p><section>'dul ba</section><text>par sna tshogs dang / mdun nas brgya byin dang tshangs pa la sogs pa rang rang gi spyod lam gyis dong ngo // nam mkha'i ngos la gnas pa'i lha brgya stong phrag du mas ni byang chub sems dpa'i steng nas lha'i me tog ut+pal dang / pad ma dang / ku mu da dang / pad ma dkar po</text></item>
<item><p>12b7</p><section>'dul ba</section><text>rnams kyis gtor ro// a ga ru'i phye ma dang / tsan dan gyi phye ma dang / ta ma la'i 'dab ma'i phye ma dang / lha'i me tog man dA ra bas kyang gtor to// lha'i rol mo'i cha byad sna tshogs kyang brdungs so// gos rnams kyang gtor ro// 'dir smras pa/ mkha' la lha rnams gzha'i</text></item>
<item><p>13a1</p><section>'dul ba</section><text>sgra chen 'byin byed la// dga' ba'i yid kyis gos kyi g.yab mos 'debs byed cing // kha cig byang chub sems dpa' la ni stod byed de// nam mkha' la ni sor mo brgya phrag sgyur bar byed// kha cig dag ni sgo rnams 'byed byed cing // me tog man dA ra</text></item>
<item><p>13a2</p><section>'dul ba</section><text>bas 'thor bar byed// kha cig dag ni bcibs pa'i rkang 'dzin cing // bde bar gshegs pa rtog cing rjes bzhin 'brang // kha cig dag kyang g.yas nas rjes bzhin 'brang // g.yon nas 'gro ba dag kyang rjes bzhin 'brang // brgya byin de bzhin tshangs par bcas pa dang //</text></item>
<item><p>13a3</p><section>'dul ba</section><text>lus ngan bdag nyid shul ni mtshon par byed// zla ba nya ba rgyu skar tshogs kyis ltar// bdag nyid chen po lha tshogs mdun bdar nas// dka' thub nags ni thub rnams dgyes byed pa// 'phags pa dgyes pa'i nags su thugs dgyes gshegs// de nas byang chub sems</text></item>
<item><p>13a4</p><section>'dul ba</section><text>dpa' grong khyer ser skya'i gzhi nas phyir byung ba dang brgya byin dang tshangs pa la sogs pa lha rnams yid dga' bas spro ba bskyed pa/ grogs po khyod yun ring po nas nam zhig nang bgegs las thar te dka' thub kyi nags su 'gro bar 'gyur snyam du dgongs pa skyed pa gang lags pa de deng</text></item>
<item><p>13a5</p><section>'dul ba</section><text>du yongs su rdzogs pa lags kyis/ nam khyod kyis bla na med pa yang dag par rdzogs pa'i byang chub tu mngon par rdzogs par sangs rgyas pa de'i tshe/ bdag cag la yang dgongs shig/ byang chub sems dpas de bzhin du bya'o zhes dam bcas nas sku thams cad kyis g.yas</text></item>
<item><p>13a6</p><section>'dul ba</section><text>phyogs su glang po che'i lta stangs kyis gzigs nas/ sangs rgyas rnams kyis bstan pa yi// lam gyi mchog ni ma thob par// grong khyer ser skya'i gzhir ni slar// nga ni 'jug par mi bya'o// zhes gsungs so// de nas byang chub sems dpa' thun gnyis kyi dpag tshad bcu</text></item>
<item><p>13a7</p><section>'dul ba</section><text>gnyis su byon nas bcibs pa las babs te rgyan bkrol nas 'dun pa la bka' stsal pa/ 'dun pa rgyan dang rta khyer la slar song shig/ 'dir smras pa/ kha lo sgyur khyod nga yi rta 'di dang // rgyan 'di rnams kyang gnyen pa dag la byin// nga ni 'dod pa rgya chen spangs nas su// da ltar</text></item>
<item><p>13b1</p><section>'dul ba</section><text>'di nyid du ni rab byung bya// de nas 'dun pa gdong la mchi ma char bzhin 'bab pas byang chub sems dpa' la gsol pa/ seng ge stag gis bltam pa dang // phyugs rjes bltam pa'i nags tshal du// 'ba' zhig sku gnyen dang bral nas// 'phags pa ji ltar spyod par 'gyur//</text></item>
<item><p>13b2</p><section>'dul ba</section><text>byang chub sems dpas gsungs pa/ skye dgu 'di ni skye na'ang gcig pu ste// de bzhin 'chi na'ang gcig pu 'chi bar 'gyur// 'di ni gcig pus sdug bsngal myong 'gyur gyi// 'khor ba la ni grogs yod ma yin no// 'dun pas gsol pa/ kye hud gzhon nus sdug bsngal</text></item>
<item><p>13b3</p><section>'dul ba</section><text>ma gzigs te// zhabs 'jam glang chen rta la bcibs goms pa// sa gzhi rtswa dang rdo bas bltam rtsub par// ji ltar zhabs kyis gshegs shing nags su rgyu// byang chub sems dpas gsungs pa/ 'chi bdag 'jigs pa de ni lan 'ga' yang // skyid la brtsams med</text></item>
<item><p>13b4</p><section>'dul ba</section><text>bde bar goms la min// mgon bcas la min rigs btsun la ma yin// dpa' dang brtson min skye bo dga' la min// dga' bas 'chi bdag 'jigs pa dag/ bskyed nas 'ongs par 'gyur zhes grags// don ma byas shing ma brtsams par// 'chi bar yang ni 'gro bar</text></item>
<item><p>13b5</p><section>'dul ba</section><text>'gyur// 'dun pas gsol pa/ lha rgyal po bgres po ni sras kyi mya ngan gyis 'grongs par 'gyur ro// 'on kyang byang chub sems dpa' byang chub kyi tshogs bsags pa'i phyir 'dun pa'i tshig thugs la ma bab bo// de nas byang chub sems dpas ut+pal sngon po 'dra ba'i ral</text></item>
<item><p>13b6</p><section>'dul ba</section><text>gri shubs nas phyung nas gtsug phud bregs te steng gi nam mkha' la bor ba dang lha rnams kyi dbang po brgya byin gyis blangs nas bkur sti chen po byas te sum bcu rtsa gsum gyi lha rnams kyi nang du khyer nas gtsug phud kyi mchod pa chen po btsugs so// bram ze dang khyim bdag dad pa can</text></item>
<item><p>13b7</p><section>'dul ba</section><text>rnams kyis phyogs der dbu skra blangs pa'i mchod rten brtsigs te da dung yang mchod rten la phyag byed pa'i dge slong dag phyag byed do// // 'dul ba gzhi/ bam po brgyad bcu bzhi pa/ byang chub sems dpas gsungs pa/ 'dun pa ji snyam du sems/ gang la</text></item>
<item><p>14a1</p><section>'dul ba</section><text>'di lta bu'i brtul ba yod pa de cig yang khyim na gnas par 'gyur ram/ lha ma lags so// 'dun pas bsams pa/ gzhon nu ni rgyal rigs kyi nga rgyal can yin pas 'di phyir bzlog par mi nus so snyam mo// de nas rta'i rgyal po bsngags ldan gyis byang</text></item>
<item><p>14a2</p><section>'dul ba</section><text>chub sems dpa'i zhabs gnyis la lces bldags pa dang / byang chub sems dpa'i phyag 'khor lo dang / bkra shis dang / g.yung drung 'khyil ba mnga' bas byugs nas gsungs pa/ bsngags ldan song shig dang / mngon par rdzogs par byang chub nas khyod kyi byas pa</text></item>
<item><p>14a3</p><section>'dul ba</section><text>gzo bar 'gyur ro// 'dun pa la yang gsungs pa/ khyod kyis bsngags ldan pho brang du ma bkri shig/ de skad ces gsungs pa dang / 'dun pa skad 'dzer cing mig mchi mas gang nas rta'i rgyal po bsngags ldan khrid de yang dang yang du byang chub sems dpa' la blta zhing song ngo //</text></item>
<item><p>14a4</p><section>'dul ba</section><text>de gnyis kyis thun gnyis kyis son pa'i sa gang yin pa de nas zhag bdun gyis phyir 'khor to// 'dun pas bsams pa/ gal te lhan cig tu dong na smre sngags chen pos bdag shi bar 'gyur ro snyam nas des skyed mos tshal du 'dug nas bsngags ldan btang ngo // des</text></item>
<item><p>14a5</p><section>'dul ba</section><text>skad phyung ba dang pho brang gi skye bo dang skye bo'i tshogs gzhan gyis kyang skad de shes nas re ste phyir byung ba las byang chub sems dpa' ma mthong nas bsngags ldan de'i mgul du 'jus te ngu bar brtsams so// 'di ni chos nyid yin te/ dud 'gro'i skye gnas su song ba'i srog chags</text></item>
<item><p>14a6</p><section>'dul ba</section><text>phal pa gzhan la yang kun rdzob kyi shes pa yod na rta'i rgyal po bsngags ldan la lta smos kyang ci dgos pas des skye bo'i tshogs chen po smre sngags 'don pa'i sgra thos te dbugs khong du song ba nyid kyis brnangs te shi nas de sgra can gyi bram ze las drug la brtson pa zhig gi rigs su</text></item>
<item><p>14a7</p><section>'dul ba</section><text>nying mtshams sbyor ba blangs so// gang gi tshe byang chub sems dpa' bla na med pa yang dag par rdzogs pa'i byang chub mngon par byang chub pa de'i tshe de la dmu rgod kyi gdams pas gtams nas 'khor ba'i dgon pa las bsgral te shin tu mthar phyin pa'i grub pa dang bde ba mya ngan</text></item>
<item><p>14b1</p><section>'dul ba</section><text>'das pa la 'jog par 'gyur ro// byang chub sems dpa' la ngur smrig gis dgos pa byung nas grong khyer dpe med du khyim bdag phyug po nor mang ba/ longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu la nor</text></item>
<item><p>14b2</p><section>'dul ba</section><text>gyis 'gran pa zhig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa na khye'u zhig btsas so zhes bya ba nas de</text></item>
<item><p>14b3</p><section>'dul ba</section><text>bzhin du khye'u bcu btsas so zhes bya ba'i bar du ste/ de dag thams cad rab tu byung nas rang sangs rgyas kyi byang chub mngon sum du byas so// de dag gi ma rgan mo des de dag la sha na'i gos dag cig byin pa dang / de rnams kyis smras pa/ yum bdag cag yongs su mya ngan</text></item>
<item><p>14b4</p><section>'dul ba</section><text>las 'da' bas 'di dag bdag cag la mi dgos te 'on kyang rgyal po zas gtsang gi sras gzhon nu shAkya thub pa zhes bya ba bla na med pa yang dag par rdzogs pa'i byang chub mngon par 'tshang rgya bar 'gyur ba zhig yod kyis 'di dag de la phul cig/ des na khyod kyis 'bras bu chen po</text></item>
<item><p>14b5</p><section>'dul ba</section><text>thob par 'gyur ro zhes smras nas 'bar ba dang / gsal ba dang / char 'bebs pa dang / glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings su yongs su mya ngan las 'das so// rgan mo des kyang 'chi khar gos de dag</text></item>
<item><p>14b6</p><section>'dul ba</section><text>bu mo la gtad nas ji ltar gyur pa rnams smras so// de'i bu mo de yang nad kyis thebs te 'chi bar shes nas des kyang shing drung zhig tu bzhag nas shing de la gnas pa'i lha gang yin pa de la khyod kyis 'di dag rgyal po zas gtsang gi sras la phul cig ces gsol ba btab bo// lha</text></item>
<item><p>14b7</p><section>'dul ba</section><text>rnams kyi dbang po brgya byin gyi shes pa mthong ba ni 'og tu 'jug pa yin pas des de dag shes nas blangs te/ de nas rngon pa rgas 'khogs pa lta bu zhig tu bdag nyid mngon par sprul nas de dag bgos te lag na mda' gzhu thogs nas byang chub sems dpa' gshegs pa'i</text></item>
<item><p>15a1</p><section>'dul ba</section><text>lam kar bsdad pa dang / byang chub sems dpa' yang rim gyis lam der byon nas rngon pa lag na mda' gzhu thogs shing gos ngur smrig gyon pa zhig gzigs so// gzigs nas kyang mi de la gsungs pa/ kwa'i nang rje sha na'i gos 'o ni dag ni</text></item>
<item><p>15a2</p><section>'dul ba</section><text>rab tu byung ba la 'tsham pa yin gyis/ ka shi ka'i ras phran 'di dag khyer la 'o ni dag nga la byin cig des gsol pa/ gzhon nu bdag la gzhan dag khyod kyis rgyal bu gzhon nu bkrongs nas ka shi ka'i ras phran gyi gos 'di dag blangs so zhes gzhi des g.yar mchi bar</text></item>
<item><p>15a3</p><section>'dul ba</section><text>'gyur lags pas bdag 'di dag mi 'bul lo// byang chub sems dpas gsungs pa/ kye nang rje nga ni mthu ji lta bu dang ldan pa 'jig rten thams cad kyis shes te su zhig gis nga dgrongs par nus/ khyod kyis nga dgrongs par su zhig yid ches kyis bag tsha ba med par</text></item>
<item><p>15a4</p><section>'dul ba</section><text>byin cig/ de nas lha rnams kyi dbang po brgya byin gyis byang chub sems dpa'i zhabs gnyis la gtugs nas sha na'i gos dag phul te ka shi ka'i ras phran rnams blangs so// byang chub sems dpa'i sku dang sha na'i gos de dag 'tsham par ma gyur pa dang de 'di snyam du dgongs</text></item>
<item><p>15a5</p><section>'dul ba</section><text>te/ kye ma'o sha na'i gos rnams bdag gi sku dang 'tsham par gyur cig snyam nas tshig tu smras ma thag tu sha na'i gos de dag 'di ltar byang chub sems dpa' rnams kyi byang chub sems dpa'i mthu dang / lha rnams kyi lha'i mthus byang chub sems dpa'i sku dang 'tsham par gyur</text></item>
<item><p>15a6</p><section>'dul ba</section><text>to// byang chub sems dpas dgongs pa/ da ni bdag rab tu byung zin gyis/ 'gro ba rnams rjes su gzung bar bya'o snyam mo// de nas byang chub sems dpa'i ka shi ka'i ras phran gyi gos de dag lha rnams kyi dbang po brgya byin gyis blangs nas sum bcu rtsa gsum gyi lha rnams</text></item>
<item><p>15a7</p><section>'dul ba</section><text>kyi nang du ka shi ka'i mchod pa chen po btsugs so// bram ze dang khyim bdag dad pa can rnams kyis kyang phyogs der ngur smrig blangs pa zhes bya ba'i mchod rten brtsigs te da dung du yang mchod rten la phyag 'tshal ba'i dge slong dag phyag byed do// de nas byang chub sems dpa'</text></item>
<item><p>15b1</p><section>'dul ba</section><text>dbu skra bregs shing na bza' ngur smrig mnabs te dka' thub kyi nags su phan tshun rgyu zhing drang srong ngan spong gi bu'i bsti gnas su gshegs pa dang / de'i tshe drang srong ngan spong gi bu lag pa la 'gram pa gtad nas sems khong du chud cing 'dug pa de lta bu de byang chub sems dpas gzigs</text></item>
<item><p>15b2</p><section>'dul ba</section><text>nas gsungs pa drang srong chen po ci'i phyir lag pa la 'gram pa gtad nas sems khong du chud cing 'dug/ des gsol pa/ bdag gi bsti gnas 'di na shing ta la rnams gser gyi lo ma dang / me tog dang / 'bras bu chags pa las de rnams snga mkho bzhin du ma gyur to// byang chub</text></item>
<item><p>15b3</p><section>'dul ba</section><text>sems dpas gsungs pa/ drang srong chen po gang gi mthus bsti gnas 'di ni shing ta la rnams gser gyi lo ma dang / me tog dang / 'bras bur ldan pa de rga ba dang / na ba dang / 'chi ba yang dag par mthong nas yid byung ste dka' thub kyi nags su gnas pas so// gal</text></item>
<item><p>15b4</p><section>'dul ba</section><text>te des rga ba dang / na ba dang / 'chi ba yang dag par mthong nas yid byung ste dka' thub kyi nags su gnas par ma gyur na/ skyed mos tshal 'di de'i yin par 'gyur ba zhig/ de skad ces gsungs pa dang / drang srong chen po ngan spong gi bus byang chub sems dpa' la brtag</text></item>
<item><p>15b5</p><section>'dul ba</section><text>par brtsams so// de nas gzugs bzang zhing zhi ba'i cha byad du mthong nas yun ring du brtags te ngo mtshar skyes nas gsol pa/ kye rab tu byung ba de khyod kho na ma lags grang / byang chub sems dpas gsungs pa/ drang srong chen po de ltar nges so// da nas ngan spong gi bu</text></item>
<item><p>15b6</p><section>'dul ba</section><text>ya mtshan skyes pa'i mig bgrad de bltas nas/ byang chub sems dpa' thog mar gdan la spyan drangs te me tog dang / 'bras bu bstabs so// de ltar kun du dgyes par byas pa dang byang chub sems dpas skad cig gcig bzhes nas gsungs pa/ drang srong chen po 'di</text></item>
<item><p>15b7</p><section>'dul ba</section><text>nas grong khyer ser skya'i gzhir ji srid yod/ des gsol pa/ dpag tshad bcu gnyis mchis so// byang chub sems dpas dgongs pa/ grong khyer ser skya'i gzhi nye'o// 'dir gnas pa ni rung ba ma yin te/ shAkya rnams kyis grong gi 'khrug pa byed par 'gyur gyis/</text></item>
<item><p>16a1</p><section>'dul ba</section><text>ma la bdag gang gA rgal lo snyam nas de gang gA rgal nas mthar gyis rgyu zhing gshegs pa dang rgyal po'i khab tu byon to// byang chub sems dpa' ni bzo'i gnas dang / las kyi gnas de dang / de rnams la mkhas pa yin pas des shing ka ra bI ra'i lo ma</text></item>
<item><p>16a2</p><section>'dul ba</section><text>las lhung bzed byas nas spyod lam zhi bas rgyal po'i khab tu bsod snyoms kyi phyir zhugs so// de'i tshe rgyal po gzugs can snying po steng gi khang gzhi na 'dug pa des de 'gro ba dang / ldog pa dang / lta ba dang / rnam par lta ba dang / bskum pa</text></item>
<item><p>16a3</p><section>'dul ba</section><text>dang / brkyang ba dang / chos gos snam sbyar dang / lhung bzed thogs pa mdzes pas bsod snyoms spyod pa mthong ngo // mthong nas kyang 'di snyam du sems te/ rgyal po'i khab na rab tu byung ba ji snyed cig gnas pa la ji ltar rab tu byung ba 'di'i spyod lam de</text></item>
<item><p>16a4</p><section>'dul ba</section><text>lta bu ni 'ga' yang med do snyam nas 'dir smras pa/ ji ltar mig can 'gro ba ltar// rab tu byung ba bsgrags par bya// 'di ni brtags par mdzad nas su// rab tu byung ba yang dag bzhed// khyim gnas 'di ni sdug bsngal te/ 'di ni rdul gyi gnas yin</text></item>
<item><p>16a5</p><section>'dul ba</section><text>zhing // rab tu byung ba bar snang ltar// mkhyen nas de tshe rab tu byung // rab tu byung nas sku yi ni// sdig pa'i las ni spangs pa dang // gsung gi sdig pa spangs nas ni// 'tsho ba kun nas dag par mdzad// de nas ma ga d+hA yi ni// grong mchog rgyal po'i</text></item>
<item><p>16a6</p><section>'dul ba</section><text>khab gshegs nas// mgon po shes bzhin dran ldan pas// bsod snyoms phyir ni gshegs pa de// bzo sbyangs ma ga d+hA yi bdag/ khang na ni 'dug pas mthong // mthong nas sems dad de nas ni// blon po rnams la 'di skad smras// mtshan</text></item>
<item><p>16a7</p><section>'dul ba</section><text>mchog gi ni rgyas gyur cing // kho lag phun sum tshogs pa dang // gnya' shing gang du lta ba yi// 'di la shes ldan dag ltos shig/ spyan mi 'deg la yid gzhungs shing // dman pa'i rigs las ma 'khrungs 'di// gang du gnas par gshegs gyur</text></item>
<item><p>16b1</p><section>'dul ba</section><text>pa// rgyal pos pho nya rjes bzhin btang // de nas pho nya la bsgo ba// dge slong de ni gar 'gro zhing // gang du gnas ni btab pa yi// rjes bzhin du ni 'brang bar gyis// de ni bsod snyoms gshegs pa na// sgo drug legs par bsdams nas ni// shes</text></item>
<item><p>16b2</p><section>'dul ba</section><text>bzhin dran dang ldan pa yis// lhung bzed myur du gang bar mdzad// bsod snyoms spyad pa byas nas kyang // thub pa grong khyer phyir byung nas// skya bseng las ni mngon gshegs te// de la gnas ni btab par gyur// gnas btab pa ni shes nas kyang // pho nya</text></item>
<item><p>16b3</p><section>'dul ba</section><text>gcig gis bsdad byas nas// gzhan ni myur du slar log ste// rgyal po la ni tshig smras pa// rgyal po chen po dge slong de// seng ge'am stag gi phru gu dang // ri sul dag na gnas pa ltar// skya bseng gi ni steng na gnas// pho nya rnams kyi tshig thos nas//</text></item>
<item><p>16b4</p><section>'dul ba</section><text>sa bdag shing drung zhugs nas ni// de ni blon pos yongs bskor nas// myur du kho nar dong bar gyur// bzhon pas bgrod pa'i sar zhon te// de ni bzhon pa las bab nas// rkang gis nye bar song nas ni// de nas de bzhin gshegs pa mthong // rgyal pos</text></item>
<item><p>16b5</p><section>'dul ba</section><text>'dug nas dgyes pa dang // mgu bar 'gyur ba'i gtam gsol nas/ de ni ma khengs mi brlang bar// don 'di dag ni rab smras so// dge slong lang tsho dang po la// bang bar yang dag gnas gyur cing // 'di 'dra gzi brjid ldan pa la// bsod snyoms spyod pa</text></item>
<item><p>16b6</p><section>'dul ba</section><text>mdzes ma lags// khang pa nyams dga' dag dang ni// bud med rgyan gyis brgyan pa dang // longs spyod mchog ni khyod gsol na// nyid kyi gdung ni zhu yis gsungs// rgyal po gangs ri nye ba na// yul gyi ljongs ni nor dag dang // 'bru dag gis ni gang gyur</text></item>
<item><p>16b7</p><section>'dul ba</section><text>pa// ko sa la zhes grags pa yod// bu ram shing pa nyi ma'i rus// shAkya dag ni de na gnas// rgyal po nga'i rigs rgyal rigs te// nga ni 'dod pa don mi gnyer// sa 'di ri dang bcas shing rgya mtshor bcas// rin chen kun dang ldan pa bskyangs gyur kyang //</text></item>
<item><p>17a1</p><section>'dul ba</section><text>mi ni nam yang ngoms par mi 'gyur te// so ga tsha dus shing gis me bzhin no// 'dod pa rnams ni sha kho na 'brel ces gsungs// mi dbang rgal bar dka' zhing 'dam rdzab 'dra// sdug bsngal dang ni mya ngan 'jigs pa yi// rtsa ba'i gtso ste blo ngan</text></item>
<item><p>17a2</p><section>'dul ba</section><text>rnams kyis bstan// rgyal po ngas ni byung ma thag tu yang // 'dod pa rnams la mi dga'i blo bskyed na// 'jigs byed chos kyi dgra bor gyur pa dag/ bor ba de kho slar yang ji ltar blang // rtse mo sna tshogs yangs par gyur pa yi// lhun po gangs can rlung gis bskyod</text></item>
<item><p>17a3</p><section>'dul ba</section><text>srid kyi// nga yi blo ni thar pa la brten pa// 'dod pa'i shugs kyis bskyod par mi nus so// 'jig rten 'di ni 'dod par bying gyur nas// 'khor ba'i 'khor los yongs su 'khyam pa la// mi dbang nga skyabs yin te gzhan med pas// 'jigs pa che las de ni</text></item>
<item><p>17a4</p><section>'dul ba</section><text>thar bar bya// 'dod pa rnams kyi nyes dmigs mkhyen// mya ngan 'das pa zhi ba gzigs// spang phyir gang du nga yi yid// dga' ba dag tu 'gro bar bya// rgyal po gzugs can snying pos gsol pa/ kye rab tu byung ba brtul zhugs 'dis/ ci zhig don</text></item>
<item><p>17a5</p><section>'dul ba</section><text>du gnyer/ des gsungs pa/ bla na med pa yang dag par rdzogs pa'i byang chub bo// rgyal pos gsol pa/ kye rab tu byung ba gang gi tshe khyod bla na med pa yang dag par rdzogs pa'i byang chub mngon par sangs rgyas par gyur pa de'i tshe bdag la yang dgongs shig/ byang</text></item>
<item><p>17a6</p><section>'dul ba</section><text>chub sems dpas gsungs pa/ de bzhin du bsam par bya'o zhes gsungs nas/ rgyal po'i khab nas byung ste bya rgod kyi phung po'i ri dang ha cang yang mi ring bar drang srong rnams kyi bsti gnas der gshegs so// de rnams spyod pa dang gnas pas bsam gtan la brtson</text></item>
<item><p>17a7</p><section>'dul ba</section><text>par gnas te/ de rnams gang gi tshe rkang pa gcig gis nyin thun gcig 'greng ba de'i tshe byang chub sems dpa' thun gnyis su bzhengs so// gal te de rnams gdung ba lnga'i sbyor bas nyin thun gcig 'dug pa de'i tshe byang chub sems dpas kyang sbyor ba des thun gnyis su</text></item>
<item><p>17b1</p><section>'dul ba</section><text>bzhugs so// de nas de rnams ya mtshan skyes nas dge sbyong 'di ni chen po zhig go zhes smras pas dge sbyong chen po dge sbyong chen po zhes bya bar gyur to// byang chub sems dpas de rnams la smras pa/ shes ldan dag khyed brtul zhugs 'dis ci zhig don du gnyer// de</text></item>
<item><p>17b2</p><section>'dul ba</section><text>na kha cig gis gsol pa/ brgya byin nyid do// kha cig gis gsol pa/ bdag cag ni tshangs pa nyid do// kha cig gis gsol pa/ bdud nyid do// byang chub sems dpas dgongs pa/ drang srong 'di dag ni slar ltung ba lam log par zhugs pa ste/ lam de ni nus pa ma</text></item>
<item><p>17b3</p><section>'dul ba</section><text>yin no snyam nas de sgyu rtsal shes kyi bu ring du 'phur gang na ba der gshegs te byon pa dang / sgyu rtsal shes kyi bu ring du 'phur la 'di skad ces gsungs so// ring du 'phur gal te khyod la mi bde ba med na khyod kyi drung du kho bo tshangs par spyod pa spyad do// des smras pa/ tshe dang ldan</text></item>
<item><p>17b4</p><section>'dul ba</section><text>pa gau ta ma bdag la mi bde ba med kyis/ khyod ci bde ba kho nar bzhugs shig/ byang chub sems dpas gsungs pa/ ring du 'phur khyod kyis chos ji snyed cig rtogs par gyur/ des gsol pa/ tshe dang ldan pa gau ta ma ci yang med pa'i skye mched kyi bar du'o// de nas</text></item>
<item><p>17b5</p><section>'dul ba</section><text>byang chub sems dpa' 'di snyam du dgongs te/ sgyu rtsal shes kyi bu ring du 'phur dad pa de la ni nga yang dad la/ sgyu rtsal shes kyi bu ring du 'phur la brtson 'grus dang / dran pa dang / ting nge 'dzin dang / shes rab yod pa ltar bdag la yang brtson 'grus dang / dran pa dang /</text></item>
<item><p>17b6</p><section>'dul ba</section><text>ting nge 'dzin dang / shes rab yod pas sgyu rtsal shes kyi bu ring du 'phur gyis ci yang med pa'i skye mched kyi bar du chos de snyed mngon sum du byas na/ ci'i phyir bdag gis kyang chos 'di dag mngon sum du mi bya snyam nas/ de nas byang chub sems dpas chos de rnams kho na ma thob pa</text></item>
<item><p>17b7</p><section>'dul ba</section><text>thob par bya ba'i phyir dang / ma rtogs pa rtogs par bya ba'i phyir dang / mngon sum du ma byas pa mngon sum du bya ba'i phyir gcig pu dben pa bag yod pa/ rtun pa dang ldan pa/ bdag nyid gtod par gnas te gcig pu dben pa bag yod pa rtun pa dang ldan pa/ bdag nyid</text></item>
<item><p>18a1</p><section>'dul ba</section><text>gtod par gnas pa na ring po ma thogs pa kho nar chos de dag mngon sum du mdzad par gyur to// chos de dag mngon sum du mdzad nas yang sgyu rtsal shes kyi bu ring du 'phur gang na ba der gshegs te byon nas sgyu rtsal shes kyi bu ring du 'phur la 'di skad ces gsungs so//</text></item>
<item><p>18a2</p><section>'dul ba</section><text>ring du 'phur khyod kyis ci yang med pa'i skye mched kyi bar gyi chos 'di dag rang gi mngon par shes pas mngon sum du byas sam/ des 'di skad ces smras so// tshe dang ldan pa gau ta ma mad de/ bdag gis ci yang med pa'i skye mched kyi bar gyi chos de dag mngon sum du byas so//</text></item>
<item><p>18a3</p><section>'dul ba</section><text>byang chub sems dpas gsungs pa/ tshe dang ldan pa ring du 'phur bdag gis kyang ci yang med pa'i skye mched kyi bar gyi chos de dag rang gi mngon par shes pas mngon sum du byas so// tshe dang ldan pa gau ta ma de lta na khyod kyi ji tsam pa bdag gi yang de tsam la/ bdag gi ji tsam</text></item>
<item><p>18a4</p><section>'dul ba</section><text>pa khyod kyi yang de tsam pas don 'di la'o skol mtshungs shing mnyam ste 'dra bar thob kyis tshur spyon 'o skol gnyi gas 'khor 'di yongs su drang bar bgyi'o// de nas sgyu rtsal shes kyi bu ring du 'phur byang chub sems dpa'i thog ma'i slob dpon nyid kyis byang chub sems dpa'</text></item>
<item><p>18a5</p><section>'dul ba</section><text>la rjed pa'i dam pas rjed cing mchod pa'i dam pas mchod do// de'i rtogs pa dag la yang dga' ba dang mgu bar gyur to// de nas byang chub sems dpa' 'di snyam du dgongs te/ lam 'di ni shes par nus pa ma yin/ mthong bar nus pa ma yin/ bla na med pa yang</text></item>
<item><p>18a6</p><section>'dul ba</section><text>dag par rdzogs par byang chub par nus pa ma yin no snyam mo// de nas byang chub sems dpas lam de nus pa med par rig nas rangs byed kyi bu lhag spyod gang na ba der gshegs te byon nas rangs byed kyi bu lhag spyod la 'di skad ces gsungs so// lhag spyod gal te khyod la mi</text></item>
<item><p>18a7</p><section>'dul ba</section><text>bde ba med na khyod kyi drung du nga tshangs par spyod pa spyad do// des gsol pa tshe dang ldan pa gau ta ma bdag la mi bde ba med kyis khyod ci bde ba kho nar bzhugs shig/ khyod kyis chos ji snyed cig mngon sum du byas tshe dang ldan pa gau ta ma 'du shes med 'du shes med min gyi skye mched</text></item>
<item><p>18b1</p><section>'dul ba</section><text>kyi bar du'o// de nas byang chub sems dpa' 'di snyam du dgongs te/ rangs byed kyi bu lhag spyod dad pa la ni bdag kyang dad la rangs byed kyi bu lhag spyod la brtson 'grus dang / dran pa dang / ting nge 'dzin dang / shes rab yod pa lta bu'i brtson 'grus dang / dran pa dang /</text></item>
<item><p>18b2</p><section>'dul ba</section><text>ting nge 'dzin dang / shes rab ni bdag la yod na rangs khyed kyi bu lhag spyod kyis 'du shes med 'du shes med min gyi skye mched kyi bar gyi chos 'di snyed cig mngon sum du byas na bdag gis kyang ci'i phyir chos 'di dag mngon sum du mi bya snyam mo// de nas byang chub sems dpas chos</text></item>
<item><p>18b3</p><section>'dul ba</section><text>de rnams kho na ma thob pa thob par bya ba'i phyir dang / ma rtogs pa rtogs par bya ba'i phyir dang / mngon sum du ma byas pa mngon sum du bya ba'i phyir gcig pu dben pa bag yod pa rtun pa dang ldan pa/ bdag nyid gtod par gnas te/ gcig pu dben pa bag yod pa rtun pa dang ldan</text></item>
<item><p>18b4</p><section>'dul ba</section><text>pa/ bdag nyid gtod par gnas pa na ring po ma thogs pa kho nar chos de mngon sum du mdzad par gyur to// chos de mngon sum du mdzad nas rangs byed kyi bu lhag spyod gang na ba der gshegs te byon pa dang rangs byed kyi bu lhag spyod la 'di skad ces gsungs so// lhag spyod khyod</text></item>
<item><p>18b5</p><section>'dul ba</section><text>kyis 'du shes med 'du shes med min gyi skye mched kyi bar du chos 'di dag rang gis mngon sum du byas sam/ tshe dang ldan pa gau ta ma mad lags te bdag gis 'du shes med 'du shes med min gyi skye mched kyi bar gyi chos 'di dag mngon sum du bgyis so// byang chub sems dpas</text></item>
<item><p>18b6</p><section>'dul ba</section><text>gsungs pa/ tshe dang ldan pa lhag spyod bdag gis kyang 'du shes med 'du shes med min gyi skye mched kyi bar gyi chos 'di dag rang gis mngon sum du byas so// tshe dang ldan pa gau ta ma de lta na khyod kyi ji tsam pa bdag gi yang de tsam la/ bdag gi ji tsam pa khyod kyi yang de tsam pas</text></item>
<item><p>18b7</p><section>'dul ba</section><text>don 'di la 'o skol mtshungs shing mnyam ste 'dra ba thob kyis tshur spyon 'o skol gnyi gas tshogs 'di yongs su drang bar bgyi'o// de nas rangs byed kyi bu lhag spyod byang chub sems dpa'i thog ma'i slob dpon gyis byang chub sems dpa' la rjed pa dam pas rjed cing mchod pa'i dam</text></item>
<item><p>19a1</p><section>'dul ba</section><text>pas mchod do// de'i shes pa rnams la yang dga' ba dang mgu bar gyur to// de nas byang chub sems dpa' 'di snyam du dgongs te/ lam 'di ni shes par nus pa ma yin/ mthong bar nus pa ma yin/ bla na med pa yang dag par rdzogs par byang chub</text></item>
<item><p>19a2</p><section>'dul ba</section><text>par nus pa ma yin no snyam mo// de nas byang chub sems dpa' lam de yang nus pa med par rig nas gshegs so// rgyal po zas gtsang bu'i mya ngan gyis rtag tu gdungs nas byang chub sems dpa' btsal ba'i phyir pho nya btang ba las/ des ji ltar gzhon nu don thams</text></item>
<item><p>19a3</p><section>'dul ba</section><text>cad grub pa rangs byed kyi bu lhag spyod dang lhan cig bzhugs pa las rgyal po'i khab nas phyir byung ste rim gro pa med par 'khyam mo zhes thos so// thos nas rim gro byed pa sum brgya btang ngo // grong khyer lhas bstan du shAkya legs par rab sad kyis kyang de bzhin du thos</text></item>
<item><p>19a4</p><section>'dul ba</section><text>nas des kyang rim gro byed pa nyis brgya btang ngo // de nas byang chub sems dpa' rim gro pa lnga brgyas yongs su bskor nas dka' thub kyi nags su rgyu ba na des dgongs pa/ dka' thub kyi nags gang bar spyod cing gnas pas na bdud rtsi thob par mi nus kyis/ ma la bdag</text></item>
<item><p>19a5</p><section>'dul ba</section><text>gis rim gro byed pa lnga zhig blangs la lhag ma ni dgye'o snyam nas des yum gyi phyogs las gnyis/ yab kyi phyogs nas gsum khrid de/ de rnams kyis de'i rim gro byed do// de nas byang chub sems dpa' rim gro pa lngas yongs su bskor te ga yA'i lho phyogs na lteng</text></item>
<item><p>19a6</p><section>'dul ba</section><text>rgyas 'od srung gi sde'i grong rdal gang na ba der rgyu zhing gshegs te byon nas de phan tshun du 'chag pa na sa phyogs dga' dga' ltar 'dug pa/ nags tshang tshing mdzes pa/ chu klung nai rany+dza na bsil bar 'bab pa/ gse gu can 'jug ngogs bde zhing mtha' rgya che la gsing ma</text></item>
<item><p>19a7</p><section>'dul ba</section><text>sngon po dang shing sna tshogs kyis brgyan pa dga' dga' ltar 'dug pa zhig gzigs so// gzigs nas kyang 'di snyam du dgongs te/ kye ma'o sa phyogs 'di ni dga' dga' ltar 'dug pa/ nags tshang tshing mdzes pa/ chu klung nai rany+dza na bsil bar 'bab pa/</text></item>
<item><p>19b1</p><section>'dul ba</section><text>gse gu can 'jug ngogs bde zhing mtha' rgya che la gsing ma sngon po dang / shing sna tshogs kyis brgyan pa dga' dga' ltar 'dug pa zhig ste/ kye ma spong ba don du gnyer ba'i rigs kyi bus nags khrod 'dir brten na spong ba bya bar nus so// bdag spong ba don du gnyer ba</text></item>
<item><p>19b2</p><section>'dul ba</section><text>yin pas ma la bdag gis kyang nags khrod 'dir brten la spong ba bya'o snyam mo// de nas byang chub sems dpa' nags khrod du zhugs te shing zhig gi drung du bzhugs nas tshems la tshems gtad/ ljags rkan la bcar nas thugs kyis thugs mngon du bzung / mngon du</text></item>
<item><p>19b3</p><section>'dul ba</section><text>bsdams/ shin tu mngon du bsdams so// de thugs kyis thugs mngon du bzung / mngon du bsdams/ shin tu mngon du bsdams pas ba spu'i khung bu thams cad nas rdul byung bar gyur te/ dper na mi stobs dang ldan pas mi stobs shin tu chung ba zhig phying ka log tu bzung /</text></item>
<item><p>19b4</p><section>'dul ba</section><text>mngon du bsdams/ shin tu mngon du bsdams na de'i ba spu'i khung bu thams cad nas rdul 'byung ba de bzhin du de'i tshe byang chub sems dpa' tshems la tshems gtad/ ljags rkan la bcar te thugs kyis thugs mngon du bzung / mngon du bsdams/ shin tu mngon du bsdams pa</text></item>
<item><p>19b5</p><section>'dul ba</section><text>na ba spu'i khung bu thams cad nas rdul byung bar gyur kyang de zhum pa ma yin gyi brtson 'grus brtsams pa yin/ sku ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// byang chub</text></item>
<item><p>19b6</p><section>'dul ba</section><text>sems dpas sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de nas byang chub sems dpa' 'di snyam du dgongs te/ ma la bdag gis rnam par bam pa'i</text></item>
<item><p>19b7</p><section>'dul ba</section><text>bsam gtan dag la snyoms par 'jug par bya'o snyam mo// des rnam par bam pa'i bsam gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so//</text></item>
<item><p>20a1</p><section>'dul ba</section><text>de'i zhal dang shangs nas dbugs rngub pa dang 'byung ba bgags pa dang rlung thams cad spyi bo'i nang du song nas/ de de'i dbu la dbu'i tshor ba shin tu mi bzad pa skyes so// dper na mi stobs dang ldan pas mi stobs shin tu chung ba'i spyi bor lcags kyi phur pa</text></item>
<item><p>20a2</p><section>'dul ba</section><text>rnon pos btab na de'i mgo la mgo'i tshor ba shin tu mi bzad pa skye ba de bzhin du byang chub sems dpa' rnam par bam pa'i bsam gtan dag la snyoms par zhugs pa na dbu la dbu'i tshor ba shin tu mi bzad pa skyes kyang de zhum pa ma yin gyi brtson 'grus brtsams pa yin/</text></item>
<item><p>20a3</p><section>'dul ba</section><text>sku ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// byang chub sems dpas sdug bsngal mi bzad pa rtsub pa che ba yid du mi 'ong ba'i tshor ba de lta bu nyams su myong yang 'di ltar</text></item>
<item><p>20a4</p><section>'dul ba</section><text>sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma la bdag gis lhag par rnam par bam pa'i bsam gtan dag la snyoms par 'jug par bya'o snyam mo// des lhag par rnam par bam pa'i bsam gtan dag la</text></item>
<item><p>20a5</p><section>'dul ba</section><text>snyoms par 'jug par brtsams te/ de rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so// de'i zhal dang shangs nas dbugs rngub pa dang 'byung ba bgags pas rlung thams cad snyan gnyis kyi bu</text></item>
<item><p>20a6</p><section>'dul ba</section><text>gnas rgyus par gyur to// dper na mgar bas sbud pa bus na rlung thams cad kyi rgyun grwa gnyis kyi bu gnas rgyu ba de bzhin du byang chub sems dpa' rnam par bam pa'i bsam gtan dag la snyoms par zhugs pa na rlung thams cad kyi rgyun snyan gnyis kyi bu gnas rgyus par gyur</text></item>
<item><p>20a7</p><section>'dul ba</section><text>kyang de zhum pa ma yin gyi brtson 'grus brtsams pa yin/ sku ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// byang chub sems dpas sdug bsngal mi bzad pa rtsub pa che ba</text></item>
<item><p>20b1</p><section>'dul ba</section><text>yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma la bdag gis lhag par yang rnam par bam pa'i bsam gtan dag la snyoms par 'jug par bya'o snyam</text></item>
<item><p>20b2</p><section>'dul ba</section><text>mo// des lhag par rnam par bam pa'i bsam gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so// de'i zhal dang shangs nas</text></item>
<item><p>20b3</p><section>'dul ba</section><text>dbugs rngub pa dang 'byung ba bgags pas phyal gyi nang thams cad rgyas par gyur/ shin tu rgyas par gyur to// dper na mgar ba'i sbud pa bus na gang bar gyur/ shin tu gang bar gyur pa de bzhin du de'i tshe byang chub sems dpa' rnam par bam pa'i bsam gtan</text></item>
<item><p>20b4</p><section>'dul ba</section><text>dag la snyoms par zhugs pa na phyal gyi nang thams cad rgyas par gyur/ shin tu rgyas par gyur kyang de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse</text></item>
<item><p>20b5</p><section>'dul ba</section><text>gcig tu mnyam par bzhag pa yin no// byang chub sems dpas sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma</text></item>
<item><p>20b6</p><section>'dul ba</section><text>la bdag gis rnam par bam pa'i bsam gtan dag la snyoms par 'jug par bya'o snyam mo// des lhag par rnam par bam pa'i bsam gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na zhal dang shangs</text></item>
<item><p>20b7</p><section>'dul ba</section><text>nas dbugs rngub pa dang 'byung ba bgags so// de'i zhal dang shangs nas dbugs rngub pa dang 'byung ba bgags pa dang de'i tshe dbu la dbu'i tshor ba shin tu mi bzad pa skyes so// dper na mi stobs dang ldan pas mi stobs shin tu chung ba'i mgo 'breng bas yang nas yang du dam</text></item>
<item><p>21a1</p><section>'dul ba</section><text>du bcings na de'i mgo la mgo'i tshor ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na dbu la dbu'i tshor ba shin tu mi bzad pa skyes kyang de zhum pa ma yin gyi brtson 'grus brtsams pa</text></item>
<item><p>21a2</p><section>'dul ba</section><text>yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// byang chub sems dpas sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong yang</text></item>
<item><p>21a3</p><section>'dul ba</section><text>sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo// der lhag par rnam par bam pa'i bsam gtan dag la snyoms par</text></item>
<item><p>21a4</p><section>'dul ba</section><text>'jug par brtsams te/ des rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so// de'i zhal dang shangs nas dbugs rngub pa dang 'byung ba bgags pa dang de'i tshe khong du khong gi tshor ba mi bzad pa</text></item>
<item><p>21a5</p><section>'dul ba</section><text>skyes so// dper na ba lang gi shen pa mkhas pa'am/ ba lang gi shen pa'i slob ma mkhas pas ba lang gsod pa'i gri rnon pos ba lang gi lto dral na de'i khong du khong gi tshor ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan</text></item>
<item><p>21a6</p><section>'dul ba</section><text>dag la snyoms par zhugs pa na khong du khong gi tshor ba shin tu mi bzad pa skyes kyang de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par</text></item>
<item><p>21a7</p><section>'dul ba</section><text>bzhag pa yin no// byang chub sems dpas sdug bsngal mi bzad pa rtsub pa che ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma la bdag gis lhag</text></item>
<item><p>21b1</p><section>'dul ba</section><text>par rnam par bam pa'i bsam gtan dag la snyoms par 'jug par bya'o snyam mo// des lhag par rnam par bam pa'i bsam gtan dag la snyoms par 'jug par brtsams te/ des rnam par bam pa'i bsam gtan dag la snyoms par zhugs pa dang / zhal dang shangs</text></item>
<item><p>21b2</p><section>'dul ba</section><text>nas dbugs rngub pa dang 'byung ba bgags so// de'i zhal dang shangs nas dbugs rngub pa dang 'byung ba bgags pa dang / de'i tshe sku la sku'i gdung ba shin tu mi bzad pa skyes so// dper na mi shin tu stobs dang ldan pa gnyis kyis mi stobs shin tu chung ba zhig phying</text></item>
<item><p>21b3</p><section>'dul ba</section><text>ka log tu bzung ste me dong gi nang du sbyangs na de'i lus la lus kyi gdung ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na/ sku la sku'i gdung ba shin tu mi bzad pa skyes kyang / de zhum pa</text></item>
<item><p>21b4</p><section>'dul ba</section><text>ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// byang chub sems dpas sdug bsngal mi bzad pa rtsub pa tsha ba yid</text></item>
<item><p>21b5</p><section>'dul ba</section><text>du mi 'ong ba de lta bu'i tshor ba nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de 'di snyam du dgongs te/ ma la bdag gis thams cad kyi thams cad du zas mi za ba bsgrub par bya'o snyam mo// de nas lha rab tu mang</text></item>
<item><p>21b6</p><section>'dul ba</section><text>po'i sems kyis byang chub sems dpa'i thugs shes nas byang chub sems dpa' gang na ba der dong ste phyin nas/ byang chub sems dpa' la 'di skad ces smras so// grogs po gal te khyod mi'i kha zas kyis 'dzem par mdzad// ngo tsha bar mdzad/ smod par mdzad/</text></item>
<item><p>21b7</p><section>'dul ba</section><text>rnam par smod par mdzad na/ bdag cag gis khyod kyi ba spu'i khung bu thams cad nas lha'i mdangs bsgrub par bgyis te/ khyod kyis gtor cig/ de nas byang chub sems dpa' 'di snyam du dgongs te/ gal te bdag gis mi'i zas mi bza' bar dam bcas la</text></item>
<item><p>22a1</p><section>'dul ba</section><text>bdag gi ba spu'i khung bu thams cad du lha rnams kyis lha'i mdangs bsgrubs nas de bdag gir byed pa ni bdag gi yin la/ bdag gi gang yin pa de ni bdag gi log pa yin no// bdag gi log pa gang yin pa de'i rkyen gyis ni 'di na sems</text></item>
<item><p>22a2</p><section>'dul ba</section><text>can kha cig lus zhig ste shi nas ngan song ngan 'gro log par ltung ba sems can dmyal ba rnams su skye bar 'gyur gyis/ ma la bdag gis lha rnams kyi tshig ni thams cad kyi thams cad du spangs la kha zas nyung ba dang / chung ba dang / dang / chang chung bza'</text></item>
<item><p>22a3</p><section>'dul ba</section><text>ba'am/ yang na mon sran sde'u'i khu ba'am/ 'on te rgya sran gyi khu ba'am/ yang na ha re nu ka'i 'bras bu'i khu ba btung ngo snyam mo// de nas byang chub sems dpas de'i tshe lha rnams kyi tshig thams cad kyi thams cad du spangs nas zhal zas nyung ba dang / chung ba dang / chung</text></item>
<item><p>22a4</p><section>'dul ba</section><text>zad dang / chang chung gsol ba'am/ yang na mon sran sde'u'i khu ba'am/ 'on te rgya sran gyi khu ba'am/ yang na ha re nu ka'i 'bras bu'i khu ba gsol lo// de nas byang chub sems dpa' zhal zas nyung ba dang / chung ba dang / dang / chang chung gsol ba na</text></item>
<item><p>22a5</p><section>'dul ba</section><text>yan lag dang nying lag thams cad zhum kun du zhum ste/ skem zhing dpal chung bar gyur to// dper na ldum bu a si ta'i sdong bu dang / ka li ka'i sdong bu 'jum kun du 'jum pas sha chung zhing skams par gyur pa de bzhin du de'i tshe byang chub sems dpa' zhal zas nyung ba dang / chung</text></item>
<item><p>22a6</p><section>'dul ba</section><text>ba dang / dang / chang chung gsol ba na yan lag dang nying lag thams cad zhum kun du zhum ste skem zhing dpal chung bar gyur to// de nas byang chub sems dpa' de'i tshe zhal zas nyung ba dang / chung ba dang / dang / chang chung gsol ba na dbu la dbu'i</text></item>
<item><p>22a7</p><section>'dul ba</section><text>pags pa rnyis kun du rnyis te 'khums shing 'bar 'bur du gyur to// dper na ku ba rtsa ba nas bcad na rnyis kun du rnyis pas 'khums la 'bar 'bur du gyur pa de bzhin du de'i tshe byang chub sems dpa' zhal zas nyung ba dang / chung ba dang / dang / chang chung gsol</text></item>
<item><p>22b1</p><section>'dul ba</section><text>ba na dbu la dbu'i pags pa rnyis kun tu rnyis te 'khums shing 'bar 'bur du gyur kyang de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par</text></item>
<item><p>22b2</p><section>'dul ba</section><text>bzhag pa yin no// byang chub sems dpa' de'i tshe bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de zhal zas nyung ba</text></item>
<item><p>22b3</p><section>'dul ba</section><text>dang / chung ba dang / dang / chang chung gsol ba na spyan gnyis kyi spyan gyi 'bras bu phug tu song shin tu phug tu song ste/ zab pa shin tu zab par ring du song bas phyung ba lta bur snang ngo // dper na khron pa zab mo'i chur skar ma'i gzugs brnyan phug tu song shin</text></item>
<item><p>22b4</p><section>'dul ba</section><text>tu phug tu song ste/ zab pa shin tu zab par ring du song bar gtam du bya ba de bzhin du de'i tshe byang chub sems dpas zhal zas nyung ba dang / chung ba dang / dang / chang chung gsol ba na spyan gnyis kyi spyan gyi 'bras bu phug tu song shin tu phug tu song ste/ zab pa</text></item>
<item><p>22b5</p><section>'dul ba</section><text>shin tu zab par ring du song bas phyung ba lta bur snang yang de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// de'i tshe byang</text></item>
<item><p>22b6</p><section>'dul ba</section><text>chub sems dpa' bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu myong yang 'di ltar sku bsgoms pa yin pa'i phyir thugs yongs su gtugs te mi gnas so// de nas byang chub sems dpa' zhal zas nyung ba dang / chung ba</text></item>
<item><p>22b7</p><section>'dul ba</section><text>dang / dang / chang chung gsol ba na de'i tshe rtsib ma'i bar mthon dman can du gyur te/ dper na rtswa khang lo gnyis sam gsum lon pa'i phyam dgu po mthon dman du gyur pa de bzhin du de'i tshe byang chub sems dpa' zhal zas nyung ba dang / chung ba dang / dang /</text></item>
<item><p>23a1</p><section>'dul ba</section><text>chang chung gsol ba na rtsib ma'i bar mthon dman du gyur kyang de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par bzhag</text></item>
<item><p>23a2</p><section>'dul ba</section><text>pa yin no// byang chub sems dpa' de'i tshe bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i phyir thugs yongs su gtugs te mi gnas so// de nas byang chub sems dpa' zhal</text></item>
<item><p>23a3</p><section>'dul ba</section><text>zas nyung ba dang / chung ba dang / dang / chang chung gsol ba na sgal pa'i tshigs 'di lta ste/ skra'i lan bu lta bur gyur to// mjug do ni 'di lta ste rnga mo'i rkang pa lta bur gyur to// de lan 'ga' ldang bar 'dod na kha sbub tu 'gyel la/ lan 'ga' 'dug par</text></item>
<item><p>23a4</p><section>'dul ba</section><text>'dod na gan rkyal du 'gyel lo// de ro stong la brten nas ro smad 'jog par byed/ ro smad la brten nas ro stod 'jog par byed do// de phyag gnyis kyis sku la byugs yongs su byugs te/ de'i phyag gnyis kyis sku la byugs yongs su byugs pa de'i tshe ba spu rnams drung rul</text></item>
<item><p>23a5</p><section>'dul ba</section><text>bas sa la lhags par gyur to// de 'di snyam du dgongs te/ lam 'di yang shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo// de nas lha gsum zhig byang chub sems dpa' gang</text></item>
<item><p>23a6</p><section>'dul ba</section><text>na ba der lhags te/ de nas gcig gis 'di skad ces smras so// dge sbyong gau ta ma ni nag po zhig go// gnyis pas 'di skad ces smras so// 'di nag po ni ma yin gyi 'on kyang sngo bsangs zhig go// gsum pas 'di skad ces smras so// 'di nag po yang ma yin/</text></item>
<item><p>23a7</p><section>'dul ba</section><text>sngo bsangs kyang ma yin gyi mdog dmar smug cig go// byang chub sems dpa'i sku mdog bzang por snang ba ni thams cad kyi thams cad du nub par gyur to// de nas de'i tshe byang chub sems dpa' la sngon ma gsan pa'i dpe gsum zhig snang ba 'di lta ste/ shing rlon pa chu</text></item>
<item><p>23b1</p><section>'dul ba</section><text>can zhig chu nas phyung ste nye bar skam la bzhag pa dang / de nas mi me don du gnyer ba me tshol ba zhig der 'ongs nas des de la gtsub stan byas te gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang / 'bar du mi btub pa de bzhin du dge</text></item>
<item><p>23b2</p><section>'dul ba</section><text>sbyong ngam bram ze kha cig 'dod pa rnams la lus dang sems kyis thag sring bar mi gnas kyi/ de rnams kyi 'dod pa rnams la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag</text></item>
<item><p>23b3</p><section>'dul ba</section><text>par zhen pa gang yin pa de ni de rnams kyi sems yongs su gtugs te/ gnas pa yin pas lus dang sems kyis thag sring bar mi gnas pa rnams kyi ni de dang 'dra'o// de rnams bdag nyid gnon pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu</text></item>
<item><p>23b4</p><section>'dul ba</section><text>nyams su myong mod kyi/ 'on kyang de rnams kyis shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin te/ de la 'di ni de'i tshe byang chub sems dpa' la sngon ma gsan pa'i dpe snang ba dang po yin no//</text></item>
<item><p>23b5</p><section>'dul ba</section><text>dper na shing rlon pa chu can zhig chu nas phyung ste/ nye bar skam la bzhag pa dang / de nas mi me don du gnyer ba me tshol ba zhig 'ongs nas des de la gtsub stan byas te/ gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang</text></item>
<item><p>23b6</p><section>'dul ba</section><text>'bar du mi btub pa de bzhin du dge sbyong ngam bram ze kha cig 'dod pa rnams la lus kyis spong bar gnas kyi sems kyis ma yin pa de rnams kyi 'dod pa rnams la 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa</text></item>
<item><p>23b7</p><section>'dul ba</section><text>dang / 'dod pa la 'chums pa dang / 'dod pa la lhag par zhen pa gang yin pa de ni de rnams kyi sems yongs su gtugs te gnas pa yin no// de rnams bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod</text></item>
<item><p>24a1</p><section>'dul ba</section><text>kyi/ 'on kyang de rnams kyis shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin te/ de la 'di ni de'i tshe byang chub sems dpa' la sngon ma gsan pa'i dpe snang ba gnyis pa yin no//</text></item>
<item><p>24a2</p><section>'dul ba</section><text>'di lta ste shing skam khong stong chu med pa zhig chu dang thag ring por skam la bzhag pa dang / de nas mi me don du gnyer ba me tshol ba zhig 'ongs nas des de la gtsub stan byas te/ gtsub shing bzhag nas gtsubs na 'di ltar shing de skam zhing khong stong yin pa'i phyir me 'byung ba</text></item>
<item><p>24a3</p><section>'dul ba</section><text>dang 'bar du btub pa de bzhin du dge sbyong ngam bram ze kha cig 'dod pa rnams la lus dang sems kyis thag sring bar gnas pa de rnams kyi 'dod pa rnams la 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod</text></item>
<item><p>24a4</p><section>'dul ba</section><text>pa la 'chums pa dang / 'dod pa la lhag par zhen pa gang yin pa de ni de rnams kyi sems yongs su gtugs te mi gnas pa yin no// de rnams bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi/ 'on kyang de rnams</text></item>
<item><p>24a5</p><section>'dul ba</section><text>kyis shes par nus/ mthong bar nus bla na med pa yang dag par rdzogs par byang chub par nus te/ de la 'di ni de'i tshe byang chub sems dpa' la sngon ma gsan pa'i dpe snang ba gsum pa yin no// 'di ltar de'i tshe byang chub sems dpa' la dpe gsum pa snang nas ma la bdag gis</text></item>
<item><p>24a6</p><section>'dul ba</section><text>til 'bru gcig gi zas bza' bar bya'o zhes de til 'bru gcig gi zas gsol te/ ji srid de'i mdangs de sku las yal bar ma gyur gyi bar du til 'bru gnyis pa'i zas mi gsol te/ yal nas til 'bru gnyis pa'i zas de gsol bar mdzad do// de til 'bru gcig gi zas</text></item>
<item><p>24a7</p><section>'dul ba</section><text>gsol bas yan lag dang nying lag rnams shin tu skams par gyur to// til 'bru gcig ji lta bar 'bras 'bru gcig dang / sran kol 'bru gcig dang / rgya sran 'bru gcig dang / mon sran gre'u 'bru gcig dang / mon sran sde'u 'bru gcig dang / rtswa'i gding ba la</text></item>
<item><p>24b1</p><section>'dul ba</section><text>mnal bar mdzad do// rgyal po zas gtsang gis dka' ba spyod pa'i gnas skabs de thos nas nyi ma re re zhing rtog pa nyis brgya lnga bcu gtong bar byed do// rgyal po legs par rab sad kyis kyang nyis brgya lnga bcu'o// de dag nyi ma re re zhing de gnyis la myur ba myur bar gtam</text></item>
<item><p>24b2</p><section>'dul ba</section><text>skyel bar byed de/ byang chub sems dpa' ni 'di 'dra ba'i dka' ba spyod de/ til 'bru gcig dang / 'bras 'bru gcig dang / sran ko la 'bru gcig dang / rgya sran 'bru gcig dang / mon sran gre'u 'bru gcig dang / mon sran sde'u 'bru gcig gi zas gsol zhing rtswa'i</text></item>
<item><p>24b3</p><section>'dul ba</section><text>gding ba la mnal to zhes smra'o// de rgyal po zas gtsang gis thos nas bu'i mya ngan gyis non pas lhag par dang khar na zhing mig mchi mas brnangs te gdungs nas btsun mo'i 'khor dang bcas par rtswa'i gding ba la nyal bar byed do// btsun mo grags 'dzin yang khyim thab kyi</text></item>
<item><p>24b4</p><section>'dul ba</section><text>gnas skabs de thos nas khyim thab kyi mya ngan gyis non te gdong mchi mas rlan cing me tog phreng dang / rgyan dang spud pa rnams bor nas dka' ba spyod par byed de/ til 'bru gcig dang / 'bras 'bru gcig dang / sran ko la 'bru gcig dang / rgya sran 'bru gcig dang /</text></item>
<item><p>24b5</p><section>'dul ba</section><text>mon sran gre'u 'bru gcig dang / mon sran sde'u 'bru gcig gi zas za zhing rtswa'i gding ba la nyal bar byed do// de'i rum mi bde'o zhes rgyal po zas gtsang gis thos nas des bsams pa/ gal te grags 'dzin mas byang chub sems dpa'i gtam nyi ma re re zhing thos na khyim thab kyi</text></item>
<item><p>24b6</p><section>'dul ba</section><text>mya ngan gyis non te dka' ba spyad pa 'dis mngal mi 'chags pa'am/ srog 'chad par 'gyur ba'i gnas 'di yod pas des na grags 'dzin ma la byang chub sems dpa'i gtam su yang gleng bar mi 'gyur ro snyam nas/ rgyal po zas gtsang gis btsun mo'i 'khor gyi skye bo</text></item>
<item><p>24b7</p><section>'dul ba</section><text>thams cad la khrims su bcas pa/ sus kyang byang chub sems dpa'i gtam grags 'dzin ma la brjod par mi bya'o// gtam skyel ba la yang bsgo ba/ nga ma gtogs par su la yang byang chub sems dpa'i gtam brjod par mi bya'o// rang gis thos na yang grags 'dzin</text></item>
<item><p>25a1</p><section>'dul ba</section><text>ma la bsams nas mya ngan mnags te gang thos na btsun mo grags 'dzin ma mi 'chi bar 'gyur ba'i gtam gzhan gyis btsun mo'i 'khor la 'drid par byed do// de nas byang chub sems dpa' 'di snyam du dgongs te/ lam 'di yang shes par nus pa ma yin/</text></item>
<item><p>25a2</p><section>'dul ba</section><text>mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo// de 'di snyam du dgongs te/ ma la bdag gis kha zas shin tu ngan pa bza' bar bya'o snyam ste/ des kha zas shin tu ngan pa gsol bar mdzad do// de la zas phal pa ni</text></item>
<item><p>25a3</p><section>'dul ba</section><text>'di yin te/ be'u byung nas ring po ma lon par ma'i 'o ma 'thung ba gang yin pa de rnams kyi gcin dang lci ba yin no// ji ltar de'i sku las mdangs de yal bar ma gyur pa de srid du zas gnyis pa mi gsol te/ yal nas kha zas phyi ma gsol bar mdzad do// dur khrod chen</text></item>
<item><p>25a4</p><section>'dul ba</section><text>por gshegs nas kyang mi ro dbu rten du bcug/ zhabs la zhabs bzhag ste snang ba'i 'du shes dang / dran pa dang shes bzhin dang / ldang ba'i 'du shes yid la mdzad pas glo g.yas pas mnal bar mdzad do// de'i tshe grong khyer gyi gzhon nu rnams dang / grong khyer gyi gzhon</text></item>
<item><p>25a5</p><section>'dul ba</section><text>nu ma rnams lhags nas shing bus de'i snyan gnyis kyi bu gar 'dzugs par byed/ rna ba gnyis nas 'dren par byed cing 'di skad ces kye phyag dar khrod kyi sha za la ltos/ kye phyag dar khrod kyi sha za la ltos zhes smra bar yang byed do// de'i tshe phyag dar dang bong rdog dang / gseg</text></item>
<item><p>25a6</p><section>'dul ba</section><text>mas kyang 'thor bar byed do// 'on kyang byang chub sems dpa' ni grong khyer gyi gzhon nu rnams sam/ grong khyer gyi gzhon nu ma de rnams la ngan sems skyed pa'am/ sdig pa'i tshig dbyung bar mi dgongs so// byang chub sems dpa' de lta bu'i dka' ba spyod pa na 'di snyam</text></item>
<item><p>25a7</p><section>'dul ba</section><text>du dgongs te/ gang su dag sdug bsngal spang bar brtson par gnas pa de thams cad ni 'di tsam du zad de/ de las lhag pa yang med de'i gong na yang med na/ lam 'di yang shes par nus pa ma yin/ mthong bar nus pa ma yin/ bla na med pa yang dag par rdzogs par byang</text></item>
<item><p>25b1</p><section>'dul ba</section><text>chub par nus pa ma yin no snyam nas/ de zhum pa ma yin gyi brtson 'grus brtsams pa yin/ lus ma sbyangs pa ma yin gyi sbyangs pa yin/ rmongs pa ma yin gyi dran pa nye bar gzhag pa yin te/ sems rtse gcig tu mnyam par bzhag pa yin no// de 'di snyam du dgongs te/ shes par</text></item>
<item><p>25b2</p><section>'dul ba</section><text>nus pa dang / mthong bar nus pa dang / bla na med pa yang dag par rdzogs par byang chub par nus pa'i lam de gang yin snyam na/ de 'di snyam du dgongs te/ bdag yab shAkya zas gtsang gi khyim na gnas pa'i tshe zhing las kyi mtha'i drung du song nas shing 'dzam bu'i grib ma la 'dug</text></item>
<item><p>25b3</p><section>'dul ba</section><text>ste/ 'dod pa las dben pa/ sdig pa mi dge ba'i chos las dben pa/ rtog pa dang bcas shing dpyod pa dang bcas pa/ dben pa las skyes pa'i dga' ba dang / bde ba can bsam gtan dang po nye bar bsgrubs te gnas pa de mngon par dran te/ de ni lam yin/ de ni sgrub pa yin/</text></item>
<item><p>25b4</p><section>'dul ba</section><text>shes par nus pa yin/ mthong bar nus pa yin/ bla na med pa yang dag par rdzogs par byang chub par nus pa yin na/ de bdag gis bskyed du yang 'di ltar rid cing nyam chung la zhan pas sla ba ma yin te/ ma la bdag gis ci bder dbugs rngub pa dang / ci bder dbugs</text></item>
<item><p>25b5</p><section>'dul ba</section><text>'byung ba dang / ci bder 'bras chan dang zan dron gyi kha zas rags pa bza' zhing lus mar sar dang til mar gyis byugs la chu 'jam pos lus bkru bar bya'o snyam ste/ de ci bder dbugs rngub pa dang / ci bder dbugs 'byung ba dang / ci bder 'bras chan dang zan dron gyi zhal</text></item>
<item><p>25b6</p><section>'dul ba</section><text>zas rags pa gsol zhing sku til mar dang mar sar gyis byugs nas chu 'jam pos sku 'khru bar mdzad do// // 'dul ba gzhi/ bam po brgyad bcu lnga pa/ de nas rim gro pa lnga po de rnams 'di snyam du sems te/ shes ldan dag dge sbyong gau ta ma 'di ni sdom pa</text></item>
<item><p>25b7</p><section>'dul ba</section><text>lhod pa/ bya ba mang ba/ mang pos 'tsho ba/ spong ba nyams par gyur pa yin te/ 'di da lta 'bras chan dang zan dron gyi kha zas mang du za la lus zhun mar dang til mar gyis byugs nas chu 'jam pos lus khrus byed de/ 'dis da ni kyang thob par mi nus so snyam du bsams nas</text></item>
<item><p>26a1</p><section>'dul ba</section><text>byang chub sems dpa' bor te dong ba las/ rim gyis bA rA Na sIr phyin nas 'jig rten pa'i dgra bcom pa gang yin pa de la brten nas rab tu byung ste/ lnga po de rnams blo mthun zhing lhan cig 'grogs la kun du dga' bas rtsod pa med par drang srong smra ba kyi nags</text></item>
<item><p>26a2</p><section>'dul ba</section><text>na gnas pas lnga sde lnga sde zhes bya bar gyur to// byang chub sems dpas rim gyis lus kyi stobs dang / mthu dang brtson 'grus yang dag par bskyed nas rim gyis sde can gyi grong khyer du gshegs so// de na grong khyer gyi dpon po sde can zhes bya ba de la bu mo gnyis yod de/ dga'</text></item>
<item><p>26a3</p><section>'dul ba</section><text>mo dang / dga' stobs ma'o// de gnyis kyis shAkya rnams kyi gzhon nu gangs ri'i ngos chu bo skal ldan shing rta'i 'gram/ drang srong ser skya'i bsti gnas dang ha cang yang mi ring bar byung ba de mtshan mkhan dang ltas mkhan gyi bram ze rnams kyis 'khor los sgyur ba'i rgyal por 'gyur</text></item>
<item><p>26a4</p><section>'dul ba</section><text>ro zhes lung bstan pa de yang gzugs bzang ba/ blta na sdug pa/ mdzes pa/ mtshan thams cad dang ldan pa/ skye bo thams cad kyi yid 'phrog pa yin pas bud med gang gis lo bcu gnyis su 'di lta bu'i brtul zhugs yang dag par blangs te spyod pa de'i khyim thab tu 'gyur</text></item>
<item><p>26a5</p><section>'dul ba</section><text>ro zhes thos so// thos nas kyang bud med ni skyes pa la mngon par dga' ba yin pas de gnyis kyis lo bcu gnyis su dka' thub blangs te de rdzogs par byas nas de rdzogs pa dang / lan bcu drug tu snying khur byas pa'i 'o thug sbrang rtsi ltar mngar bas drang srong dka' thub kyis yongs</text></item>
<item><p>26a6</p><section>'dul ba</section><text>su dub pa glo bur du 'ongs pa la 'bul bar byed do// de gnyis kyis ba stong bzhos nas ba stong po de nyid la blud do// de nas ba stong po de dag nyid bzhos nas lnga brgya la blud do// de nas lnga brgya po de dag bzhos nas lnga brgya po de dag nyid la blud do// de nas lnga brgya po de dag bzhos</text></item>
<item><p>26a7</p><section>'dul ba</section><text>nas nyis brgya lnga bcu la blud do// de nas nyis brgya lnga bcu po de dag nyid bzhos nas nyis brgya lnga bcu po de dag la blud do// de nas nyis brgya lnga bcu po de dag nyid bzhos nas brgya nyi shu rtsa lnga la blud do// de nas brgya nyi shu rtsa lnga po de dag bzhos nas brgya nyi shu rtsa lnga po de dag nyid la blud</text></item>
<item><p>26b1</p><section>'dul ba</section><text>do// de nas brgya nyi shu rtsa lnga po de dag bzhos nas drug bcu rtsa gsum la blud do// de nas drug bcu rtsa gsum po de dag bzhos nas drug bcu rtsa gsum po de dag nyid la blud do// de nas drug bcu rtsa gsum po de dag bzhos nas sum bcu rtsa gnyis la blud do// de nas sum bcu rtsa</text></item>
<item><p>26b2</p><section>'dul ba</section><text>gnyis po de dag bzhos te/ sum bcu rtsa gnyis po de dag nyid la blud do// de nas sum bcu rtsa gnyis po de dag bzhos nas bcu drug la blud do// de nas bcu drug po de dag bzhos nas bcu drug po de dag nyid la blud do// de nas bcu drug po de dag nyid bzhos nas brgyad la blud do//</text></item>
<item><p>26b3</p><section>'dul ba</section><text>de nas brgyad po de dag nyid bzhos nas brgyad po de dag nyid la blud do// de nas brgyad po de dag nyid lan bcu drug tu snying khur byas pa bzhos te/ shel las byas pa'i snod kyi nang du blugs nas bskol te 'o thug sbrang rtsi ltar mngar bar byed pa na gnas gtsang ma'i ris kyi lha rnams</text></item>
<item><p>26b4</p><section>'dul ba</section><text>kyis bsams pa/ 'o ma'i thug pa 'di byang chub sems dpas gsol na deng nyid du bla na med pa'i ye shes thob par 'gyur gyis de lta bas na 'di la mthu zhig bstabs par bya'o snyam nas/ de rnams kyis mod la mthu skyed pa zhes bya ba'i sman blugs so// 'o ma khol ba de la 'khor</text></item>
<item><p>26b5</p><section>'dul ba</section><text>lo dang bkra shis dang / g.yung drung 'khyil ba'i mtshan ma dag snang ngo // der yang kun tu 'tsho nyer 'gro zhes bya ba 'khyam zhing phyogs der phyin na des 'o ma'i thug pa de mthong nas/ des bsams pa/ 'o ma'i thug pa 'di sus 'thungs pa des deng nyid du bla na med pa'i ye shes thob</text></item>
<item><p>26b6</p><section>'dul ba</section><text>par 'gyur gyis/ ma la bdag gis 'di bslang ngo snyam nas re zhig ma phyung gi bar du de yud tsam zhig mtha' gcig tu song ste bsdad nas des song ste/ smras pa/ kho bo bkres pa dang skom pas dub cing nyen gyis 'di kho bo la lud cig/ de gnyis kyis smras pa/ mi sbyin no//</text></item>
<item><p>26b7</p><section>'dul ba</section><text>de cang mi smra bar song ngo // de nas de gnyis kyis shel las byas pa'i snod kyi nang nas rin po che'i yol go'i nang du blugs so// lha rnams kyi dbang po brgya byin gyi shes pa mthong ba ni 'og tu 'jug pa yin pas des de'i bram ze'i cha byad du mngon par sprul nas de gnyis kyi mdun</text></item>
<item><p>27a1</p><section>'dul ba</section><text>du 'dug go// tshangs pa yang 'ongs nas de dang nye ba zhig tu 'dug go// de gnyis kyis brgya byin la sbyin pa sbyin par brtsams pa dang / des smras pa/ ci bdag la sbyin nam/ 'on te bdag pas ches khyad par du 'phags pa gang yin pa de la sbyin de gnyis kyis smras pa/</text></item>
<item><p>27a2</p><section>'dul ba</section><text>khyod pas ches khyad par 'phags pa gang yin pa de la phul lo// des smras pa/ tshangs pa 'di ni bdag bas ches khyad par du 'phags pa yin gyis de la phul cig/ de gnyis kyis de la sbyin par brtsams pa dang / des smras pa/ ci bdag la sbyin nam/ 'on te bdag bas</text></item>
<item><p>27a3</p><section>'dul ba</section><text>ches khyad par du 'phags pa gang yin pa de la/ de gnyis kyis smras pa/ khyod pas ches khyad par du 'phags pa gang yin pa de la dbul lo// des smras pa/ gnas gtsang ma'i ris kyi lha 'di dag ni bdag bas ches khyad par du 'phags pa yin gyis de dag la phul cig/</text></item>
<item><p>27a4</p><section>'dul ba</section><text>de gnyis kyis de dag la sbyin par brtsams pa dang / de dag gis kyang smras pa/ ci bdag cag la sbyin nam/ 'on te bdag cag bas ches khyad par du 'phags pa gang yin pa de la/ de gnyis kyis smras pa/ khyed bas ches khyad par du 'phags pa gang yin pa de la'o// de</text></item>
<item><p>27a5</p><section>'dul ba</section><text>dag gis smras pa/ byang chub sems dpa' bcom ldan 'das 'di chu klung nai rany+dza nar zhugs nas sku khrus mdzad de nyam chung ba nyid kyis bzhengs mi spyod pa zhig yod de/ de bdag cag pas ches khyad par du 'phags pa yin gyis de la phul cig/ de gnyis de'i drung du chas pa dang / de'i</text></item>
<item><p>27a6</p><section>'dul ba</section><text>tshe lha rnams kyis shing ardzu na'i yal ga btud nas btud pa la byang chub sems dpa' 'jus te chu klung nai rany+dza na nas byung nas chos gos bgos te chu klung nai rany+dza na'i 'gram na bzhugs so// de nas de gnyis kyis gus pa dang bsam pa drag pos de la'o thug sbrang rtsi ltar mngar ba de</text></item>
<item><p>27a7</p><section>'dul ba</section><text>phul lo// byang chub sems dpas kyang de gnyis rjes su gzung ba'i phyir bzhes so// bzhes nas gsungs pa/ ci yol go 'di yang yongs su btang ngam/ de gnyis kyis gsol pa/ bcom ldan 'das 'di yang yongs su btang lags so// de nas byang chub sems</text></item>
<item><p>27b1</p><section>'dul ba</section><text>dpas 'o thug sbrang rtsi ltar mngar ba gsol nas yol go de bkrus te chu klung nai rany+dza nar bor ba klu rnams kyis blangs so// 'di ni chos nyid yin te/ lha rnams kyi shes pa mthong ba ni 'og tu 'jug pa yin pas lha rnams kyi dbang po brgya byin gyis nam mkha' lding gi cha byad du sprul te/ chu</text></item>
<item><p>27b2</p><section>'dul ba</section><text>klung nai rany+dza na dkrugs nas klu skrag par byas te yol go de phrogs nas sum bcu rtsa gsum gyi lha rnams kyi nang du khyer te yol go'i mchod pa chen po btsugs so// de nas byang chub sems dpas dga' mo dang / dga' stobs la gsungs pa/ sbyin pa 'dis ci zhig don du gnyer/</text></item>
<item><p>27b3</p><section>'dul ba</section><text>de gnyis kyis gsol pa/ bcom ldan 'das shAkya rnams kyi gzhon nu gangs ri'i ngos/ chu bo skal ldan shing rta'i 'gram/ drang srong ser skya'i bsti gnas dang ha cang yang mi ring bar byung ba de mtshan mkhan dang ltas mkhan gyi bram ze rnams kyis 'khor los sgyur ba'i rgyal por</text></item>
<item><p>27b4</p><section>'dul ba</section><text>lung bstan pa zhig mchis pa de sems bskyed pa dang zhal zas phul ba'i dge ba'i rtsa bas bdag cag gi khyim thab tu gyur cig/ byang chub sems dpas gsungs pa/ de 'dod pa rnams la don du mi gnyer bas rab tu byung zin no// de gnyis kyis gsol pa/ bcom</text></item>
<item><p>27b5</p><section>'dul ba</section><text>ldan 'das gal te 'dod pa rnams don du mi gnyer na/ bsod pa phul ba'i bsod nams ci mchis pas// grags dang ldan pa don rnams kun grub pa// mi yi mchog gyur blo mchog ldan pa de'i// don kun myur du shin tu grub gyur cig/ byang chub sems dpas de bzhin</text></item>
<item><p>27b6</p><section>'dul ba</section><text>du gyur cig ces gsungs nas 'o thug sbrang rtsi ltar mngar ba gsol te/ dbang po drug tshim zhing stobs dang mthu thob nas chu klung nai rany+dza na'i 'gram na phan tshun du bzhugs pa'i sa btsal ba dang / ji tsam na ri brags chen po me tog dang 'bras bu sna tshogs dang ldan pa zhig gzigs nas/</text></item>
<item><p>27b7</p><section>'dul ba</section><text>de de la 'dzegs te phyogs dben zhing gsal ba'i sa phyogs su skyil mo krung bcas te bzhugs so// bzhugs ma thag tu ri de nyid nyil to// byang chub sems dpas dgongs pa/ nges par bdag gis las skyon can zhig byas te des na ri 'di nyil to snyam mo// lha rnams kyi sems</text></item>
<item><p>28a1</p><section>'dul ba</section><text>kyis byang chub sems dpa'i thugs shes nas gsol pa/ bcom ldan 'das khyod kyis skyon can gyi phrin las ma mdzad do// 'on kyang 'di ni chos nyid lags te/ sa thams cad kyis gzung bar rngo mi thog pa ni gnyis te/ dge ba'i rtsa ba chad pa gang lags pa dang /</text></item>
<item><p>28a2</p><section>'dul ba</section><text>dge ba'i rtsa ba sbyangs pa gang lags pa'o// khyod ni dge ba'i rtsa ba sbyangs pa lags so// bcom ldan 'das 'di ni byang chub sems dpa' rnams kyi gnas ma lags te/ 'on kyang chu klung nai rany+dza na rgol la phyogs che ge mo zhig na rdo rje'i gdan mchis kyis bzhud cig/ der ni 'das</text></item>
<item><p>28a3</p><section>'dul ba</section><text>pa dang / ma byon pa dang / da ltar byung ba'i byang chub sems dpa' thams cad bzhugs nas bla na med pa'i ye shes thob par gyur cing thob par 'gyur ro// de nas byang chub sems dpa' lhas lam bstan pa bzhin gshegs pa na de'i zhabs bzhag par pad ma dag byung bar gyur to//</text></item>
<item><p>28a4</p><section>'dul ba</section><text>rgya mtsho chen po bzhi las kyang chu bab nas pad ma'i rdzing dag byung bar gyur to// gom pa bor nas mnan pa na sa chen po 'di khar ba'i snod bzhin du sgra 'byin par brtsams so// bya tsa sha dang dag gis kyang byang chub sems dpa' la skor ba byed do// rlung gtong ba'i lha'i bu</text></item>
<item><p>28a5</p><section>'dul ba</section><text>rnams kyis kyang dal bu dal bus rlung gtong bar byed do// char pa 'bebs pa'i lha'i bu rnams kyis kyang char pa 'bebs par byed do// byang chub sems dpas dgongs pa/ nga la 'di 'dra ba'i mtshan ma byung bar gyur pas deng nyid bdag gis bla na med pa'i ye shes thob par</text></item>
<item><p>28a6</p><section>'dul ba</section><text>'gyur ro snyam mo// chu klung nai rany+dza nar klu'i rgyal po dus can sngon gyi las kyi rnam par smin pa las skyes pa'i gnas shig byung bar gyur te/ de sangs rgyas byung zhing sangs rgyas 'byung ba na mig thob par 'gyur ba yin pas de sa'i sgra grags pas gnas nas byung ba na rgyang ring po kho na</text></item>
<item><p>28a7</p><section>'dul ba</section><text>nas byang chub sems dpa' sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus spras pa/ 'od 'dom gang gis brgyan pa/ nyi ma stong bas lhag pa'i 'od zer dang / rin po che'i ri bo 'gro ba ltar kun nas mdzes pa mthong ngo //</text></item>
<item><p>28b1</p><section>'dul ba</section><text>mthong ma thag tu byang chub sems dpa' la tshigs su bcad pa'i dbyangs kyis bstod par brtsams pa/ dga' ba'i dbyangs kyis kun gang ba'i// sa yi sgra ni thos nas kyang // klu ni gnas nas byung nas su// phyogs kun du yang lta bar byed// brang gis 'gro ba'i gtso bo ste// klu yi</text></item>
<item><p>28b2</p><section>'dul ba</section><text>rgyal po mthu chen gyis// nai rany+dza na'i ngos su ni// 'jig rten 'dren pa gshegs pa mthong // sangs rgyas byung ba'i mthu yis ni// klu yis mig ni thob gyur te// sems dga' zhing ni yid mgu nas// des ni 'di skad tshig gsol to// bdag gis sngon ni mthong ba yi// sangs</text></item>
<item><p>28b3</p><section>'dul ba</section><text>rgyas mthu chen de rnams dang // thub pa khyod ni mthong gyur na// de dang tha dad dbyer ma mchis// thub pa ji ltar thog mar ni// g.yas pa'i zhabs ni bteg pa las// khyod ni sangs rgyas deng gyur nas// 'jig rten gyi ni yon gnas 'gyur// ji ltar chos gos mnabs pa dang //</text></item>
<item><p>28b4</p><section>'dul ba</section><text>nai rany+dza na'i chu bsil la// ji lta bur ni 'jug pa las// de ring khyod ni sangs rgyas 'gyur// ji ltar rab brten 'gros su gshegs pa dang // ba lang khyu mchog 'gying ba ltar gshegs pas// skyes bu khyu mchog chos 'dzin rnams kyi mchog/ deng 'dir khyod ni sangs rgyas</text></item>
<item><p>28b5</p><section>'dul ba</section><text>mchog 'gyur ro// da ltar mkha' la tsa sha brgya phrag gis// khyod sku rgya chen rgya chen mdzad de la// lding zhing bskor ba bgyid par gyur pa las// mi mchog deng ni sangs rgyas mchog 'gyur ro// ji ltar dri zhim rlung ni ldang ba dang // bya yi tshogs kyang mi skrag la//</text></item>
<item><p>28b6</p><section>'dul ba</section><text>ljon shing rlung gis g.yos par ma gyur pas// mi mchog deng ni sangs rgyas mchog 'gyur ro// ji ltar btsun pa khyod kyi zhal gyi 'od// dri med gser 'od 'bar ba 'dra ba de// rnam par mdzes shing kha dog ldan pas na// mi mchog deng ni sangs rgyas mchog 'gyur ro// //</text></item>
<item><p>28b7</p><section>'dul ba</section><text>bar sdom la/ sgra dang mthong dang sangs rgyas dang // rdzogs dang zhabs dang chos gos dang // brten dang rtswa sha de bzhin rlung // khyod gtogs pa dang de bcu'o// de nas byang chub sems dpa' klu'i rgyal po dus can gyis yang dag par bstod nas rdo rje'i gdan logs su gshegs te</text></item>
<item><p>29a1</p><section>'dul ba</section><text>des dgongs pa/ rtswa'i gding ba la 'dug par bya'o snyam pa dang / de la rtswa'i dgos pa byung bar lha rnams kyi dbang po brgya byin gyi sems kyis byang chub sems dpa'i dgongs pa shes nas/ ri spos kyi ngad ldang las shing bal gyi 'dab ma ltar reg na bde ba'i rtswa khur gcig</text></item>
<item><p>29a2</p><section>'dul ba</section><text>blangs nas rtswa 'tshong bkra shis kyi kha dog tu bdag nyid mngon par sprul te byang chub sems dpa'i spyan sngar bsdad do// byang chub sems dpas gsungs pa/ bzhin rtswa'o ni dag nga la phul cig/ lha rnams kyi dbang po brgya byin gyis byang chub sems dpa'i zhabs gnyis</text></item>
<item><p>29a3</p><section>'dul ba</section><text>la gtugs nas gus pa dang bcas pas phul lo// de nas byang chub sems dpas bkra shis kyi rtswa 'tshong las rtswa bzhes te lha rnams kyis bstan pa'i lam nas byang chub kyi snying po gang na ba der gshegs te byon nas rtswa rnams ma 'khrugs pa dang / stug srab med pa dgram par</text></item>
<item><p>29a4</p><section>'dul ba</section><text>brtsams so// de nas rtswa de rnams bskor thabs su lhung nas byang chub sems dpas dgongs pa/ ji ltar rtswa 'di rnams bskor thabs su lhung ba las bdag gis gdon mi za bar deng bla na med pa'i ye shes rtogs par 'gyur ro snyam du dgongs nas rdo rje'i gdan la 'dzegs te brang</text></item>
<item><p>29a5</p><section>'dul ba</section><text>gis 'gro ba'i rgyal po gnyid log pa'i lus bskyil ba ltar skyil mo krung bcas sku drang por bsrang dran pa mngon du phyogs par bzhag ste bzhugs nas sems bskyed cing tshig tu yang gsungs pa/ ji srid zag pa zad pa ma thob kyi bar du skyil mo krung gzhig par mi bya'o zhes des re</text></item>
<item><p>29a6</p><section>'dul ba</section><text>zhig zag pa zad pa ma thob kyi bar du skyil mo krung ma bshig go// bdud sdig can gyi rgyal mtshan gnyis po dga' ba'i gnas dang / dogs pa'i gnas gnyis yod pa las/ dogs pa'i gnas kyi rgyal mtshan g.yo bar brtsams so// sdig can gyis bsams pa/ ji ltar</text></item>
<item><p>29a7</p><section>'dul ba</section><text>rgyal mtshan 'di g.yo ba las gdon mi za bar gnod pa byed pa zhig byung ngo snyam ste/ de bsam pa la zhugs pa dang / ji tsam na byang chub sems dpa' rdo rje'i gdan la bzhugs pa mthong ngo // de 'di snyam du sems te/ shAkya zas gtsang gi bu 'di rdo rje'i gdan la 'dug gis/ ci tsam</text></item>
<item><p>29b1</p><section>'dul ba</section><text>bdag gi yul las ma 'das kyi bar du de la bgegs bya'o snyam du bsams nas phrin yig skyel ba skra gyen du 'greng ba/ sha na'i smad g.yogs bgos pa zhig gi kha dog tu mngon par sprul nas/ byang chub sems dpa' gang na ba der song ste phyin nas rtabs par smras pa/ grong khyer ser skya'i</text></item>
<item><p>29b2</p><section>'dul ba</section><text>gzhi ni lhas byin gyis mnan pho brang ni bcom/ shAkya rnams ni kha btag na khyod ci'i phyir gnas btab ste 'dug/ de na byang chub sems dpa' la sdig pa mi dge ba'i rnam par rtog pa gsum skyes pa 'di lta ste/ 'dod pa'i rnam par rtog pa dang / gnod sems kyi rnam par rtog pa dang /</text></item>
<item><p>29b3</p><section>'dul ba</section><text>rnam par 'tshe ba'i rnam par rtog pa'o// de la 'dod pa'i rnam par rtog pa ni grags 'dzin ma dang / skyes dang / sa 'tshom la'o// gnod sems kyi rnam par rtog pa ni lhas byin la'o// rnam par 'tshe ba'i rnam par rtog pa ni de'i rjes su 'tsho ba'i shAkya rnams la'o//</text></item>
<item><p>29b4</p><section>'dul ba</section><text>byang chub sems dpa' 'di snyam du dgongs te/ ci'i phyir bdag la sdig pa mi dge ba'i rnam par rtog pa gsum skyes snyam na/ ji tsam na bdud sdig can 'di lta ste/ dkrug pa'i las kyi phyir nye bar 'ongs pa gzigs so// de nas byang chub sems dpa' la dge ba'i rnam par rtog</text></item>
<item><p>29b5</p><section>'dul ba</section><text>pa gsum skyes te/ 'di lta ste/ nges par 'byung ba'i rnam par rtog pa dang / gnod sems med pa'i rnam par rtog pa dang / rnam par mi 'tshe ba'i rnam par rtog pa'o// yang bdud kyis smras pa/ khyod ci'i phyir byang chub kyi snying po la 'dug/ byang chub sems dpas bka'</text></item>
<item><p>29b6</p><section>'dul ba</section><text>stsal pa/ bla na med pa'i ye shes thob par bya ba'i phyir ro// bdud kyis smras pa/ khyod kyis bla na med pa'i ye shes ga la thob/ byang chub sems dpas bka' stsal pa/ sdig can khyod kyis re zhig mchod sbyin gcig byas pas kyang 'dod pa'i khams kyi dbang phyug phun sum tshogs par</text></item>
<item><p>29b7</p><section>'dul ba</section><text>gyur na/ ngas bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa dang / mig dang / sha dang / khrag dang / bu dang / chung ma dang / dbyig dang / gser la sogs pa yongs su btang</text></item>
<item><p>30a1</p><section>'dul ba</section><text>bas bla na med pa'i ye shes thob par 'gyur ba lta smos kyang ci dgos te/ ngas bla na med pa'i ye shes thob par mi 'gyur ba de srid re skan/ de skad ces bka' stsal pa dang / bdud kyis smras pa/ re zhig ji ltar bdag gi mchod sbyin gcig gis 'dod pa'i khams kyi dbang</text></item>
<item><p>30a2</p><section>'dul ba</section><text>phyug thob par gyur pa'i bdag gi dpang ni khyod nyid yin na/ ji ltar khyod kyi bla na med pa'i ye shes thob par bya ba'i phyir bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa dang /</text></item>
<item><p>30a3</p><section>'dul ba</section><text>mig dang / sha dang / khrag dang / bu dang / chung ma dang / dbyig dang / gser la sogs pa yongs su btang bar khyod la dpang du su yod/ de nas byang chub sems dpa' bcom ldan 'das kyi phyag 'khor lo dang / bkra shis dang / g.yung drung 'khyil ba dang / dra bas</text></item>
<item><p>30a4</p><section>'dul ba</section><text>'brel ba bsod nams brgya phrag du mas bskyed pa skrag pa rnams la dbugs 'byin par mdzad pas sa la reg par mdzad nas ngas bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa</text></item>
<item><p>30a5</p><section>'dul ba</section><text>dang / mig dang / sha dang / khrag dang / bu dang / chung ma dang / dbyig dang / gser la sogs pa yongs su btang ba'i nga'i dpang ni sa 'di yin no// de nas sa'i lhas sa brtol nas thal mo sbyar te skad phyung ba/ sdig can bcom ldan 'das kyis ji skad bka' stsal pa</text></item>
<item><p>30a6</p><section>'dul ba</section><text>de bzhin yin no zhes de skad smras pa dang / bdud sdig can cang mi smra bar gyur te/ zhum zhum por gyur/ bag 'khums par gyur/ spyi bo smad nas spobs pa med la sems khong du chud cing 'dug par gyur te/ de sdug bsngal zhing yid mi bde bas bsams pa/ bdag gis</text></item>
<item><p>30a7</p><section>'dul ba</section><text>shAkya zas gtsang gi bu la de ltar byas kyang glags ma rnyed kyis/ ma la 'di la bdag gis yang bgegs shig bya'o zhes smras nas song ngo // de nas des bu mo gsum po sred ma dang / dga' byed ma dang / dga' spyod ma mngags te de rnams gzugs dang / lang tsho'i rgyags</text></item>
<item><p>30b1</p><section>'dul ba</section><text>pas dregs shing lha'i gos dang rgyan gyis bklubs nas byang chub sems dpa'i mdun du bud med kyi g.yo rnams bstan par brtsams so// de nas byang chub sems dpa' thabs la mkhas pas ji ltar rgan mor gyur pa de ltar byin gyis brlabs nas bdud gang na ba der dong ba dang /</text></item>
<item><p>30b2</p><section>'dul ba</section><text>bdud kyis de rnams de lta bu'i rnam par mthong nas yi chad nas lag pa la 'gram pa gtad de gang gis na shAkya zas gtsang gi bu'i dka' thub la bgegs byed par 'gyur ba'i thabs legs pa ci yod snyam nas sems khong du chud cing 'dug go// des 'byung po'i dpung tshogs dang ldan pa glang</text></item>
<item><p>30b3</p><section>'dul ba</section><text>po che dang / rta dang / rnga mo dang / ra dang / dang / ma he dang / phag dang / khyi dang / 'ug pa dang / ne'u le dang / spre'u dang / wa la sogs pa 'dra ba ral gri dang / mda' bo che dang / mtshon rtse gcig pa dang / 'khor lo dang / mdung thung dang / gzhu dang / zhags</text></item>
<item><p>30b4</p><section>'dul ba</section><text>pa dang / dgra sta dang / lcags kyi ber ka la sogs te mtshon cha can bye ba phrag sum bcu rtsa drug ded nas rang nyid gzhu rna drung du bkang ste byang chub sems dpa' yongs su bskor nas 'dug go// de nas byang chub sems dpas gzugs rnam pa du ma can mtshon cha rnam pa sna tshogs mang po dang</text></item>
<item><p>30b5</p><section>'dul ba</section><text>bcas pa de rnams gzigs nas dgongs pa/ re zhig pho phal pa zhig dang lhan cig 'thab par rtsom na yang de'i gnyen po'i phyogs la sbyor ba byed na 'dod pa'i khams kyi dbang phyug 'di la lta smos kyang ci dgos kyis/ ma la bdag gis gnyen po'i phyogs la sbyar bar bya'o snyam du</text></item>
<item><p>30b6</p><section>'dul ba</section><text>dgongs nas de zhi bar 'gyur ba'i thabs la dgongs par brtsams so// bdud kyis 'byung po bye ba phrag sum bcu rtsa drug dang lhan cig tu byang chub sems dpa'i steng nas 'khor lo dang / mdung dang / mda' bo che dang / mtshon rtse gcig pa dang / mda' la sogs pa'i mtshon cha</text></item>
<item><p>30b7</p><section>'dul ba</section><text>rnams dbab par brtsams so// de nas byang chub sems dpa' byams pa la snyoms par zhugs pa na de'i mtshon cha de rnams lha'i me tog ut+pal dang / pad ma dang / ku mu da dang / pad ma dkar por gyur nas byang chub sems dpa'i nye 'khor du 'bab par brtsams so// de nas bdud steng</text></item>
<item><p>31a1</p><section>'dul ba</section><text>gi bar snang la mngon par 'phags te phyag dar gyi char dbab par brtsams na/ de yang lha'i me tog man dA ra ba rnams su gyur nas byang chub sems dpa'i steng nas 'bab par brtsams so// de nas bdud kyis gdug pa'i rlung dang / rdo'i char phab pa dang / gnas gtsang ma'i ris</text></item>
<item><p>31a2</p><section>'dul ba</section><text>kyi lha rnams kyis byang chub sems dpa'i steng du lo ma las ma yin pa'i spyil po mngon par sprul pas rdo'i char dang gdug pa'i rlung du bcas pa des byang chub sems dpa' la kyang gnod par ma gyur to// bdud kyis bsams pa/ bdag gis nam du yongs su bskor te 'dug/ bsam</text></item>
<item><p>31a3</p><section>'dul ba</section><text>gtan gyi tsher ma ni sgra yin gyi/ byang chub kyi shing shel las byas par mngon par sprul la song ba dang / de'i lo ma rnams rtag par sgra 'byin pas de'i sems rtse gcig par mi 'gyur ro snyam du bsams nas byang chub kyi shing shel las byas par mngon par sprul te/ rna ba gtad nas bsgrims</text></item>
<item><p>31a4</p><section>'dul ba</section><text>te bsdad pa na byang chub kyi shing gi lo ma shel las byas pa rnams myur ba myur bar sgra 'byin par brtsams pas bsam gtan gyi tsher ma ni sgra yin pas/ byang chub sems dpas sems rtse gcig pa ma thob bo// gnas gtsang ma'i ris kyi lha rnams kyis bsams pa/ shel las byas</text></item>
<item><p>31a5</p><section>'dul ba</section><text>pa'i byang chub kyi shing gi lo ma shel las byas pa rnams kyi sgras byang chub sems dpa' sems rtse gcig pa ma thob kyis thabs shig bsham par bya'o snyam ste/ de nas de rnams kyis lo ma re re bzung na/ 'on kyang bdud kyi dpung de bzhin du gnas nas gnas gtsang ma'i ris kyi lha</text></item>
<item><p>31a6</p><section>'dul ba</section><text>rnams kyis bsams pa/ bdud sdig can 'di ni ring mo zhig tu byang chub sems dpa' la rnam par 'tshe bar 'gyur ro snyam du bsams nas bdud kyi dpung de khor yug gi pha rol du 'phangs so// de nas byang chub sems dpa' bcom ldan 'das lteng rgyas nas 'bab chu nai rany+dza na'i 'gram</text></item>
<item><p>31a7</p><section>'dul ba</section><text>byang chub kyi shing drung du bzhugs te rtag tu bya ba dang / 'grus skyong dang ldan zhing byang chub kyi phyogs dang mthun pa'i chos rnams la bsgom pa'i rnal 'byor gyi rjes su brtson pas bzhugs so// de nam gyi thun dang po la rdzu 'phrul gyi yul shes pa mngon sum du bya ba'i mngon par shes pa la</text></item>
<item><p>31b1</p><section>'dul ba</section><text>dgongs pa mngon du bzhag pa na/ de rdzu 'phrul gyi yul rnam pa du ma nyams su myong bar mdzad de/ 'di lta ste gcig tu gyur cing mang por gyur pa dang / mang por gyur cing gcig tu gyur pa dang / snang bar gyur cing mi snang bar gyur pa ye shes gzigs pas nyams su myong bar mdzad do//</text></item>
<item><p>31b2</p><section>'dul ba</section><text>skus rtsig pa dang / ri dang / ra ba la yang thad kar gshegs par mdzad de/ dper na nam mkha' la bya ba bzhin no// sa la yang steng du 'byung ba dang / byi'u zul mdzad de/ dper na chu la bya ba bzhin no// chu'i rgyun la yang mi nyams par gshegs te/ dper na sa la bya ba</text></item>
<item><p>31b3</p><section>'dul ba</section><text>bzhin no// nam mkha' la yang skyil mo krung gis gshegs par mdzad de/ dper na 'dab chags bya bzhin no// nyi ma dang zla ba 'di gnyis 'di ltar rdzu 'phrul che ba/ 'di ltar gzi brjid che ba la phyag gis nom zhing nyug par mdzad cing tshangs pa'i 'jig rten gyi bar du skus dbang sgyur</text></item>
<item><p>31b4</p><section>'dul ba</section><text>bar mdzad do// yang bdud kyis bsams pa/ bsam gtan gyi tsher ma sgra yin pas ma la bdag gis rgyang ring po kho nar 'dug la sgra dbyung bar bya'o snyam nas des 'byung po bye ba phrag sum bcu rtsa drug dang / 'jigs pa chen po 'jigs su rung ba'i sgra phyung ngo // byang chub sems</text></item>
<item><p>31b5</p><section>'dul ba</section><text>dpas kyang de bsgrib pa'i phyir dpag tshad bcu gnyis kyi bar du shing ka dam pa'i tshal sprul pas des na sgra de rdugs pas mi grag go// byang chub sems dpas dgongs pa/ ma la bdag gis lha'i rna ba shes pa mngon sum du bya ba'i mngon par shes pa la sems mngon du bzhag</text></item>
<item><p>31b6</p><section>'dul ba</section><text>nas/ des na lha dang mi rnams kyi sgra gang dang gang dag thos par 'dod pa de dag mnyan par bya'o snyam du dgongs nas lha'i rna ba shes pa mngon sum du bya ba'i mngon par shes pa la dgongs pa bzhag pa na/ de lha'i snyan rnam par dag pa mi rnams kyi las 'das pas sgra gnyis po mi</text></item>
<item><p>31b7</p><section>'dul ba</section><text>rnams dang / mi ma yin pa rnams kyi dang / gang dag ring ba dang / gang dag nye ba yang gsan to// de nas byang chub sems dpas dgongs pa/ bdud kyi 'khor 'byung po bye ba phrag sum bcu rtsa drug las bdag la su dag ni gnod par sems/ su dag ni ma yin zhes de dag ji</text></item>
<item><p>32a1</p><section>'dul ba</section><text>ltar shes par bya snyam pa dang de 'di snyam du dgongs te/ sems kyi rnam grangs shes pa mngon sum du bya ba'i mngon par shes pa yin no snyam nas/ de nam gyi gung thun la sems kyi rnam grangs shes pa mngon sum du bya ba'i mngon par shes pa la dgongs pa mngon du bzhag</text></item>
<item><p>32a2</p><section>'dul ba</section><text>pa na/ de'i thugs kyis sems can gzhan dag dang gang zag gzhan gyi rnam par rtog pa dang / rnam par dpyod pa'i yid ji lta ba bzhin du rab tu mkhyen te/ 'dod chags dang bcas pa'i sems la 'dod chags dang bcas pa'i sems so zhes ji lta ba bzhin du rab tu mkhyen to// 'dod</text></item>
<item><p>32a3</p><section>'dul ba</section><text>chags dang bral ba'i sems la 'dod chags dang bral ba'i sems so zhes ji lta ba bzhin du rab tu mkhyen to// zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / bsdus pa dang / rnam par g.yengs pa dang / zhum</text></item>
<item><p>32a4</p><section>'dul ba</section><text>pa dang / rab tu 'dzin pa dang / rgod pa dang / mi rgod pa dang / nye bar ma zhi ba dang / nye bar zhi ba dang / mnyam par ma bzhag pa dang / mnyam par bzhag pa dang / ma bsgoms pa dang / bsgoms pa dang / sems rnam par ma grol ba dang / rnam par grol ba zhes ji lta ba bzhin</text></item>
<item><p>32a5</p><section>'dul ba</section><text>du rab tu mkhyen to// shin tu rnam par grol ba'i sems la shin tu rnam par grol ba'i sems so zhes ji lta ba bzhin du rab tu mkhyen to// de 'di snyam du dgongs te/ bdud kyi mngag gzhug pa 'di rnams las su dag bdag dang tshe rabs gzhan na mar 'brel ba'am/ phar 'brel</text></item>
<item><p>32a6</p><section>'dul ba</section><text>ba'am/ su dag gshed ma'am/ phyir rgol ba'am/ dgrar gyur pa de dag ji ltar shes par bya snyam mo// de 'di snyam du dgongs te/ sngon gyi gnas rjes su dran pa'i shes pa mngon sum du bya ba'i mngon par shes pa yin no snyam nas/ de nam gyi gung thun la sngon gyi gnas</text></item>
<item><p>32a7</p><section>'dul ba</section><text>rjes su dran pa'i shes pa mngon sum du bya ba'i mngon par shes pa la dgongs pa mngon du bzhag pa na/ des sngon gyi gnas rnam pa du ma rjes su dgongs te/ 'di lta ste/ des skye ba gcig dang / gnyis dang / gsum dang / bzhi dang / lnga dang / drug dang / bdun dang / brgyad dang /</text></item>
<item><p>32b1</p><section>'dul ba</section><text>dgu dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du ma dang / skye ba stong phrag du ma dang / skye ba brgya stong phrag du ma dang / 'jig pa'i bskal pa dang / 'chags pa'i</text></item>
<item><p>32b2</p><section>'dul ba</section><text>bskal pa dang / 'jig pa dang 'chags pa'i bskal pa dang / 'jig pa'i bskal pa du ma dang / 'chags pa'i bskal pa du ma dang / 'jig pa dang 'chags pa'i bskal pa du ma rjes su dgongs te/ bdag sngon sems can 'di dag gi nang na gnas pa na ming ni 'di zhes bya/</text></item>
<item><p>32b3</p><section>'dul ba</section><text>rigs ni 'di zhes bya/ rus ni 'di zhes bya/ zas ni 'di lta bu zhig za za/ bde ba dang sdug bsngal ni 'di lta bu zhig nyams su myong / tshe ni 'di srid cig lon/ yun ni 'di srid cig 'dug 'dug/ tshe ni 'di srid cig lon te gnas de nas bdag shi 'phos te che ge mo zhig tu skyes</text></item>
<item><p>32b4</p><section>'dul ba</section><text>so// de nas kyang shi 'phos nas che ge mo zhig tu skyes so// de nas kyang shi 'phos nas 'dir skyes so zhes bya ba rnam pa dang bcas te yul phyogs dang bcas par sngon gyi gnas rnam pa du ma rjes su dgongs so// de 'di snyam du dgongs te/ bdud kyi mngag gzhug 'di rnams las</text></item>
<item><p>32b5</p><section>'dul ba</section><text>su dag ni ngan song du 'gro/ su dag ni mi 'gro ba de dag ji ltar shes par bya snyam mo// de 'di snyam du dgongs te/ 'chi 'pho dang skye ba shes pa mngon sum du bya ba'i mngon par shes pa yin no snyam ste/ de nam gyi thun tha ma la 'chi 'pho dang skye ba shes pa mngon sum du bya ba'i mngon</text></item>
<item><p>32b6</p><section>'dul ba</section><text>par shes pa la dgongs pa mngon du bzhag pa na/ de'i lha'i spyan rnam par dag pa mi rnams kyi las 'das pas gzigs na sems can rnams kyi 'chi 'pho dang / skye ba dang / kha dog bzang po dang / kha dog ngan pa dang / dman pa dang / gya nom pa dang / bde 'gro dang / ngan 'gro</text></item>
<item><p>32b7</p><section>'dul ba</section><text>dang / ngan 'gror 'gro ba'i sems can rnams las ji lta ba bzhin gyi rjes su 'gro ba ji lta ba bzhin du rab tu mkhyen te/ shes ldan sems can 'di zhes bya ba 'di dag ni lus kyi nyes par spyod pa dang ldan/ ngag dang yid kyi nyes par spyod pa dang ldan te/ 'phags pa rnams la skur ba</text></item>
<item><p>33a1</p><section>'dul ba</section><text>'debs pa log par lta ba ste/ log par lta ba'i chos dang las yang dag par blangs pa'i rgyus rgyu de dang rkyen des lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro// shes ldan sems can 'di dag ni lus</text></item>
<item><p>33a2</p><section>'dul ba</section><text>kyi legs par spyod pa dang ldan/ ngag dang yid kyi legs par spyod pa dang ldan te/ 'phags pa rnams la skur ba mi 'debs shing yang dag par lta ba ste/ yang dag par lta ba'i chos dang las yang dag par blangs pa'i rgyus rgyu de dang rkyen des lus zhig nas shi ba'i 'og tu bde 'gro mtho</text></item>
<item><p>33a3</p><section>'dul ba</section><text>ris kyi 'jig rten du lha dang mi rnams su skye bar 'gyur ro// de 'di snyam du dgongs te/ shes ldan sems can 'di dag ni 'dod pa'i zag pa dang / srid pa'i zag pa dang / ma rig pa'i zag pas 'khor ba na 'khor ro// 'di rnams kyi 'dod pa'i zag pa dang / srid pa'i zag pa dang /</text></item>
<item><p>33a4</p><section>'dul ba</section><text>ma rig pa'i zag pa de ji ltar spang ba de ji ltar shes par bya snyam mo// de 'di snyam du dgongs te/ zag pa zad pa shes pa mngon sum du bya ba'i mngon par shes pa yin no snyam ste/ de rtag tu byed pa dang / 'grus skyong dang ldan zhing byang chub kyi phyogs dang mthun pa'i chos rnams la bsgom</text></item>
<item><p>33a5</p><section>'dul ba</section><text>pa'i rnal 'byor gyi rjes su brtson pas gnas nas zag pa med pa'i shes pa mngon sum du bya ba'i mngon par shes pa la dgongs pa mngon du bzhag pa na/ des 'di ni sdug bsngal 'phags pa'i bden pa'o zhes ji lta ba bzhin du rab tu mkhyen to// 'di ni sdug bsngal kun 'byung</text></item>
<item><p>33a6</p><section>'dul ba</section><text>ba'o// 'di ni sdug bsngal 'gog pa'o// 'di ni sdug bsngal 'gog par 'gro ba'i lam 'phags pa'i bden pa'o zhes ji lta ba bzhin du rab tu mkhyen to// de de ltar shes shing de ltar mthong na 'dod pa'i zag pa las sems rnam par grol bar 'gyur zhing srid pa'i zag</text></item>
<item><p>33a7</p><section>'dul ba</section><text>pa dang / ma rig pa'i zag pa las sems rnam par grol bar 'gyur ro// rnam par grol nas bdag gi skye ba zad do// tshangs par spyod pa la bsten to// bya ba byas so// 'di las srid pa gzhan mi shes so zhes rnam par grol ba'i ye shes nyid mthong bar 'gyur ro//</text></item>
<item><p>33b1</p><section>'dul ba</section><text>de ltar de na bcom ldan 'das byang chub mngon par rdzogs par sangs rgyas te/ bya ba byas/ byed pa byas nas me'i khams la snyoms par zhugs so// gang gi tshe byang chub sems dpas bdud kyi 'khor 'byung po bye ba phrag sum bcu rtsa drug byams pa'i mtshon gyis mngon du bcom</text></item>
<item><p>33b2</p><section>'dul ba</section><text>nas bla na med pa'i ye shes brnyes pa'i tshe bdud sdig can gyis gnas gzhu lhung / rgyal mtshan 'gyel/ gnas kyang g.yos so// de nas bdud sdig can 'byung po'i 'khor bye ba phrag sum bcu rtsa drug sdug bsngal zhing yid mi bde ba yid la bcags te de nyid du mi snang bar gyur to//</text></item>
<item><p>33b3</p><section>'dul ba</section><text>bdud kyi ris kyi lha rnams kyis grong khyer ser skya'i gzhir byang chub sems dpa' shAkya thub pa ni dka' ba lo drug spyad nas rdo rje'i gdan la 'dzegs te rtswa'i gding ba la grongs so zhes bsgrags pa gang yin pa de rgyal po zas gtsang btsun mo dang / gzhon nu dang / blon po'i tshogs dang / grong</text></item>
<item><p>33b4</p><section>'dul ba</section><text>khyer ser skya na gnas pa'i skye bo'i tshogs dang bcas pas thos nas sdug bsngal chen po dang yid mi bde bas gdungs par gyur to// sa 'tsho ma dang / skyes dang / grags 'dzin ma yang byang chub sems dpa'i yon tan rjes su dran nas brgyal te sa la 'gyel nas chus</text></item>
<item><p>33b5</p><section>'dul ba</section><text>gtor ba las slar dbugs byung ngo // btsun mo'i spro bsring ba'i skye bo dag ni mig mchi mas gang la myur ba myur bar dbugs brdzags shing dal bus dal bus smre sngags 'don cing 'dug go// de dag sdug bsngal ba sangs rgyas la mngon par dad pa'i lha dga' ba skyes pa</text></item>
<item><p>33b6</p><section>'dul ba</section><text>rnams kyis mthong nas byang chub sems dpa' shAkya thub pa ma nongs te/ 'di ltar des bla na med pa'i ye shes bsnyes so zhes smras pa gang yin pa rgyal po zas gtsang 'khor dang bcas pa dang / ser skya'i skye bo'i tshogs kyis thos nas mchog tu dga' ba skyes so// bcom</text></item>
<item><p>33b7</p><section>'dul ba</section><text>ldan 'das kyis bla na med pa'i ye shes brnyes pa na grags 'dzin ma la yang khye'u zhig btsas so// bdud rtsi zas kyi yang khye'u zhig btsas so// zla ba yang sgra can gyis zin to// de nas rgyal po zas gtsang gis phun sum tshogs pa de mthong nas/ dga' ba dang / mgu</text></item>
<item><p>34a1</p><section>'dul ba</section><text>ba dang / rab tu dga' ba dang / rangs pa rgya chen po dang / yid bde ba skyes par gyur to// des grong khyer ser skya'i gzhi rdo ba dang / gseg ma dang / gyo mo rnams bsal nas tsan dan gyi chus chag chag btab/ shin tu dri zhim po'i pog por nye bar bshams/</text></item>
<item><p>34a2</p><section>'dul ba</section><text>dar gyi chun phyang mang po dbyangs/ rgyal mtshan dang / ba dan bsgreng / me tog sna tshogs kyis dga' dga' ltar bkram nas grong khyer gyi sgo bzhi dang sum mdo rnams su sbyin gtong gi khang pa brtsigs so// de nas grong khyer gyi shar sgor dge sbyong dang / bram ze dang / spyod pa</text></item>
<item><p>34a3</p><section>'dul ba</section><text>pa dang / kun du rgyu dang / ngan pa dang / mgon med pa dang / bkren pa dang / phongs pa dang / slong mo ba rnams la sbyin pa dag gtong ngo // lho dang / nub dang / byang dang / dbus kyi sum mdo rnams su yang sbyin pa dag gtong / bsod nams dag byed do//</text></item>
<item><p>34a4</p><section>'dul ba</section><text>grags 'dzin ma'i bu'i ming 'dogs par byed de/ btsun mo'i 'khor gyi skye bos smras pa/ 'di btsas pa na zla ba sgra can gyis zin pa de bas na khye'u'i ming sgra can zan zhes gdags so zhes btags so// bdud rtsi zas kyi yang de bzhin du sbyin pa dag btang / bsod nams</text></item>
<item><p>34a5</p><section>'dul ba</section><text>dag byas nas khye'u'i ming cir btags zhes bu'i ming 'dogs par byed do// nye du dag gis smras pa/ gang gi tshe 'di btsas pa na grong khyer thams cad dga' bar gyur pas de'i phyir khye'u'i ming kun dga' bor gdags so zhes btags so// rgyal po zas gtsang</text></item>
<item><p>34a6</p><section>'dul ba</section><text>gis smras pa/ grags 'dzin ma'i bu gang yin pa 'di ni shAkya thub pa'i bu ma yin no zhes smras pa/ grags 'dzin mas thos nas yi chad par gyur to// de nas des byang chub sems dpa'i bang tshad kyi pha bong la zhon nas rol pa'i rdzing 'gram du 'dug ste bden pa gsol</text></item>
<item><p>34a7</p><section>'dul ba</section><text>ba btab pa/ gal te 'di byang chub sems dpa' las skyes pa yin na de bzhin du rdzing 'dir pha bong dang lhan cig 'phyo bar gyur cig/ ci ste ma yin na bying bar gyur cig ces smras nas chur bor ba dang de shing bal gyi 'dab ma bzhin du pha bong dang lhan cig 'phyo bar brtsams</text></item>
<item><p>34b1</p><section>'dul ba</section><text>so// rgyal po zas gtsang gis ya mtshan du gyur pa de thos nas skye bo'i tshogs chen pos yongs su bskor te byang chub sems dpa' rol pa'i rdzing 'gram du song na/ ji tsam na sgra can zin bzang po byang chub sems dpa'i bang tshad kyi pha bong la zhon nas shing bal gyi 'dab ma</text></item>
<item><p>34b2</p><section>'dul ba</section><text>bzhin du chu na 'phyo ba mthong ngo // mthong nas kyang dga' ba dang / mgu ba dang / rab tu dga' ba dang / rangs pa rgya chen po dang / yid bde ba skyes te de ma thag tu rdzing der zhugs nas gzhon nu sgra can zin bzang po pang du blangs nas langs so// gang gi tshe bcom ldan</text></item>
<item><p>34b3</p><section>'dul ba</section><text>'das kyis bdud kyi 'khor 'byung po bye ba phrag sum bcu rtsa drug byams pa'i mtshon gyis mngon du btul nas bla na med pa'i ye shes brnyes pa de'i tshe sa chen po 'di shin tu g.yos par gyur to// 'jig rten 'di thams cad kyang snang ba rgya chen pos gsal bar gyur te/ 'di</text></item>
<item><p>34b4</p><section>'dul ba</section><text>ltar 'jig rten dang 'jig rten gyi bar gyi mun pa mun nag smag tu gyur pa nyi ma dang zla ba 'di gnyis 'di ltar rdzu 'phrul che zhing 'di ltar mthu che ba'i snang bas snang ba nyams su ma myong ba gang yin pa de dag kyang de'i tshe snang ba rgya chen pos gsal bar gyur nas der sems can gang dag</text></item>
<item><p>34b5</p><section>'dul ba</section><text>skyes pa de rnams kyis snang ba des sems can gcig gis gcig mthong nas/ shes ldan dag sems can gzhan dag kyang 'dir skyes pa lta zhig shes ldan dag sems can gzhan zhig kyang 'dir skyes pa lta zhig ces ngo shes par gyur to// // sdom la/ 'khor</text></item>
<item><p>34b6</p><section>'dul ba</section><text>bzhi dang ni lang tsho dang // yab dang sras ni mjal ba dang // shAkya de bzhin rang byung dang // dung skyong khyod la phyag 'tshal ba'o// de nas tshangs ris kyi lha gnyis shig tshangs pa'i 'jig rten na 'dug pa 'di snyam du sems te/ sangs rgyas bcom ldan 'das lteng</text></item>
<item><p>34b7</p><section>'dul ba</section><text>rgyas na chu klung nai rany+dza na'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par me'i khams la snyoms par zhugs te skyil mo krung gcig gis zhag bdun 'das par mdzad nas/ de la sus kyang bsod snyoms ma phul gyis/ ma</text></item>
<item><p>35a1</p><section>'dul ba</section><text>la bdag cag der song la tshigs su bcad pa re res mngon par bstod do snyam mo// de nas tshangs ris kyi lha de gnyis kyis 'di lta ste/ skyes bu stobs dang ldan pa'i dpung pa bskums te brkyang pa'am brkyang ste bskums pa tsam gyis tshangs ris kyi lha gnyis tshangs</text></item>
<item><p>35a2</p><section>'dul ba</section><text>ris kyi 'jig rten nas mi snang bar gyur te/ bcom ldan 'das kyi spyan sngar phyin nas phyogs gcig tu 'dug ste/ tshangs ris kyi lha gnyis las gcig gis tshigs su bcad de gsol pa/ ded dpon g.yul las rnam par rgyal ba po// sdig pa mi mnga' bzhengs shig 'jig</text></item>
<item><p>35a3</p><section>'dul ba</section><text>rten gzigs// rin chen chos ni 'tshal bar 'gyur mchis kyis// bde gshegs chos kyi mchog ni bshad du gsol// cig shos kyis kyang tshigs su bcad de gsol pa/ nga rgyal bcom zhing g.yul las rnam rgyal ba// sdig pa mi mnga' bzhengs shig 'jig rten</text></item>
<item><p>35a4</p><section>'dul ba</section><text>gzigs// bco lnga lon pa'i dgung zla nya ba ltar// khyod kyi thugs ni shin tu rnam dag lags// zhes gsol nas de nyid du mi snang bar gyur to// de nas bcom ldan 'das ting nge 'dzin de las bzhengs nas de'i tshe tshigs su bcad de bka' stsal pa/ 'jig rten 'dod pa'i</text></item>
<item><p>35a5</p><section>'dul ba</section><text>bde gang dang // lha yul byung bde gang yin pa// srid pa zad pa'i bde de la// bcu drug char yang mi phod do// khur khyer ba ni sdug bsngal te// khur bor ba ni bde ba yin// khur ni lci ba rnams bor nas// gzhan dag blang bar mi bya'o// sred pa thams cad rnam</text></item>
<item><p>35a6</p><section>'dul ba</section><text>spangs shing // 'dus byas thams cad zad nas ni// dngos po thams cad yongs shes nas// slar yang srid par mi 'ong ngo // sangs rgyas bcom ldan 'das rnam par grol ba'i dga' ba dang bde ba sku nyams su btar nas/ skyil mo krung gcig gis zhag bdun 'das par</text></item>
<item><p>35a7</p><section>'dul ba</section><text>mdzad pa na// de la sus kyang bsod snyoms ma phul lo// de'i tshe tshong pa ga gon dang bzang po gnyis shing rta lnga brgya tsam dang lhan cig dong ba na lam de nyid du zhugs par gyur to// de nas tshong pa ga gon dang / bzang po'i sngon gyi grogs po dang / blon po dang / nye du dang / mdza'</text></item>
<item><p>35b1</p><section>'dul ba</section><text>bshes su gyur pa'i lha zhig yod pa 'di snyam du sems te/ sangs rgyas bcom ldan 'das 'di lteng rgyas na chu klung nai rany+dza na'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams su</text></item>
<item><p>35b2</p><section>'dul ba</section><text>btar nas/ skyil mo krung gcig gis zhag bdun 'das par mdzad pa na/ de la sus kyang bsod snyoms ma phul gyis/ de la tshong pa ga gon dang / bzang po gnyis kyis der thog mar bsod snyoms 'bul du bcug na/ de ni tshong pa ga gon dang / bzang po de gnyis kyi yun</text></item>
<item><p>35b3</p><section>'dul ba</section><text>ring po'i don dang phan pa dang bde bar 'gyur gyis/ ma la bdag rang gis 'di gnyis 'di lta ste/ bcom ldan 'das la bsod snyoms 'bul du gzhug pa'i phyir brtson par bya'o snyam nas/ de nas lha des shing rta dang tshong pa thams cad snang ba rgya chen pos gsal bar byas nas tshong pa</text></item>
<item><p>35b4</p><section>'dul ba</section><text>ga gon dang / bzang po la 'di skad ces smras so// tshong pa tshong pa dag sangs rgyas bcom ldan 'das 'di lteng rgyas na chu klung nai rany+dza na'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang / bde ba sku</text></item>
<item><p>35b5</p><section>'dul ba</section><text>nyams su btar ba na skyil mo krung gcig gis zhag bdun 'das par mdzad de/ de la sus kyang bsod snyoms ma phul gyis/ de la khyed kyis der thog mar bsod snyoms phul na de ni khyed kyi yun ring mo'i don dang phan pa dang bde bar 'gyur ro zhes smras nas lha de de nyid du mi snang bar</text></item>
<item><p>35b6</p><section>'dul ba</section><text>gyur to// de nas tshong pa ga gon dang bzang po gnyis 'di snyam du sems te/ sangs rgyas ni mchog ma yin pa ma yin la/ chos bshad pa yang mchog ma yin pa ma yin te/ gang gi phyir 'di ltar lhas kyang 'di lta ste/ bcom ldan 'das de la bsod snyoms dbul ba'i phyir brtson</text></item>
<item><p>35b7</p><section>'dul ba</section><text>par byed do snyam du bsams nas sbrang rtsi dang lde gu mang du khyer nas bcom ldan 'das gang na ba der song nas phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas tshong pa ga gon dang / bzang pos</text></item>
<item><p>36a1</p><section>'dul ba</section><text>bcom ldan 'das la 'di skad ces gsol to// btsun pa bcom ldan 'das kyi ched du 'dir bdag cag gis sbrang rtsi dang lde gu mang du 'tshal te mchis kyis/ bcom ldan 'das thugs brtse ba nye bar bzung ste 'di bzhes su gsol/ de nas bcom ldan</text></item>
<item><p>36a2</p><section>'dul ba</section><text>'das 'di snyam du dgongs te/ gal te bdag gi phyag gis bsod snyoms bzhes na dper na mu stegs can bzhin du 'gyur bas de ni bdag gi cha ma yin gyis/ ma la bdag gis sngon gyi yang dag par rdzogs pa'i sangs rgyas rnams kyis srog chags rnams la phan pa'i phyir bsod</text></item>
<item><p>36a3</p><section>'dul ba</section><text>snyoms gang du bzhes pa bsam par bya'o snyam pa na bcom ldan 'das la lha rnams kyis gsol pa/ btsun pa sngon gyi yang dag par rdzogs pa'i sangs rgyas rnams kyis srog chags rnams la sman par bgyi ba'i slad du lhung bzed du bsod snyoms bzhes lags so// bcom ldan 'das</text></item>
<item><p>36a4</p><section>'dul ba</section><text>kyis kyang dgongs shing ye shes gzigs pa bskyed na sngon gyi sangs rgyas bcom ldan 'das rnams kyis srog chags rnams la phan pa'i phyir bsod snyoms lhung bzed du bzhes par gyur nas de nas bcom ldan 'das la lhung bzed kyis lhung bzed kyi dgos pa byung ngo // de nas rgyal po</text></item>
<item><p>36a5</p><section>'dul ba</section><text>chen po bzhis bcom ldan 'das la lhung bzed kyis lhung bzed kyi dgos pa byung bar rig nas ri brags can zhig la rdo las byas pa'i lhung bzed mi ma yin pas byas shing mi ma yin pas zin par byas la gsal ba/ gtsang ma/ dri mi zhim pa med pa bzhi khyer te bcom ldan 'das</text></item>
<item><p>36a6</p><section>'dul ba</section><text>gang na ba der dong nas phyin pa dang / bcom ldan 'das kyi zhabs gnyis la mgo bos phyag byas nas phyogs gcig tu 'dug go// phyogs gcig tu 'dug nas rgyal po chen po bzhis bcom ldan 'das la 'di skad ces gsol to// btsun pa bcom ldan 'das la lhung bzed</text></item>
<item><p>36a7</p><section>'dul ba</section><text>kyis lhung bzed kyi mkho ba byung bar bdag cag gis 'tshal nas ri brags can zhig las rdo'i lhung bzed mi ma lags pas bgyis shing mi ma lags pas legs par bgyis pa gsal ba/ gtsang ma dri nga ba ma mchis pa bzhi 'dir 'tshal te mchis na/ bcom ldan 'das thugs</text></item>
<item><p>36b1</p><section>'dul ba</section><text>brtse ba nye bar bzung ste 'di bzhes su gsol/ de nas bcom ldan 'das 'di snyam du dgongs te/ gal te bdag gis rgyal po chen po gcig las lhung bzed gcig bzhes na gsum gyi sems mi dga' bar 'gyur ro// gal te gnyis las na ni gnyis kyi sems mi dga' bar</text></item>
<item><p>36b2</p><section>'dul ba</section><text>'gyur ro// gal te gsum las na ni gcig gi sems mi dga' bar 'gyur gyis/ ma la bdag gis rgyal po chen po bzhi las lhung bzed bzhi bzhes la lhung bzed gcig tu byin gyis brlab par bya'o snyam nas/ de nas bcom ldan 'das kyis rgyal po chen po bzhi las lhung</text></item>
<item><p>36b3</p><section>'dul ba</section><text>bzed bzhi bzhes te lhung bzed gcig tu byin gyis brlabs so// // 'dul ba gzhi/ bam po brgyad bcu drug pa/ de nas bcom ldan 'das kyis tshong pa ga gon dang bzang po las srog chags rnams la phan pa'i phyir bsod snyoms bzhes so// de nas bcom ldan</text></item>
<item><p>36b4</p><section>'dul ba</section><text>'das kyis tshong pa ga gon dang bzang po la 'di skad ces bka' stsal to// tshong pa dag khyed tshur sangs rgyas la skyabs su deng shig/ chos la skyabs su deng shig/ ma 'ongs pa'i dus na 'byung bar 'gyur ba'i dge 'dun zhes bya ba gang yin pa de la yang skyabs su deng shig/</text></item>
<item><p>36b5</p><section>'dul ba</section><text>btsun pa bdag cag sangs rgyas la skyabs su mchi'o// chos la skyabs su mchi'o// ma 'ongs pa'i dus na 'byung bar 'gyur ba'i dge 'dun gang lags pa de la yang skyabs su mchi'o// de nas bcom ldan 'das kyis tshong pa ga gon dang bzang po'i sbyin pa de la rjes su yi rang bas</text></item>
<item><p>36b6</p><section>'dul ba</section><text>rjes su yi rang bar mdzad de/ gang gi don du sbyin pa btang // de yi don du 'gyur ba ste// bde ba'i don du sbyin btang na// de ni bde bar 'gyur ba yin// bsod nams rnam smin bde ba dang // bsams pa yang ni 'grub par 'gyur// myur du zhi ba dam pa yi// mya ngan</text></item>
<item><p>36b7</p><section>'dul ba</section><text>'das pa rtogs par 'gyur// pha rol las byung gnod pa ni// lha dang bdud kyi rigs dag gis// bsod nams kho na byed pa na// bar chad bya bar mi nus so// gal te 'phags pa'i shes rab phyir// gtong ldan de ni 'bad byed na// sdug bsngal tha mar byed pa dag/</text></item>
<item><p>37a1</p><section>'dul ba</section><text>rnam par mthong zhing reg par 'gyur// de nas tshong pa ga gon dang / bzang po bcom ldan 'das kyis bka' stsal pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo //</text></item>
<item><p>37a2</p><section>'dul ba</section><text>de nas bcom ldan 'das kyis tshong pa ga gon dang / bzang po la bsod snyoms bzhes nas chu klung nai rany+dza na gang na ba der gshegs te byon nas chu klung nai rany+dza na'i 'gram du bzhugs te zhal zas kyi bya ba mdzad do// de nas sbrang rtsi yang rlung slong la lde gu yang rlung slong bas des bcom ldan</text></item>
<item><p>37a3</p><section>'dul ba</section><text>'das rlung nad kyi snyun gyis thebs so// de nas bdud sdig can gyis bcom ldan 'das rlung nad kyi snyun gyis thebs par rig nas bcom ldan 'das gang na ba der song ste phyin pa dang / bcom ldan 'das la 'di skad ces gsol to// bcom ldan 'das yongs su mya ngan las 'da' ba'i</text></item>
<item><p>37a4</p><section>'dul ba</section><text>dus la bab lags so// bde bar gshegs pa yongs su mya ngan las 'da' ba'i dus la bab lags so// de nas bcom ldan 'das 'di snyam du dgongs te/ 'di lta ste dkrug pa'i las kyi phyir bdud sdig can 'di nye bar 'ongs so snyam du dgongs nas/ bdud sdig can la 'di skad</text></item>
<item><p>37a5</p><section>'dul ba</section><text>ces bka' stsal to// sdig can ji srid nga'i nyan thos mkhas pa/ gsal ba/ yid gzhungs pa/ pha rol gyi rgol ba byung zhing byung ba rnams chos bzhin gyis tshar gcod nus pa/ rang gi smra ba gsal bar byed nus pa'i dge slong dang / dge slong ma dang / dge bsnyen dang / dge</text></item>
<item><p>37a6</p><section>'dul ba</section><text>bsnyen ma rnams byung bar ma gyur pa dang / nga'i tshangs par spyod pa rgya chen po skye bo mang po dang lha dang mi'i bar la rgya cher yang dag par legs par rab tu ma bstan gyi bar du nga yongs su mya ngan las mi 'da'o// de nas bdud sdig can 'di snyam du sems te/ kye ma'o dge sbyong gau ta ma ni yongs</text></item>
<item><p>37a7</p><section>'dul ba</section><text>su mya ngan las mi 'da'o// snyam du bsams nas sdug bsngal zhing yid mi bde la 'gyod pas de nyid du mi snang bar gyur to// de nas lha rnams kyi dbang po brgya byin gyis bcom ldan 'das rlung nad kyi snyun gyis thebs par rig nas shing 'dzam bu zhes bya bas 'dzam bu'i gling du gdags pa</text></item>
<item><p>37b1</p><section>'dul ba</section><text>gang yin pa de dang ha cang yang mi ring ba zhig na a ru ra chen po'i tshal yod de/ de nas kha dog dang / dri dang / ro dang ldan pa'i a ru ra blangs nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig</text></item>
<item><p>37b2</p><section>'dul ba</section><text>tu 'dug go// phyogs gcig tu 'dug nas lha rnams kyi dbang po brgya byin gyis bcom ldan 'das la 'di skad ces gsol to// btsun pa bcom ldan 'das bser ma'i snyun nad kyis thebs par bdag gis 'tshal nas shing 'dzam bu zhes bgyi bas 'dzam bu'i gling du btags pa gang</text></item>
<item><p>37b3</p><section>'dul ba</section><text>lags pa de dang ha cang yang mi ring ba na a ru ra chen po'i tshal mchis te/ de nas bdag gis kha dog dang / dri dang / ror ldan pa'i a ru ra 'dir 'tshal te mchis kyis de bcom ldan 'das kyis gsol cig/ bcom ldan 'das kyis de gsol dang / bser ma dang mthun par 'gyur</text></item>
<item><p>37b4</p><section>'dul ba</section><text>zhing bser ma'i snyun nye bar zhi bar 'gyur ro// bcom ldan 'das kyis de gsol ba dang rlung dang mthun par gyur nas rlung nad kyi snyun nye bar zhi bar gyur to// des na bcom ldan 'das shin tu bzod cing lhag par 'tsho bar gyur to// de nas bcom ldan 'das ji tsam dgyes kyi bar</text></item>
<item><p>37b5</p><section>'dul ba</section><text>du byang chub kyi shing drung du bzhugs nas klu'i rgyal po btang bzung gi gnas gang na ba der gshegs te byon nas shing zhig gi drung du brten te skyil mo krung bcas nas sku drang por bsrang ste dran pa mngon du phyogs par bzhag nas bzhugs so// de'i tshe klu'i rgyal po btang bzung gi</text></item>
<item><p>37b6</p><section>'dul ba</section><text>gnas su zhag bdun du dus ma yin pa'i sprin chags par gyur to// de nas klu'i rgyal po btang bzung gis zhag bdun du dus ma yin pa'i sprin chags par rig nas gnas nas mngon par 'phags te/ bcom ldan 'das zhag bdun po 'di la bser bar 'gyur du 'ong / tsha ba dang / sbrang</text></item>
<item><p>37b7</p><section>'dul ba</section><text>ma dang / sha sbrang dang / rlung dang / nyi ma dang / sdig sbrul gyi reg pas sku la gnod par 'gyur du 'ong zhes lus kyis bcom ldan 'das la lan bdun du dkris te steng du mgo'i gdengs ka chen po byas nas 'dug go// de nas klu'i rgyal po btang bzung gis zhag bdun gyi dus ma yin</text></item>
<item><p>38a1</p><section>'dul ba</section><text>pa'i sprin chags pa med par rig nas bcom ldan 'das kyi sku lus las lus bkrol te dpung rgyan dang / rna rgyan dang / phreng ba dang / rgyan sna tshogs dang / byug pas byugs nas bcom ldan 'das gang na ba de logs su thal mo sbyar ba btud de bcom ldan 'das la</text></item>
<item><p>38a2</p><section>'dul ba</section><text>'di skad ces gsol to// bcom ldan 'das dgung bdun po 'di la bser bar ma gyur tam/ tsha ba dang / sbrang ma dang / sha sbrang dang / bser ma dang / gdugs dang / sdig sbrul gyi gnod pas sku la reg par ma gyur tam/ de nas bcom ldan 'das kyis de'i tshe</text></item>
<item><p>38a3</p><section>'dul ba</section><text>tshigs su bcad de bka' stsal pa/ dben pa'i dga' ba bde ba yin// chos thos pa la lta ba dang // srog chags rnams la sdom pa yis// 'jig rten 'tshe ba med pa bde// 'jig rten 'dod chags bral ba dang // 'dod chags rnams las rgal ba bde// nga'o</text></item>
<item><p>38a4</p><section>'dul ba</section><text>nga rgyal thul ba gang // de nyid bde ba'i dam pa yin// de nas bcom ldan 'das ji tsam bzhed kyi bar du klu'i rgyal po btang bzung gi gnas na bzhugs nas byang chub kyi snying po gang na ba der gshegs te byon pa dang rtswa'i gding ba bshams pa nyid la skyil mo krung bcas/ sku drang</text></item>
<item><p>38a5</p><section>'dul ba</section><text>por bsrang nas dran pa mngon du phyogs par bzhag nas bzhugs te/ skyil mo krung gcig gis zhag bdun 'das par mdzad cing rten cing 'brel bar 'byung ba'i yan lag bcu gnyis po lugs dang mthun pa dang / lugs dang mi mthun pa 'di nyid la gzigs par mdzad</text></item>
<item><p>38a6</p><section>'dul ba</section><text>de/ 'di lta ste 'di yod pas 'di yod/ 'di skyes pas 'di skye ba 'di lta ste/ ma rig pa'i rkyen gyis 'du byed/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug/ skye mched</text></item>
<item><p>38a7</p><section>'dul ba</section><text>drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang /</text></item>
<item><p>38b1</p><section>'dul ba</section><text>yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'ba' zhig po 'di 'byung bar 'gyur ro// 'di lta ste 'di med na 'di med la/ 'di 'gags pas 'di 'gag par 'gyur te/ 'di lta ste ma rig pa 'gags pas 'du byed</text></item>
<item><p>38b2</p><section>'dul ba</section><text>'gag/ 'du byed 'gags pas rnam par shes pa 'gag/ rnam par shes pa 'gags pas ming dang gzugs 'gag/ ming dang gzugs 'gags pas skye mched drug 'gag/ skye mched drug 'gags pas reg pa 'gag/ reg pa 'gags pas tshor ba 'gag/</text></item>
<item><p>38b3</p><section>'dul ba</section><text>tshor ba 'gags pas sred pa 'gag/ sred pa 'gags pas len pa 'gag/ len pa 'gags pas srid pa 'gag/ srid pa 'gags pas skye ba 'gag/ skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde</text></item>
<item><p>38b4</p><section>'dul ba</section><text>ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'ba' zhig po 'di 'gag par 'gyur ro// de nas bcom ldan 'das kyis zhag bdun po de nyid 'das par mdzad nas ting nge 'dzin de las bzhengs te de'i tshe tshigs su bcad de bka' stsal pa/</text></item>
<item><p>38b5</p><section>'dul ba</section><text>gang tshe chos 'di dag ni skyed byed pa'i// brtson 'grus ldan pa'i bsam gtan tshangs pa yin// gang tshe chos rnams rgyu dang bcas shes pa// de nas de yi som nyi thams cad 'bral// gang tshe chos 'di dag ni skyed byed pa'i// brtson 'grus ldan pa'i bsam gtan tshangs</text></item>
<item><p>38b6</p><section>'dul ba</section><text>pa yin// gang tshe sdug bsngal rgyu dang bcas shes pa// de nas de yi som nyi thams cad 'bral// gang tshe chos 'di dag ni skyed byed pa'i// brtson 'grus ldan pa'i bsam gtan tshangs pa yin// gang tshe tshor ba zad pa thob 'gyur ba// de nas de yi som nyi thams cad</text></item>
<item><p>38b7</p><section>'dul ba</section><text>'bral// gang tshe chos 'di dag ni skyed byed pa'i// brtson 'grus ldan pa'i bsam gtan tshangs pa yin// gang tshe rkyen rnams zad pa thob nas ni// de nas de yi som nyi thams cad 'bral// gang tshe chos 'di dag ni skyed byed pa'i// brtson 'grus ldan pa'i bsam gtan</text></item>
<item><p>39a1</p><section>'dul ba</section><text>tshangs pa yin// gang tshe zag pa zad pa thob gyur nas// de nas de yi som nyi thams cad 'bral// gang tshe chos 'di dag ni skyed byed pa'i// brtson 'grus ldan pa'i bsam gtan tshangs pa yin// 'jig rten kun du snang bar 'dug pa ni// ji ltar nyi ma bar</text></item>
<item><p>39a2</p><section>'dul ba</section><text>snang shar ba bzhin// gang tshe chos 'di dag ni skyed byed pa'i// brtson 'grus ldan pa'i bsam gtan tshangs pa yin// bdud kyi sde rnams rnam par bcom gnas te// sangs rgyas kun du sbyor las rnam par grol// de nas bcom ldan 'das 'di snyam du dgongs te/</text></item>
<item><p>39a3</p><section>'dul ba</section><text>bdag gis chos zab mo zab par snang ba mthong bar dka' zhing khong du chud par dka' ba rtog ge pa rnams kyi rtog ge'i spyod yul ma yin pa zhib mo mdzangs pa'i mkhas pa dang / rig pas rnam par shes par bya ba rtogs te/ de bdag gis gzhan la smras kyang gzhan gyis de</text></item>
<item><p>39a4</p><section>'dul ba</section><text>mi shes pas des bdag dub par 'gyur/ ngal bar 'gyur/ sems la spro ba med pa kho nar 'gyur bar zad pas ma la bdag gcig pu dgon pa'i nags stug por mthong ba'i chos la bde bar gnas pa'i rnal 'byor la rjes su brtson pas gnas par bya'o snyam ste/ de nas bcom</text></item>
<item><p>39a5</p><section>'dul ba</section><text>ldan 'das thugs las chung ngus bzhugs pa la thugs gzhol bar mdzad cing chos 'chad pa la ma yin no// de nas tshangs pa mi mjed kyi bdag po 'di snyam du sems te/ kye ma'o 'jig rten 'di ma rung ba'o kye ma'o 'jig rten 'di ma rung ba ste/ gang gi phyir da ltar brgya lam na lan</text></item>
<item><p>39a6</p><section>'dul ba</section><text>'ga' de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ba ni dper na u dum bA ra'i me tog bzhin na/ bcom ldan 'das de da ltar thugs las chung ngus bzhugs pa la thugs gzhol bar mdzad cing chos 'chad pa la ni ma yin pas ma la</text></item>
<item><p>39a7</p><section>'dul ba</section><text>bdag der song la gsol ba gdab bo snyam mo// de nas tshangs pa mi mjed kyi bdag pos dper na skyes bu stobs dang ldan pa'i dpung pa bskums nas brkyang ba'am/ brkyang nas bskums pa tsam gyis tshangs pa mi mjed kyi bdag po tshangs pa'i 'jig rten nas mi snang bar byas te/</text></item>
<item><p>39b1</p><section>'dul ba</section><text>bcom ldan 'das kyi spyan sngar 'dug go// de nas tshangs pa mi mjed kyi bdag pos de'i tshe tshigs su bcad de gsol pa/ ma ga d+hAr ni sngon chad chos byung ba// dag pa ma lags dri mar bcas pas rtogs// bdud rtsi chos kyi sgo ni phye mdzod la// dri ma med pas rtogs pa bshad</text></item>
<item><p>39b2</p><section>'dul ba</section><text>par mdzod// bcom ldan 'das kyis bka' stsal pa// tshangs pa ngas ni tshegs chen gyis// skyon rnams bcom nas rtogs gyur pa// srid dang chags pas dkris rnams kyis// chos ni legs par rtogs mi 'gyur// rgyun las bzlog phyogs 'gro ba'i lam//</text></item>
<item><p>39b3</p><section>'dul ba</section><text>zab cing shin tu mthong dka' ba// mun pa'i phung pos bsgribs pa yi// 'dod chags zhen pas mthong mi 'gyur// btsun pa 'jig rten du skyes shing 'jig rten du rgas pa'i sems can rnams la dbang po rnon po dang / dbang po 'bring po dang / dbang po rtul po dang / drang</text></item>
<item><p>39b4</p><section>'dul ba</section><text>sla ba dang / gdul sla ba dang / nyon mongs pa chung ba dang / rdul chung ba'i rigs mchis te/ de dag gis dam pa'i chos ma thos na yongs su nyams par 'gyur lags so// btsun pa dper na ut+pa la'am/ pad ma'am/ ku mu da'am/ pad ma dkar po dag chab nas</text></item>
<item><p>39b5</p><section>'dul ba</section><text>skyes shing chab nas chen por gyur te chab nas 'phags te mchis pa las kha cig ni chab dang mnyam/ kha cig ni chab kyi nang du nub cing mchis pa de bzhin du btsun pa 'jig rten du skyes shing 'jig rten du rgas pa'i sems can rnams la yang dbang po rnon po dang / dbang po 'bring</text></item>
<item><p>39b6</p><section>'dul ba</section><text>po dang / dbang po rtul po dang / drang sla ba dang / gdul sla ba dang / nyon mongs pa chung ba dang / rdul chung ba'i rigs mchis te de dag gis dam pa'i chos ma thos na yongs su nyams par 'gyur bas chos rin po che 'tshal bar 'gyur ba mchis kyis/ bcom ldan 'das</text></item>
<item><p>39b7</p><section>'dul ba</section><text>chos bshad du gsol/ bde bar gshegs pa chos bshad du gsol/ de nas bcom ldan 'das 'di snyam du dgongs te/ ma la nga nyid kyi sangs rgyas kyi spyan gyis 'jig rten la blta bar bya'o snyam nas/ de nas bcom ldan 'das nyid kyi sangs rgyas kyi spyan gyis 'jig rten la</text></item>
<item><p>40a1</p><section>'dul ba</section><text>gzigs te/ bcom ldan 'das nyid kyi sangs rgyas kyi spyan gyis 'jig rten la gzigs pa dang / 'jig rten du skyes shing 'jig rten du rgas pa'i sems can rnams la dbang po rnon po dang / dbang po 'bring po dang / dbang po rtul po dang / drang sla ba dang /</text></item>
<item><p>40a2</p><section>'dul ba</section><text>gdul sla ba dang / nyon mongs pa chung ba dang / rdul chung ba'i rang bzhin yod de/ de dag dam pa'i chos ma thos na yongs su nyams par 'gyur bar gzigs so// gzigs nas kyang sems can rnams la thugs rje chen po gzhol bar gyur to// de nas bcom ldan 'das kyis</text></item>
<item><p>40a3</p><section>'dul ba</section><text>de'i tshe tshigs su bcad de bka' stsal pa/ bdud rtsi'i sgo mo dag ni dbye bar byas// nyan par su 'dod som nyi sol cig dang // tshangs pa mi rnams la ni gya nom chos// klan ka mi btsal mdo tsam bshad par bya// de nas tshangs pa mi mjed kyi bdag po 'di snyam du sems</text></item>
<item><p>40a4</p><section>'dul ba</section><text>te/ kye bcom ldan 'das kyis chos bshad par 'gyur ro// kye bde bar gshegs pas chos bshad par 'gyur ro snyam du rig nas dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas bcom ldan 'das kyi zhabs gnyis</text></item>
<item><p>40a5</p><section>'dul ba</section><text>la mgo bos phyag byas te/ bcom ldan 'das la lan gsum bskor ba byas nas de nyid du mi snang bar gyur to// de nas bcom ldan 'das 'di snyam du dgongs te/ ngas su la thog mar chos bshad snyam mo// de nas bcom ldan 'das 'di snyam du dgongs te/ ma la ngas sgyu</text></item>
<item><p>40a6</p><section>'dul ba</section><text>rtsal shes kyi bu ring du 'phur de la thog mar chos bshad par bya ste/ de ni nga'i thog ma'i slob dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yid rangs shing dad par gyur pa yin no snyam mo// bcom ldan 'das la lha rnams</text></item>
<item><p>40a7</p><section>'dul ba</section><text>kyis gsol pa/ btsun pa sgyu rtsal shes kyi ba ring du 'phur gum nas dgung bdun lags so// bcom ldan 'das kyis kyang dgongs pa la zhugs te/ ye shes gzigs pa bskyed na sgyu rtsal shes kyi bu ring du 'phur shi nas zhag bdun lon no// de nas bcom ldan 'das 'di</text></item>
<item><p>40b1</p><section>'dul ba</section><text>snyam du dgongs te/ e ma'o sgyu rtsal shes kyi bu ring du 'phur shi ba de ni te por ma stes so// e ma'o sgyu rtsal shes kyi bu ring du 'phur shi ba de ni shin tu te por ma stes te chos 'dul ba 'di ma thos so// gal te des chos 'dul ba 'di thos na shes par 'gyur ba zhig snyam mo// de nas</text></item>
<item><p>40b2</p><section>'dul ba</section><text>bcom ldan 'das 'di snyam du dgongs te/ ma la ngas thog mar su zhig la chos bshad snyam mo// de nas bcom ldan 'das 'di snyam du dgongs te/ ma la ngas rangs byed kyi bu lhag spyod de la thog mar chos bshad par bya ste/ de ni nga'i thog ma'i slob dpon kho na yin bzhin du rjed</text></item>
<item><p>40b3</p><section>'dul ba</section><text>pa'i dam pas rjed cing mchod pa'i dam pas mchod la rtogs pa dam pa dag la yang yid rangs shing dad par gyur to snyam mo// bcom ldan 'das la lha rnams kyis gsol pa/ btsun pa rangs byed kyi bu lhag spyod mdang sum srod la gum lags so// bcom ldan 'das kyis kyang</text></item>
<item><p>40b4</p><section>'dul ba</section><text>dgongs pa la zhugs te ye shes gzigs pa bskyed na rangs byed kyi bu lhag spyod srod la shi bar gyur to// de nas bcom ldan 'das 'di snyam du dgongs te/ e ma'o rangs byed kyi bu lhag spyod shi ba de ni te por ma stes so// e ma'o rangs byed kyi bu lhag spyod shi ba de ni shin tu te por ma</text></item>
<item><p>40b5</p><section>'dul ba</section><text>stes te chos 'dul ba 'di ma thos so// gal te des chos 'dul ba 'di thos na shes par 'gyur ba zhig snyam mo// de nas bcom ldan 'das 'di snyam du dgongs te/ ma la ngas thog mar su zhig la chos bshad snyam mo// de nas 'di snyam du dgongs te/ ma la ngas lnga sde'i dge slong</text></item>
<item><p>40b6</p><section>'dul ba</section><text>de rnams la thog mar chos bshad par bya ste/ de dag gis nga sngon sdug bsngal spong ba'i rnal 'byor gyis rjes su brtson par gnas pa na bla ma dang / gus pa dang / sdug pa dang bcas pas gnas pa yin no snyam mo// de nas bcom ldan 'das 'di snyam du dgongs te/ lnga</text></item>
<item><p>40b7</p><section>'dul ba</section><text>sde'i dge slong rnams da ltar gang na 'dug snyam nas bcom ldan 'das kyis lha'i spyan rnam par dag pa mi rnams kyi las 'das pas lnga sde'i dge slong rnams bA rA Na sI na drang srong smra ba kyi nags na 'khod pa gzigs so// gzigs nas kyang ji tsam bzhed kyi bar du byang chub</text></item>
<item><p>41a1</p><section>'dul ba</section><text>kyi shing drung du bzhugs na bA rA Na sI'i ka shi'i grong khyer gang na ba der rgyu zhing gshegs so// de'i tshe kun tu rgyu nyer 'gro lam de nyid du zhugs par gyur te/ kun tu rgyu nyer 'gros bcom ldan 'das lam nas gshegs pa mthong ngo // mthong nas kyang 'di skad ces</text></item>
<item><p>41a2</p><section>'dul ba</section><text>gsol to// dge sbyong gau ta ma khyod kyi dbang po rnams ni dngas/ bzhin gyi mdog ni yongs su dag/ pags pa'i mdog ni gsal na/ tshe dang ldan pa gau ta ma khyod kyi ston pa ni gang / khyod su las brten te rab tu byung / khyod su'i chos la dga'/ bcom ldan 'das kyis de'i</text></item>
<item><p>41a3</p><section>'dul ba</section><text>tshe tshigs su bcad de bka' stsal pa/ nga dang 'dra ba yod min pas// nga la slob dpon 'ga' med do// 'jig rten sangs rgyas nga gcig pu// yang dag byang chub dam pa thob// thams cad zil mnan 'jig rten kun mkhyen la// 'di na chos kun gyis ni nga ma gos//</text></item>
<item><p>41a4</p><section>'dul ba</section><text>thams cad spangs shing sred bral rnam grol te// rang gis mngon par shes na su la brten// de bzhin gshegs pa lha mi'i ston pa po// thams cad mkhyen pa'i stobs ni kun ldan pas// nyid kyis byang chub rtogs nas rab gsung ba// mi mnyam mtshungs pa med na su la</text></item>
<item><p>41a5</p><section>'dul ba</section><text>brten// nga ni 'jig rten dgra bcom ste// 'jig rten bla med nga yin pas// lha dang bcas pa'i 'jig rten na// nga ni rgyal ba bdud zil gnon// tshe dang ldan pa gau ta ma rgyal ba zhes gsung ngam// gang gis zag pa zad thob pa// rgyal ba nga 'dra shes par bya// sdig</text></item>
<item><p>41a6</p><section>'dul ba</section><text>pa'i chos ni ngas bcom pas// de bas nyer 'gro nga rgyal ba'o// tshe dang ldan pa gau ta ma gang du bzhud// bA rA Na sIr gshegs nas ni// ngas ni chos kyi rnga brdung zhing // 'jig rten ma bskor gang yin pa'i// chos kyi 'khor lo rab tu bskor// 'jig rten chags las rgal</text></item>
<item><p>41a7</p><section>'dul ba</section><text>ba yi// kun mkhyen sangs rgyas zhi gyur pa// 'jig rten bsgral ba ma byas par// skyes bu dam pa grags mi srid// tshe dang ldan pa gau ta ma rgyal ba legs so// zhes gsol nas kun du rgyu nyer 'gro lam nas song ngo // de nas bcom ldan 'das yul ka shi'i ljongs rgyu zhing</text></item>
<item><p>41b1</p><section>'dul ba</section><text>gshegs pa na bA rA Na sIr byon to// de'i tshe lnga sde'i dge sbyong rnams bA rA Na sI na drang srong smra ba kyi nags na 'khod do// lnga sde'i dge slong rnams kyis bcom ldan 'das rgyang ring po kho na nas mthong ngo // mthong nas kyang phan tshun nas ched du bsams te legs par 'dug nas</text></item>
<item><p>41b2</p><section>'dul ba</section><text>khrims su bcas pa/ shes ldan dag dge sbyong gau ta ma mi brtan pa/ bya ba mang ba/ mang pos 'tsho zhing / spong ba nyams pa de da 'bras chan dang / zan dron gyi kha zas mang du za zhing lus mar sar dang til mar gyis byugs nas chu 'jam pos lus khrus byed cing 'ong gis de bdag cag</text></item>
<item><p>41b3</p><section>'dul ba</section><text>gi drung du 'ongs pa dang de la smra bar mi bya/ phyag mi bya/ ldang ba mi bya/ langs te stan bstab par mi bya'o// gzhan du na stan nar ma kho na bting la tshig 'di skad ces tshe dang ldan pa gau ta ma stan yod kyis ji ste 'dod na 'dug shig ces brjod par bya'o zhes khrims bcas so// bcom</text></item>
<item><p>41b4</p><section>'dul ba</section><text>ldan 'das kyis ji lta ji ltar lnga sde'i dge slong rnams la gzigs pa'i phyir nye bar gshegs pa de lta de ltar lnga sde'i dge slong rnams bcom ldan 'das kyi gzi brjid dang / dpal dang / bkur sti ma bzod nas stan las langs te kha cig ni bcom ldan 'das kyi ched du gdan shom mo// kha</text></item>
<item><p>41b5</p><section>'dul ba</section><text>cig ni zhabs bkru ba'i chu dang zhabs kyi rten dag mtha' gcig tu 'jog par byed do// kha cig ni bsu ste na bza' chos gos dag blangs nas 'di skad ces shes ldan gau ta ma tshur spyon/ shes ldan gau ta ma byon pa legs so// shes ldan gau ta ma gdan bshams pa nyid la bzhugs</text></item>
<item><p>41b6</p><section>'dul ba</section><text>shig zhes zer ro// de nas bcom ldan 'das 'di snyam du dgongs te/ kye ma skyes bu blun po 'di rnams kyis khrims bcas nas rang gis bshig go snyam du mkhyen nas gdan bshams pa nyid la bzhugs so// de nas lnga sde'i dge slong rnams lhag par yang bcom ldan 'das kyi</text></item>
<item><p>41b7</p><section>'dul ba</section><text>mtshan nas brjod/ gdung nas brjod/ tshe dang ldan pas brjod pa kun du rjod par byed do// de nas bcom ldan 'das kyis lnga sde'i dge slong rnams la bka' stsal pa/ dge slong dag khyed lhag par yang de bzhin gshegs pa'i mtshan nas brjod pa dang / gdung nas brjod pa</text></item>
<item><p>42a1</p><section>'dul ba</section><text>dang / tshe dang ldan pas rjod pa'i kun du ma brjod cig/ khyed la yun ring por gnod pa dang phan pa ma yin pa dang / sdug bsngal bar 'gyur ro// de ci'i phyir zhe na/ dge slong dag gang la la lhag par yang de bzhin gshegs pa'i mtshan nas brjod pa dang /</text></item>
<item><p>42a2</p><section>'dul ba</section><text>gdung nas brjod pa dang / tshe dang ldan pas rjod pa'i kun du brjod pa de ni skyes bu blun po de la yun ring por gnod pa dang / phan pa ma yin pa dang / sdug bsngal bar 'gyur ro// de dag gis 'di skad ces gsol to// tshe dang ldan pa gau ta ma khyod kyis re zhig sngon gyi tshul dang / spyod</text></item>
<item><p>42a3</p><section>'dul ba</section><text>pa dang dka' ba spyad pa des mi'i chos bla ma 'phags pa'i khyad par thob par nus pa'am/ shes pa'am/ mthong ba'am/ reg par gnas pa cung zad kyang ma thob na/ da lta khyod mi brtan zhing bya ba mang la mang pos 'tsho zhing spong ba nyams pas da khyod 'bras chan dang / zan dron dang / kha</text></item>
<item><p>42a4</p><section>'dul ba</section><text>zas la mang du za zhing lus mar sar dang til mar gyis byugs nas chu 'jam pos lus khrus byed pa lta smos kyang ci dgos/ dge slong dag khyod kyis de bzhin gshegs pa'i zhal mdog dang dbang po rnams gsal ba sngon las tha dad du bya ba gzhan lta mthong ngam/ de rnams kyis 'di skad</text></item>
<item><p>42a5</p><section>'dul ba</section><text>ces gsol to// tshe dang ldan pa gau ta ma de de bzhin no// de nas bcom ldan 'das kyis lnga sde'i dge slong rnams la bka' stsal pa/ dge slong dag rab tu byung bas ni mtha' 'di gnyis la brten par mi bya/ bsnyen par mi bya/ bsnyen bkur mi bya ste/ gnyis gang zhe na/</text></item>
<item><p>42a6</p><section>'dul ba</section><text>'dod pa rnams la 'dod pa'i bsod snyoms kyi rjes su brtson pa/ dman pa/ ngan pa/ tha chad ma rabs gang yin pa dang / bdag nyid dub pa la rjes su brtson pa/ sdug bsngal ba/ 'phags pa ma yin pa/ gnod pa dang ldan pa gang yin pa'o// khyed kyis mtha' 'di gnyis</text></item>
<item><p>42a7</p><section>'dul ba</section><text>la mi brten par dbu ma'i lam mig byed pa/ ye shes byed pa/ nye bar zhi bar 'gyur ba/ mngon par shes pa dang / rdzogs par byang chub pa dang / mya ngan las 'das par 'gyur ba yod de/ dbu ma'i lam gang zhe na/ 'phags pa'i lam yan lag brgyad pa 'di lta ste/ yang</text></item>
<item><p>42b1</p><section>'dul ba</section><text>dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin yin no// bcom ldan 'das kyis lnga sde'i dge slong</text></item>
<item><p>42b2</p><section>'dul ba</section><text>rnams la shes par bya ba 'dis shes par mdzad spyod pas bcom ldan 'das lnga sde'i dge slong rnams las gnyis la snga dro gdams ngag 'bogs pa na gsum grong du bsod snyoms la 'jug ste/ gsum gyis bsgrub pa gang yin pa des drug char 'tsho bar byed do// bcom ldan 'das lnga sde</text></item>
<item><p>42b3</p><section>'dul ba</section><text>rnams kyi dge slong gsum la phyi dro gdams ngag 'bogs pa na gnyis grong du bsod snyoms 'jug ste/ gnyis kyis bsgrub pa gang yin pa des lnga sde 'tsho bar byed de/ de bzhin gshegs pa ni snga dro'i dus kho nar gsol ba yin no// de nas bcom ldan 'das kyis lnga sde'i dge slong rnams la</text></item>
<item><p>42b4</p><section>'dul ba</section><text>bka' stsal pa/ dge slong dag nga sngon ma thos pa'i chos rnams la 'di ni sdug bsngal 'phags pa'i bden pa'o zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la 'di ni sdug</text></item>
<item><p>42b5</p><section>'dul ba</section><text>bsngal kun 'byung ba'o// 'di ni sdug bsngal 'gog pa'o// 'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug</text></item>
<item><p>42b6</p><section>'dul ba</section><text>bsngal 'phags pa'i bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal kun 'byung ba 'phags pa'i</text></item>
<item><p>42b7</p><section>'dul ba</section><text>bden pa de ngas mngon par shes pas spang bar bya'o zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon</text></item>
<item><p>43a1</p><section>'dul ba</section><text>par shes pas mngon sum du bya'o zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon</text></item>
<item><p>43a2</p><section>'dul ba</section><text>par shes pas bsgom par bya'o zhes tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes so zhes</text></item>
<item><p>43a3</p><section>'dul ba</section><text>tshul bzhin yid la byed pa na mig skyes so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon par shes pas spangs so zhes tshul bzhin yid la byed pa na mig skyes</text></item>
<item><p>43a4</p><section>'dul ba</section><text>so// shes pa dang / rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal 'gog pa 'phags pa'i bden pa de ngas mngon par shes pas mngon sum du byas so zhes tshul bzhin yid la byed pa na mig skyes so// shes pa dang /</text></item>
<item><p>43a5</p><section>'dul ba</section><text>rig pa dang / blo dang / rtogs pa skyes so// dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms so zhes tshul bzhin yid la byed pa na mig skyes so// shes pa dang / rig pa dang /</text></item>
<item><p>43a6</p><section>'dul ba</section><text>blo dang / rtogs pa skyes so// dge slong dag nga ji srid du 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i mig ma skyes/ shes pa ma yin/ rig pa ma yin/ blo ma yin/ rtogs pa ma skyes pa de srid du nga lha dang bcas</text></item>
<item><p>43a7</p><section>'dul ba</section><text>pa'i 'jig rten bdud dang bcas/ tshangs pa dang bcas dge sbyong dang bram zer bcas pa'i skye dgu dang / lha dang mir bcas pa 'di las grol ba dang / nges par 'byung ba dang / mi ldan pa dang / rab tu grol ba dang / phyin ci log dang bral ba'i sems kyis mang du gnas par ma gyur</text></item>
<item><p>43b1</p><section>'dul ba</section><text>cing dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar ma shes so// dge slong dag ngas gang nas 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i mig skyes shing</text></item>
<item><p>43b2</p><section>'dul ba</section><text>shes pa dang / rig pa dang / blo dang / rtogs pa skyes pa de nas nga lha dang bcas pa'i 'jig rten/ bdud dang bcas/ tshangs pa dang bcas/ dge sbyong dang bram zer bcas pa'i skye dgu dang lha dang mir bcas pa 'di las grol ba dang / nges par 'byung ba dang / mi ldan pa dang / rab</text></item>
<item><p>43b3</p><section>'dul ba</section><text>tu grol ba dang / phyin ci log dang bral ba'i sems kyis mang du gnas par gyur cing / dge slong dag ngas de nas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so chos kyi rnam grangs de bka' stsal pa na tshe dang ldan pa kauN+Di n+ya dang /</text></item>
<item><p>43b4</p><section>'dul ba</section><text>lha brgyad khri la chos rnams la chos kyi mig rdul med cing dri ma dang bral ba skyes so// de nas bcom ldan 'das kyis tshe dang ldan pa kauN+Di n+ya la bka' stsal pa/ kauN+Di n+ya khyod kyi chos kun shes sam/ bcom ldan 'das kun 'tshal lags so// kauN+Di n+ya khyod kyis chos kun shes sam/ kun</text></item>
<item><p>43b5</p><section>'dul ba</section><text>shes sam/ bde bar gshegs pa kun 'tshal lags so// kun 'tshal lags so// tshe dang ldan pa kauN+Di n+yas chos kun shes pas de'i phyir tshe dang ldan pa kauN+Di n+ya kun shes kauN+Di n+ya zhes tshig su btags so// tshe dang ldan pa kauN+Di n+yas chos kun shes so// zhes sa bla'i gnod sbyin</text></item>
<item><p>43b6</p><section>'dul ba</section><text>rnams sgra sgrogs par byed do// grogs po dag bcom ldan 'das kyi bA rA Na sIr drang srong smra ba'i kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa/ dge sbyong ngam/ bram ze'am/ lha'am/ bdud dam/ tshangs pa'am/ sus kyang</text></item>
<item><p>43b7</p><section>'dul ba</section><text>'jig rten du chos dang ldan par ma bskor ba skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang / bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes</text></item>
<item><p>44a1</p><section>'dul ba</section><text>dbyangs bsgrags so// sa bla'i gnod sbyin rnams kyi sgra thos nas nam mkha' la rgyu ba'i gnod sbyin dang / rgyal chen bzhi'i ris dang / sum bcu rtsa gsum pa'i lha dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams nas</text></item>
<item><p>44a2</p><section>'dul ba</section><text>skad cig de dang / thang cig de dang / yud tsam de dang / skad cig dang / thang cig dang / yud tsam de la tshangs pa'i 'jig rten gyi bar du sgra bsgrags so// tshangs ris kyi lha rnams kyis kyang sgra sgrogs par byed do// grogs po dag bcom ldan 'das kyis bA rA Na sIr drang srong smra ba'i</text></item>
<item><p>44a3</p><section>'dul ba</section><text>kyi nags su lan gsum du bzlas te rnam pa bcu gnyis kyi chos kyi 'khor lo chos dang ldan pa dge sbyong ngam/ bram ze'am/ lha'am/ bdud dam/ tshangs pa'am/ sus kyang 'jig rten du chos dang mthun par 'ga' yang ma bskor ba skye bo mang po la phan pa dang / skye bo mang po la bde ba dang /</text></item>
<item><p>44a4</p><section>'dul ba</section><text>'jig rten la snying brtse ba dang / lha dang mi rnams kyi don dang / phan pa dang / bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so// bcom ldan 'das kyis bA rA Na sIr drang srong smra ba'i kyi nags su lan</text></item>
<item><p>44a5</p><section>'dul ba</section><text>gsum bzlas te rnam pa bcu gnyis su chos kyi 'khor lo chos dang ldan pa bskor bas de'i phyir chos kyi rnam grangs 'di la chos kyi 'khor lo bskor ba zhes tshig su btags so// de nas bcom ldan 'das kyis lan gnyis su yang lnga sde'i dge slong rnams la bka' stsal pa/</text></item>
<item><p>44a6</p><section>'dul ba</section><text>dge slong dag 'phags pa'i bden pa bzhi ni 'di dag yin te/ bzhi gang zhe na/ sdug bsngal 'phags pa'i bden pa dang / sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam 'phags pa'i bden pa'o// sdug bsngal 'phags pa'i</text></item>
<item><p>44a7</p><section>'dul ba</section><text>bden pa gang zhe na/ skye ba sdug bsngal ba dang / rga ba sdug bsngal ba dang / na ba sdug bsngal ba dang / 'chi ba sdug bsngal ba dang / sdug pa dang bral ba sdug bsngal ba dang / mi sdug pa dang phrad pa sdug bsngal ba dang / gang 'dod pa btsal te ma rnyed pa de yang sdug bsngal ba dang / mdor</text></item>
<item><p>44b1</p><section>'dul ba</section><text>na nye bar len pa'i phung po lnga sdug bsngal ba ste/ de yongs su shes par bya ba'i phyir 'phags pa'i lam yan lag brgyad pa bsgom par bya'o// sdug bsngal kun 'byung ba 'phags pa'i bden pa gang zhe na/ yang srid pa'i sred pa dga' ba'i 'dod chags dang ldan pa de dang de la mngon par</text></item>
<item><p>44b2</p><section>'dul ba</section><text>'dod pa ste/ de spang ba'i phyir 'phags pa'i lam yan lag brgyad pa bsgom par bya'o// sdug bsngal 'gog pa 'phags pa'i bden pa gang zhe na/ yang srid pa'i sred pa dga' ba'i 'dod chags dang ldan pa de dang de la mngon par dga' ba gang yin pa de nyid ma lus par spangs pa dang / bor</text></item>
<item><p>44b3</p><section>'dul ba</section><text>ba dang / bsal ba dang / zad pa dang / 'dod chags dang bral ba dang / 'gags pa dang / nye bar zhi ba dang / nub pa ste/ de mngon sum du bya ba'i phyir 'phags pa'i lam yan lag brgyad pa bsgom par bya'o// sdug bsngal 'gog par 'gro ba'i lam 'phags pa'i bden pa</text></item>
<item><p>44b4</p><section>'dul ba</section><text>gang zhe na/ 'phags pa'i lam yan lag brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang /</text></item>
<item><p>44b5</p><section>'dul ba</section><text>yang dag pa'i ting nge 'dzin te/ de yang bsgom par bya'o// chos kyi rnam grangs 'di bshad pa na tshe dang ldan pa kun shes kauN+Di n+ya len pa med par zag pa rnams las sems rnam par grol lo// lnga sde'i dge slong lhag ma rnams la ni chos rnams la chos kyi mig rdul med cing dri ma dang bral ba skyes so//</text></item>
<item><p>44b6</p><section>'dul ba</section><text>de'i tshe 'jig rten na dgra bcom pa gcig dang / gnyis pa ni bcom ldan 'das so// de nas bcom ldan 'das kyis yang dge slong lnga sde lhag ma rnams la bka' stsal pa/ dge slong dag gzugs ni bdag ma yin no// dge slong dag gal te gzugs bdag yin na gzugs la gnod pa</text></item>
<item><p>44b7</p><section>'dul ba</section><text>dang / sdug bsngal bar mi 'gyur zhing gzugs la bdag gi gzugs 'di lta bur gyur cig/ 'di lta bur ma gyur cig snyam yang 'thob par 'gyur ro// dge slong dag gang gi phyir gzugs bdag ma yin pa de'i phyir gzugs la gnod pa dang / sdug bsngal bar 'gyur zhing gzugs</text></item>
<item><p>45a1</p><section>'dul ba</section><text>la bdag gi gzugs 'di lta bur gyur cig/ 'di lta bur ma gyur cig snyam yang 'thob par mi 'gyur ro// dge slong dag tshor ba dang / 'du shes dang / 'du byed dang / rnam par shes pa la rnam par shes pa ni bdag ma yin no// dge slong dag gal te rnam par shes</text></item>
<item><p>45a2</p><section>'dul ba</section><text>pa bdag yin na rnam par shes pa la gnod pa dang / sdug bsngal bar mi 'gyur zhing rnam par shes pa la bdag gi rnam par shes pa 'di lta bur gyur cig/ 'di lta bur ma gyur cig snyam yang 'thob par 'gyur ro// dge slong dag gang gi phyir rnam par shes pa bdag ma yin pa de'i phyir rnam</text></item>
<item><p>45a3</p><section>'dul ba</section><text>par shes pa la gnod pa dang / sdug bsngal bar 'gyur zhing rnam par shes pa la bdag gi rnam par shes pa 'di lta bur gyur cig/ 'di lta bur ma gyur cig snyam yang 'thob par mi 'gyur ro// dge slong dag ji snyam du sems/ gzugs rtag gam mi rtag btsun pa mi rtag lags so// mi</text></item>
<item><p>45a4</p><section>'dul ba</section><text>rtag pa de sdug bsngal yin nam/ sdug bsngal ma yin/ btsun pa sdug bsngal lags so// mi rtag pa sdug bsngal ba rnam par 'gyur ba'i chos gang yin pa de la cig 'phags pa'i nyan thos thos pa dang ldan pa 'di ni bdag go// bdag ni 'di yin no// 'di ni bdag gi bdag go</text></item>
<item><p>45a5</p><section>'dul ba</section><text>zhes bdag tu khas len tam/ btsun pa ma lags so// dge slong dag ji snyam du sems/ tshor ba dang / 'du shes dang / 'du byed dang / rnam par shes pa rtag gam mi rtag/ btsun pa mi rtag lags so// mi rtag pa gang yin pa de sdug bsngal yin nam sdug bsngal ma yin/</text></item>
<item><p>45a6</p><section>'dul ba</section><text>btsun pa sdug bsngal lags so// mi rtag pa sdug bsngal ba rnam par 'gyur ba'i chos gang yin pa de la cig 'phags pa'i nyan thos thos pa dang ldan pa 'di ni bdag go// bdag ni 'di yin no// 'di ni bdag gi bdag go zhes bdag tu khas len tam/ btsun pa ma lags so//</text></item>
<item><p>45a7</p><section>'dul ba</section><text>dge slong dag de lta bas na gzugs gang yin pa ci yang rung 'das pa'am/ ma 'ongs pa'am/ da ltar byung ba'am/ nang gi'am/ phyi'i'am/ rags pa'am/ phra ba'am/ ngan pa'am/ gya nom pa'am/ gang dag thag ring ba'am/ gang dag thag nye ba de dag thams cad ni</text></item>
<item><p>45b1</p><section>'dul ba</section><text>bdag ma yin/ bdag ni de ma yin/ de ni bdag gi bdag ma yin no zhes ji lta ba de bzhin du yang dag pa'i shes rab kyis blta bar bya'o// dge slong dag de lta bas na tshor ba dang / 'du shes dang / 'du byed dang / rnam par shes pa ji snyed pa gang ci yang rung 'das pa'am/ ma 'ongs</text></item>
<item><p>45b2</p><section>'dul ba</section><text>pa'am/ da ltar byung ba'am/ nang gi'am/ phyi'i'am/ rags pa'am/ phra ba'am/ ngan pa'am/ gya nom pa'am/ gang dag thag ring ba'am/ gang dag thag nye ba de dag thams cad ni bdag ma yin/ bdag ni de ma yin/ de ni bdag gi bdag ma yin no zhes ji lta ba de</text></item>
<item><p>45b3</p><section>'dul ba</section><text>bzhin du yang dag pa'i shes rab kyis blta bar bya'o// dge slong dag 'di ltar 'phags pa'i nyan thos thos pa dang ldan pa ni nye bar len pa'i phung po lnga po 'di bdag ma yin/ bdag gi ma yin par lta ba ste/ de de ltar blta ba na 'jig rten ci yang len pa med do// len pa med na yongs</text></item>
<item><p>45b4</p><section>'dul ba</section><text>su gdung ba med do// yongs su gdung ba med na bdag nyid yongs su mya ngan las 'das te bdag gi skye ba zad do// tshangs par spyod pa la bsten to// bya ba byas so// srid pa 'di dag las gzhan mi shes so zhes bya bar 'gyur ro// chos kyi rnam grangs 'di bshad pa na/ lnga sde'i dge</text></item>
<item><p>45b5</p><section>'dul ba</section><text>slong lhag ma rnams kyis len pa med par zag pa rnams las sems rnam par grol lo// de'i tshe dgra bcom pa lnga dang drug pa ni bcom ldan 'das so// de nas bcom ldan 'das bA rA Na sI'i 'bab chu gnod pa can gyi 'gram na bzhugs so// de'i tshe bA rA Na sI na rigs kyi gtso bo zhes bya</text></item>
<item><p>45b6</p><section>'dul ba</section><text>ba'i bu grags pa zhes bya ba zhig gnas te/ de nyi ma re re zhing bud med kyis byas pa'i rol mos rtse bar byed/ dga' bar byed/ dga' mgur spyod par byed pas lus snyom/ lus dub/ lus rgud pas myur du gnyid kyis log par gyur to// bud med de rnams kyang lus snyom/</text></item>
<item><p>45b7</p><section>'dul ba</section><text>lus dub/ lus rgud pas myur du gnyid kyis log par gyur to// rigs kyi gtso bo'i bu grags pa mtshan mo gnyid sad pa na bud med de dag thams cad rdol zhing sgren mor byung la skra zhig lag pa brkyang ste byung rgyal du bla ba mthong ngo // mthong nas kyang de rang gi chung ma la dur khrod kyi 'du</text></item>
<item><p>46a1</p><section>'dul ba</section><text>shes skyes par gyur to// de nas rigs kyi gtso bo'i bu grags pa mal chen po las babs te/ rin po che'i lham brgya stong ri bzung gcig gon nas nyal khang gi sgo gang na ba der song ste phyin nas grogs po bdag ni gtses so// grogs po bdag ni nyams so zhes skad</text></item>
<item><p>46a2</p><section>'dul ba</section><text>ngan phyung ba dang / de'i sgo mi ma yin pa rnams kyis phye nas skad kyang mi grag par byas so// de nas rigs kyi gtso bo'i bu grags pa khyim gyi sgo gang na ba der song ste phyin nas grogs po bdag ni gtses so// grogs po bdag ni nyams so zhes skad ngan phyung ba dang / de'i sgo mi ma yin</text></item>
<item><p>46a3</p><section>'dul ba</section><text>pa rnams kyis phye nas skad kyang mi grag par byas so// de nas rigs kyi gtso bo'i bu grags pa grong khyer gyi sgo gang na ba der song ste phyin nas grogs po bdag ni gtses so// grogs po bdag ni nyams so zhes skad ngan phyung ba dang / de'i sgo mi ma yin pa rnams kyis phye nas skad kyang mi grag</text></item>
<item><p>46a4</p><section>'dul ba</section><text>par byas so// de nas rigs kyi gtso bo'i bu grags pa 'bab chu gnod pa can gang na ba der song ba dang / de'i tshe bcom ldan 'das 'bab chu gnod pa can gyi 'gram na gtsug lag khang gi phyi rol bla gab med pa na rigs kyi gtso bo'i bu grags pa 'ong ba la yang dang yang du gzhes shing 'chag pas</text></item>
<item><p>46a5</p><section>'dul ba</section><text>'chag go// rigs kyi gtso bo'i bu grags pas bcom ldan 'das 'bab chu gnod pa can gyi 'gram na 'chag pa rgyang ring po nas mthong ngo // mthong nas kyang dge sbyong bdag ni gtses so// dge sbyong bdag ni nyams so zhes skad ngan phyung ngo // de nas bcom ldan 'das kyis rigs</text></item>
<item><p>46a6</p><section>'dul ba</section><text>kyi gtso bo'i bu grags pa la 'di skad ces bka' stsal to// gzhon nu tshur shog gnas 'di ni khyod la 'tshe ba med pa yin/ 'di ni nyams pa med pa yin no// de nas rigs kyi gtso bo'i bu grags pa rin po che'i lham brgya stong ri bzung gcig po 'bab chu gnod pa can gyi 'gram du phud nas</text></item>
<item><p>46a7</p><section>'dul ba</section><text>'bab chu gnod pa can rgal te/ bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go// de nas bcom ldan 'das kyis rigs kyi gtso bo'i bu grags pa khrid de nyid kyi gtsug lag khang gang na ba der</text></item>
<item><p>46b1</p><section>'dul ba</section><text>gshegs nas byon pa dang gdan bshams pa nyid la bzhugs so// bzhugs nas bcom ldan 'das kyis rigs kyi gtso bo'i bu grags pa la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab</text></item>
<item><p>46b2</p><section>'dul ba</section><text>tu dga' bar mdzad de/ sangs rgyas bcom ldan 'das rnams kyis thog ma'i dus su chos kyi gtam gleng ba gang yin pa de ni 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang /</text></item>
<item><p>46b3</p><section>'dul ba</section><text>kun nas nyon mongs pa dang / rnam par byang ba dang / nges par 'byung ba dang / rab tu dben pa rjes su bsngags pa dang / rnam par byang ba'i phyogs kyi chos rnams rgya cher bshad do// gang gi tshe de bcom ldan 'das kyis dga' ba'i sems dang / dge ba'i sems dang / mgu</text></item>
<item><p>46b4</p><section>'dul ba</section><text>ba'i sems dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes par nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/ 'phags pa'i bden pa</text></item>
<item><p>46b5</p><section>'dul ba</section><text>bzhi po sdug bsngal dang / kun 'byung ba dang / 'gog pa dang / lam de rgya cher bshad do// dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du rigs kyi gtso bo'i bu grags pa stan de nyid la 'dug bzhin du 'phags</text></item>
<item><p>46b6</p><section>'dul ba</section><text>pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam rtogs so// de nas rigs kyi gtso bo'i bu grags pa chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang /</text></item>
<item><p>46b7</p><section>'dul ba</section><text>the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de/</text></item>
<item><p>47a1</p><section>'dul ba</section><text>bcom ldan 'das la 'di skad ces gsol to// btsun pa bdag ni 'phags so// mngon par 'phags so bdag bcom ldan 'das dang / chos dang / dge slong gi dge 'dun la skyabs su mchi lags kyis/ bdag dge bsnyen du gzung du gsol/ deng slan</text></item>
<item><p>47a2</p><section>'dul ba</section><text>chad ji srid 'tsho'i bar du srog dang yang bsngos te skyabs su mchi bar mngon par dad lags so// // 'dul ba gzhi/ bam po brgyad bcu bdun pa/ bran mo zhig de nyid kyi mtshan mo gnyid log pa las sad na gzhon nu grags pa mal chen po na mi snang bar mthong ngo // mthong nas kyang</text></item>
<item><p>47a3</p><section>'dul ba</section><text>khyim bdag gi gtso bo gang na ba der song ste phyin nas khyim bdag rigs kyi gtso bo la 'di skad ces smras so// jo bo mkhyen par mdzod cig/ gzhon nu grags pa ni rang gi mal chen po na mi gda' lags so// de nas khyim bdag rigs kyi gtso bo 'di snyam du sems te/ gzhon nu nor gyi phyir</text></item>
<item><p>47a4</p><section>'dul ba</section><text>chom rkun nam g.yon can rnams kyis phyi rol du khrid par ma gyur grang snyam du sems shing phyogs bzhir pho nya rta pa dag bkye nas rang nyid mi lag na sgron ma thogs pa rnams dang lhan cig tu 'bab chu gnod pa can gang na ba de logs su song ba dang / khyim bdag rigs kyi gtso bos 'bab chu</text></item>
<item><p>47a5</p><section>'dul ba</section><text>gnod pa can gyi 'gram na rin po che'i lham brgya stong ri bzung gcig phud pa mthong ngo // mthong nas kyang de 'di snyam du sems te/ gzhon nu ni nor gyi phyir chom rkun nam g.yon can rnams kyis phyi rol du ma khrid kyi/ 'di ltar 'bab chu gnod pa can gyi 'gram na rin po che'i lham brgya stong ri bzung</text></item>
<item><p>47a6</p><section>'dul ba</section><text>gcig phud pa las na gzhon nu 'bab chu gnod pa can gyi ngogs 'di nyid nas rgal bar ma gyur grang / 'di ltar 'bab chu gnod pa can gyi 'gram na rin po che'i lham brgya stong ri bzung gcig bor ro snyam du bsams nas/ 'bab chu gnod pa can gyi ngogs de nyid nas rgal te bcom ldan 'das gang na ba</text></item>
<item><p>47a7</p><section>'dul ba</section><text>der song ngo // bcom ldan 'das kyis khyim bdag rigs kyi gtso bo rgyang ring po nas gzigs so// gzigs nas kyang 'di snyam du dgongs te/ ci nas kyang ngas rdzu 'phrul mngon par 'du bya ba ji lta bus mngon par 'du bya bas khyim bdag rigs kyi gtso bos gzhon nu grags pa stan 'di</text></item>
<item><p>47b1</p><section>'dul ba</section><text>nyid la 'dug bzhin du mi mthong ba de lta bu zhig bya'o snyam nas/ de nas bcom ldan 'das kyis rdzu 'phrul mngon par 'du bya ba ji lta bu mngon par 'du mdzad pas khyim bdag rigs kyi gtso bos gzhon nu grags pa stan de nyid la 'dug bzhin du mi mthong ba de lta bu mdzad do// de nas</text></item>
<item><p>47b2</p><section>'dul ba</section><text>khyim bdag rigs kyi gtso bo bcom ldan 'das gang na ba der song ste phyin nas bcom ldan 'das la 'di skad ces gsol to// bcom ldan 'das cig gzhon nu grags pa gzigs sam khyim bdag de'i phyir 'dug shig dang / stan 'di kho na la gzhon nu grags pa 'dug pa mthong</text></item>
<item><p>47b3</p><section>'dul ba</section><text>bar 'gyur ba'i gnas gang yin pa de yod do// de nas khyim bdag rigs kyi gtso bo 'di snyam du sems te/ gdon mi za bar bcom ldan 'das kyis gzhon nu grags pa gzigs par gyur to// 'di ltar bcom ldan 'das kyis 'di skad ces khyim bdag de'i phyir 'dug shig dang /</text></item>
<item><p>47b4</p><section>'dul ba</section><text>stan 'di kho na la gzhon nu grags pa 'dug pa mthong bar 'gyur ba'i gnas gang yin pa de yod do zhes bka' stsal to snyam du rig nas dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas bcom ldan 'das kyi zhabs gnyis la mgo</text></item>
<item><p>47b5</p><section>'dul ba</section><text>bos phyag byas te phyogs gcig tu 'dug go// phyogs gcig tu 'dug pa dang / khyim bdag rigs kyi gtso bo la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad</text></item>
<item><p>47b6</p><section>'dul ba</section><text>de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs pa dang /</text></item>
<item><p>47b7</p><section>'dul ba</section><text>rnam par byang ba dang / nges par 'byung ba dang / rab tu dben pa'i rjes su bsngags pa dang / rnam par byang ba'i phyogs kyi chos rgya cher bshad do// gang gi tshe de bcom ldan 'das kyis dga' ba'i sems dang / dge ba'i sems dang / mgu ba'i sems dang / sgrib pa dang bral ba'i</text></item>
<item><p>48a1</p><section>'dul ba</section><text>sems dang / skal ba dang ldan pa dang / yang dag phul gyi chos bshad na shes par nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/ 'phags pa'i bden pa bzhi po sdug bsngal dang / kun</text></item>
<item><p>48a2</p><section>'dul ba</section><text>'byung ba dang / 'gog pa dang / lam rgya cher bshad do// dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du khyim bdag rigs kyi gtso bo stan de nyid la 'dug bzhin du 'phags pa'i bden pa bzhi po 'di lta ste/ sdug</text></item>
<item><p>48a3</p><section>'dul ba</section><text>bsngal dang / kun 'byung ba dang / 'gog pa dang / lam rtogs te/ chos kyi rnam grangs de bshad pa na khyim bdag rigs kyi gtso bo chos rnams la chos kyi mig rdul med cing dri ma dang bral ba skyes so// tshe dang ldan pa grags pa yang rgyan thams cad kyis brgyan bzhin du len pa</text></item>
<item><p>48a4</p><section>'dul ba</section><text>med par zag pa rnams las sems rnam par grol bar gyur to// de nas bcom ldan 'das kyis rdzu 'phrul mngon par 'du mdzad pa de slar bsdus nas de'i tshe tshigs su bcad pas bka' stsal pa/ rgyan gyis brgyan bzhin du ni chos spyad de// dul zhing yang dag sdom pa tshangs</text></item>
<item><p>48a5</p><section>'dul ba</section><text>spyod la// 'byung po kun la chad pa spangs pa ni// de ni bram ze dge sbyong dge slong yin// de'i tshe 'jig rten na dgra bcom pa drug dang bdun pa ni bcom ldan 'das so// khyim bdag rigs kyi gtso bos gzhon nu grags pa stan de nyid la 'dug pa mthong ngo // mthong nas kyang</text></item>
<item><p>48a6</p><section>'dul ba</section><text>gzhon nu grags pa la 'di skad ces smras so// gzhon nu tshur shog/ khyod kyi ma lus ngal zhing lus dub pas smre sngags 'don gyis khyim du 'dong / de nas bcom ldan 'das kyis khyim bdag rigs kyi gtso bo la 'di skad ces bka' stsal to// khyim bdag ji snyam du sems/</text></item>
<item><p>48a7</p><section>'dul ba</section><text>gang gis mi slob pa'i shes pa dang / mi slob pa'i lta bas 'phags pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs pa de cig khyim pa khyim na gnas pa'am/ sogs 'jog gi longs spyod kyis 'dod pa la</text></item>
<item><p>48b1</p><section>'dul ba</section><text>spyod par 'gyur ram/ btsun pa ma lags so// khyim bdag ji ltar khyod kyis slob pa'i shes pa dang / slob pa'i lta bas 'phags pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs pa de bzhin du gzhon nu</text></item>
<item><p>48b2</p><section>'dul ba</section><text>grags pas mi slob pa'i shes pa dang / mi slob pa'i lta bas 'phags pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs so// btsun pa gzhon nu grags pas gang gis na mi slob pa'i shes pa dang / mi slob pa'i</text></item>
<item><p>48b3</p><section>'dul ba</section><text>lta bas 'phags pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs pa ni rnyed pa legs par rnyed lags so// bcom ldan 'das slad bzhin 'brang ba'i dge sbyong grags pa dang thugs brtse ba nye bar bzung ste rigs kyi</text></item>
<item><p>48b4</p><section>'dul ba</section><text>gtso bo'i khyim gang na ba der gshegs na legs so// bcom ldan 'das kyis khyim bdag rigs kyi gtso bo la cang mi gsung bas gnang ngo de nas khyim bdag rigs kyi gtso bos bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag</text></item>
<item><p>48b5</p><section>'dul ba</section><text>byas te/ bcom ldan 'das kyi spyan snga nas song ngo // de nas bcom ldan 'das kyis de nyid kyi mtshan mo 'das nas snga dro na bza' sham thabs mnabs/ lhung bzed dang chos gos bsnams te/ phyi bzhin 'brang ba'i dge sbyong tshe dang ldan pa grags pa dang khyim bdag rigs kyi gtso bo'i khyim</text></item>
<item><p>48b6</p><section>'dul ba</section><text>gang na ba der gshegs so// de'i tshe tshe dang ldan pa grags pa'i ma dang / chung ma gnyis bcom ldan 'das la yang dang yang du bsu ba'i phyir bar sgo na sdod do// tshe dang ldan pa grags pa'i ma dang / chung ma gnyis kyis bcom ldan 'das rgyang ring po nas mthong ngo // mthong nas kyang bcom</text></item>
<item><p>48b7</p><section>'dul ba</section><text>ldan 'das kyi phyir gdan bshams nas 'di skad ces kyang gsol to// bcom ldan 'das tshur spyon bcom ldan 'das byon pa legs so// bcom ldan 'das gdan bshams pa nyid la bzhugs su gsol zhes gsol nas bcom ldan 'das gdan bshams pa nyid la bzhugs so//</text></item>
<item><p>49a1</p><section>'dul ba</section><text>de nas tshe dang ldan pa grags pa'i ma dang chung ma gnyis kyis bcom ldan 'das kyi zhabs gnyis la mgo bos phyag byas te phyogs gcig tu 'khod do// phyogs gcig tu 'khod nas bcom ldan 'das kyis tshe dang ldan pa grags pa'i ma dang / chung ma gnyis la chos dang ldan</text></item>
<item><p>49a2</p><section>'dul ba</section><text>pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang</text></item>
<item><p>49a3</p><section>'dul ba</section><text>tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i rjes su bsngags pa dang / rnam par byang ba'i phyogs kyi chos</text></item>
<item><p>49a4</p><section>'dul ba</section><text>rnams rgya cher bshad do// gang gi tshe de gnyis bcom ldan 'das kyis dga' ba'i sems dang / dge ba'i sems dang / mgu ba'i sems dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes par nus pa gzigs pa de'i</text></item>
<item><p>49a5</p><section>'dul ba</section><text>tshe/ sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/ 'phags pa'i bden pa bzhi po sdug bsngal dang / kun 'byung ba dang / 'gog pa dang / lam de rgya cher bshad do// dper na gos gtsang ma nag nog med pa tshon rtsi 'os</text></item>
<item><p>49a6</p><section>'dul ba</section><text>pa'i nang du bcug na tshon rtsi legs par 'jen du btub pa de bzhin du tshe dang ldan pa grags pa'i ma dang / chung ma gnyis kyis stan de nyid la 'khod bzhin du 'phags pa'i bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs</text></item>
<item><p>49a7</p><section>'dul ba</section><text>so// de nas tshe dang ldan pa grags pa'i ma dang / chung ma gnyis kyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri</text></item>
<item><p>49b1</p><section>'dul ba</section><text>ba dang / ston pas bstan pa'i chos rnams la mi 'jigs pa thob nas stan las langs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to// btsun pa bdag cag ni 'phags so// bdag cag ni mngon par</text></item>
<item><p>49b2</p><section>'dul ba</section><text>'phags lags te/ bdag cag bcom ldan 'das dang chos dang dge slong gi dge 'dun la skyabs su mchi lags kyis/ bdag cag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so// btsun</text></item>
<item><p>49b3</p><section>'dul ba</section><text>pa de'i slad du 'dir zhal zas kyi mdzad pa mdzad du gsol/ bcom ldan 'das kyis tshe dang ldan pa grags pa'i ma dang / chung ma gnyis la cang mi gsung bas gnang ngo // de nas tshe dang ldan pa grags pa'i ma dang / chung ma gnyis kyis bcom ldan 'das kyis cang mi gsung bas</text></item>
<item><p>49b4</p><section>'dul ba</section><text>gnang bar rig nas bcom ldan 'das gdan la bde bar bzhugs pa dang / gtsang zhing bsod pa'i bza' ba dang bca' ba dag rang gi lag nas stobs shing tshim par byed do// rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par</text></item>
<item><p>49b5</p><section>'dul ba</section><text>byas nas bcom ldan 'das kyis gsol zin cing phyag bcabs te lhung bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'khod do// de nas bcom ldan 'das kyis tshe dang ldan pa grags pa'i ma dang / chung ma gnyis la</text></item>
<item><p>49b6</p><section>'dul ba</section><text>chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang</text></item>
<item><p>49b7</p><section>'dul ba</section><text>dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te gshegs so// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan</text></item>
<item><p>50a1</p><section>'dul ba</section><text>pa grags pas las ci zhig bgyis na las de'i rnam par smin pas mchis 'brang gi 'khor na mchis na rang gi mchis 'brang la dur khrod kyi 'du shes skyes shing rgyan thams cad kyis brgyan bzhin du bcom ldan 'das kyi spyan sngar dgra bcom pa mngon sum du bgyis lags/</text></item>
<item><p>50a2</p><section>'dul ba</section><text>bcom ldan 'das kyis bka' stsal pa/ dge slong dag grags pa 'di nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags te/ 'di nyid kyis las byas shing bsags pa dag</text></item>
<item><p>50a3</p><section>'dul ba</section><text>gzhan su zhig gis myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur/ 'di ltar las dge ba dang mi dge ba byas shing</text></item>
<item><p>50a4</p><section>'dul ba</section><text>bsags pa dag ni zin pa'i phung po dang khams dang / skye mched la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid/ dge slong dag sngon byung ba bA rA Na</text></item>
<item><p>50a5</p><section>'dul ba</section><text>sI'i grong khyer dang ha cang yang mi ring ba zhig na drang srong byams pa'i bdag nyid snying rje can sems can thams cad la phan par sems pa zhig gnas pa de bsod snyoms la zhugs pa na mi ro zhig mthong nas/ de de la zhen pa'i sems kyis bsod snyoms la zhugs te/ bsod snyoms spyad nas</text></item>
<item><p>50a6</p><section>'dul ba</section><text>slar log pa dang / ji tsam na mi ro de rnam par sdos shing rnam par bam par 'gyur ba bltas pa dang / de nyid kyi mdun du zhigs nas des de nyid du 'dod chags dang bral ba bskyed do// dge slong dag ji snyam du sems/ de'i tshe de'i dus kyi drang srong gang yin pa de ni gzhon nu grags pa 'di nyid</text></item>
<item><p>50a7</p><section>'dul ba</section><text>yin te/ 'dis de na 'dod chags dang bral ba bskyed de/ des na da ltar chung ma'i nang na 'dug pa na rkyen rnyed pa yin no// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi ni gcig tu dkar ba dang</text></item>
<item><p>50b1</p><section>'dul ba</section><text>'dren ma rnams kyi ni 'dren ma yin pas dge slong dag de lta bas na las gcig tu gnag pa dang 'dren ma rnams ni spangs la las gcig tu dkar ba rnams la brtsal bar bya ste/ dge slong dag khyed kyis de lta bu la bslab par bya'o// bcom ldan 'das kyis de skad ces bka' stsal pa dang /</text></item>
<item><p>50b2</p><section>'dul ba</section><text>dge slong de dag yi rangs te/ bcom ldan 'das kyis gsungs pa la mngon par bstod do// bA rA Na sI na khyim bdag rigs kyi gtso bos bu gnyis pa dang / gsum pa dang / bzhi pa dang / lnga pa gang po dang / dri med dang / ba lang bdag dang / lag / rigs kyi</text></item>
<item><p>50b3</p><section>'dul ba</section><text>gtso bo'i bu dag gis rigs kyi gtso bo'i bu grags pa skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so// thos nas kyang de dag 'di snyam du sems te/ kye ma'o sangs rgyas ni mchog ma yin pa ma yin zhing /</text></item>
<item><p>50b4</p><section>'dul ba</section><text>chos bstan pa yang mchog ma yin pa ma yin te/ gang gi phyir da ltar rigs kyi gtso bo'i bu grags pa re zhig shin tu gzhon pa shin tu bde ba 'dod pa yang skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung gis/ ma la bdag cag</text></item>
<item><p>50b5</p><section>'dul ba</section><text>gis kyang skra dang kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu 'byung bar bya'o snyam mo// de nas rigs kyi gtso bo'i bu gnyis pa dang / gsum pa dang / bzhi pa dang / lnga pa gang po dang / dri med dang / ba lang bdag dang / lag</text></item>
<item><p>50b6</p><section>'dul ba</section><text>/ rigs kyi gtso bo'i bu rnams bA rA Na sI nas byung nas bcom ldan 'das gang na ba der dong ste lhags nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do// phyogs gcig tu 'khod nas rigs kyi gtso bo'i bu gnyis pa dang /</text></item>
<item><p>50b7</p><section>'dul ba</section><text>gsum pa dang / bzhi pa dang / lnga pa gang po dang / dri med dang / ba lang bdag dang / lag / rigs kyi gtso bo'i bu rnams kyis bcom ldan 'das la 'di skad ces gsol to// btsun pa legs par gsungs pa'i chos 'dul ba la bdag cag rab tu 'byung ba</text></item>
<item><p>51a1</p><section>'dul ba</section><text>dang bsnyen par rdzogs pa dge slong gi dngos po gnang na/ bdag cag bcom ldan 'das kyi spyan sngar tshangs par spyod pa spyad par bgyi'o// tshe dang ldan pa de dag gis legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po</text></item>
<item><p>51a2</p><section>'dul ba</section><text>thob ste/ de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa/ bdag nyid gtong bar gnas so// gcig pu dben pa bag yod pa rtun pa dang ldan pa/ bdag nyid gtong bar gnas pa na gang gi phyir rigs kyi bu dag skra dang kha spu bregs te</text></item>
<item><p>51a3</p><section>'dul ba</section><text>gos ngur smrig bgos nas dad pa yang dag pa kho nas khyim nas khyim med par rab tu 'byung bar byed pa tshangs par spyod pa'i mtha' bla na med pa tshe de nyid la rang gi mngon par shes pas mngon sum du byas te/ bsgrubs nas bdag cag gi skye ba zad do// tshangs par spyod pa bsten to// bya</text></item>
<item><p>51a4</p><section>'dul ba</section><text>ba byas so// srid pa 'di las gzhan mi shes so zhes go bar byed cing tshe dang ldan pa de dag sems shin tu rnam par grol ba kun shes pa dang ldan pa'i dgra bcom par gyur to// de'i tshe 'jig rten na dgra bcom pa bcu dang bcu gcig pa ni bcom ldan 'das so// bA rA Na sI'i grong mi gtso</text></item>
<item><p>51a5</p><section>'dul ba</section><text>bo gtso bo rnams kyi khye'u lnga bcus rigs kyi gtso bo'i bu dang po dang / gnyis pa dang / gsum pa dang / bzhi pa dang / lnga pa ste/ grags pa dang / gang po dang / dri med dang / ba lang bdag dang / lag / rigs kyi gtso bo'i bu rnams skra dang kha spu bregs te gos ngur</text></item>
<item><p>51a6</p><section>'dul ba</section><text>smrig bgos te dad pa yang dag pa kho nas khyim nas khyim med par rab tu byung ngo zhes thos so// thos nas kyang de dag 'di snyam du sems te/ kye ma sangs rgyas ni mchog ma yin pa ma yin zhing chos bstan pa yang mchog ma yin pa ma yin te/ gang gi phyir da ltar rigs kyi gtso bo'i bu dang po dang /</text></item>
<item><p>51a7</p><section>'dul ba</section><text>gnyis pa dang / gsum pa dang / bzhi pa dang / lnga pa ste/ grags pa dang / gang po dang / dri med dang / ba lang bdag dang / lag / rigs kyi gtso bo'i bu rnams ni re zhig shin tu gzhon pa shin tu bde ba 'dod pa yang skra dang kha spu bregs te gos ngur smrig bgos nas</text></item>
<item><p>51b1</p><section>'dul ba</section><text>dad pa yang dag pa kho nas khyim nas khyim med par rab tu byung gis/ ma la bdag cag kyang skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ba bya'o snyam mo// de nas grong gi mi gtso bo gtso bo rnams kyi khye'u lnga bcu po dag bA rA Na</text></item>
<item><p>51b2</p><section>'dul ba</section><text>sI nas bcom ldan 'das gang na ba der song ste lhags pa dang / bcom ldan 'das kyi zhabs la mgo bos phyag byas te phyogs gcig tu 'khod do// phyogs gcig tu 'khod nas grong mi gtso bo gtso bo rnams kyi khye'u lnga bcu po dag gis bcom ldan 'das la 'di skad ces gsol to//</text></item>
<item><p>51b3</p><section>'dul ba</section><text>btsun pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po gnang na/ bdag cag bcom ldan 'das kyi spyan sngar tshangs par spyod pa spyad par bgyi'o// tshe dang ldan pa de dag legs par gsungs pa'i chos 'dul ba la rab</text></item>
<item><p>51b4</p><section>'dul ba</section><text>tu byung ba dang bsnyen par rdzogs pa dge slong gi dngos po thob ste/ de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa/ bdag nyid gtong bar gnas so// gcig pu dben pa bag yod pa rtun pa dang ldan pa/ bdag nyid gtong bar gnas pa na</text></item>
<item><p>51b5</p><section>'dul ba</section><text>gang gi phyir rigs kyi bu dag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar byed pa tshangs par spyod pa'i mtha' bla na med pa de tshe de nyid la rang gi mngon par shes pas mngon sum du byas te bsgrubs nas bdag cag gi skye ba zad do//</text></item>
<item><p>51b6</p><section>'dul ba</section><text>tshangs par spyod pa bsten to// bya ba byas so// srid pa 'di las gzhan mi shes so zhes go bar byed cing tshe dang ldan pa de dag sems shin tu rnam par grol ba kun shes pa dang ldan pa'i dgra bcom par gyur to// de'i tshe 'jig rten na dgra bcom pa drug bcu dang drug bcu rtsa gcig pa ni</text></item>
<item><p>51b7</p><section>'dul ba</section><text>bcom ldan 'das so// de nas bcom ldan 'das bA rA Na sI'i drang srong smra ba'i kyi nags na bzhugs so// de nas bcom ldan 'das kyis dge slong rnams la bka' stsal pa/ dge slong dag nga ni lha dang mi'i 'ching ba gang yin pa thams cad las grol ba yin no// dge slong dag</text></item>
<item><p>52a1</p><section>'dul ba</section><text>khyed kyang lha dang mi rnams kyi 'ching ba gang yin pa thams cad las grol ba yin gyis/ dge slong dag skye bo mang po la phan pa dang / skye bo mang po la yang bde ba dang / 'jig rten la snying brtse ba dang / lha dang mi rnams la phan pa dang bde ba'i ched du rgyu zhing deng la khyed gnyis</text></item>
<item><p>52a2</p><section>'dul ba</section><text>shing ni gcig tu ma 'gro shig/ nga yang lteng rgyas kyi grong khyer sde can gang na ba der rgyu zhing gshegs so// de nas bdud sdig can 'di snyam du sems te/ dge sbyong gau ta ma 'di bA rA Na sI'i drang srong smra ba'i kyi nags na 'dug nas de nyan thos rnams la 'di skad du chos ston to// dge</text></item>
<item><p>52a3</p><section>'dul ba</section><text>slong dag nga ni lha dang mi'i 'ching ba gang yin pa thams cad las grol ba yin no// dge slong dag khyed kyang lha dang mi'i 'ching ba gang yin pa thams cad las grol ba yin gyis/ dge slong dag skye bo mang po la phan pa dang zhes bya ba nas rgyu zhing deng shig ces bya ba'i bar du ste/ nga yang lteng</text></item>
<item><p>52a4</p><section>'dul ba</section><text>rgyas kyi grong khyer sde can gang na bar rgyu zhing 'gro'o zhes zer gyis/ ma la bdag gis de la 'di lta ste/ dkrug pa'i las shig bya ba'i phyir nye bar 'gro'o snyam mo// de nas bdud sdig can bram ze'i khye'u'i kha dog tu bdag nyid mngon par sprul te bcom ldan 'das gang na ba der song ste phyin</text></item>
<item><p>52a5</p><section>'dul ba</section><text>nas/ bcom ldan 'das kyi spyan sngar 'dug ste tshigs su bcad pas gsol pa/ ma grol grol bar 'du shes na// ji ltar bdag nyid grol bar sems// bdag gis dge sbyong ma bkrol bas// 'ching ba chen pos bcings pa yin// de nas bcom ldan 'das 'di snyam</text></item>
<item><p>52a6</p><section>'dul ba</section><text>du dgongs te/ e ma'o 'di ni bdud sdig can yin te/ 'di lta ste/ dkrug pa'i las kyi phyir nye bar 'ongs so snyam du thugs su chud nas tshigs su bcad de bka' stsal pa/ nga ni lha dang mi rnams kyi// 'ching ba gang yin kun las grol// bar chad byed pa khyod bcom par//</text></item>
<item><p>52a7</p><section>'dul ba</section><text>sdig can de ltar shes par gyis// de nas bdud sdig can 'di snyam du sems te/ dge sbyong gau ta ma'i sems kyis bdag gi sems shes so snyam du rig nas sdug bsngal zhing yid mi bde ba yid la gcags nas de nyid du mi snang bar gyur to// de nas bcom ldan 'das kyis lan</text></item>
<item><p>52b1</p><section>'dul ba</section><text>gnyis su yang dge slong rnams la bka' stsal pa/ dge slong dag nga ni lha dang mi rnams kyi 'ching ba gang yin pa thams cad las grol ba yin no// dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/ dge slong dag skye bo mang po la phan pa</text></item>
<item><p>52b2</p><section>'dul ba</section><text>dang zhes bya ba nas rgyu zhing deng shig ces bya ba'i bar gong ma bzhin du'o// nga yang lteng rgyas kyi grong khyer sde can gang na ba der gshegs so// btsun pa bka' bzhin 'tshal zhes dge slong rnams kyis bcom ldan 'das las mnyan nas ljongs rgyu zhing dong ngo // de nas bcom ldan 'das kyis</text></item>
<item><p>52b3</p><section>'dul ba</section><text>bA rA Na sIr ji tsam bzhed kyi bar du bzhugs nas lteng rgyas kyi grong khyer sde can gang na ba der rgyu zhing gshegs te rim gyis rgyu zhing gshegs pa dang / grong khyer sde can du byon to// de nas bcom ldan 'das ras bal can gyi nags tshang tshing gang na ba der gshegs te byon nas shing zhig gi drung</text></item>
<item><p>52b4</p><section>'dul ba</section><text>du brten te nyin par gyi gnas pas bzhugs so// de'i tshe drug bcu sde bzang po'i tshogs grong khyer sde can gyi phyi rol du nyi ma re re zhing bud med kyis byas pa'i rol mos rtse bar byed/ dga' bar byed/ dga' mgur spyod par byed pa na/ de rnams las bud med cig dam bcas pa dral te</text></item>
<item><p>52b5</p><section>'dul ba</section><text>bros so// de nas drug bcu sde bzang po'i tshogs bud med de tshol zhing ras bal can gyi nags tshang tshing gang na ba der dong ba dang / drug bcu sde bzang po'i tshogs kyis bcom ldan 'das mdzes pa/ dad par 'os pa/ bzang po zhi ba/ thugs zhi ba/ thugs mchog tu dul ba/ zhi ba dang</text></item>
<item><p>52b6</p><section>'dul ba</section><text>dul ba dang ldan pa/ gser gyi mchod sdong lta bur gyur pa/ dpal gyis 'bar zhing shing gi drung na brten te bzhugs pa mthong ngo // mthong nas kyang bcom ldan 'das gang na ba der song ste lhags nas bcom ldan 'das la 'di skad ces gsol to// bcom ldan 'das cig bud med cig</text></item>
<item><p>52b7</p><section>'dul ba</section><text>gzigs sam/ gzhon nu dag bud med de khyed cag gi cir 'ong / btsun pa 'di ni bdag cag gi drug bcu sde bzang po'i tshogs grong khyer sde can gyi slad rol du bud med kyis bgyis pa'i rol mos rtse bar bgyid/ dga' bar bgyid/ dga' mgur spyod par bgyid de/ de rnams dang bdag</text></item>
<item><p>53a1</p><section>'dul ba</section><text>cag rtse bar bgyid/ dga' bar bgyid/ dga' mgur spyod par bgyid pa na bud med cig dam bcas pa dral te bros nas bdag cag tshol lags so// gzhon nu dag ji snyam du sems/ bud med tshol ba gang yin pa dang / bdag nyid tshol ba gang yin pa gang bdam/</text></item>
<item><p>53a2</p><section>'dul ba</section><text>btsun pa bdag cag la bud med kyis ci bgyi/ bdag cag ni bdag nyid tshol ba gang lags pa de 'dam lags so// gzhon nu dag de'i phyir 'dug shig dang khyed la chos bshad do// de nas drug bcu sde bzang po'i tshogs kyis bcom ldan 'das kyi zhabs gnyis la mgo bos</text></item>
<item><p>53a3</p><section>'dul ba</section><text>phyag byas te phyogs gcig tu 'khod do// phyogs gcig tu 'khod nas bcom ldan 'das kyis drug bcu sde bzang po'i tshogs la chos dang ldan 'das pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga'</text></item>
<item><p>53a4</p><section>'dul ba</section><text>bar mdzad de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs</text></item>
<item><p>53a5</p><section>'dul ba</section><text>pa dang / rnam par byang ba dang / nges par 'byung ba dang / rab tu dben pa'i rjes su bsngags pa dang / rnam par byang ba'i phyogs kyi chos rnams rgya cher bshad do// gang gi tshe de dag bcom ldan 'das kyis dga' ba'i sems dang / dge ba'i sems dang / mgu ba'i sems</text></item>
<item><p>53a6</p><section>'dul ba</section><text>dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad pa shes par nus par gzigs pa de'i tshe sangs rgyas bcom ldan 'das kyi yang dag phul gyi chos bshad pa gang yin pa 'phags pa'i bden pa bzhi po 'di lta ste/ sdug bsngal</text></item>
<item><p>53a7</p><section>'dul ba</section><text>dang / kun 'byung ba dang / 'gog pa dang / lam de rgya cher bshad do// dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du drug bcu sde bzang po'i tshogs kyis stan de nyid la 'dug bzhin du 'phags pa'i</text></item>
<item><p>53b1</p><section>'dul ba</section><text>bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs so// de nas drug bcu sde bzang po'i tshogs kyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las</text></item>
<item><p>53b2</p><section>'dul ba</section><text>rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te/ bla gos phrag pa gcig tu gzar nas bcom ldan 'das gang na ba de logs su thal mo sbyar</text></item>
<item><p>53b3</p><section>'dul ba</section><text>ba btud nas bcom ldan 'das la 'di skad ces gsol to// btsun pa bdag cag 'phags so// mngon par 'phags so// bdag cag bcom ldan 'das dang chos dang dge slong gi dge 'dun la skyabs su mchi lags kyis/ bdag cag dge bsnyen du gzung du gsol/ deng</text></item>
<item><p>53b4</p><section>'dul ba</section><text>slan chad ji srid 'tsho'i bar du srog dang yang bsdos te skyabs su mchi bar mngon par dad lags so// de nas drug bcu sde bzang po'i tshogs bcom ldan 'das kyis bka' stsal pa la mngon par dga' ste rjes su yi rangs nas/ bcom ldan 'das kyi zhabs gnyis la mgo bos phyag</text></item>
<item><p>53b5</p><section>'dul ba</section><text>byas te bcom ldan 'das kyi spyan snga nas dong ngo // de'i tshe ser skya'i gzhi na bram ze lha zhes bya ba phyug pa nor mang ba/ longs spyod che ba/ bcom ldan 'das kyi sngon gyi thugs rag por gyur pa zhig gnas pa de dus gzhan zhig na gnyen zad/ nor zad/ 'byor pa zad par gyur to//</text></item>
<item><p>53b6</p><section>'dul ba</section><text>gang gi tshe bcom ldan 'das kyis bdud kyi 'khor 'byung po bye ba phrag sum bcu drug bcom nas bla na med pa'i ye shes brnyes pa de'i tshe bram ze lha chung ma dang lhan cig grong khyer sde can du 'ongs so// bram ze lhas bcom ldan 'das kyis bla na med pa'i ye shes brnyes so zhes thos nas/</text></item>
<item><p>53b7</p><section>'dul ba</section><text>des chung ma la smras pa/ bzang mo bcom ldan 'das bla na med pa'i ye shes brnyes te/ 'khor los sgyur ba'i rigs su 'khrungs pa'i bcom ldan 'das de ni grong khyer sde can du bsod snyoms la gshegs na bdag cag gis bcom ldan 'das de la bsod snyoms dbul du gang gi phyir bdag</text></item>
<item><p>54a1</p><section>'dul ba</section><text>gi khyim na nyi ma gcig gi kha zas kyang med kyis/ ngas khyod gtar bcug ste kAr ShA pa Na lnga zhig skyin por blang ngo // des smras pa/ rje'i sras de bzhin du mdzod cig/ bram ze lhas chung ma bram ze zhig la gtar bcug nas kAr ShA pa Na lnga bcom ldan 'das bshos</text></item>
<item><p>54a2</p><section>'dul ba</section><text>gsol ba'i phyir skyin po'i tshul du blangs so// de'i chung mas smras pa/ rje'i sras bdag ni byang chub sems dpas lan 'ga' yang dri ma can dang gos ngan pa gyon pa ma gzigs so// bram ze lhas khyim bdag cig las rgyan rnams brnyas nas chung ma la bskon no// de nas bram ze</text></item>
<item><p>54a3</p><section>'dul ba</section><text>lha chung ma dang lhan cig gtsang zhing bsod pa'i bza' ba dang bca' ba dag sta gon byas nas bcom ldan 'das gang na ba der song ste phyin nas bcom ldan 'das la 'di skad ces gsol to// bcom ldan 'das bdag gi sdum par gdugs tshod sbyor zhing mchis na gnang bar mdzad du gsol/</text></item>
<item><p>54a4</p><section>'dul ba</section><text>bcom ldan 'das kyis bram ze lha la cang mi gsung bas gnang ngo // de nas bcom ldan 'das bram ze lha'i bkad sa gang na ba der gshegs te byon nas gdan bshams pa nyid la bzhugs so// de nas bram ze lhas bcom ldan 'das bde bar bzhugs par rig nas chung ma dang lhan cig</text></item>
<item><p>54a5</p><section>'dul ba</section><text>tu gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so// bcom ldan 'das kyis gsol zin nas phyag bcabs te</text></item>
<item><p>54a6</p><section>'dul ba</section><text>lhung bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'dug go// de nas bcom ldan 'das kyis bram ze lha la yon bsngo ba mdzad nas gshegs so// de'i chung mas rgyan rnams bkrol te bzhag pa de ma byin par</text></item>
<item><p>54a7</p><section>'dul ba</section><text>len pas brkus so zhes bram ze lhas thos nas sdug bsngal zhing yid mi bde bar gyur te/ 'brog dgon pa zhig tu song nas nga la rgyan sbyin du ga la yod gzhan byar med kyis bdag 'chi'o snyam pa dang / ji tsam na mi zhig gis dong brkos nas song ngo // bram ze lha ngo mtshar skyes nas</text></item>
<item><p>54b1</p><section>'dul ba</section><text>de na ci yod re zhig blta'o snyam pa las/ ji tsam na rgyan de mthong nas des rgyan blangs te khyim du 'ongs so// lha'i chung ma yang sdug bsngal zhing yid mi bde bas gdungs nas khyim phyag dar byed pa na 'di ltar sangs rgyas rnams kyi sangs rgyas kyi mthu dang lha rnams kyi lha'i mthus ji tsam na</text></item>
<item><p>54b2</p><section>'dul ba</section><text>gser gyi bum pa 'tsher bag can zhig mthong ngo // lhas de la dris pa/ bzang mo 'o ni ci yin/ des smras pa/ rje'i sras bdag gis gser gyi bum pa zhig mthong ngo // des kyang smras pa/ bzang mo kho bos kyang rgyan de mthong ngo // de gnyis kyis lhag par yang bcom ldan</text></item>
<item><p>54b3</p><section>'dul ba</section><text>'das la dad pa bskyed do// de ltar mngon par dad pa dang bcom ldan 'das kyis de gnyis ji ltar 'phags pa'i bden pa bzhi rtogs par 'gyur ba de lta bu'i chos bshad pa mdzad pas bram ze lha chung ma dang bcas te 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom</text></item>
<item><p>54b4</p><section>'dul ba</section><text>nas rgyun du zhugs pa'i 'bras bu mngon sum du byas so// de nas bcom ldan 'das de'i nub mo 'das nas snga dro na bza' sham thabs mnabs/ lhung bzed dang chos gos bsnams te grong khyer sde can du bsod snyoms la zhugs so// de nas bcom ldan 'das grong khyer sde can du bsod</text></item>
<item><p>54b5</p><section>'dul ba</section><text>snyoms la zhugs pa na 'di snyam du dgongs te/ ma la ngas grong khyer sde can der thog mar su zhig la chos bshad snyam pa las/ de nas bcom ldan 'das 'di snyam du dgongs te/ ngas grong pa'i bu mo dga' mo dang / dga' stobs ma la thog mar chos bshad par bya ste/ de dag</text></item>
<item><p>54b6</p><section>'dul ba</section><text>gis nga sngon gyi sdug bsngal spong ba'i rnal 'byor la rjes su brtson pas gnas pa na 'dis mar gsar dang 'o thug sbrang rtsi ltar mngar bas bsnyen bkur byas so snyam mo// de nas bcom ldan 'das grong pa'i bu mo dga' mo dang / dga' stobs ma'i khyim gang na ba der gshegs so//</text></item>
<item><p>54b7</p><section>'dul ba</section><text>grong pa'i bu mo dga' mo dang / dga' stobs mas bcom ldan 'das rgyang ring po nas mthong ngo // mthong nas kyang bcom ldan 'das kyi ched du gdan bshams nas 'di skad ces gsol to// bcom ldan 'das tshur spyon/ bcom ldan 'das byon pa legs so// bcom ldan 'das</text></item>
<item><p>55a1</p><section>'dul ba</section><text>gdan bshams pa 'di nyid la bzhugs zhes gsol nas bcom ldan 'das gdan bshams pa de nyid la bzhugs so// de nas grong ba'i bu mo dga' mo dang / dga' stobs mas bcom ldan 'das kyi zhabs gnyis la mgo bos phyag byas te phyogs gcig tu</text></item>
<item><p>55a2</p><section>'dul ba</section><text>'dug go// phyogs gcig tu 'dug nas bcom ldan 'das kyis grong pa'i bu mo dga' mo dang / dga' stobs ma la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar</text></item>
<item><p>55a3</p><section>'dul ba</section><text>mdzad de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs pa</text></item>
<item><p>55a4</p><section>'dul ba</section><text>dang / rnam par byang ba dang / nges par 'byung ba dang / rab tu dben pa'i rjes su bsngags pa dang / rnam par byang ba'i phyogs kyi chos rgya cher bshad do// gang gi tshe bcom ldan 'das kyis de dag dga' ba'i sems dang / dge ba'i sems dang / mgu ba'i sems dang /</text></item>
<item><p>55a5</p><section>'dul ba</section><text>sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes par nus par gzigs pa de'i tshe sangs rgyas bcom ldan 'das kyi yang dag phul gyi chos bshad pa gang yin pa 'phags pa'i bden pa bzhi po 'di lta ste/ sdug bsngal dang / kun</text></item>
<item><p>55a6</p><section>'dul ba</section><text>'byung ba dang / 'gog pa dang / lam de rgya cher bshad do// dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du grong pa'i bu mo dga' mo dang / dga' stobs ma stan de nyid la 'khod bzhin du 'phags pa'i</text></item>
<item><p>55a7</p><section>'dul ba</section><text>bden pa bzhi po 'di lta ste/ sdug bsngal dang / kun 'byung ba dang / 'gog pa dang / lam mngon par rtogs so// de nas grong pa'i bu mo dga' mo dang / dga' stobs mas chos mthong ba dang / chos thob pa dang / chos rig pa dang / chos kyi gting slebs pa dang / the tshom</text></item>
<item><p>55b1</p><section>'dul ba</section><text>las rgal ba dang / som nyi las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te bcom ldan 'das gang na ba de logs su thal mo sbyar ba btud nas/ bcom ldan 'das la</text></item>
<item><p>55b2</p><section>'dul ba</section><text>'di skad ces gsol to// btsun pa bdag cag 'phags so// mngon par 'phags so// bdag cag bcom ldan 'das dang chos dang dge slong gi dge 'dun la skyabs su mchi lags kyis bdag cag dge bsnyen du gzung du gsol/ deng slan chad ji srid 'tsho'i bar du srog dang yang</text></item>
<item><p>55b3</p><section>'dul ba</section><text>bsdos te skyabs su mchi bar mngon par dad lags so// de nas grong pa'i bu mo dga' mo dang / dga' stobs mas bcom ldan 'das la 'di skad ces gsol to// btsun pa de'i slad du 'dir zhal zas kyi mdzad pa mdzad du gsol bcom ldan 'das kyis grong pa'i bu mo dga' mo dang /</text></item>
<item><p>55b4</p><section>'dul ba</section><text>dga' stobs ma la cang mi gsung bas gnang ngo // de nas grong pa'i bu mo dga' mo dang / dga' stobs mas bcom ldan 'das cang mi gsung bas gnang par rig cing / bcom ldan 'das bde bar bzhugs par rig nas gtsang zhing bsod pa'i bza' ba dang bca' ba dag rang gi</text></item>
<item><p>55b5</p><section>'dul ba</section><text>lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so// bcom ldan 'das kyis gsol zin te phyag bcabs shing lhung bzed gyu bar rig nas stan ches dma' ba zhig blangs</text></item>
<item><p>55b6</p><section>'dul ba</section><text>te bcom ldan 'das kyi spyan sngar chos mnyan pa'i phyir 'khod do// de nas bcom ldan 'das kyis grong pa'i bu mo dga' mo dang / dga' stobs ma la chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag</text></item>
<item><p>55b7</p><section>'dul ba</section><text>par rab tu dga' bar mdzad nas gdan las bzhengs te gshegs so// de nas bcom ldan 'das grong khyer sde can nas gshegs pa na 'di snyam du dgongs te/ ngas yul ma ga d+hA 'dir ngang tshul bzang por bkur ba'i dge sbyong ngam bram ze gang zhig dbang du byas na de dbang du gyur pas</text></item>
<item><p>56a1</p><section>'dul ba</section><text>tshegs chung ngus skye bo'i tshogs chen po dbang du 'gyur ba su zhig yod snyam mo// de'i tshe lteng rgyas 'od srung ral pa can btsas nas lo brgya nyi shu lon pa rgas 'khogs gtugs pa zhig yod pa de ma ga d+hA'i mi rnams kyis bkur sti bya ba dang / bla mar bya ba dang / rjed par</text></item>
<item><p>56a2</p><section>'dul ba</section><text>bya ba dang / mchod par bya bas dgra bcom par bkur cing 'khor lnga brgya dang nai rany+dza na'i klung gi 'gram gyi bsti gnas na dka' thub spyod do// de nas bcom ldan 'das 'di snyam du dgongs te/ lteng rgyas 'od srung ral pa can btsas nas lo brgya nyi shu lon pa rgas 'khogs gtugs pa 'di</text></item>
<item><p>56a3</p><section>'dul ba</section><text>ma ga d+hA'i mi rnams kyis zhes bya ba nas dka' thub spyod do zhes bya ba'i bar gong ma bzhin du ste/ ma la ngas lteng rgyas 'od srung ral pa can dbang du byas te/ 'di dbang du gyur na tshegs chung ngus skye bo'i tshogs chen po dbang du 'gyur ro snyam mo// de nas bcom ldan 'das lteng rgyas</text></item>
<item><p>56a4</p><section>'dul ba</section><text>'od srung ral pa can gyi bsti gnas gang na ba der gshegs so// lteng rgyas 'od srung ral pa can gyis bcom ldan 'das rgyang ring po nas mthong ngo // mthong nas kyang bcom ldan 'das kyi ched du gdan bshams nas 'di skad ces kyang gsol to// dge sbyong chen po tshur spyon/</text></item>
<item><p>56a5</p><section>'dul ba</section><text>dge sbyong chen po byon pa legs so// dge sbyong chen po yun ring po zhig lags na gang nas 'khor te 'dir byon/ dge sbyong chen po gdan bshams pa nyid la bzhugs shig ces gsol to// bcom ldan 'das kyis gdan bshams pa nyid la bzhugs so// de nas lteng rgyas</text></item>
<item><p>56a6</p><section>'dul ba</section><text>'od srung ral pa can dang / bcom ldan 'das lhan cig mngon du yang dag par dga' bar 'gyur ba dang / mgu bar 'gyur ba'i gtam rnam pa sna tshogs mdzad nas phyogs gcig tu 'dug go// phyogs gcig tu 'dug pa dang bcom ldan 'das kyis lteng rgyas 'od srung ral pa can</text></item>
<item><p>56a7</p><section>'dul ba</section><text>la 'di skad ces bka' stsal to// 'od srung gal te khyod la mi bde ba med na/ khyod kyi me khang du bdag zhag gcig 'dug go// dge sbyong chen po bdag la ni mi bde ba ma mchis na/ 'on kyang de na klu gdug pa zhig gnas te/ des khyod tho btsams par 'gyur du mchi'o// 'od srung</text></item>
<item><p>56b1</p><section>'dul ba</section><text>khyod kyis re zhig gnang bar gyis shig dang tho btsams par mi 'gyur ro// dge sbyong chen po gal te khyod la tho mi btsam na dge sbyong chen po ci bde ba kho nar bzhugs shig/ de nas bcom ldan 'das lteng rgyas 'od srung ral pa can gyi me khang gang na ba der gshegs te byon nas me khang gi</text></item>
<item><p>56b2</p><section>'dul ba</section><text>phyi rol du zhabs bsil nas me khang gi nang du zhugs te/ nyid kyis rtswa gding ba bshams nas sku drang por bsrang ste/ skyil mo krung bcas nas dran pa mngon du phyogs par bzhag ste bzhugs so// klu gdug pas bcom ldan 'das rgyang ring po nas mthong ngo // mthong nas kyang khros</text></item>
<item><p>56b3</p><section>'dul ba</section><text>pa'i mthus dud pa phyung ngo // bcom ldan 'das kyis kyang rdzu 'phrul gyi mthus dud pa phyung ngo // klu gdug pas khros pa'i mthus 'bar bar byas so// bcom ldan 'das kyis kyang me'i khams la snyoms par zhugs so// de na klu gdug pa khros pa'i mthu dang / bcom ldan</text></item>
<item><p>56b4</p><section>'dul ba</section><text>'das kyi rdzu 'phrul gyi mthus me khang thams cad 'bar/ rab tu 'bar/ kun tu rab tu 'bar te me lce gcig tu gyur pas sreg par byed do// lteng rgyas 'od srung ral pa can mtshan mo rgyu skar la lta ba na me khang thams cad 'bar/ rab tu 'bar/ kun tu rab tu 'bar te me lce</text></item>
<item><p>56b5</p><section>'dul ba</section><text>gcig tu gyur nas sreg pa mthong ngo // mthong nas kyang 'di snyam du sems te/ dge sbyong gau ta ma chen po 'di ltar mdzes pa/ klu gdug pas thal bar byas par ma gyur grang / kyi hud nyon mongs pa dag gi tshig ma nyan to snyam mo// de nas bcom ldan 'das 'di snyam du dgongs</text></item>
<item><p>56b6</p><section>'dul ba</section><text>te/ nga lteng rgyas 'od srung ral pa can 'khor dang bcas pa chas bcad kyis/ ma langs rdzu 'phrul ji lta bu mngon par 'du bya ba la sems mnyam par bzhag na/ mes klu gdug pa'i me zil gyis mnan la des kyang de'i lus la gnod par mi byed cing de dul bar mkhyen nas lhung</text></item>
<item><p>56b7</p><section>'dul ba</section><text>bzed du bcug ste lteng rgyas 'od srung ral pa can de la sbyin pa de lta bu zhig bya'o snyam nas/ de nas bcom ldan 'das kyis rdzu 'phrul ji lta bu mngon par 'du mdzad pa la thugs mnyam par bzhag na mes klu gdug pa'i me zil gyis mnan la des kyang de'i lus la gnod pa mi byed pa</text></item>
<item><p>57a1</p><section>'dul ba</section><text>de lta bu mngon par 'du mdzad de/ de dul bar mkhyen nas lhung bzed du bcug ste lteng rgyas 'od srung ral pa can gang na ba der bsnams nas gshegs so// lteng rgyas 'od srung ral pa can gyis bcom ldan 'das rgyang ring po nas mthong ngo // mthong nas kyang bcom</text></item>
<item><p>57a2</p><section>'dul ba</section><text>ldan 'das la 'di skad ces gsol to// dge sbyong chen po gson pa lta zhig/ 'od srung gson no// dge sbyong chen po khyod kyis lhung bzed na bsnams te byon pa ci/ 'od srung klu gdug pa gang gi mthus khyod kyi me khang du mir gyur pa rdzu 'phrul dang mi ldan pa gnas su mi ster</text></item>
<item><p>57a3</p><section>'dul ba</section><text>ba de ngas btul nas lhung bzed du bcug nas khyer te 'ongs so// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das</text></item>
<item><p>57a4</p><section>'dul ba</section><text>lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de'i tshe lteng rgyas 'od srung ral pa can gyi bsti gnas na bram ze'i khye'u lnga brgya tsam me la yongs su spyod pa re re'i me thab gsum gsum ste me thab stong lnga brgya yod do// de nas bram</text></item>
<item><p>57a5</p><section>'dul ba</section><text>ze'i khye'u de rnams me la yongs su spyod par 'dod na me de spar bar ma nus so// de nas bram ze'i khye'u de rnams lteng rgyas 'od srung ral pa can gang na ba der song ste phyin nas lteng rgyas 'od srung ral pa can la 'di skad ces smras so// mkhan po mkhyen par mdzod cig/ 'dir</text></item>
<item><p>57a6</p><section>'dul ba</section><text>bdag cag zhugs la yongs su spyod par 'tshal na zhugs de spar bar rngo ma thog lags so// de nas lteng rgyas 'od srung ral pa can 'di snyam du sems te/ dge sbyong chen po bdag gi nye 'khor na gnas pa de'i mthu zhig ma byung grang snyam mo// de nas lteng rgyas 'od srung ral pa can bcom</text></item>
<item><p>57a7</p><section>'dul ba</section><text>ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzod cig/ 'dir bdag gi bram ze'i khye'u lnga brgya tsam me la yongs su spyod par 'tshal na me de spar bar rngo ma thog nas bdag 'di snyam du sems te/ bdag gi</text></item>
<item><p>57b1</p><section>'dul ba</section><text>nye 'khor na dge sbyong chen po bzhugs na de'i mthu zhig ma byung grang snyam bgyid do// 'od srung me de sbar bar 'dod dam/ dge sbyong chen po sbar du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me de rang nyid 'bar bar gyur</text></item>
<item><p>57b2</p><section>'dul ba</section><text>to// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas</text></item>
<item><p>57b3</p><section>'dul ba</section><text>kyi nags tshang tshing na bzhugs so// de nas bram ze'i khye'u de rnams me la yongs su spyad nas me bsad par 'dod na me bsad par ma nus so// bram ze'i khye'u de rnams lteng rgyas 'od srung ral pa can gang na ba der song ste lhags nas lteng rgyas 'od srung ral pa can la 'di skad ces</text></item>
<item><p>57b4</p><section>'dul ba</section><text>smras so// mkhan po mkhyen par mdzod cig/ 'dir bdag cag zhugs la yongs su spyad nas zhugs dgum par 'tshal na dgum pa'i rngo ma thog lags so// de nas lteng rgyas 'od srung ral pa can 'di snyam du sems te/ dge sbyong chen po bdag gi nye 'khor na</text></item>
<item><p>57b5</p><section>'dul ba</section><text>gnas pa de'i mthu zhig ma byung grang snyam mo// de nas lteng rgyas 'od srung ral pa can bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ 'dir bdag gi bram ze'i khye'u</text></item>
<item><p>57b6</p><section>'dul ba</section><text>rnams zhugs la yongs su spyad nas zhugs dgum par 'tshal na dgum par rngo ma thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig ma byung grang snyam bgyid do// 'od srung me de bsad dam/ dge sbyong chen po dgum</text></item>
<item><p>57b7</p><section>'dul ba</section><text>du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me de rang nyid shi'o// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag</text></item>
<item><p>58a1</p><section>'dul ba</section><text>kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas dus gzhan zhig na lteng rgyas 'od srung ral pa can rang nyid me la yongs su spyod par 'dod na spar</text></item>
<item><p>58a2</p><section>'dul ba</section><text>bar ma nus so// de nas lteng rgyas 'od srung ral pa can 'di snyam du sems te/ bdag gi nye 'khor na dge sbyong chen po gnas na de'i mthu zhig byung bar ma gyur grang snyam mo// de nas lteng rgyas 'od srung ral pa can bcom ldan 'das gang na ba der song ste phyin nas/ bcom ldan</text></item>
<item><p>58a3</p><section>'dul ba</section><text>'das la 'di skad ces gsol to// dge sbyong chen po mkhyen par mdzad du gsol/ 'dir bdag nyid zhugs la yongs su spyod par 'tshal na spar bar rngo ma thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig byung bar ma gyur</text></item>
<item><p>58a4</p><section>'dul ba</section><text>grang snyam bgyid do// 'od srung me de spar bar 'dod dam/ dge sbyong chen po spar du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me de rang nyid 'bar bar gyur to// de nas lteng rgyas 'od srung ral pa can 'di snyam du</text></item>
<item><p>58a5</p><section>'dul ba</section><text>sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas dus</text></item>
<item><p>58a6</p><section>'dul ba</section><text>gzhan zhig na lteng rgyas 'od srung ral pa can rang nyid me la yongs su spyad nas me bsad par 'dod na bsad par ma nus so// de nas lteng rgyas 'od srung ral pa can 'di snyam du sems te/ bdag gi nye 'khor na dge sbyong chen po gnas na de'i mthu zhig byung bar ma gyur grang snyam mo// de</text></item>
<item><p>58a7</p><section>'dul ba</section><text>nas lteng rgyas 'od srung ral pa can bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ 'dir bdag nyid zhugs la yongs su spyad nas zhugs dgum par 'tshal na dgum pa'i rngo ma</text></item>
<item><p>58b1</p><section>'dul ba</section><text>thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig byung bar ma gyur grang snyam bgyid do// drang srong me de bsad dam/ dge sbyong chen po dgum du gsol/ de nas 'di ltar sangs rgyas rnams kyi sangs rgyas kyi mthu dang / lha</text></item>
<item><p>58b2</p><section>'dul ba</section><text>rnams kyi lha'i mthus me de rang nyid shi'o// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas</text></item>
<item><p>58b3</p><section>'dul ba</section><text>'od srung ral pa can gyi bsti gnas kyi nags tshang tshing na bzhugs so// de nas dus gzhan zhig na lteng rgyas 'od srung ral pa can gyi me khang thams cad 'bar rab tu 'bar/ kun du rab tu 'bar te me lce gcig tu gyur nas sreg par byed pa de la lteng rgyas 'od srung ral pa can 'khor</text></item>
<item><p>58b4</p><section>'dul ba</section><text>dang bcas pa dang / gzhan yang skye bo'i tshogs chen po rnams kyis bsgrims kyang bsad ma nus so// de nas lteng rgyas 'od srung ral pa can 'di snyam du sems te/ bdag gi nye 'khor na dge sbyong chen po gnas na de'i mthu zhig byung bar ma gyur grang snyam mo// de nas lteng rgyas 'od</text></item>
<item><p>58b5</p><section>'dul ba</section><text>srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to// dge sbyong chen po mkhyen par mdzad du gsol/ dge sbyong chen po 'dir bdag gi me khang thams cad 'bar rab tu 'bar/ kun du rab tu 'bar te me lce gcig tu gyur nas</text></item>
<item><p>58b6</p><section>'dul ba</section><text>sreg par bgyid pa de la bdag 'khor dang bcas pa dang / gzhan yang skye bo'i tshogs chen pos bsgrims na zhugs dgum pa'i rngo ma thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig byung bar ma gyur grang snyam bgyid do// 'od</text></item>
<item><p>58b7</p><section>'dul ba</section><text>srung me khang de zhi bar bya 'am dge sbyong chen po zhi bar mdzad du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me khang de rang nyid zhi bar gyur to// de nas lteng rgyas 'od srung ral pa can 'di snyam du sems te/ 'di ltar dge</text></item>
<item><p>59a1</p><section>'dul ba</section><text>sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// // 'dul ba gzhi/ bam po brgyad bcu brgyad pa/ de nas bcom ldan 'das lteng rgyas 'od srung ral pa can gyi bsti gnas</text></item>
<item><p>59a2</p><section>'dul ba</section><text>nags tshang tshing na bzhugs so// de nas rgyal po chen po bzhi po dag kha dog 'phags pas mtshan mo la bab pa na/ bcom ldan 'das gang na ba der dong ste lhags nas bcom ldan 'das kyi zhabs la mgo bos phyag byas te/ de rnams dper na me'i phung po 'bar/ rab tu 'bar/</text></item>
<item><p>59a3</p><section>'dul ba</section><text>kun du rab tu 'bar te me lce gcig tu gyur nas sreg par byed pa bzhi lta bu'i lus kyis phyogs gcig tu 'dug go// lteng rgyas 'od srung ral pa can de nyid kyi mtshan mo rgyu skar rnams la blta ba na/ bcom ldan 'das kyi spyan snga na me'i phung po 'bar rab tu 'bar/ kun du rab tu</text></item>
<item><p>59a4</p><section>'dul ba</section><text>'bar te me lce gcig tu gyur nas sreg par byed pa bzhi mthong ngo // mthong nas kyang 'di snyam du sems te/ dge sbyong chen po yang me la yongs su spyod de/ 'di ltar de'i spyan snga na me'i phung po 'bar rab tu 'bar/ kun du rab tu 'bar te me lce gcig tu gyur nas sreg par byed pa</text></item>
<item><p>59a5</p><section>'dul ba</section><text>bzhi yod do snyam mo// de nas lteng rgyas 'od srung ral pa can nang par sngar langs te bcom ldan 'das gang na ba der song nas phyin pa dang / bcom ldan 'das la 'di skad ces gsol to// dge sbyong chen po mkhyen par mdzad du gsol/ 'dir mdang sum bdag rgyu skar rnams</text></item>
<item><p>59a6</p><section>'dul ba</section><text>la blta ba na dge sbyong chen po'i spyan snga na zhugs kyi phung po 'bar rab tu 'bar/ kun du rab tu 'bar te me lce gcig tu gyur te sreg par byed pa bzhi mthong ngo // mthong nas kyang bdag nyid 'di snyam du sems te// dge sbyong chen po yang me la yongs su spyod de/ 'di ltar de'i spyan</text></item>
<item><p>59a7</p><section>'dul ba</section><text>snga na me'i phung po 'bar rab tu 'bar/ kun du rab tu 'bar te me lce gcig tu gyur nas sreg par bgyid pa bzhi mchis so snyam mo// 'od srung cing me la yongs su spyod dam/ nga me la yongs su mi spyod de/ de lta mod kyi 'dir mdang sum rgyal po chen po bzhi po dag kha dog 'phags</text></item>
<item><p>59b1</p><section>'dul ba</section><text>pas mtshan mo la bab pa nang gang na ba der 'ongs te lhags nas/ nga'i zhabs gnyis la mgo bos phyag byas te de rnams dper na me'i phung po 'bar rab tu 'bar/ kun du rab tu 'bar te me lce gcig tu gyur nas sreg par byed pa bzhi lta bu'i lus kyis phyogs gcig tu 'dug pa yin</text></item>
<item><p>59b2</p><section>'dul ba</section><text>no// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas</text></item>
<item><p>59b3</p><section>'dul ba</section><text>kyi nags tshang tshing na bzhugs so// de nas lha rnams kyi dbang po brgya byin kha dog 'phags pas mtshan mo la bab pa na bcom ldan 'das gang na ba der song ste phyin nas/ bcom ldan 'das kyi zhabs la phyag 'tshal te/ de dper na me'i phung po 'bar rab tu 'bar/ kun du</text></item>
<item><p>59b4</p><section>'dul ba</section><text>rab tu 'bar te me lce gcig tu gyur pa bzhi po de dag bas kyang ches lhag cing ches 'phags la ches bzang ba lta bu'i lus kyis phyogs gcig tu 'dug go// lteng rgyas 'od srung ral pa can de nyid kyi mtshan mo rgyu skar rnams la blta ba na bcom ldan 'das kyi spyan sngar me'i phung po chen</text></item>
<item><p>59b5</p><section>'dul ba</section><text>po 'bar rab tu 'bar/ kun du rab tu 'bar te me lce gcig tu gyur nas sreg par byed pa zhig mthong ngo // mthong nas kyang 'di snyam du sems te/ dge sbyong chen po yang me la yongs su spyod de/ 'di ltar de'i mdun na me'i phung po chen po 'bar rab tu 'bar/ kun du rab tu</text></item>
<item><p>59b6</p><section>'dul ba</section><text>'bar te me lce gcig tu gyur nas sreg par byed pa zhig yod do snyam mo// de nas lteng rgyas 'od srung ral pa can nang par sngar langs nas bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du</text></item>
<item><p>59b7</p><section>'dul ba</section><text>gsol/ 'dir bdag mdang sum rgyu skar rnams la blta ba na dge sbyong chen po'i spyan snga na zhugs kyi phung po chen po 'bar rab tu 'bar/ kun du rab tu 'bar te me lce gcig tu gyur nas sreg par bgyid pa zhig mthong ngo // mthong nas kyang bdag 'di snyam du sems te/ dge</text></item>
<item><p>60a1</p><section>'dul ba</section><text>sbyong chen po yang me la yongs su spyod de/ 'di ltar de'i spyan snga na me'i phung po chen po 'bar rab tu 'bar/ kun tu rab tu 'bar te me lce gcig tu gyur nas sreg par bgyid pa zhig mchis so snyam mo// 'od srung cing me la yongs su spyod dam/ nga me la yongs</text></item>
<item><p>60a2</p><section>'dul ba</section><text>su mi spyod de/ de lta mod kyi 'dir mdang sum lha rnams kyi dbang po brgya byin kha dog 'phags pas mtshan mo la bab pa nang gang na ba der 'ongs te phyin nas nga'i zhabs la mgo bos phyag byas te/ de dper na me'i phung po 'bar rab tu 'bar/ kun du rab tu 'bar te me lce gcig tu gyur</text></item>
<item><p>60a3</p><section>'dul ba</section><text>nas sreg pa bzhi po de dag pas kyang ches lhag cing ches 'phags la ches bzang ba lta bu'i lus kyis phyogs gcig tu 'dug pa yin no// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che</text></item>
<item><p>60a4</p><section>'dul ba</section><text>mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas mi mjed kyi bdag po tshangs pa kha dog 'phags pas mtshan mo la bab pa na bcom ldan 'das gang na ba</text></item>
<item><p>60a5</p><section>'dul ba</section><text>der song ste phyin nas/ bcom ldan 'das kyi zhabs la mgo bos phyag byas te/ dper na me'i phung po bzhi po de dag nyid snga ma bzhin du sreg pa zhes bya ba nas me'i phung po lnga pa de me lce gcig tu gyur nas sreg par byed do zhes bya ba'i bar de dag pas kyang ches lhag cing ches 'phags</text></item>
<item><p>60a6</p><section>'dul ba</section><text>la ches bzang ba lta bu'i lus kyis phyogs gcig tu 'dug go/ lteng rgyas 'od srung ral pa can de nyid kyi mtshan mo rgyu skar rnams la blta ba na bcom ldan 'das kyi spyan snga na me'i phung po chen po 'bar rab tu 'bar ba zhes bya ba nas sreg par byed pa zhes bya ba'i bar zhig mthong ngo //</text></item>
<item><p>60a7</p><section>'dul ba</section><text>mthong nas kyang de 'di snyam du sems te// dge sbyong chen po yang me la yongs su spyod de/ 'di ltar de'i mdun du me'i phung po chen po zhes bya ba nas sreg par byed pa'i bar zhig yod do snyam mo// de nas lteng rgyas 'od srung ral pa can nang par sngar langs nas bcom ldan 'das gang</text></item>
<item><p>60b1</p><section>'dul ba</section><text>na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ 'dir bdag mdang sum rgyu skar rnams la blta ba na dge sbyong chen po'i spyan snga na zhugs kyi phung po chen po 'bar ba zhes bya ba nas sreg par byed pa zhes bya ba'i bar zhig</text></item>
<item><p>60b2</p><section>'dul ba</section><text>mthong ngo // mthong nas kyang bdag 'di snyam du sems te/ dge sbyong chen po yang me la yongs su spyod de/ 'di ltar de'i spyan snga na me'i phung po chen po 'bar rab tu 'bar/ kun du rab tu 'bar te me lce gcig tu gyur nas sreg par bgyid pa zhig mchis so snyam mo// 'od</text></item>
<item><p>60b3</p><section>'dul ba</section><text>srung cing me la yongs su spyod dam/ nga me la yongs su mi spyod de/ de lta mod kyi 'dir mdang sum mi mjed kyi bdag po tshangs pa kha dog 'phags pas mtshan mo la bab pa na nga gang na ba der 'ongs te phyin nas/ nga'i zhabs la mgo bos phyag byas te/ de dper na me'i phung po</text></item>
<item><p>60b4</p><section>'dul ba</section><text>'bar rab tu 'bar ba bzhi po de dag nas snga ma bzhin du me'i phung po chen po lnga pa de 'bar ba nas me lce gcig tu gyur pa nas sreg par byed pa'i bar gong ma bzhin du ste/ de dag pas kyang ches lhag cing ches 'phags la ches bzang ba lta bu'i lus kyis phyogs gcig tu 'dug pa yin no//</text></item>
<item><p>60b5</p><section>'dul ba</section><text>de nas lteng rgyas 'od srung ral pa can 'di snyam du sems te/ 'di ltar dge sbyong chen po gau ta ma ni rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas</text></item>
<item><p>60b6</p><section>'dul ba</section><text>kyi nags tshang tshing na bzhugs so// de'i tshe lteng rgyas 'od srung ral pa can gyi 'dug gnas na mchod sbyin zhag bdun pa byed pa la bab bo// de nas lteng rgyas 'od srung ral pa can 'di snyam du sems te/ gal te ma ga d+hA'i mi rnams kyis dge sbyong chen po 'di ltar rdzu 'phrul che zhing</text></item>
<item><p>60b7</p><section>'dul ba</section><text>'di ltar mthu che ba yin par shes na de nyid la bya ba byed par sems kyi/ bdag la ni de ltar ma yin pa'i gnas 'di yod kyis/ kye ma dge sbyong chen po zhag bdun zhig 'di nas gzhan du song yang ci ma rung snyam mo// de nas bcom ldan 'das kyi thugs kyis lteng rgyas 'od srung ral pa</text></item>
<item><p>61a1</p><section>'dul ba</section><text>can gyi sems mkhyen nas zhag bdun gzhan du bzhud do de'i tshe zhag bdun du lteng rgyas 'od srung ral pa can la rnyed pa dang bkur sti chen po byung nas/ bza' ba dang bca' ba rab tu mang po dang ldan/ skye bo'i tshogs chen po yang dbang du gyur to// de nas lteng rgyas 'od srung</text></item>
<item><p>61a2</p><section>'dul ba</section><text>ral pa can gyi 'dug gnas na mchod sbyin de zhag bdun du byas zin nas 'di snyam du sems te/ 'dir bdag la zhag bdun du rnyed pa dang bkur sti chen po byung zhing bza' ba dang bca' ba rab tu mang po dang yang ldan/ skye bo'i tshogs chen po yang dbang du gyur gyis/ kye ma da ni dge sbyong chen</text></item>
<item><p>61a3</p><section>'dul ba</section><text>po 'ongs kyang ci ma rung / bdag gis de yang de la longs spyod du gzhug go snyam mo// de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can gang na ba der gshegs so// lteng rgyas 'od srung ral pa can gyis</text></item>
<item><p>61a4</p><section>'dul ba</section><text>bcom ldan 'das rgyang ring po nas mthong ngo // mthong nas kyang bcom ldan 'das la 'di skad ces gsol to// dge sbyong chen po byon tam/ 'od srung 'ongs so// dge sbyong chen po khyod ci'i slad du zhag bdun 'di nas gzhan du bzhud lags/ 'od srung khyod kyi 'dug gnas na mchod</text></item>
<item><p>61a5</p><section>'dul ba</section><text>sbyin zhag bdun du byed pa la bab nas 'di snyam du/ gal te ma ga d+hA'i mi rnams kyis dge sbyong chen po ni 'di ltar rdzu 'phrul che ba 'di ltar mthu che ba yin par shes na de kho na la bya ba byed par sems kyi/ bdag la ni de lta ma yin pa'i gnas 'di yod par 'gyur gyis/ kye ma dge sbyong</text></item>
<item><p>61a6</p><section>'dul ba</section><text>chen po zhag bdun zhig 'di nas gzhan du song yang ci ma rung snyam du sems pa ma yin nam/ nga'i thugs kyis khyod kyi sems shes nas zhag bdun 'di nas gzhan du song ngo // 'o na ci'i slad du 'dir byon lags/ 'od srung khyod kyis mchod sbyin zhag bdun du byas zin nas 'di snyam</text></item>
<item><p>61a7</p><section>'dul ba</section><text>du bdag la zhag bdun du rnyed pa dang bkur sti chen po byung zhing bza' ba dang bca' ba rab tu mang po dang yang ldan/ skye bo'i tshogs chen po yang dbang du gyur gyis/ kye ma dge sbyong chen po 'ongs kyang ci ma rung / bdag gis de yang de la yongs su longs spyod du gzhug go snyam du</text></item>
<item><p>61b1</p><section>'dul ba</section><text>sems pa ma yin nam/ dge sbyong chen po de lta lags so// nga'i thugs kyis khyod kyi sems shes nas nga 'ongs pa yin no// dge sbyong chen po ci bde kho nar longs spyad du gsol// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu</text></item>
<item><p>61b2</p><section>'dul ba</section><text>'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas lteng rgyas 'od srung ral pa can gyis bcom ldan 'das la</text></item>
<item><p>61b3</p><section>'dul ba</section><text>'di skad ces gsol to// dge sbyong chen po de'i slad du bdag gi nye 'khor du bzhugs shig dang bdag gis khyod la chos dang mthun pa'i 'tsho ba sbyar ro// bcom ldan 'das kyis lteng rgyas 'od srung ral pa can la cang mi gsung bas gnang ngo // de nas lteng rgyas 'od srung ral pa can</text></item>
<item><p>61b4</p><section>'dul ba</section><text>gyis bcom ldan 'das kyi ched du rang kho nas g.yos byas nas bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po gdugs tshod lags shing mchis na/ dge sbyong chen po da de'i dus la bab par dgongs su gsol/</text></item>
<item><p>61b5</p><section>'dul ba</section><text>'od srung de'i phyir song shig nga yang 'ong ngo // de nas bcom ldan 'das kyis lteng rgyas 'od srung ral pa can song nas ring po ma lon par mkhyen nas ji ltar thugs mnyam par bzhag na shing 'dzam bu zhes bya ba gang gis 'dzam bu'i gling du gdags pa de las kha dog dang dri dang ro dang ldan</text></item>
<item><p>61b6</p><section>'dul ba</section><text>pa'i 'dzam bu'i snye ma rnams kyis lhung bzed bkang nas bsnams te/ lteng rgyas 'od srung ral pa can gyi bsti gnas gang na ba der gshegs pa de lta bu'i ting nge 'dzin la snyoms par zhugs te byon nas gdan bshams pa nyid la bzhugs so// de nas de'i 'og tu lteng rgyas 'od srung</text></item>
<item><p>61b7</p><section>'dul ba</section><text>ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams pa nyid la bzhugs pa mthong ngo // mthong nas kyang 'di skad ces gsol to// dge sbyong chen po byon tam/ 'od srung 'ongs so// dge sbyong chen po khyod kyi lhung bzed</text></item>
<item><p>62a1</p><section>'dul ba</section><text>na ci mchis/ 'dir ngas 'od srung khyod song nas ring po ma lon par mkhyen nas ji ltar thugs mnyam par bzhag na shing 'dzam bu zhes bya ba gang gis 'dzam bu'i gling du gdags pa de las kha dog dang / dri dang / ro dang ldan pa'i 'dzam bu'i snye ma rnams kyis</text></item>
<item><p>62a2</p><section>'dul ba</section><text>lhung bzed bkang nas 'dir phyin pa de lta bu'i ting nge 'dzin la snyoms par zhugs kyis/ gal te 'dod na longs spyod cig/ dge sbyong chen po ci bde kho nar 'tshal lags so// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul</text></item>
<item><p>62a3</p><section>'dul ba</section><text>che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// 'dzam bu'i snye ma ji lta bar skyu ru ra'i snye ma rnams kyang de bzhin no// byang gi sgra mi snyan gyi gling du gshegs nas ma rmos ma btab pa'i 'bras sA lu'i 'brus lhung bzed bkang ste bsnams</text></item>
<item><p>62a4</p><section>'dul ba</section><text>nas/ lteng rgyas 'od srung ral pa can gyi bsti gnas gang na ba der gshegs te byon nas gdan bshams pa nyid la bzhugs so// de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams</text></item>
<item><p>62a5</p><section>'dul ba</section><text>pa nyid la bzhugs pa mthong ngo // mthong nas kyang 'di skad ces gsol to// dge sbyong chen po byon tam/ 'od srung 'ongs so// dge sbyong chen po khyod kyi lhung bzed na ci mchis/ 'dir ngas 'od srung khyod song nas ring po ma lon par mkhyen nas ji ltar thugs mnyam par bzhag</text></item>
<item><p>62a6</p><section>'dul ba</section><text>na byang gi sgra mi snyan gyi gling du gshegs nas ma rmos ma btab pa'i 'bras sA lu'i 'brus lhung bzed bkang nas 'dir phyin pa de lta bu'i ting nge 'dzin la snyoms par zhugs kyis/ gal te 'dod na longs spyod cig/ dge sbyong chen po ci bde kho nar 'tshal lags so// de nas lteng</text></item>
<item><p>62a7</p><section>'dul ba</section><text>rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de bzhin du rgyal po chen po bzhi dang / sum bcu rtsa gsum pa'i gnas su gshegs nas lha'i bdud</text></item>
<item><p>62b1</p><section>'dul ba</section><text>rtsis lhung bzed bkang nas bsnams te zhes brjod par bya'o// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas lteng rgyas 'od srung ral pa can gyis bcom ldan 'das kyi ched du rang nyid kyis g.yos byas nas</text></item>
<item><p>62b2</p><section>'dul ba</section><text>bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po gdugs tshod lags shing mchis na/ dge sbyong chen po da de'i dus la bab par dgongs su gsol/ de nas bcom ldan 'das snga dro na bza' sham thabs mnabs</text></item>
<item><p>62b3</p><section>'dul ba</section><text>lhung bzed dang chos gos bsnams te lteng rgyas 'od srung ral pa can gyi bsti gnas gang na ba der gshegs te byon nas gdan bshams pa nyid la bzhugs so// de nas lteng rgyas 'od srung ral pa can gyis bcom ldan 'das bde bar bzhugs par rig nas gtsang zhing bsod pa'i</text></item>
<item><p>62b4</p><section>'dul ba</section><text>bza' ba dang bca' bas lhung bzed bkang nas phul lo// de nas bcom ldan 'das kyis lteng rgyas 'od srung ral pa can las bsod snyoms bzhes nas phyogs gzhan zhig tu bzhugs nas zhal zas kyi bya ba mdzad do// de nas bcom ldan 'das la chus chu'i dgos pa zhig byung</text></item>
<item><p>62b5</p><section>'dul ba</section><text>ngo // de nas lha rnams kyi dbang po brgya byin gyis bcom ldan 'das la chus chu'i dgos pa byung bar shes nas bcom ldan 'das gang na ba der song ste phyin nas/ bcom ldan 'das kyi spyan sngar lag pas sa la bsnun pa dang / de nas bkod ma chen po zhig byung ste/ chu bab</text></item>
<item><p>62b6</p><section>'dul ba</section><text>pa de la bcom ldan 'das kyis chus chu'i bya ba mdzad do// lteng rgyas 'od srung ral pa can bsti gnas na 'chag pa na bkod ma chen po byung ste chu bab pa mthong ngo // mthong nas kyang 'di snyam du sems te/ chu 'di sngon ni med na 'di da ltar gang nas bab snyam mo// de nas lteng</text></item>
<item><p>62b7</p><section>'dul ba</section><text>rgyas 'od srung ral pa can bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ bdag 'dir bsti gnas na 'chag pa na bkod ma chen po'i chab cig mthong ngo // mthong nas kyang 'di</text></item>
<item><p>63a1</p><section>'dul ba</section><text>snyam du sems te/ chu 'di sngon ni ma mchis na da ltar chu 'di gang nas bab snyam bgyid do// 'od srung ral pa can 'dir khyod las ngas bsod snyoms bzhes nas phyogs 'dir zhugs te zhal zas kyi bya ba mdzad pa na nga la chus chu'i dgos pa zhig byung ngo // de nas lha rnams</text></item>
<item><p>63a2</p><section>'dul ba</section><text>kyi dbang po brgya byin gyis nga la chus chu'i dgos pa byung bar shes nas phyogs 'dir lag pa sa la bsnun pa las/ de nas bkod ma chen po byung ba de la ngas chus chu'i bya ba mdzad do// 'od srung rdzing 'di ni lag pas brkos pa zhes bya'o// de nas lteng rgyas 'od srung ral pa can 'di snyam</text></item>
<item><p>63a3</p><section>'dul ba</section><text>du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de nas bcom ldan</text></item>
<item><p>63a4</p><section>'dul ba</section><text>'das phyi 'bred nang du yang dag 'jog las bzhengs nas rdzing lag pas brkos pa gang na ba der gshegs te byon nas/ rdzing lag pas brkos pa'i 'gram gyi mtha' gcig tu na bza' chos gos rnams bzhag ste/ rdzing lag pas brkos par zhugs nas sku khrus mdzad nas rdzing lag</text></item>
<item><p>63a5</p><section>'dul ba</section><text>pas brkos pa nas 'byung bar bzhed pa na shing ardzu na gang na ba de logs su phyag brkyang ngo // de nas ardzu na'i yal ga chen po 'dud par gyur te/ de la bcom ldan 'das kyis bzung nas rdzing lag pas brkos pa nas byung ngo // lteng rgyas 'od srung ral pa can bsti gnas na 'chag pa</text></item>
<item><p>63a6</p><section>'dul ba</section><text>na rdzing lag pas brkos pa'i 'gram na ardzu na'i yal ga chen po 'dud pa zhig mthong ngo // mthong nas kyang 'di snyam du sems te/ ardzu na'i yal ga 'di sngon ni 'dud par ma gyur na/ ardzu na'i yal ga chen po 'di da su zhig gis btud snyam mo// de nas lteng rgyas 'od srung ral</text></item>
<item><p>63a7</p><section>'dul ba</section><text>pa can bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ bdag 'dir bsti gnas na 'chag pa na rdzing lag pas brkos pa'i 'gram na ardzu na'i yal ga chen po 'dud pa mthong ngo //</text></item>
<item><p>63b1</p><section>'dul ba</section><text>mthong nas kyang bdag 'di snyam du sems te/ ardzu na'i yal ga chen po 'di sngon ni 'dud par ma gyur na/ da 'di su zhig gis btud snyam bgyid do// 'od srung nga 'dir phyi 'bred nang du yang dag 'jog las bzhengs nas rdzing lag pas brkos pa gang na ba der gshegs te byon nas/</text></item>
<item><p>63b2</p><section>'dul ba</section><text>rdzing lag pas brkos pa'i 'gram gyi mtha' gcig na na bza' chos gos rnams bzhag ste rdzing lag pas brkos par zhugs te/ lus khrus byas nas rdzing lag pas brkos pa nas 'byung bar 'dod nas shing ardzu na 'di gang na ba de logs su lag pa brkyang ba dang / de nas</text></item>
<item><p>63b3</p><section>'dul ba</section><text>ardzu na'i yal ga chen po 'di 'dud par gyur te/ de la nga 'jus nas rdzing lag pas brkos pa nas byung ngo // 'od srung shing 'di ni ardzu na lag pas bzung ba zhes bya'o// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che</text></item>
<item><p>63b4</p><section>'dul ba</section><text>zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de'i tshe bcom ldan 'das kyis phyag dar khrod pa'i sha na'i ras dag</text></item>
<item><p>63b5</p><section>'dul ba</section><text>brnyes nas/ de nas bcom ldan 'das 'di snyam du dgongs te/ nga'i phyag dar khrod pa'i sha na'i ras dag gang du bkru snyam mo// de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas brag cig las rdo leb che la ring ba zhig blangs</text></item>
<item><p>63b6</p><section>'dul ba</section><text>nas bcom ldan 'das gang na ba der song ste phyin nas/ bcom ldan 'das la 'di skad ces gsol to// bcom ldan 'das phyag dar khrod pa'i sha na'i ras dag 'di la bkru bar gsol/ de la bcom ldan 'das kyis phyag dar khrod pa'i sha na'i ras rnams bkrus so//</text></item>
<item><p>63b7</p><section>'dul ba</section><text>de nas bcom ldan 'das 'di snyam du dgongs te/ nga'i phyag dar khrod pa'i sha na'i ras rnams gang du dgram snyam pa dang / de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas/ brag cig las rdo leb che la ring ba zhig khyer nas</text></item>
<item><p>64a1</p><section>'dul ba</section><text>bcom ldan 'das gang na ba der song ste phyin nas/ bcom ldan 'das la 'di skad ces gsol to// bcom ldan 'das 'di la phyag dar khrod pa'i sha na'i ras rnams dgram du gsol/ de la bcom ldan 'das kyis phyag dar khrod pa'i sha na'i ras dag</text></item>
<item><p>64a2</p><section>'dul ba</section><text>bkram mo// lteng rgyas 'od srung ral pa can bsti gnas na 'chag pa na rdo leb che la ring ba dag mthong ngo // mthong nas kyang 'di snyam du sems te/ rdo leb che la ring ba 'di dag sngon ni med na rdo leb che la ring ba 'di dag da su zhig gis khyer te 'ongs snyam mo// de nas lteng rgyas</text></item>
<item><p>64a3</p><section>'dul ba</section><text>'od srung ral pa can bcom ldan 'das gang na ba der song ste phyin nas/ bcom ldan 'das la 'di skad ces gsol to// dge sbyong chen po mkhyen par mdzad du gsol/ 'dir bdag bsti gnas na 'chag pa na rdo leb che la ring ba dag cig mthong ngo // mthong nas kyang bdag</text></item>
<item><p>64a4</p><section>'dul ba</section><text>'di snyam du sems te/ rdo leb che la ring ba 'di dag sngon ni ma mchis na rdo leb che la ring ba 'di dag da su zhig gis 'tshal te mchis snyam bgyid do// 'od srung 'dir ngas phyag dar khrod pa'i sha na'i ras dag cig brnyes so// de nas nga 'di snyam du dgongs te/ phyag dar khrod pa'i sha</text></item>
<item><p>64a5</p><section>'dul ba</section><text>na'i ras gang du bkru snyam pa dang / de nas lha rnams kyi dbang po brgya byin gyi sems kyis nga'i dgongs pa shes nas brag cig las rdo leb che la ring ba zhig blangs te/ nga gang na ba der 'ongs te/ phyin nas nga la 'di skad ces gsol to// bcom ldan 'das 'di la phyag dar khrod pa'i</text></item>
<item><p>64a6</p><section>'dul ba</section><text>sha na'i ras rnams bkru bar gsol/ ngas de la phyag dar khrod pa'i sha na'i ras rnams bkrus so// nga 'di snyam du dgongs te/ ngas phyag dar khrod pa'i sha na'i ras rnams gang du dgram snyam pa dang / de nas lha rnams kyi dbang po brgya byin gyi sems kyis nga'i dgongs pa shes nas</text></item>
<item><p>64a7</p><section>'dul ba</section><text>brag cig las rdo leb che la ring ba gzhan zhig blangs te/ nga gang na ba der 'ongs te phyin nas nga la 'di skad ces gsol to// bcom ldan 'das 'di la phyag dar khrod pa'i sha na'i ras rnams dgram du gsol/ ngas de la phyag dar khrod pa'i sha na'i ras rnams bkram mo// 'od</text></item>
<item><p>64b1</p><section>'dul ba</section><text>srung rdo leb che zhing ring ba 'di dag ni gnod sbyin gyis blangs pa zhes bya'o// de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das</text></item>
<item><p>64b2</p><section>'dul ba</section><text>lteng rgyas na lteng rgyas 'od srung ral pa can gyi bsti gnas kyi nags tshang tshing na bzhugs so// de'i tshe nai rany+dza na'i chu cher brug nas bab bo// de nas bcom ldan 'das chu klung mi gang bas lhag pas khebs pa'i steng nas sa rdul gyis yog pa bla gab med pa la 'chag pas 'chag par mdzad</text></item>
<item><p>64b3</p><section>'dul ba</section><text>do// de nas lteng rgyas 'od srung ral pa can 'di snyam du sems te/ dge sbyong chen po de ltar mdzes pa chu chen po brug pas khyer bar ma gyur grang / ma la bdag gis dge sbyong chen po btsal lo snyam du bsams nas shing gcig pa'i gru'i nang du zhugs te bcom ldan 'das btsal</text></item>
<item><p>64b4</p><section>'dul ba</section><text>ba na/ lteng rgyas 'od srung ral pa can gyis bcom ldan 'das chu klung mi gang bas lhag pas khebs pa'i steng nas rdul gyis yog pa bla gab med pa na 'chag pas 'chag pa mthong ngo // mthong nas kyang bcom ldan 'das la 'di skad ces gsol to// dge sbyong chen po gson</text></item>
<item><p>64b5</p><section>'dul ba</section><text>nam/ 'od srung gson no// dge sbyong chen po zhugs shing gcig pa'i grur 'jug gam/ 'od srung 'jug go// de nas bcom ldan 'das 'di snyam du dgongs te/ ma la ngas ji ltar thugs mnyam par bzhag na shing gcig pa'i gru ji lta bar chu la 'jug pa de lta bu'i rdzu 'phrul</text></item>
<item><p>64b6</p><section>'dul ba</section><text>mngon par 'du bya ba 'du bya'o snyam nas/ de nas bcom ldan 'das kyis ji ltar thugs mnyam par bzhag na shing gcig pa'i gru ji lta bar chu la 'jug pa de lta bu'i rdzu 'phrul mngon par 'du mdzad do// de nas lteng rgyas 'od srung ral pa can 'di snyam du sems te/ 'di ltar dge</text></item>
<item><p>64b7</p><section>'dul ba</section><text>sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo// de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can la 'di skad ces bka' stsal to// 'od</text></item>
<item><p>65a1</p><section>'dul ba</section><text>srung khyod ni dgra bcom pa ma yin/ dgra bcom pa'i 'bras bu mngon sum du bya ba'i phyir zhugs pa ma yin te/ dgra bcom pa'i lam gang yin pa de yang mi shes so// de nas lteng rgyas 'od srung ral pa can 'di snyam du sems te/ dge sbyong chen po gau ta ma'i</text></item>
<item><p>65a2</p><section>'dul ba</section><text>thugs kyis bdag gi sems mkhyen to snyam du rig nas bcom ldan 'das la 'di skad ces gsol to// dge sbyong chen po bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob pa lta na/ dge sbyong chen po'i spyan sngar</text></item>
<item><p>65a3</p><section>'dul ba</section><text>bdag tshangs par spyod pa spyad par bgyi'o// 'od srung khyod kyis 'khor la bltas sam/ dge sbyong chen po ma bltas lags so// 'od srung de'i phyir re zhig 'khor la ltos shig/ 'di ltar khyod lta bu'i mi grags pa dang ldan pa shes nyen can rnams kyis ni 'khor la blta</text></item>
<item><p>65a4</p><section>'dul ba</section><text>ba legs pa yin no// de nas lteng rgyas 'od srung ral pa can rang gi bsti gnas gang yin pa der song ste phyin nas bram ze'i khye'u rnams la smras pa/ bram ze'i khye'u dag shes par gyis shig/ bram ze'i khye'u dag kho bo ni dge sbyong chen po'i spyan sngar tshangs par spyod pa spyad</text></item>
<item><p>65a5</p><section>'dul ba</section><text>na shes ldan dag ci byed/ mkhan po bdag cag gis ci 'tshal ba de thams cad ni mkhan po la brten nas lags pas gal te mkhan po dge sbyong chen po'i spyan sngar tshangs par spyod pa spyad na/ bdag cag kyang mkhan po rab tu byung ba'i rjes su rab tu 'byung ngo // bram</text></item>
<item><p>65a6</p><section>'dul ba</section><text>ze'i khye'u dag khyed kyis de'i phyir g.yang gzhi dang / shing shun dang / khar ba dang / ril ba spyi blugs dang / blugs gzar 'di dag chu klung nai rany+dza na'i nang du 'or cig/ mkhan po bka' bzhin 'tshal zhes bram ze'i khye'u de rnams kyis g.yang gzhi dang / shing shun dang /</text></item>
<item><p>65a7</p><section>'dul ba</section><text>khar ba dang / ril ba spyi blugs dang / blugs gzar rnams chu klung nai rany+dza na'i nang du bor nas lteng rgyas 'od srung ral pa can gang na ba der song ste phyin nas lteng rgyas 'od srung ral pa can la 'di skad ces smras so// mkhan po 'di ltar bdag cag gis bgyi ba gang lags</text></item>
<item><p>65b1</p><section>'dul ba</section><text>pa de bgyis lags so// de nas lteng rgyas 'od srung ral pa can 'khor lnga brgya dang bcom ldan 'das gang na ba der song ste phyin nas bcom ldan 'das la 'di skad ces gsol to// dge sbyong chen po bdag gis 'khor la bltas lags te/ bdag legs par gsungs pa'i</text></item>
<item><p>65b2</p><section>'dul ba</section><text>chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/ bdag dge sbyong chen po'i spyan sngar tshangs par spyod pa spyad par bgyi'o// 'od srung tshur shog/ tshangs par spyad pa spyod cig/ de nyid kyis tshe dang ldan pa de dag rab tu byung ba</text></item>
<item><p>65b3</p><section>'dul ba</section><text>dang / des bsnyen par rdzogs pa dang / des dge slong gi dngos por gyur to// de'i tshe lteng rgyas 'od srung ral pa can gyi spun chu klung 'od srung dang / ga yA 'od srung gnyis 'khor nyis brgya lnga bcu lnga bcu dang chu klung nai rany+dza na'i 'jug ngogs kyi 'gram gyi bsti gnas na dka' thub spyod</text></item>
<item><p>65b4</p><section>'dul ba</section><text>do// chu klung 'od srung dang / ga yA 'od srung spun gyis g.yang gzhi dang / shing shun dang / khar ba dang / ril ba spyi blugs dang / blugs gzar de dag chu klung nai rany+dza nas khyer ba mthong ngo // mthong nas kyang de dag 'di snyam du sems te/ bdag cag gi tshangs pa</text></item>
<item><p>65b5</p><section>'dul ba</section><text>mtshungs par spyod pa rnams rgyal po'am/ chom rkun nam/ me'am/ chus nyes dmigs 'ga' zhig byung bar ma gyur grang / ma la bdag cag gis tshangs pa mtshungs par spyod pa rnams btsal lo snyam mo// de nas chu klung 'od srung dang / ga yA 'od srung spun dag lteng</text></item>
<item><p>65b6</p><section>'dul ba</section><text>rgyas 'od srung ral pa can tshol zhing lteng rgyas 'od srung ral pa can gyi bsti gnas gang na ba der dong ba dang de'i tshe tshe dang ldan pa lteng rgyas 'od srung ral pa can skra byi snam sbyar bgos nas 'khor lnga brgya dang bcom ldan 'das kyi spyan snga na chos nyan pa'i phyir 'khod do// chu klung 'od srung</text></item>
<item><p>65b7</p><section>'dul ba</section><text>dang / ga yA 'od srung spun gyis lteng rgyas 'od srung ral pa can skra byi snam sbyar bgos nas/ bcom ldan 'das kyi spyan snga na chos nyan pa'i phyir 'dug pa mthong ngo // mthong nas kyang tshe dang ldan pa 'od srung ral pa can la 'di skad ces smras so// 'od srung 'di ni mchog yin</text></item>
<item><p>66a1</p><section>'dul ba</section><text>la/ de mchog ma yin nam/ 'od srung dag 'di ni mchog yin te/ de ni ma yin no// de nas chu klung 'od srung dang / ga yA 'od srung spun dag 'di snyam du sems te/ sangs rgyas bcom ldan 'das ni mchog ma yin pa ma yin zhing chos bshad pa yang mchog</text></item>
<item><p>66a2</p><section>'dul ba</section><text>ma yin pa ma yin te/ gang gi phyir da ltar lteng rgyas 'od srung ral pa can btsas nas lo brgya nyi shu lhag lon pa rgas 'khogs gtugs pa/ ma ga d+hA'i mi rnams kyis bkur sti byas/ bla mar byas/ rjed par byas/ mchod par byas shing dgra bcom par bkur ba de yang</text></item>
<item><p>66a3</p><section>'dul ba</section><text>lan gnyis kyi bar du dge sbyong chen po'i spyan sngar rab tu 'byung bar khas blangs kyis/ ma la bdag cag kyang dge sbyong chen po'i spyan sngar tshangs par spyod pa spyad par bya'o snyam du bsams nas bcom ldan 'das la 'di skad ces gsol to// dge sbyong chen po bdag cag legs</text></item>
<item><p>66a4</p><section>'dul ba</section><text>par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob pa lta na/ bdag cag dge sbyong chen po'i spyan sngar tshangs par spyod pa spyad par bgyi'o// khyed kyis 'khor la bltas sam/ dge sbyong chen po ma bltas lags so// 'od srung</text></item>
<item><p>66a5</p><section>'dul ba</section><text>dag de'i phyir re zhig 'khor la ltos shig/ 'di lta bu'i mi grags pa dang ldan pa shes nyen can dag gis ni 'khor la blta ba legs pa yin no// de nas chu klung 'od srung dang / ga yA 'od srung spun rang gi bsti gnas gang na ba der song ste phyin nas/ bram ze'i khye'u rnams la 'di</text></item>
<item><p>66a6</p><section>'dul ba</section><text>skad ces smras so// bram ze'i khye'u dag shes par gyis shig/ kho bo cag ni dge sbyong chen po'i spyan sngar tshangs par spyod pa spyad na shes ldan dag ci byed/ mkhan po dag bdag cag ci 'tshal ba de thams cad ni mkhan po dag la brten nas lags kyis/ gal te mkhan</text></item>
<item><p>66a7</p><section>'dul ba</section><text>po dag dge sbyong chen po'i spyan sngar tshangs par spyod pa spyad na bdag cag kyang mkhan po dag rab tu byung ba'i rjes su rab tu 'byung ngo // bram ze'i khye'u dag de'i dus da yin par shes par gyis shig/ de nas chu klung 'od srung dang / ga yA 'od srung spun 'khor nyis brgya lnga bcu lnga bcu dang</text></item>
<item><p>66b1</p><section>'dul ba</section><text>bcom ldan 'das gang na ba der song ste lhags nas bcom ldan 'das la 'di skad ces gsol to// dge sbyong chen po bdag cag gis 'khor la bltas lags te/ dge sbyong chen po bdag cag legs par gsungs pa'i chos 'dul ba la rab tu 'byung ba dang / bsnyen par rdzogs pa dge</text></item>
<item><p>66b2</p><section>'dul ba</section><text>slong gi dngos po 'thob pa lta na/ bdag cag dge sbyong chen po'i spyan sngar tshangs par spyod pa spyad par bgyi'o// 'od srung dag tshur sheg tshangs par spyod pa spyod cig/ de nyid kyis tshe dang ldan pa de rnams rab tu byung ba dang / des bsnyen par rdzogs pa dang / des dge slong gi dngos</text></item>
<item><p>66b3</p><section>'dul ba</section><text>por gyur to// de nas bcom ldan 'das kyis ral pa can stong pa de rab tu phyung bsnyen par rdzogs par mdzad nas lteng rgyas su ji tsam bzhed kyi bar du bzhugs nas ga yA gang na ba der rgyu zhing gshegs te/ rim gyis rgyu zhing gshegs pa na ga yAr byon nas ga yA na ga yA mgo'i mchod</text></item>
<item><p>66b4</p><section>'dul ba</section><text>rten la sngon gyi ral pa can thams cad rab tu byung ba'i dge slong stong dang thabs cig tu bzhugs so// de nas bcom ldan 'das kyis dge slong stong po de la cho 'phrul rnam pa gsum gyis 'doms par mdzad de/ rdzu 'phrul gyi cho 'phrul dang / kun rjod pa'i cho 'phrul dang / rjes su</text></item>
<item><p>66b5</p><section>'dul ba</section><text>bstan pa'i cho 'phrul lo// de la bcom ldan 'das kyi rdzu 'phrul gyi cho 'phrul ni 'di yin te/ de nas bcom ldan 'das kyis ji ltar thugs mnyam par bzhag na/ nyid kyi gdan gyi nang du mi snang bar gyur cing shar phyogs kyi steng gi bar snang la mngon par 'phags nas spyod lam rnam pa</text></item>
<item><p>66b6</p><section>'dul ba</section><text>bzhi mdzad de/ 'di lta ste 'chag pa dang / bzhengs pa dang / bzhugs pa dang / mnal ba mdzad do// me'i ting nge 'dzin la yang snyoms par 'jug par mdzad de/ me'i ting nge 'dzin la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs</text></item>
<item><p>66b7</p><section>'dul ba</section><text>dag 'byin par mdzad de/ 'di lta ste sngon po dang / ser po dang / dmar po dang / dkar po dang / le brgan dang / shel gyi kha dog go// cho 'phrul zung du yang ston par mdzad de/ sku'i smad nas 'bar bar mdzad la/ sku'i stod nas chu grang mo'i rgyun 'bebs par mdzad do//</text></item>
<item><p>67a1</p><section>'dul ba</section><text>sku'i stod nas 'bar bar mdzad la sku'i smad nas chu grang mo'i rgyun 'bebs par mdzad pa de lta bu'i ting nge 'dzin la snyoms par zhugs so// shar phyogs la ji lta ba bzhin du lho dang / nub dang / byang phyogs su yang de bzhin no// phyogs bzhir rdzu 'phrul gyi cho 'phrul</text></item>
<item><p>67a2</p><section>'dul ba</section><text>rnam pa bzhi bstan nas rdzu 'phrul mngon par 'du mdzad pa rnams bsdus te/ dge slong gi dge 'dun gyi gung la gdan bshams pa nyid la bzhugs te/ de la 'di ni bcom ldan 'das kyi rdzu 'phrul gyi cho 'phrul yin no// de la bcom ldan 'das kyi kun rjod pa'i cho 'phrul ni 'di yin te/</text></item>
<item><p>67a3</p><section>'dul ba</section><text>dge slong dag khyed kyi sems ni 'di lta bu'o// khyed kyi yid ni 'di lta bu'o// rnam par shes pa ni 'di lta bu'o// 'di ni rtogs shig/ 'di ni ma rtogs shig/ 'di ni yid la byos shig/ 'di ni yid la ma byed cig/ 'di ni spongs shig/ 'di ni ma spongs shig/ 'di ni</text></item>
<item><p>67a4</p><section>'dul ba</section><text>lus kyis mngon sum du byas la rdzogs par byas te gnos shig/ 'di ni bcom ldan 'das kyi kun rjod pa'i cho 'phrul yin no// de la bcom ldan 'das kyi rjes su bstan pa'i cho 'phrul ni 'di yin te/ dge slong dag 'di thams cad ni kun du 'bar ba yin no// dge slong dag thams cad</text></item>
<item><p>67a5</p><section>'dul ba</section><text>kun du 'bar ba de ci yin zhe na/ dge slong dag mig dang / gzugs dang / mig gi rnam par shes pa dang / mig gi 'dus te reg pa kun du 'bar ba yin zhing mig gi 'dus te reg pa'i rkyen gyis nang gi tshor ba bde ba'am/ sdug bsngal ba'am/ bde ba yang ma yin sdug</text></item>
<item><p>67a6</p><section>'dul ba</section><text>bsngal ba yang ma yin pa 'byung ba gang yin pa de yang kun du 'bar ba yin no// dge slong dag rna ba dang / sna dang / lce dang / lus dang / yid dang / chos dang / yid kyi rnam par shes pa dang / yid kyi 'dus te reg pa ni kun du 'bar ba yin zhing yid kyi 'dus te reg pa'i rkyen</text></item>
<item><p>67a7</p><section>'dul ba</section><text>gyis nang gi tshor ba bde ba'am/ sdug bsngal ba'am/ bde ba yang ma yin sdug bsngal ba yang ma yin pa 'byung ba gang yin pa de yang kun du 'bar ba yin no// gang gis kun du 'bar zhe na/ 'dod chags kyi me dang / zhe sdang gi me dang / gti mug gi mes kun du 'bar/ skye ba</text></item>
<item><p>67b1</p><section>'dul ba</section><text>dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang 'khrug pa ste/ sdug bsngal gyis kun du 'bar ba'o zhes smra'o// de la 'di ni bcom ldan 'das kyi rjes su bstan pa'i cho 'phrul yin no// chos</text></item>
<item><p>67b2</p><section>'dul ba</section><text>kyi rnam grangs 'di bshad pa na sngon thams cad ral pa can du gyur pa'i dge slong de dag len pa med par zag pa rnams las sems rnam par grol lo// de nas bcom ldan 'das ga yA na ga yA mgo'i mchod rten la sngon thams cad ral pa can du gyur pa'i dge sbyong thams cad kyang</text></item>
<item><p>67b3</p><section>'dul ba</section><text>dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin tu rnam par grol ba sha stag dang thabs cig tu bzhugs so// rgyal po</text></item>
<item><p>67b4</p><section>'dul ba</section><text>gzugs can snying po'i zho shas 'tsho ba'i mi rnams ljongs rgyu ba na shAkya rnams kyi gzhon nu gangs ri'i ngos/ chu bo skal ldan shing rta'i 'gram/ drang srong ser skya'i bsti gnas dang ha cang yang mi ring ba zhig tu byung ba de bram ze mtshan mkhan dang ltas mkhan rnams kyis/ gal te</text></item>
<item><p>67b5</p><section>'dul ba</section><text>khyim par gyur te khyim na gnas na ni 'khor los sgyur ba'i rgyal po chos dang ldan pa'i chos kyi rgyal po mtha' bzhir rnam par rgyal ba/ rin po che sna bdun dang ldan par 'gyur te/ de'i rin po che sna bdun ni 'di lta bu dag yin par 'gyur ro// 'di lta ste 'khor lo rin po che dang / glang</text></item>
<item><p>67b6</p><section>'dul ba</section><text>po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa blon po rin po che yin no// de la bu stong yang tshang bar 'byung bar 'gyur te/ dpa' brtul phod pa/ yan lag mchog gi gzugs dang ldan pa/</text></item>
<item><p>67b7</p><section>'dul ba</section><text>pha rol gyi sde rab tu 'joms pa/ de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/ chos dang mthun zhing snyoms par legs par phab ste gnas par 'gyur ro// gal te skra dang kha spu</text></item>
<item><p>68a1</p><section>'dul ba</section><text>bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/ de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grags par 'gyur bar lung bstan to zhes thos</text></item>
<item><p>68a2</p><section>'dul ba</section><text>so// thos nas kyang ma ga d+hA'i rgyal po bzo sbyangs gzugs can snying po gang na ba der song ste phyin nas/ ma ga d+hA'i rgyal po bzo sbyangs gzugs can snying po la 'di skad ces smras so// lha mkhyen par mdzad du gsol/ bdag cag 'dir lha'i yul na rgyu ba na shAkya rnams kyi gzhon</text></item>
<item><p>68a3</p><section>'dul ba</section><text>nu gangs ri'i ngos/ chu bo skal ldan shing rta'i 'gram/ drang srong ser skya'i bsti gnas dang ha cang yang mi ring ba zhig tu byung ba de bram ze mtshan mkhan dang ltas mkhan rnams kyis/ gal te khyim par gyur te khyim na gnas na 'khor los sgyur ba'i rgyal po mtha' bzhir rnam par rgyal ba</text></item>
<item><p>68a4</p><section>'dul ba</section><text>zhes bya ba nas/ bdun pa blon po rin po cher 'gyur ro zhes bya ba'i bar du'o// de la bu stong yang tshang bar 'byung bar 'gyur ro zhes bya ba nas chos dang mthun zhing snyoms par legs par phab ste gnas par 'gyur ro zhes bya ba'i bar gong ma bzhin du'o// gal te skra dang kha spu bregs</text></item>
<item><p>68a5</p><section>'dul ba</section><text>te gos ngur smrig bgos nas zhes bya ba nas/ 'jig rten du sgra rnam par grags par 'gyur bar lung bstan pa zhig thos so zhes bya ba'i bar gong ma bzhin du'o// lha de khum shig/ lha bas gtso bo bas ches gtso bor 'gyur du mchi'o// grong pa dag shAkya rnams kyi gzhon</text></item>
<item><p>68a6</p><section>'dul ba</section><text>nu gangs ri'i ngos/ chu bo skal ldan shing rta'i 'gram/ drang srong ser skya'i bsti gnas dang ha cang yang mi ring ba zhig tu byung ba zhes bya ba'i bar gong ma bzhin du ste/ gal te khyim par gyur te khyim na gnas na 'khor los sgyur ba'i rgyal po zhes bya ba nas chos dang mthun zhing snyoms</text></item>
<item><p>68a7</p><section>'dul ba</section><text>par legs par phab ste gnas par 'gyur ro zhes bya ba'i bar gong ma bzhin du'o// gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/ de bzhin gshegs pa dgra bcom pa yang dag par rdzogs</text></item>
<item><p>68b1</p><section>'dul ba</section><text>pa'i sangs rgyas su 'jig rten du sgra rnam par grags par 'gyur ba de lha khum shig/ lha bas gtso bo bas ches gtso bor 'gyur du mchi'o zhes khyed cag de skad ma smra shig/ de ci'i phyir zhe na/ grong pa dag shAkya rnams kyi gzhon nu zhes bya ba nas byung ba zhes bya ba'i bar gong ma</text></item>
<item><p>68b2</p><section>'dul ba</section><text>bzhin du ste/ gal te 'khor los sgyur ba'i rgyal por gyur na de'i g.yog bya'o// gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur te/ de bzhin gshegs pa dgra bcom pa yang dag rdzogs pa'i</text></item>
<item><p>68b3</p><section>'dul ba</section><text>sangs rgyas su 'jig rten du sgra rnam par grags par gyur na de'i nyan thos su khas blang bar bya'o// de nas ma ga d+hA'i rgyal po bzo sbyangs gzugs can snying po steng gi khang gzhi la 'dug nas smon pa'i gzhi lnga smon par byed de/ kye ma bdag gi yul du 'jig rten gyi ston pa</text></item>
<item><p>68b4</p><section>'dul ba</section><text>de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'byung ba</text></item>
<item><p>68b5</p><section>'dul ba</section><text>dang / de la yang blta ba'i phyir bdag nye bar 'gro ba dang / nye bar song ba na des kyang bdag la chos bshad pa dang / bdag gis kyang chos bshad pa de shes pa dang / bdag gis chos shes nas bslab pa bcas shing bslab pa de yang bdag gis blangs te gnas kyang ci ma rung snyam mo//</text></item>
<item><p>68b6</p><section>'dul ba</section><text>de nas bcom ldan 'das kyis dge slong rnams la bka' stsal pa/ dge slong dag ma ga d+hA'i rgyal po bzo sbyangs gzugs can snying po de steng gi khang gzhi la 'dug nas smon pa'i gzhi lnga smon par byed de/ kye ma'o bdag gi yul du 'jig rten gyi ston pa de bzhin gshegs pa</text></item>
<item><p>68b7</p><section>'dul ba</section><text>dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'byung ba dang / de la yang blta ba'i</text></item>
<item><p>69a1</p><section>'dul ba</section><text>phyir bdag nye bar 'gro ba dang / nye bar song ba na des kyang bdag la chos bshad pa dang / bdag gis kyang chos bshad pa de shes pa dang / bdag gis chos shes nas bslab pa bcas shing bslab pa de yang bdag gis blangs te gnas kyang ci ma rung snyam mo// ma ga</text></item>
<item><p>69a2</p><section>'dul ba</section><text>d+hA'i rgyal po bzo sbyangs gzugs can snying po'i zho shas 'tsho ba dag cig ljongs rgyu ba na shAkya rnams kyi gzhon nu gangs ri'i ngos/ chu bo skal ldan shing rta'i 'gram/ drang srong ser skya'i bsti gnas dang ha cang yang mi ring ba zhig tu byung ba gang yin pa de bram ze mtshan mkhan dang ltas mkhan</text></item>
<item><p>69a3</p><section>'dul ba</section><text>zhes bya ba nas 'jig rten du sgra rnam par grags par 'gyur ro zhes lung bstan pa zhes bya ba'i bar gong ma bzhin du'o// de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par rdzogs pa'i byang chub</text></item>
<item><p>69a4</p><section>'dul ba</section><text>mngon par rdzogs par sangs rgyas nas/ de ga yA na ga yA mgo'i mchod rten la sngon thams cad ral pa can du gyur pa'i dge slong stong thams cad kyang dgra bcom pa/ zag pa zad pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun</text></item>
<item><p>69a5</p><section>'dul ba</section><text>du sbyor ba yongs su zad pa/ yang dag pa'i shes pas sems shin tu rnam par grol ba sha stag dang thabs cig tu bzhugs so zhes thos so// thos nas kyang ma ga d+hA'i rgyal po bzo sbyangs gzugs can snying po gang na ba der dong ste lhags nas/ ma ga d+hA'i rgyal po bzo sbyangs gzugs</text></item>
<item><p>69a6</p><section>'dul ba</section><text>can snying po la 'di skad ces smras so// lha mkhyen par mdzad du gsol/ bdag cag 'di na lha'i yul na rgyu ba na shAkya rnams kyi gzhon nu gang lags pa de zhes bya ba nas 'jig rten du sgra rnam par grags par 'gyur ro zhes bya ba'i bar gong ma bzhin du ste/ de skra dang kha spu bregs te gos ngur</text></item>
<item><p>69a7</p><section>'dul ba</section><text>smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas/ de ga yA na ga yA mgo'i mchod rten la sngon thams cad ral pa can du gyur pa'i dge slong thams cad kyang dgra</text></item>
<item><p>69b1</p><section>'dul ba</section><text>bcom pa/ zag pa zad pa zhes bya ba nas yang dag pa'i shes pas sems shin du rnam par grol ba sha stag dang thabs cig tu bzhugs so zhes bya ba'i bar du ste/ lha de la bkur sti mdzod cig dang / de lta na lha gtso bo bas ches gtso bor 'gyur ro// de nas ma ga d+hA'i rgyal po</text></item>
<item><p>69b2</p><section>'dul ba</section><text>bzo sbyangs gzugs can snying pos mi zhig la bsgo ba/ kwa'e nang rje tshur khyod bcom ldan 'das gang na ba der song nas kho bo'i tshig 'di dag gis bcom ldan 'das kyi zhabs gnyis la mgo bos phyag byos la/ gnod pa chung ngam/ nyam nga ba nyung ngam/ 'tsho 'am/ bskyod pa yang</text></item>
<item><p>69b3</p><section>'dul ba</section><text>ngam/ stobs dang / bde ba dang / sku nyams dang ldan nam/ reg par spyod dam zhes zhus la 'di skad ces kyang gsol cig/ bdag bcom ldan 'das dge slong gi dge 'dun dang thabs cig la ji srid 'tsho'i bar du na bza' chos gos dang / bsod snyoms dang / gzims</text></item>
<item><p>69b4</p><section>'dul ba</section><text>cha dang / snyun dpyad kyi rkyen sman dang / yo byad rnams kyis bsnyen bkur bgyid na/ bcom ldan 'das rgyal po'i khab tu gshegs su gsol zhes gsol cig/ lha bka' bzhin 'tshal zhes mi des ma ga d+hA'i rgyal po bzo sbyangs gzugs can snying po las mnyan nas/ bcom ldan</text></item>
<item><p>69b5</p><section>'dul ba</section><text>'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te/ phyogs gcig tu 'dug ste/ bcom ldan 'das la mi des 'di skad ces gsol to// btsun pa bcom ldan 'das kyi zhabs gnyis la ma ga d+hA'i rgyal po bzo sbyangs gzugs</text></item>
<item><p>69b6</p><section>'dul ba</section><text>can snying po mgo bos phyag 'tshal nas gnod pa chung ngam/ nyam nga ba nyung ngam zhes bya ba nas reg par spyod dam zhes bya ba'i bar gong ma bzhin te/ snyun gsol lags so// kye mi khyod dang ma ga d+hA'i rgyal po bzo sbyangs gzugs can snying po bde bar gyur cig/ btsun pa ma</text></item>
<item><p>69b7</p><section>'dul ba</section><text>ga d+hA'i rgyal po bzo sbyangs gzugs can snying po'i mchid nas 'di skad ces/ bdag bcom ldan 'das dge slong gi dge 'dun dang thabs cig la ji srid 'tsho'i bar du na bza' chos gos dang / bsod snyoms dang / gzims cha dang / snyun dpyad kyi rkyen sman dang / yo byad rnams</text></item>
<item><p>70a1</p><section>'dul ba</section><text>kyis bsnyen bkur bgyid na/ bcom ldan 'das rgyal po'i khab tu gshegs su gsol zhes mchi lags so// bcom ldan 'das kyis mi de la cang mi gsung bas gnang ngo // de nas mi des bcom ldan 'das cang mi gsung bas gnang bar rig nas/</text></item>
<item><p>70a2</p><section>'dul ba</section><text>bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo // de nas bcom ldan 'das sngon thams cad ral pa can du gyur pa'i dge slong gi dge 'dun chen po thams cad kyang dgra bcom pa/ zag pa zad pa zhes bya ba nas yang dag</text></item>
<item><p>70a3</p><section>'dul ba</section><text>pa'i shes pas sems shin du rnam par grol ba zhes bya ba'i bar sha stag dang thabs cig tu ma ga d+hA'i ljongs rgyu zhing gshegs pa na yul ma ga d+hA pa rnams kyi mchod rten legs par rab gnas ltang brang gi tshal na yod pa gang na ba der gshegs so// de nas bcom ldan 'das legs par</text></item>
<item><p>70a4</p><section>'dul ba</section><text>rab gnas su byon nas ma ga d+hA pa rnams kyi mchod rten legs par rab gnas ltang brang gi tshal na yod pa na bzhugs so// ma ga d+hA'i rgyal po bzo sbyangs gzugs can snying pos bcom ldan 'das sngon thams cad ral pa can du gyur pa'i dge slong stong gi dge slong gi dge 'dun chen po zhes bya</text></item>
<item><p>70a5</p><section>'dul ba</section><text>ba nas/ sems shin tu rnam par grol ba zhes bya ba'i bar du ste/ ma ga d+hA'i ljongs rgyu shing gshegs pa na/ ma ga d+hA pa rnams kyi mchod rten legs par rab gnas ltang brang gi tshal na yod pa gang na ba der gshegs te/ ma ga d+hA pa rnams kyi mchod rten legs par rab gnas ltang</text></item>
<item><p>70a6</p><section>'dul ba</section><text>brang gi tshal na yod pa na bzhugs so zhes thos so// thos nas kyang shing rta bzang po'i nang du zhugs te 'khor brgya phrag du ma dang rgyal po'i khab nas byung nas bcom ldan 'das la blta ba dang / bsnyen bkur bya ba'i phyir bcom ldan 'das kyi spyan sngar song ba na/ de'i shing rta'i 'khor</text></item>
<item><p>70a7</p><section>'dul ba</section><text>lo sa'i nang du bying bar gyur to// des bsams pa bdag gis las skyon can byas par ma gyur grang snyam mo// lha rnams kyis de la smras pa/ rgyal po chen po khyod kyis las skyon can ma byas mod kyi/ khyod dang lhan cig las mtshungs par spyod pa gang yin pa de dag</text></item>
<item><p>70b1</p><section>'dul ba</section><text>btson ra na 'dug gis de dag thon cig/ rgyal pos smras pa/ gal te de lta na gdon no zhes rgyal pos btson rnams 'don du bcug go// yang rgyal po phyir 'byung bar brtsams pa na de'i dbu rgyan sgo la thug go// des yang bsams pa/ bdag gis ni gdon mi za bar las skyon</text></item>
<item><p>70b2</p><section>'dul ba</section><text>can zhig byas te/ des na bdag la ltas ngan pa gzhan sgo la dbu rgyan thug pa 'di byung ngo snyam mo// lha de rnams kyis yang smras pa/ rgyal po chen po khyod kyis las skyon can ma byas mod kyi/ khyod dang lhan cig las mtshungs par spyod pa gang yin pa de dag kha cig ni 'dus/</text></item>
<item><p>70b3</p><section>'dul ba</section><text>kha cig ni yul phyogs gzhan ga ge mo zhes bya ba dag na las kyi mtha' byed cing 'dug pa de dag sbron cig/ rgyal pos yul de na gnas pa'i skye bo'i tshogs thams cad bkug go// de nas rgyal po gzugs can snying po shing rta khri nyis stong dang / zhabs 'bring ba rta pa'i tshogs khri</text></item>
<item><p>70b4</p><section>'dul ba</section><text>brgya stong dang / ma ga d+hA'i bram ze dang / khyim bdag brgya stong phrag du ma dang lhan cig rgyal po'i khab nas byung ste/ bcom ldan 'das la blta ba dang / bsnyen bkur bya ba'i phyir bcom ldan 'das kyi spyan sngar song ngo // de ji tsam bzhon pa'i sa'i bar du bzhon pas song ste/</text></item>
<item><p>70b5</p><section>'dul ba</section><text>bzhon pa las babs nas rkang pa kho nas kun dga' ra bar zhugs so// ma ga d+hA'i rgyal po bzo sbyangs gzugs can snying pos thag ci tsam nas bcom ldan 'das mthong ba'i bar de nas rgyal po'i mtshan ma lnga po ze'u kha dang / gdugs dang / ral gri dang nor bu'i rnga yab dang / lham</text></item>
<item><p>70b6</p><section>'dul ba</section><text>khra bo rnams phud do// // 'dul ba gzhi/ bam po brgyad bcu dgu pa/ de nas ma ga d+hA'i rgyal po bzo sbyangs gzugs can snying pos rgyal po'i mtshan ma lnga bzhag nas bcom ldan 'das gang na ba der song ste phyin pa dang / bla gos phrag pa gcig tu gzar nas bcom ldan</text></item>
<item><p>70b7</p><section>'dul ba</section><text>'das gang na ba de logs su thal mo sbyar ba btud de rang gi ming nas phyung ste/ lan gsum du gsol pa/ btsun pa bdag ni ma ga d+hA'i rgyal po bzo sbyangs gzugs can snying po lags so// btsun pa bdag ni ma ga d+hA'i rgyal po bzo sbyangs gzugs can snying po lags so// rgyal po</text></item>
<item><p>71a1</p><section>'dul ba</section><text>lags so// rgyal po chen po de de bzhin te/ de de bzhin no// rgyal po chen po khyod ma ga d+hA'i rgyal po bzo sbyangs gzugs can snying po yin no// rgyal po chen po khyod ma ga d+hA'i rgyal po bzo sbyangs gzugs can snying po yin no// rgyal po yin no// rgyal</text></item>
<item><p>71a2</p><section>'dul ba</section><text>po chen po khyod rang gi stan ji lta ba la 'dug shig/ de nas ma ga d+hA'i rgyal po bzo sbyangs gzugs can snying pos bcom ldan 'das kyi zhabs gnyis la mgo bos phyag byas te phyogs gcig tu 'dug go// ma ga d+hA'i bram ze dang khyim bdag kha cig gis ni/ bcom ldan 'das kyi</text></item>
<item><p>71a3</p><section>'dul ba</section><text>zhabs gnyis la mgo bos phyag byas te phyogs gcig tu 'khod do// kha cig ni bcom ldan 'das dang lhan cig mngon du yang dag par dga' ba dang / yang dag par mgu bar 'gyur ba'i gtam rnam pa sna tshogs byas te phyogs gcig tu 'khod do// kha cig ni bcom ldan 'das</text></item>
<item><p>71a4</p><section>'dul ba</section><text>gang na ba de logs su thal mo sbyar te 'khod do// kha cig ni bcom ldan 'das rgyang ring po nas mthong nas cang mi smra bar phyogs gcig tu 'khod do// de'i tshe tshe dang ldan pa lteng rgyas 'od srung 'khor de nyid du 'dus shing 'dug par gyur to// de nas ma ga d+hA'i bram ze dang khyim bdag rnams</text></item>
<item><p>71a5</p><section>'dul ba</section><text>'di snyam du sems te/ ci dge sbyong chen po lteng rgyas 'od srung ral pa can gyi tshangs par spyod pa la spyod dam/ 'on te lteng rgyas 'od srung ral pa can dge sbyong chen po'i tshangs par spyod pa la spyod snyam mo// de nas bcom ldan 'das kyi thugs kyis ma ga d+hA'i bram ze dang / khyim bdag</text></item>
<item><p>71a6</p><section>'dul ba</section><text>rnams kyi sems mkhyen nas tshe dang ldan pa lteng rgyas 'od srung la tshigs su bcad pa'i dbyangs kyis dri ba rmas pa/ lteng rgyas gnas pa khyod 'dir ci mthong na// me spangs nas ni brtul zhugs 'di dag spyod// khyod kyis ci ltar me yi mchod spangs pa// don de 'od srung nga la smra</text></item>
<item><p>71a7</p><section>'dul ba</section><text>bar gyis// lteng rgyas 'od srung gis gsol pa/ 'di ni kha cig zas skom de bzhin ro// 'dod pa dag dang bud med kho na smra// de dag thabs kyi dri ma rab mthong ste// des bdag mchod sbyin mi dga' sreg blugs ma ni// khyod ni 'dod dang bza' dang btung ba dang /</text></item>
<item><p>71b1</p><section>'dul ba</section><text>de bzhin ro la yid ni mi dga' na// lha mi 'jig rten la ci khyod kyi yid// dga' ba yin nam 'od srung dri yis smros// phung po ma mchis zhi ba ci ma mchis// 'dod sred ma chags gzhan du 'gyur ma mchis// gzhan gyis mi bkri'i go 'phang mchog mthong ste// des</text></item>
<item><p>71b2</p><section>'dul ba</section><text>bdag mchod sbyin mi dga' sreg blugs min// go 'phang mi nyams mchog ni ma mthong bas// mchod sbyin brtul zhugs dang ni zhugs dag gis// grol snyam bdag gi yid ni rmongs gyur te// dmus long gyur nas skye shi rjes bzhin 'thom// skyob pa gtso bo mchog gis legs</text></item>
<item><p>71b3</p><section>'dul ba</section><text>bshad pa// go 'phang 'dus ma byas te gzod mthong na// thub pa gau tam rnam par 'dren khyod ni// skye bo phal chen don brtson bden la zhugs// bcom ldan 'das kyis bka' stsal pa/ khyod kyi rtogs pa legs rtogs te// khyod kyis nyes par bsams ma yin// rab</text></item>
<item><p>71b4</p><section>'dul ba</section><text>tu phye ba'i chos rnams la// gtso bo gang yin de blangs so// 'od srung 'khor skyo ba skyed cig/ de nas tshe dang ldan pa lteng rgyas 'od srung bcom ldan 'das kyis skabs phye nas ji ltar sems mnyam par bzhag na rang gi stan gyi nang du mi snang bar gyur cing / shar phyogs</text></item>
<item><p>71b5</p><section>'dul ba</section><text>kyi steng gi bar snang la mngon par 'phags nas spyod lam rnam pa bzhi byed de/ 'di lta ste/ 'chag pa dang / 'greng ba dang / 'dug pa dang / nyal ba byed do// me'i ting nge 'dzin la yang snyoms par 'jug par byed de/ me'i ting nge 'dzin la snyoms par zhugs pa na tshe</text></item>
<item><p>71b6</p><section>'dul ba</section><text>dang ldan pa lteng rgyas 'od srung gi lus las 'od zer rnam pa sna tshogs 'byin par byed de/ 'di lta ste sngon po dang / ser po dang / dmar po dang / dkar po dang / le brgan dang / shel gyi kha dog dag go// cho 'phrul zung du yang ston par byed de/ lus kyi smad nas 'bar</text></item>
<item><p>71b7</p><section>'dul ba</section><text>bar byed la lus kyi stod nas chu grang mo'i rgyun 'bebs par byed do// lus kyi stod nas 'bar bar byed la lus kyi smad nas chu grang mo'i rgyun 'bebs par byed pa de lta bu'i ting nge 'dzin la snyoms par zhugs so// shar phyogs la ji lta ba bzhin du lho dang / nub dang / byang</text></item>
<item><p>72a1</p><section>'dul ba</section><text>phyogs su yang de bzhin no// phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba dag bsdus te/ bla gos phrag pa gcig tu gzar nas pus mo g.yas ba'i lha nga sa la btsugs te/ bcom ldan 'das gang na ba de</text></item>
<item><p>72a2</p><section>'dul ba</section><text>logs su thal mo sbyar ba btud nas/ bcom ldan 'das la 'di skad ces gsol to// bcom ldan 'das ni bdag gi ston pa lags so// bdag ni bcom ldan 'das kyi nyan thos lags so// bcom ldan 'das ni bdag gi ston pa lags so// ston pa lags so//</text></item>
<item><p>72a3</p><section>'dul ba</section><text>bdag ni bcom ldan 'das kyi nyan thos lags so// nyan thos lags so// 'od srung de de bzhin no// de de bzhin te/ 'od srung nga ni khyod kyi ston pa yin no// khyod ni nga'i nyan thos yin no// 'od srung nga ni khyod kyi ston pa yin no// khyod ni nga'i nyan thos yin no// 'od srung khyod</text></item>
<item><p>72a4</p><section>'dul ba</section><text>rang gi stan ji lta ba la 'dug shig/ de nas tshe dang ldan pa lteng rgyas 'od srung gis bcom ldan 'das kyi zhabs gnyis la mgo bos phyag byas te phyogs gcig tu 'dug go// de nas ma ga ng+hA'i bram ze dang khyim bdag rnams 'di snyam du sems te/ dge sbyong chen po ni lteng rgyas 'od srung</text></item>
<item><p>72a5</p><section>'dul ba</section><text>ral pa can gyi tshangs par spyod pa la mi spyod kyi/ lteng rgyas 'od srung ral pa can nyid dge sbyong chen po'i tshangs par spyod pa la spyod do snyam mo// de nas bcom ldan 'das kyis ma ga d+hA'i rgyal po bzo sbyangs gzugs can snying po la bka' stsal pa/ rgyal po chen po gzugs la skye ba yang</text></item>
<item><p>72a6</p><section>'dul ba</section><text>yod/ 'jig pa yang yod de/ de'i skye ba dang 'jig pa yang rig par bya'o// rgyal po chen po tshor ba dang / 'du shes dang / 'du byed dang / rnam par shes pa la skye ba yang yod/ 'jig pa yang yod de/ de'i skye ba dang 'jig pa yang rig par bya'o// rgyal po chen po</text></item>
<item><p>72a7</p><section>'dul ba</section><text>rigs kyi bus gzugs kyi skye ba dang 'jig pa'i chos nyid rig nas gzugs de yongs su shes so// rgyal po chen po rigs kyi bus tshor ba dang / 'du shes dang / 'du byed dang / rnam par shes pa'i skye ba dang 'jig pa'i chos nyid rig nas rnam par shes pa de yongs su shes so// rgyal</text></item>
<item><p>72b1</p><section>'dul ba</section><text>po chen po rigs kyi bus gzugs yongs su shes na gzugs la bdag gam bdag gir khas mi len/ mi 'dzin lhag par mi gnas/ mngon par zhen par mi byed do// rgyal po chen po rigs kyi bus tshor ba dang / 'du shes dang / 'du byed dang / rnam par shes pa yongs su</text></item>
<item><p>72b2</p><section>'dul ba</section><text>shes na bdag gam bdag gir khas mi len/ mi 'dzin/ lhag par mi gnas/ mngon par zhen par mi byed do// rgyal po chen po rigs kyi bus gzugs la bdag gam/ bdag gir khas mi len/ mi 'dzin/ lhag par mi gnas/ mngon par zhen par mi byed na tshad med cing</text></item>
<item><p>72b3</p><section>'dul ba</section><text>grangs med pa'i mya ngan las 'das pa yin no zhes smra'o// rgyal po chen po rigs kyi bus tshor ba dang / 'du shes dang / 'du byed dang / rnam par shes pa la bdag gam/ bdag gir khas mi len/ mi 'dzin/ lhag par mi gnas/ mngon par zhen par mi byed na tshad</text></item>
<item><p>72b4</p><section>'dul ba</section><text>med cing grangs med pa'i mya ngan las 'das pa yin no zhes smra'o// de nas ma ga d+hA'i bram ze dang khyim bdag rnams 'di snyam du sems te/ gal te gzugs bdag ma yin/ tshor ba dang / 'du shes dang / 'du byed dang / rnam par shes pa bdag ma yin na/ 'o na bdag gam/</text></item>
<item><p>72b5</p><section>'dul ba</section><text>sems can nam/ srog gam/ skye ba po'am/ gso ba po'am/ gang zag gam/ shed las skyes sam/ shed bu'am/ byed pa po'am/ byed du 'jug pa po'am/ shes pa po'am/ kun nas shes pa po'am/ slong ba po'am/ kun nas slong ba po'am/ smra ba po'am/</text></item>
<item><p>72b6</p><section>'dul ba</section><text>tshor ba po'am/ kun nas tshor ba po gang yin pa nam yang ma byung 'byung bar mi 'gyur zhing da lta yang yod pa ma yin na/ gang gis de dang der dge ba dang sdig pa'i las byas pa rnams kyi rnam par smin pa so sor nyams su myong zhing gang gis phung po 'di bor te phung po gzhan dang nying</text></item>
<item><p>72b7</p><section>'dul ba</section><text>mtshams sbyor ba de su zhig yin par 'gyur snyam mo// de nas bcom ldan 'das kyi thugs kyis ma ga d+hA'i bram ze dang khyim bdag rnams kyi sems mkhyen nas/ dge slong rnams la bka' stsal pa/ dge slong dag bdag bdag ces bya ba ni byis pa so so'i skye bo thos pa dang mi ldan pas</text></item>
<item><p>73a1</p><section>'dul ba</section><text>btags pa'i rjes su lhung ba yin te/ 'di la bdag ce'am bdag gi med kyi/ dge slong dag skye ba na sdug bsngal 'di skye zhing 'gag pa na yang sdug bsngal 'gag go// skye ba na 'du byed rnams skye zhing 'gag pa na 'du byed rnams 'gag par 'gyur te/ rgyu dang rkyen de</text></item>
<item><p>73a2</p><section>'dul ba</section><text>la brten nas sems can rnams kyi 'du byed kyi rgyud 'jug go// dge slong dag de bzhin gshegs pas 'du byed kyi rgyud nying mtshams sbyor ba thugs su chud nas sems can rnams kyi 'chi 'pho dang skye ba 'dogs par mdzad de/ dge slong dag ngas lha'i spyan rnam par dag pa mi'i las</text></item>
<item><p>73a3</p><section>'dul ba</section><text>'das pas sems can rnams kyi 'chi 'pho dang / skye ba dang kha dog bzang po dang / kha dog ngan pa dang / dman pa dang / gya nom pa dang / bde 'gro dang / ngan 'gror 'gro ba yang gzigs so// las ji lta ba bzhin nye bar 'gro ba'i sems can rnams yang dag pa ji lta ba bzhin</text></item>
<item><p>73a4</p><section>'dul ba</section><text>du rab tu mkhyen te/ sems can 'di dag ni lus kyi nyes par spyod pa dang ldan/ ngag dang yid kyi nyes par spyod pa dang ldan/ 'phags pa rnams la skur pa 'debs pa dang / log par lta ba yin te/ log par lta ba'i las dang chos blangs pa'i rgyus rgyu de dang rkyen des lus zhig nas</text></item>
<item><p>73a5</p><section>'dul ba</section><text>shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro// sems can 'di dag ni lus kyi legs par spyod pa dang ldan/ ngag dang yid kyi legs par spyod pa dang ldan/ 'phags pa rnams la skur ba mi 'debs pa dang / yang dag par lta</text></item>
<item><p>73a6</p><section>'dul ba</section><text>ba yin te/ yang dag par lta ba'i las dang chos blangs pa'i rgyus rgyu de dang rkyen des lus zhig nas bde 'gro mtho ris kyi 'jig rten gyi lha rnams su skye bar 'gyur ro zhes bya bar mkhyen to// dge slong dag ngas de ltar mkhyen cing de ltar gzigs pas nga 'di skad ces bdag gam/ sems</text></item>
<item><p>73a7</p><section>'dul ba</section><text>can nam/ srog gam/ skye ba po'am/ gso ba po'am/ gang zag gam/ shed las skyes sam/ shed bu 'am/ byed pa po 'am/ byed du 'jug pa po'am/ shes pa po 'am/ kun nas shes pa po'am/ slong ba po'am/ kun nas slong ba po'am/ smra ba po'am/</text></item>
<item><p>73b1</p><section>'dul ba</section><text>tshor ba po'am/ kun nas tshor ba po gang yin pa ni nam yang ma byung 'byung bar mi 'gyur zhing da ltar yang yod pa ma yin pas gang gis de dang der dge ba dang / sdig pa'i las byas pa'i las kyi rnam par smin pa so sor nyams su myong zhing gang gis phung po 'di bor te phung po gzhan dang nying</text></item>
<item><p>73b2</p><section>'dul ba</section><text>mtshams sbyor ba de chos su brdar btags pa ma gtogs pa 'di yin no zhes mi gsung ngo // de la chos kyi brdar btags pa ni 'di yin te/ 'di lta ste 'di yod pas 'di yod/ 'di skyes pas 'di skye ba ste/ 'di lta ste ma rig pa'i rkyen gyis 'du byed/ 'du byed kyi rkyen gyis rnam</text></item>
<item><p>73b3</p><section>'dul ba</section><text>par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug/ skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid</text></item>
<item><p>73b4</p><section>'dul ba</section><text>pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar na sdug bsngal gyi phung po chen po 'ba' zhig po 'di 'byung bar 'gyur ro// 'di lta ste 'di med pas 'di med</text></item>
<item><p>73b5</p><section>'dul ba</section><text>la/ 'di 'gags pas 'di 'gag par 'gyur te/ 'di lta ste ma rig pa 'gags pas 'du byed 'gag/ 'du byed 'gags pas rnam par shes pa 'gag/ rnam par shes pa 'gags pas ming dang gzugs 'gag/ ming dang gzugs 'gags pas skye mched drug 'gag/</text></item>
<item><p>73b6</p><section>'dul ba</section><text>skye mched drug 'gags pas reg pa 'gag/ reg pa 'gags pas tshor ba 'gag/ tshor ba 'gags pas sred pa 'gag/ sred pa 'gags pas len pa 'gag/ len pa 'gags pas srid pa 'gag/ srid pa 'gags pas skye ba 'gag/ skye ba 'gags pas rga</text></item>
<item><p>73b7</p><section>'dul ba</section><text>shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag ste/ de ltar na sdug bsngal gyi phung po chen po 'ba' zhig po 'di 'gag par 'gyur ro// dge slong dag 'du byed rnams ni sdug bsngal lo// mya ngan las</text></item>
<item><p>74a1</p><section>'dul ba</section><text>'das pa ni zhi ba'o// rgyu kun 'byung bas sdug bsngal kun 'byung zhing rgyu 'gags pas sdug bsngal 'gag ste/ rgyun bcad pas mi 'byung zhing nying mtshams sbyor ba med par 'gags pa 'di nyid ni sdug bsngal gyi mtha' yin no// dge slong dag de la yongs su</text></item>
<item><p>74a2</p><section>'dul ba</section><text>mya ngan las 'das pa gang zhe na/ gzhan med kyi sdug bsngal 'gags pa gang yin pa de ni nye bar zhi ba/ de ni bsil bar gyur pa de ni nub pa ste/ dge slong dag zhi ba'i gnas 'di yin te/ 'di lta ste phung po thams cad spangs pa/ sred pa zad pa/ 'dod chags dang bral ba/</text></item>
<item><p>74a3</p><section>'dul ba</section><text>'gags pa/ mya ngan las 'das pa yin no// de nas bcom ldan 'das kyis yang ma ga d+hA'i rgyal po bzo sbyangs gzugs can snying po la lan gnyis su bka' stsal pa/ rgyal po chen po ji snyam du sems/ gzugs rtag gam mi rtag/ btsun pa 'di mi rtag lags so//</text></item>
<item><p>74a4</p><section>'dul ba</section><text>mi rtag pa gang yin pa de sdug bsngal yin nam/ sdug bsngal ma yin/ btsun pa 'di ni sdug bsngal lags so// mi rtag pa sdug bsngal ba 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni bdag yin no// bdag ni 'di yin no/</text></item>
<item><p>74a5</p><section>'dul ba</section><text>'di ni bdag gi bdag go zhes bdag tu khas len par byed dam/ btsun pa ma lags so// rgyal po chen po ji snyam du sems/ tshor ba dang / 'du shes dang / 'du byed dang / rnam par shes pa rtag gam mi rtag/ btsun pa 'di ni mi rtag lags so// mi rtag pa gang</text></item>
<item><p>74a6</p><section>'dul ba</section><text>yin pa de sdug bsngal yin nam/ sdug bsngal ma yin/ btsun pa 'di ni sdug bsngal lags so// mi rtag pa sdug bsngal ba 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni bdag yin no// bdag ni 'di yin no// 'di ni bdag gi</text></item>
<item><p>74a7</p><section>'dul ba</section><text>bdag go zhes bdag tu khas len par byed dam/ btsun pa ma lags so// rgyal po chen po de lta bas na khyod kyis gzugs gang yin pa ci yang rung / 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ ngan pa'am/</text></item>
<item><p>74b1</p><section>'dul ba</section><text>gya nom pa'am/ gang dag thag ring ba'am/ gang dag thag nye ba yang rung ste/ de thams cad la 'di ni bdag ma yin no// bdag ni 'di ma yin no// 'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du blta bar bya'o// rgyal po chen</text></item>
<item><p>74b2</p><section>'dul ba</section><text>po de lta bas na khyod kyis tshor ba dang / 'du shes dang / 'du byed dang / rnam par shes pa gang ci yang rung / 'das pa'am/ ma 'ongs pa'am/ da ltar byung ba'am/ nang gi 'am/ phyi'i 'am/ rags pa 'am/ phra ba'am/ ngan pa'am/ gya nom pa'am/ gang dag thag ring</text></item>
<item><p>74b3</p><section>'dul ba</section><text>ba'am/ gang dag thag nye ba yang rung ste/ de dag thams cad la 'di ni bdag ma yin no// bdag ni 'di ma yin no// 'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du blta bar bya'o// rgyal po chen po 'phags pa nyan thos thos pa dang</text></item>
<item><p>74b4</p><section>'dul ba</section><text>ldan pa de ltar mthong ba ni gzugs la yang yid 'byung bar 'gyur ro// tshor ba dang / 'du shes dang / 'du byed dang / rnam par shes pa la yang yid 'byung bar 'gyur ro// yid byung na 'dod chags dang 'bral lo// 'dod chags dang bral na rnam par grol bar 'gyur ro//</text></item>
<item><p>74b5</p><section>'dul ba</section><text>rnam par grol na bdag gi skye ba zad do// tshangs par spyod pa bsten to// bya ba byas so// srid pa 'di las gzhan mi shes so zhes rnam par grol ba'i ye shes mthong bar 'gyur ro// chos kyi rnam grangs 'di bshad pa na ma ga d+hA'i rgyal po bzo sbyangs gzugs can snying po</text></item>
<item><p>74b6</p><section>'dul ba</section><text>dang / lha brgyad khri dang / ma ga d+hA'i bram ze dang / khyim bdag 'bum phrag du ma la chos rnams la chos kyi mig rdul med cing dri ma dang bral ba skyes so// de nas ma ga d+hA'i rgyal po bzo sbyangs gzugs can snying pos chos mthong ba dang / chos thob pa dang / chos rig pa dang /</text></item>
<item><p>74b7</p><section>'dul ba</section><text>chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas/</text></item>
<item><p>75a1</p><section>'dul ba</section><text>bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to// btsun pa bdag ni 'phags so// mngon par 'phags so// bdag btsun pa bcom ldan 'das dang / chos dang / dge slong gi dge</text></item>
<item><p>75a2</p><section>'dul ba</section><text>'dun la skyabs su mchi lags kyis/ dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so// bcom ldan 'das bdag bcom ldan 'das dang / chos dang / dge slong gi dge 'dun du bcas</text></item>
<item><p>75a3</p><section>'dul ba</section><text>pa la ji srid 'tsho'i bar du na bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams kyis bsnyen bkur bgyid lags na/ bcom ldan 'das rgyal po'i khab tu gshegs su gsol/ bcom ldan 'das kyis ma ga d+hA'i rgyal</text></item>
<item><p>75a4</p><section>'dul ba</section><text>po bzo sbyangs gzugs can snying po la cang mi gsung bas gnang ngo // de nas ma ga d+hA'i rgyal po bzo sbyangs gzugs can snying pos bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas te bcom ldan 'das kyi spyan</text></item>
<item><p>75a5</p><section>'dul ba</section><text>snga nas song ngo // dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa ma ga d+hA'i rgyal po bzo sbyangs gzugs can snying po 'khor dang bcas pas las ci zhig bgyis na/ las de'i rnam par smin pas bcom</text></item>
<item><p>75a6</p><section>'dul ba</section><text>ldan 'das kyi spyan sngar bden pa mthong bar bgyis lags/ bcom ldan 'das kyis bka' stsal pa/ dge slong dag rgyal po gzugs can snying po 'khor dang bcas pas las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung</text></item>
<item><p>75a7</p><section>'dul ba</section><text>bar 'gyur ba'i las dag byas shing bsags pa ni rgyal po gzugs can snying po 'khor dang bcas pas las byas shing bsags pa dag gzhan su zhig gis so sor myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par smin par mi</text></item>
<item><p>75b1</p><section>'dul ba</section><text>'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba dag byas shing bsags pa dag ni zin pa'i phung po dang / khams dang / skye mched rnams la rnam par smin par 'gyur te/ las rnams bskal pa</text></item>
<item><p>75b2</p><section>'dul ba</section><text>brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba 'das pa na 'jig rten du ston pa rig pa dang zhabs su ldan pa bde bar gshegs pa/ 'jig rten mkhyen pa/ skyes bu 'dul ba'i kha</text></item>
<item><p>75b3</p><section>'dul ba</section><text>lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rtsibs kyi lte ba zhes bya ba byung nas des sangs rgyas kyi mdzad pa mtha' dag mdzad de/ phung po lhag ma med pa'i mya ngan las 'das pa'i dbyings su yongs su mya ngan las 'das so// skye bo'i tshogs</text></item>
<item><p>75b4</p><section>'dul ba</section><text>chen pos de'i sku gdung la sku gdung gi mchod pa byas nas sa phyogs dben zhing yangs pa zhig tu mchod rten chen po brtsigs so// de'i tshe 'khor los sgyur ba'i rgyal po kr-i kI zhes bya ba khrom gyi ru ba bye ba phrag brgyad dang steng gi nam mkha' las yul rgyu ba na mchod rten de dang nye ba zhig tu phyin</text></item>
<item><p>75b5</p><section>'dul ba</section><text>pa dang / sangs rgyas la mngon par dad pa'i lha rnams kyis de'i 'khor lo rin po che thogs par byas so// rgyal po kr-i kIs bsams pa/ 'di ltar 'khor lo rin po che 'di thogs pa las na bdag gi bsod nams zad par ma gyur grang snyam mo// de la lha rnams kyis smras pa/</text></item>
<item><p>75b6</p><section>'dul ba</section><text>rgyal po khyod kyi bsod nams ma zad mod kyi phyogs 'di na yang dag par rdzogs pa'i sangs rgyas rtsibs kyi lte ba'i mchod rten bzhugs pas/ des na 'khor lo rin po che 'di de'i steng du mi 'gro zhing thogs par gyur to// de nas rgyal po kr-i kI khrom gyi ru pa bye ba phrag brgyad dang lhan</text></item>
<item><p>75b7</p><section>'dul ba</section><text>cig babs na ji tsam na mchod rten byi dor ma byas pa de mthong nas 'khor dang bcas pa des byi dor byas te dri dang / byug pa dang / bdug pa dang / phye ma dang / rol mo rnams kyis mchod pa byas nas 'khor dang bcas pas drung du btud de smon lam btab pa/ bdag gis yon gnas dam</text></item>
<item><p>76a1</p><section>'dul ba</section><text>pa 'di lta bu la bya ba byas pa gang yin pa'i dge ba'i rtsa ba 'dis bdag gis yon tan 'di lta bu dag thob par 'gyur ba dang / ston pa 'di lta bu mnyes par byed cing mi mnyes par mi byed par gyur cig ces btab bo// dge slong dag ji snyam du sems/ de'i tshe de'i dus kyi</text></item>
<item><p>76a2</p><section>'dul ba</section><text>'khor los sgyur ba'i rgyal po kr-i kI zhes bya ba 'khor dang bcas pa gang yin pa de ni de'i tshe de'i dus na rgyal po gzugs can snying po 'di nyid yin te/ 'khor dang bcas pa des yang dag par rdzogs pa'i sangs rgyas rtsibs kyi lte ba'i mchod rten la mchod pa byas pa gang yin pa de'i</text></item>
<item><p>76a3</p><section>'dul ba</section><text>las kyi rnam par smin pas 'dis bskal pa bye ba brgya stong phrag mang por lha dang mi rnams kyi bde ba khyad par du 'phags pa nyams su myong bar gyur to// 'di lta bu'i yon tan dag thob par gyur cig ces smon lam btab pa gang yin pa des ni nga'i spyan sngar 'khor dang bcas pa bden pa</text></item>
<item><p>76a4</p><section>'dul ba</section><text>mthong bar byas so// ston pa 'di lta bu mnyes par byed cing mi mnyes par mi byed par gyur cig ces smon lam btab pa gang yin pas ni nga nyid dang yang dag par rdzogs pa'i sangs rgyas rtsibs kyi lte bar lhan cig mnyam par mnyam ste/ stobs mnyam pa dang / shugs mnyam pa dang</text></item>
<item><p>76a5</p><section>'dul ba</section><text>brtson 'grus mnyam pa dang / thob pa mnyam pa yin te/ 'dis ston pa nga mnyes par byas kyi/ mi mnyes par ma byas pa yin no// dge slong dag de lta bas na las gcig tu gnag pa rnams kyi ni rnam par smin pa ni gcig tu gnag pa yin la/ gcig tu dkar ba rnams kyi ni</text></item>
<item><p>76a6</p><section>'dul ba</section><text>dkar ba yin/ 'dren ma rnams kyi ni 'dren ma yin no// dge slong dag de lta bas na las gcig tu gnag pa dang / 'dren ma rnams ni spangs la/ las gcig tu dkar ba la brtsal bar bya ste/ dge slong dag khyed kyis de lta bu la bslab par bya'o// dge slong rnams the tshom</text></item>
<item><p>76a7</p><section>'dul ba</section><text>skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa lteng rgyas 'od srung gis las ci zhig bgyis na/ des na cho 'phrul lnga brgyas btul bar gyur lags/ chu klung 'od srung dang / ga yA 'od srung dag ni tshegs chung dus btul</text></item>
<item><p>76b1</p><section>'dul ba</section><text>par gyur lags/ bcom ldan 'das kyis bka' stsal pa/ dge slong dag 'di dag nyid kyis las tshogs rnyed pa/ rkyen yongs su bsgyur ba zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba bskal pa bzang</text></item>
<item><p>76b2</p><section>'dul ba</section><text>po 'di nyid la skye dgu'i tshe lo nyi khri thub pa na 'jig rten du ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams</text></item>
<item><p>76b3</p><section>'dul ba</section><text>kyi ston pa/ sangs rgyas bcom ldan 'das 'od srung zhes bya ba byung nas/ de bA rA Na sI'i grong khyer dang nye ba zhig tu brten te drang srong smra ba kyi nags na bzhugs so// des sangs rgyas kyi mdzad pa mtha' dag mdzad nas/ shing zad pa'i me bzhin du phung po'i lhag ma med pa'i</text></item>
<item><p>76b4</p><section>'dul ba</section><text>mya ngan las 'das pa'i dbyings su yongs su mya ngan las 'das so// de'i sku gdung rgyal po kr-i kIs spos kyi shing thams cad spungs te spungs pas bsregs nas me 'o mas bsad de/ sku gdung de dag ni rin po che sna bzhi las byas pa'i bum pa'i nang du blugs nas sa phyogs dben</text></item>
<item><p>76b5</p><section>'dul ba</section><text>zhing yangs par sku gdung gi mchod rten 'phang du dpag tshad gcig la rgyar dpag tshad phyed pa zhig rtsig tu bcug go// de'i tshe bA rA Na sI na khyim bdag phyug pa nor mang ba/ longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos</text></item>
<item><p>76b6</p><section>'dul ba</section><text>kyi bu la nor gyis 'gran pa zhig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa na rim gyis khye'u gsum btsas</text></item>
<item><p>76b7</p><section>'dul ba</section><text>so// ji tsam na khyim bdag de nad kyis thebs nas de rtsa ba dang / sdong bu dang / lo ma dang / 'dab ma dang / 'bras bu'i sman rnams kyis bsnyen bkur byas kyang de'i nad zhi bar ma gyur nas de 'chi ba'i chos dang ldan par gyur to// de nas de'i bu rnams kyis ras sngon po dang / ser</text></item>
<item><p>77a1</p><section>'dul ba</section><text>po dang / dmar po dang / dkar pos khyogs brgyan nas dur khrod du khyer te bsregs so// de nas pha la pha'i bya ba byas nas mya ngan sangs te/ nor so sor bgo bar gros bya bar brtsams nas phu bo shos kyis smras pa/ nor bgo'o// nu bo spun gnyis ma dad do//</text></item>
<item><p>77a2</p><section>'dul ba</section><text>des gal gyis gcus pa dang de gnyis kyis smras pa/ gal te de lta na re zhig 'jig rten pha rol gyi lam rgyags blangs la phyis bgo bar bya'o// des smras pa/ ci dag bya/ de gnyis kyis smras pa/ yang dag par rdzogs pa'i sangs rgyas 'od srung 'di la mchod do// de dad pa chung ba</text></item>
<item><p>77a3</p><section>'dul ba</section><text>zhig pas des bka' 'khor du khas blangs so// de nas de rnams kyis yang dag par rdzogs pa'i sangs rgyas 'od srung la mchod nas smon lam gdab par brtsams te/ gnyis kyis 'di skad ces smras so// dge ba'i rtsa ba 'dis bdag cag gnyis yang dag par rdzogs pa'i sangs</text></item>
<item><p>77a4</p><section>'dul ba</section><text>rgyas bcom ldan 'das 'od srung gis bram ze'i khye'u bla ma zhes bya ba la bram ze'i khye'u khyod skye dgu rnams kyi tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa gang yin pa de'i bstan pa la</text></item>
<item><p>77a5</p><section>'dul ba</section><text>bdag cag rab tu byung nas khyad par thob par gyur cig ces btab bo// de gnyis kyis smon lam btab pa phu bo des thos nas drung du btud de/ smon lam gdab par brtsams pa/ bdag ni dad pa chung la dmu rgod yin pas dge ba'i rtsa ba 'dis na bdag kyang bcom ldan 'das shAkya thub</text></item>
<item><p>77a6</p><section>'dul ba</section><text>pa des cho 'phrul lnga brgyas btul nas rab tu phyung ste/ rab tu byung nas kyang khyad par rtogs par gyur cig ces byas so// dge slong dag ji snyam du sems/ phu bo shos dmu rgod dad pa chung ba gang yin pa de ni lteng rgyas 'od srung 'di nyid yin no// nu bo gnyis po gang dag yin</text></item>
<item><p>77a7</p><section>'dul ba</section><text>pa de dag ni chu klung 'od srung dang / ga yA 'od srung 'di dag nyid yin no// smon lam gyi dbang des na lteng rgyas 'od srung cho 'phrul lnga brgyas btul ba yin no// chu klung 'od srung dang / ga yA 'od srung ni tshegs chung dus btul ba yin no// gang gi tshe rgyal po gzugs can snying</text></item>
<item><p>77b1</p><section>'dul ba</section><text>po gzhon nur gyur pa de'i tshe rgyal po'i khab na khyim bdag cig yod pa de la kun dga' ra ba me tog dang / 'bras bu dang / chu phun sum tshogs pa zhig yod de/ de de la lhag par chags par gyur to// ji tsam na gzugs can snying po phyi rol du byung bas skyed mos tshal de mthong ba</text></item>
<item><p>77b2</p><section>'dul ba</section><text>dang / de yang lhag par chags par gyur nas smras pa/ khyim bdag skyed mos tshal 'di nga la byin cig/ des ma byin no// lan gnyis lan gsum du yang smras na yang ma byin nas/ yang smras pa/ rin sbyin no// des smras pa/ gzhon nu nyis na kho bo yul nas spyugs</text></item>
<item><p>77b3</p><section>'dul ba</section><text>kyang bla'i skyed mos tshal ni mi 'bul lo// gzhon nu gzugs can snying pos smras pa/ khyim bdag khyod kyis smras pa dran par byos shig/ nga nam rgyal por gyur pa de'i tshe nga nyid kyis bkur ro// des smras pa/ nam khyod rgyal por gyur pa de'i tshe kho bo yang rgyal po'i khab tu 'gro'o//</text></item>
<item><p>77b4</p><section>'dul ba</section><text>gzhon nu gzugs can snying pos mjal to zhes byas nas song ngo // ji tsam dus gzhan zhig na rgyal po pad ma chen po shi nas/ gzhon nu gzugs can snying po rgyal srid la bzhag pa dang / des skyed mos tshal de mthus phrogs so// khyim bdag de snying na zhing skyed mos tshal de la</text></item>
<item><p>77b5</p><section>'dul ba</section><text>lhag par chags pas shi nas de nyid sbrul gdug pa zhig tu skyes te/ de rgyal po la rgyun du glags tshol ba lhur len cing gnas so// ji tsam na rgyal po gzugs can snying po so ga'i dus la bab ste/ me tog gi shing rnams kha 'bus pa na btsun mo dang lhan cig skyed mos tshal der zhugs</text></item>
<item><p>77b6</p><section>'dul ba</section><text>nas de de na skyes pa med par rol mos btsun mo'i bud med dang lhan cig dga' ba'i rtsed mo nyams su myong bar byas nas gnyid log go// bud med ni me tog dang 'bras bu la dga' ba yin pas kun du 'khyam du dong ngo // bud med gcig gis ral gri bskur te rgyal po srung du bcug go//</text></item>
<item><p>77b7</p><section>'dul ba</section><text>de nas sbrul gdug pa des rgyal po'i drung na sgra mi grag par rig nas rgyal po la gzung ba'i phyir tshang nas byung ste chas so// rgyal po'i bsod nams kyi mthus bya ka lan da ka zhes bya ba de rnams kyis sbrul gdug pa de kun nas bskor nas tsi tsi'i sgra phyung ngo // bud med ral gri thogs pas</text></item>
<item><p>78a1</p><section>'dul ba</section><text>thos nas dngangs te sgra chen po byung nas ral gris bsad do// de nas rgyal po yang dngangs te sad nas smras pa/ 'di ci byung / bud med des smras pa/ lha sbrul gdug pa 'di lha la gzung ba'i phyir chas pa na bya ka lan da ka rnams kyis tsi tsi'i sgra phyung nas bdag</text></item>
<item><p>78a2</p><section>'dul ba</section><text>gis bkum lags so// rgyal po'i gnas skabs de gzhon nu dang / blon po dang / khrom gyi ru pa dang / rgyal po'i khab na gnas pa'i skye bo'i tshogs rnams kyis thos nas skyed mos tshal de'i phyi nang du ku co'i sgra chen pos gang bar gyur te/ rgyal po de skye dgu la byams pa</text></item>
<item><p>78a3</p><section>'dul ba</section><text>zhig pas phyir zhing btsun mo skye bo'i tshogs dang bcas te mig mchi mas gang zhing 'khod do// de nas rgyal pos smras pa/ shes ldan dag rgyal po rgyal rigs spyi bo nas dbang bskur ba la srog skyob pa de la mchog ci zhig sbyin/ skye bo'i tshogs kyis smras pa/ lha rgyal srid</text></item>
<item><p>78a4</p><section>'dul ba</section><text>kyi phyed do// rgyal pos smras pa/ shes ldan dag bya ka lan da ka rnams kyis nga'i srog byin pas rgyal srid phyed 'di dag la sbyin no// blon po rnams kyis smras pa/ lha bya 'di dag ni dud 'gro'i skye gnas su song ba lags pas rgyal srid phyed kyis 'di dag la ci bgyi/ 'di dag</text></item>
<item><p>78a5</p><section>'dul ba</section><text>'od ma'i tshal gang du gnas pa der 'di dag gi gnas bca'o// rgyal pos smras pa/ de bzhin du gyis shig/ skyed mos tshal de 'od ma'i tshal gyis yongs su bskor te/ blon po rnams kyis de rnams kyi gnas 'od ma'i tshal gyi nye 'khor du bcas pas/ de 'od ma'i tshal bya ka</text></item>
<item><p>78a6</p><section>'dul ba</section><text>lan da ka gnas pa zhes bya bar gyur to// rgyal po gzugs can snying po'i zhang po kun du 'tsho rnams kyi nang du rab tu byung nas des skyed mos tshal de de'i gnas kyi phyir byin no// ji tsam na bcom ldan 'das ma ga d+hA nas ljongs rgyu zhing gshegs pa dang rgyal po'i khab tu byon nas shing</text></item>
<item><p>78a7</p><section>'dul ba</section><text>zhig gi drung na bzhugs so// ma ga d+hA'i rgyal po bzo sbyangs gzugs can snying pos bcom ldan 'das ma ga d+hA nas ljongs rgyu zhing gshegs pa na rgyal po'i khab tu byon nas shing zhig gi drung du bzhugs so zhes thos so// thos nas kyang rgyal po'i 'byor ba chen po dang rgyal po'i mthu</text></item>
<item><p>78b1</p><section>'dul ba</section><text>chen pos rgyal po'i khab nas byung ste/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang / bcom ldan 'das kyis ma ga d+hA'i rgyal po bzo sbyangs gzugs can</text></item>
<item><p>78b2</p><section>'dul ba</section><text>snying po la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de rnam grangs du mar chos dang ldan pa'i gtam gyis yang dag par bstan/ yang dag par</text></item>
<item><p>78b3</p><section>'dul ba</section><text>'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas ma ga d+hA'i rgyal po bzo sbyangs gzugs can snying po stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud</text></item>
<item><p>78b4</p><section>'dul ba</section><text>de bcom ldan 'das la 'di skad ces gsol to// bcom ldan 'das sang bdag gi sdum par dge slong gi dge 'dun dang thabs cig tu gdugs tshod sbyor zhing mchis na/ gnang bar mdzad du gsol/ bcom ldan 'das kyis ma ga d+hA'i rgyal po bzo sbyangs gzugs can snying po la cang</text></item>
<item><p>78b5</p><section>'dul ba</section><text>mi gsung bas gnang ngo // de nas ma ga d+hA'i rgyal po bzo sbyangs gzugs can snying pos bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas nas stan las langs te song ngo // de nas ma ga d+hA'i rgyal po bzo sbyangs</text></item>
<item><p>78b6</p><section>'dul ba</section><text>gzugs can snying pos de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas nang par sngar langs te/ gdan bshams nor bu'i chu snod bzhag nas bcom ldan 'das la spyan 'dren gyi dus tshod gsol pa/ btsun pa gdugs tshod lags na da de'i dus la</text></item>
<item><p>78b7</p><section>'dul ba</section><text>bab par dgongs su gsol/ de nas bcom ldan 'das snga dro na bza' sham thabs mnabs/ lhung bzed dang chos gos bsnams te/ dge slong gi tshogs kyis yongs su bskor cing dge slong gi dge 'dun gyis mdun du bdar te/ ma ga d+hA'i rgyal po bzo sbyangs gzugs can snying po'i</text></item>
<item><p>79a1</p><section>'dul ba</section><text>bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so// de nas ma ga d+hA'i rgyal po bzo sbyangs gzugs can snying pos sangs rgyas la sogs pa dge slong gi dge 'dun bde bar bzhugs par rig nas gtsang</text></item>
<item><p>79a2</p><section>'dul ba</section><text>zhing bsod pa'i bza' ba dang bca' ba dag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig</text></item>
<item><p>79a3</p><section>'dul ba</section><text>nas/ gser gyi bya ma bum blangs te btsun pa 'od ma'i tshal bya ka lan da ka gnas pa 'dir bcom ldan 'das ci bder bzhugs shig ces bcom ldan 'das la skyed mos tshal de phul lo// de bzhin du gnas brtan rnams kyis kyang mdo sde rnams kyi nang du bcom ldan 'das rgyal po'i khab</text></item>
<item><p>79a4</p><section>'dul ba</section><text>'od ma'i tshal bya ka lan da ka gnas pa na bzhugs so zhes gdags par byas so// de'i tshe bcom ldan 'das rgyal po'i khab 'od ma'i tshal bya ka lan da ka'i gnas na bzhugs so// rgyal po'i khab na khyim bdag cig gnas pa des bcom ldan 'das dge slong gi dge 'dun dang thabs cig tu</text></item>
<item><p>79a5</p><section>'dul ba</section><text>rang gi khyim du spyan drangs so// yang de'i tshe khyim bdag mgon med zas sbyin gyis dgos pa 'ga' zhig gi phyir rgyal po'i khab tu phyin nas de khyim bdag de'i khyim du nub mo 'brang btab bo// de nas khyim bdag de de nyid kyi mtshan mo langs te nang mi rnams la bsgo ba/ nang rje dag longs</text></item>
<item><p>79a6</p><section>'dul ba</section><text>shig/ bzhin bzang dag longs shig/ shing rnams gshegs shig/ me dag bus shig/ 'bras chan tshos shig/ sran tshod tshos shig/ bca' ba dag bzang du gyis shig/ bkad sa'i zhal ta dag gyis shig/ de nas khyim bdag mgon med zas sbyin 'di snyam du sems</text></item>
<item><p>79a7</p><section>'dul ba</section><text>te/ ci khyim bdag 'di bag ma len tam/ bag ma gtong ngam/ yul mi'am/ tshong pa'am/ tshogs sam/ 'khor tam/ 'dis ma ga d+hA'i rgyal po bzo sbyangs gzugs can snying po sang khyim du gdugs tshod la spyan drangs sam snyam du bsams nas khyim bdag de la 'di skad ces</text></item>
<item><p>79b1</p><section>'dul ba</section><text>smras so// khyim bdag khyod ci bag ma len tam/ bag ma gtong ngam/ yul mi'am/ tshong pa'am/ tshogs sam/ 'khor tam/ khyod kyis ma ga d+hA'i rgyal po bzo sbyangs gzugs can snying po sang khyim du gdugs tshod la spyan drangs sam/ khyim bdag kho bo bag ma len</text></item>
<item><p>79b2</p><section>'dul ba</section><text>pa'am/ bag ma gtong ba yang med yul mi ma yin/ tshong pa ma yin/ tshogs ma yin/ 'khor ma yin/ ma ga d+hA'i rgyal po bzo sbyangs gzugs can snying po yang gdugs tshod la spyan drangs pa ma yin te/ 'on kyang kho bos sangs rgyas la sogs pa dge slong gi dge 'dun gdugs</text></item>
<item><p>79b3</p><section>'dul ba</section><text>tshod la spyan drangs so// khyim bdag mgon med zas sbyin gyis sangs rgyas zhes bya ba'i sgra sngon ma thos pa thos pa dang ba spu'i khung bu thams cad nas spu zing zhes byed nas de spu zing zhes byed pas khyim bdag de la 'di skad ces smras so// khyim bdag sangs rgyas zhes bya ba 'di su yin/</text></item>
<item><p>79b4</p><section>'dul ba</section><text>khyim bdag dge sbyong gau ta ma shAkya'i sras shAkya'i rigs las skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung nas de bla na med pa yang dag par rdzogs pa'i byang chub mngon par rdzogs par sangs rgyas pa zhig yod de/ khyim bdag</text></item>
<item><p>79b5</p><section>'dul ba</section><text>de ni sangs rgyas zhes bya'o// khyim bdag dge 'dun zhes bya ba 'di su yin/ khyim bdag rgyal rigs las kyang rigs kyi bu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung</text></item>
<item><p>79b6</p><section>'dul ba</section><text>ba dag yod/ bram ze'i rigs dang rje'u rigs dang / dmangs rigs las kyang rigs kyi bu dag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung ba dag yod de/ khyim</text></item>
<item><p>79b7</p><section>'dul ba</section><text>bdag de ni dge 'dun zhes bya ba yin te sang kho bo'i khyim du sangs rgyas la sogs pa dge slong gi dge 'dun de rnams gdugs tshod la spyan drangs so// khyim bdag bcom ldan 'das de da ltar gang na bzhugs/ rgyal po'i khab 'di nyid kyi dur khrod bsil ba'i tshal na bzhugs so//</text></item>
<item><p>80a1</p><section>'dul ba</section><text>khyim bdag bcom ldan 'das de bdag cag gis bltar rung ngam/ khyim bdag de'i phyir re zhig sdod cig dang / gal te bcom ldan 'das 'di nyid du gshegs pa dang sang khyod kyi mthong bar 'gyur ba'i gnas gang yin pa de yod do// de nas khyim bdag mgon</text></item>
<item><p>80a2</p><section>'dul ba</section><text>med zas sbyin sangs rgyas la dmigs pa'i dran pas nyal lo// de nam ma nangs par nam nangs pa'i 'du shes kyis lho sgo gang na ba der song ba dang / de'i tshe lho sgo thun gnyis la sgo phye nas 'jog ste/ thun dang po la ni pho nya glo bur du 'ongs pa rnams mi thogs par bya ba'i phyir phye ste</text></item>
<item><p>80a3</p><section>'dul ba</section><text>'jog go// thun tha ma la ni pho nya 'gro bar chas pa rnams mi thogs par bya ba'i phyir phye ste 'jog go// de nas khyim bdag mgon med zas sbyin 'di snyam du sems te/ 'di ltar lho sgo phye ste 'dug pas gdon mi za bar nam nangs so snyam du rig nas snang ba de nyid du grong khyer nas byung</text></item>
<item><p>80a4</p><section>'dul ba</section><text>ba dang / de byung ma thag tu snang ba gang yin pa med nas slar mun nag por gyur to// de 'jigs par gyur/ bag tsha bar gyur cing / spu zing zhes byed par gyur nas bdag mi'am/ mi ma yin pa'am/ g.yon can 'ga' zhig gis gtses par mi 'gyur grang snyam du bsams</text></item>
<item><p>80a5</p><section>'dul ba</section><text>nas slar ldog par 'dod pa dang / de nas lho phyogs kyi sgo na gnas pa'i lha gang yin pa des ci tsam lho phyogs kyi sgo nas bsil ba'i tshal gyi dur khrod kyi bar thams cad snang ba rgya chen pos gsal bar byas nas khyim bdag mgon med zas sbyin la 'di skad ces smras so// khyim</text></item>
<item><p>80a6</p><section>'dul ba</section><text>bdag spyan sngar song shig/ slar ma ldog shig/ khyod spyan sngar song na legs par 'gyur gyi slar log na ni ma yin no// de ci'i phyir zhe na/ rta brgya dang ni gser rgyan brgya// dre'u'i shing rta brgya dang ni// sna tshogs nor kyis spud pa ni// rta rgod ma yi shing rta brgya// gom</text></item>
<item><p>80a7</p><section>'dul ba</section><text>pa gcig cig bor ba yi// bcu drug char yang mi phod do// khyim bdag spyan sngar song shig/ slar ma ldog shig/ khyod spyan sngar song na legs par 'gyur gyi slar log na ni ma yin no// de ci'i phyir zhe na/ gangs can ri yi glang chen brgya// gser dang nor bus brgyan</text></item>
<item><p>80b1</p><section>'dul ba</section><text>byas la// lus che gshol mda'i mche bar ldan// ma tang gar skyes stod po che// gom pa gcig cig bor ba yi// bcu drug char yang mi phod do// khyim bdag spyan sngar song shig/ slar ma ldog shig/ khyod spyan sngar song na legs par 'gyur gyi/ slar log</text></item>
<item><p>80b2</p><section>'dul ba</section><text>na ni ma yin no// de ci'i phyir zhe na/ tho gar yul gyi bu mo brgya// rna cha dang ni gdub kor thogs// gser gyi dpung rgyan thogs pa yi// mgrin pa rgyan gyis legs brgyan pa// gom pa gcig cig bor ba yi// bcu drug char yang mi phod do// khyim bdag spyan</text></item>
<item><p>80b3</p><section>'dul ba</section><text>sngar song shig/ slar ma ldog shig/ khyod spyan sngar song na legs par 'gyur gyi slar log na ni ma yin no// de nas khyim bdag mgon med zas sbyin gyis lha'i bu de la 'di skad ces smras so// bzhin khyod su zhig/ khyim bdag kho bo ni khyod nyid kyi grogs po rnying</text></item>
<item><p>80b4</p><section>'dul ba</section><text>pa bram ze'i khye'u sbrang rtsi'i phung po yin te/ kho bos dge slong shA ri'i bu dang / maud gal gyi bu gnyis la sems dad pa bskyed nas shi ba dang / rgyal chen bzhi'i ris kyi lha rnams su skyes te lho sgo 'di nyid la gnyug mar gnas so// de'i phyir khyod la kho bos 'di skad ces</text></item>
<item><p>80b5</p><section>'dul ba</section><text>khyim bdag spyan sngar song shig/ slar ma ldog shig/ khyod spyan sngar song na legs par 'gyur gyi/ slar log na ni ma yin no zhes smra'o// de nas khyim bdag mgon med zas sbyin 'di snyam du sems te/ kye ma'o sangs rgyas bcom ldan 'das ni mchog ma yin pa ma</text></item>
<item><p>80b6</p><section>'dul ba</section><text>yin zhing chos bshad pa yang mchog ma yin pa ma yin te/ da ltar bcom ldan 'das de la blta bar lha yang brtson par byed do snyam du bsams nas/ bsil ba'i tshal gyi dur khrod du song ba dang / de'i tshe bcom ldan 'das gtsug lag khang gi phyi rol bla gab med pa na 'chag cing</text></item>
<item><p>80b7</p><section>'dul ba</section><text>lhag par yang khyim bdag mgon med zas sbyin 'ong ba la gzhes so// de nas khyim bdag mgon med zas sbyin bcom ldan 'das gang na ba der song ste phyin nas bcom ldan 'das la khyim bdag gis yang dag par dgyes par 'gyur bas yang dag par dgyes par byed do// bcom</text></item>
<item><p>81a1</p><section>'dul ba</section><text>ldan 'das cig bde bar mnal tam/ de nas bcom ldan 'das kyis de'i tshe tshigs su bcad de bka' stsal pa/ gang zhig 'dod pas ma gos la// zag med rab tu rnam grol ba// mya ngan yongs 'das bram ze ni// thams cad du ni bde bar mnal// 'dir</text></item>
<item><p>81a2</p><section>'dul ba</section><text>ni re ba kun bcad nas// thugs kyi rims nad rnams bsal cing // zhi ba thob pa'i thugs kyis na// nye bar zhi ba bde bar mnal// de nas bcom ldan 'das kyis khyim bdag mgon med zas sbyin khrid nas gtsug lag khang du zhugs te gdan bshams pa nyid la bzhugs pa</text></item>
<item><p>81a3</p><section>'dul ba</section><text>dang / khyim bdag mgon med zas sbyin gyis bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa dang / bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par</text></item>
<item><p>81a4</p><section>'dul ba</section><text>bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste sbyin pa'i gtam dang / tshul khrims kyi gtam</text></item>
<item><p>81a5</p><section>'dul ba</section><text>dang / mtho ris kyi gtam dang / 'dod pa rnams mnog chung ba dang / nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i phan yon gyi rjes su bsngags pa dang / rnam par byang ba'i phyogs dang mthun</text></item>
<item><p>81a6</p><section>'dul ba</section><text>pa'i chos kyi gtam rgyas par yang dag par bstan to// gang gi tshe bcom ldan 'das kyis de dga' ba'i sems dang / dge ba'i sems dang / mgu ba'i sems dang / sgrib pa dang bral ba'i sems dang / skal ba dang ldan zhing yang dag phul gyi chos bshad pa kun shes</text></item>
<item><p>81a7</p><section>'dul ba</section><text>par nus par gzigs pa de'i tshe/ sangs rgyas bcom ldan 'das rnams kyi yang dag phul gyi chos bshad pa 'phags pa'i bden pa bzhi po gang yin pa 'di lta ste/ sdug bsngal dang / kun 'byung dang / 'gog pa dang / lam rgyas par rab tu bstan to// dper</text></item>
<item><p>81b1</p><section>'dul ba</section><text>na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du khyim bdag mgon med zas sbyin stan de nyid la 'dug bzhin du 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa</text></item>
<item><p>81b2</p><section>'dul ba</section><text>dang / lam mngon par rtogs so// khyim bdag mgon med zas sbyin gyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang /</text></item>
<item><p>81b3</p><section>'dul ba</section><text>gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to//</text></item>
<item><p>81b4</p><section>'dul ba</section><text>btsun pa bdag ni 'phags so// mngon par 'phags so// bdag bcom ldan 'das dang / chos dang / dge slong gi dge 'dun la skyabs su mchi lags kyis bdag dge bsnyen du gzung du gsol/ deng slan chad ji srid 'tsho'i bar du srog dang bsdos te skyabs su</text></item>
<item><p>81b5</p><section>'dul ba</section><text>mchi bar mngon par dad lags so// de nas bcom ldan 'das kyis khyim bdag mgon med zas sbyin la 'di skad ces bka' stsal to// khyim bdag khyod kyi ming ci/ btsun pa bdag gi ming bzang sbyin lags mod kyi bdag gis mgon ma mchis pa rnams la 'tshal ma</text></item>
<item><p>81b6</p><section>'dul ba</section><text>stsol bas des na bdag mgon med zas sbyin zhes bgyi bar skye bos 'tshal to// khyim bdag khyod kyi gnas gang yin/ btsun pa yul pra tsin zhes bgyi ba na ko sa la pa rnams kyi grong rdal mnyan yod ces bgyi ba mchis te/ de na bdag mchis lags so// bcom</text></item>
<item><p>81b7</p><section>'dul ba</section><text>ldan 'das mnyan yod du gshegs shig dang / bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang / bsod snyoms dang / gzims cha dang / snyun dpyad kyi rkyen sman dang / yo byad rnams kyis bsnyen</text></item>
<item><p>82a1</p><section>'dul ba</section><text>bkur bgyi lags so// khyim bdag mnyan yod na gtsug lag khang yod dam/ btsun pa ma mchis lags so// khyim bdag gang na gtsug lag khang yod pa der dge slong rnams 'ong ba dang / 'gro ba dang gnas par sems so// bcom ldan</text></item>
<item><p>82a2</p><section>'dul ba</section><text>'das gshegs shig dang / bdag gis ci nas kyang mnyan yod du dge slong rnams mchis pa dang / gzhan du mchi ba dang / mchi bar sems par 'gyur ba de ltar gtsug lag khang brtsig lags so// bcom ldan 'das kyis khyim bdag mgon med zas sbyin la cang</text></item>
<item><p>82a3</p><section>'dul ba</section><text>mi gsung bas gnang ngo // de nas khyim bdag mgon med zas sbyin gyis bcom ldan 'das kyis cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo // des rgyal po'i khab tu bya ba</text></item>
<item><p>82a4</p><section>'dul ba</section><text>dang bsgrub pa gang yin pa de thams cad byas shing bsgrubs nas bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas khyim bdag mgon med zas sbyin gyis bcom</text></item>
<item><p>82a5</p><section>'dul ba</section><text>ldan 'das la 'di skad ces gsol to// bcom ldan 'das bdag gi grogs dge slong gcig stsal du gsol/ de dang lhan cig bcom ldan 'das kyi slad du gtsug lag khang brtsig lags so// bcom ldan 'das kyis dgongs pa/ dge slong su zhig gis khyim bdag</text></item>
<item><p>82a6</p><section>'dul ba</section><text>mgon med zas sbyin 'khor dang bcas pa dang / mnyan yod na gnas pa'i skye bo'i tshogs 'dul bar 'gyur snyam na dge slong shA ri'i bus 'dul bar gzigs nas/ de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu khyim bdag mgon med</text></item>
<item><p>82a7</p><section>'dul ba</section><text>zas sbyin 'khor dang bcas pa dang / mnyan yod na gnas pa'i skye bo'i tshogs la soms shig/ tshe dang ldan pa shA ri'i bu cang mi smra bas bcom ldan 'das kyi bka' mnyan to// de nas tshe dang ldan pa shA ri'i bus bcom ldan 'das kyi zhabs gnyis la mgo bos phyag byas te/</text></item>
<item><p>82b1</p><section>'dul ba</section><text>bcom ldan 'das kyi spyan snga nas song ngo // tshe dang ldan pa shA ri'i bus de nyid kyi mtshan mo 'das nas snga dro sham thabs bgos lhung bzed dang chos gos thogs te/ rgyal po'i khab tu bsod snyoms la zhugs nas rgyal po'i khab tu bsod snyoms spyad de zas kyi bya ba byas nas</text></item>
<item><p>82b2</p><section>'dul ba</section><text>zas phyi ma'i bsod snyoms spangs te/ gnas mal ji ltar spyad pa mkhos su phab nas de lhung bzed dang chos gos blangs te mnyan yod gang na ba der rgyu zhing song ngo // de nas khyim bdag mgon med zas sbyin lam rgyags mang po khyer nas nub mo nub mo zhing mnyan yod du song</text></item>
<item><p>82b3</p><section>'dul ba</section><text>ste phyin nas da mnyan yod du ma zhugs pa nyid du kun dga' ra ba nas kun dga' ra ba dang / skyed mos tshal nas skyed mos tshal dang / nags tshal nas nags tshal du 'chags nas 'chag sar dpyod cing 'di skad ces smras so// mnyan yod dang ha cang yang mi ring la ha cang</text></item>
<item><p>82b4</p><section>'dul ba</section><text>yang mi nye ba dang nyin par lang long nyung zhing ku co nyung ba dang / mtshan mo gcom chung ba dang / sgra chung ba dang / sbrang bu dang / sha sbrang dang / rlung dang nyi ma dang / sdig sbrul gyi reg pa chung ba'i sa phyogs gang na yod pa der bdag gis bcom ldan 'das kyi phyir gtsug</text></item>
<item><p>82b5</p><section>'dul ba</section><text>lag khang brtsig na phyogs de gang na yod snyam pa las/ khyim bdag mgon med zas sbyin gyis gzhon nu rgyal byed kyi kun dga' ra ba ni mnyan yod dang ha cang yang mi ring la ha cang yang mi nye ba dang / nyin par lang long nyung zhing ku co nyung ba dang / mtshan mo gcom chung</text></item>
<item><p>82b6</p><section>'dul ba</section><text>ba dang / sgra chung ba dang / sbrang bu dang / sha sbrang dang / rlung dang / nyi ma dang / sdig sbrul gyi reg pa nyung bar mthong ngo // mthong nas kyang 'di snyam du sems te/ 'dir bdag gis bcom ldan 'das kyi phyir gtsug lag khang brtsig go snyam nas/ de rang gi</text></item>
<item><p>82b7</p><section>'dul ba</section><text>khyim du ma song ba nyid du gzhon nu rgyal byed gang na ba der song ste phyin nas gzhon nu rgyal byed la 'di skad ces smras so// gzhon nu kun dga' ra ba bdag la stsol cig der bdag gis bcom ldan 'das kyi phyir gtsug lag khang brtsig lags so// des smras pa/</text></item>
<item><p>83a1</p><section>'dul ba</section><text>khyim bdag de ni nga'i kun dga' ra ba ni ma yin te/ skyed mos tshal yin mod kyi de nga'i yin no// khyim bdag mgon med zas sbyin gyis lan gnyis lan gsum du yang gzhon nu rgyal byed la 'di skad ces smras so// gzhon nu bdag la kun dga' ra ba na</text></item>
<item><p>83a2</p><section>'dul ba</section><text>stsol cig/ bdag gis der bcom ldan 'das kyi phyir gtsug lag khang brtsig lags so// khyim bdag kun dga' ra ba de gser bye ba gshibs kyang nga mi gtod do// // 'dul ba gzhi/ bam po dgu bcu pa/ yang khyim bdag mgon med zas sbyin gyis</text></item>
<item><p>83a3</p><section>'dul ba</section><text>gzhon nu rgyal byed la 'di skad ces smras so// gzhon nus kun dga' ra ba'i rin thang bkum lags kyis dbyig dang / gser bzhes shig/ kun dga' ra ba ni bdag gi lags so// rin thang sus bcad/ khyod kyis rin thang bkum mod/ de gnyis rin thang bcad do// rin</text></item>
<item><p>83a4</p><section>'dul ba</section><text>thang ma bcad do zhes rtsod par gyur nas zhal che gcod pa'i mi gang na ba der dong ba dang / bar skabs der 'jig rten skyong ba bzhi 'di snyam du sems te/ khyim bdag mgon med zas sbyin 'di ni bcom ldan 'das kyi phyir gtsug lag khang rtsig par brtson gyis de'i grogs bya'o snyam nas de</text></item>
<item><p>83a5</p><section>'dul ba</section><text>nas zhal che gcod pa'i mir bdag nyid mngon par sprul nas dgos pa'i phyir 'dus so// khyim bdag mgon med zas sbyin dang gzhon nu rgyal byed gnyis zhal che gcod pa sna chen po la gtogs pa'i drung du song nas/ de nas khyim bdag mgon med zas sbyin gyis zhal che gcod</text></item>
<item><p>83a6</p><section>'dul ba</section><text>pa sna chen po la gtogs pa rnams la don de rgyas par smras pa dang / de rnams kyis smras pa/ gzhon nu kun dga' ra ba'i rin thang bcad zin gyis gser long shig/ kun dga' ra ba ni khyim bdag gi yin no// de cang mi smra bar 'dug go// de nas khyim bdag mgon</text></item>
<item><p>83a7</p><section>'dul ba</section><text>med zas sbyin gyis shing rta dang / rgya dang / gzeb dang / rnga mo dang / glang dang / bong bu rnams la gser mang po bkal te 'ongs nas rgyal bu rgyal byed kyi tshal thams cad gshib par brtsams pa dang / sa phyogs 'ga' zhig ma yog pas ma bkram pa nyid du 'dug go//</text></item>
<item><p>83b1</p><section>'dul ba</section><text>de nas khyim bdag mgon med zas sbyin don de sems shing yud tsam zhig cang mi smra bar 'dug ste/ gang gis ma bkram pa'i sa phyogs 'di bkram nas slar yang spa bar bya mi dgos pa'i gter ha cang nyung ngu yang ma yin ha cang mang po yang ma yin pa de gang yin snyam pa dang /</text></item>
<item><p>83b2</p><section>'dul ba</section><text>gzhon nu rgyal byed kyis bsams pa/ khyim bdag mgon med zas sbyin ni gdon mi za bar ci'i phyir kun dga' ra ba'i ched du nor gyi phung po chen po 'di snyed yongs su btang zhes 'gyod pa skyes so snyam du bsams nas khyim bdag mgon med zas sbyin la 'di skad ces smras</text></item>
<item><p>83b3</p><section>'dul ba</section><text>so// khyim bdag gal te khyod 'gyod pa skyes na gser slar long shig/ kun dga' ra ba ni nga nyid kyi yin no// gzhon nu bdag ni 'gyod pa ma skyes te 'on kyang don 'di sems shing yud tsam zhig cang mi smra bar 'dug pa ni bdag gis ma bkram pa'i sa phyogs 'di bkram nas</text></item>
<item><p>83b4</p><section>'dul ba</section><text>slar yang sba bar bya mi dgos pa'i gter ha cang nyung ba yang ma yin/ ha cang mang po yang ma yin pa de gang yin snyam mo// de nas gzhon nu rgyal byed 'di snyam du sems te/ kye ma sangs rgyas bcom ldan 'das mchog ma yin pa ma yin zhing chos bshad pa yang mchog ma yin pa</text></item>
<item><p>83b5</p><section>'dul ba</section><text>ma yin te/ de la da ltar khyim bdag 'di kun dga' ra ba'i ched du nor gyi phung po 'di snyed yongs su gtong ngo snyam du bsams nas khyim bdag mgon med zas sbyin la 'di skad ces smras so// khyim bdag ma bkram pa'i sa phyogs kho bo la byin cig/ der kho bos bcom ldan</text></item>
<item><p>83b6</p><section>'dul ba</section><text>'das kyi phyir sgo khang brtsig par bya'o// de nas khyim bdag mgon med zas sbyin gyis gzhon nu rgyal bu rgyal byed la ma bkram pa'i sa phyogs byin nas der gzhon nu rgyal byed kyis bcom ldan 'das kyi phyir sgo khang rtsig tu bcug go// de nas khyim bdag mgon med zas sbyin</text></item>
<item><p>83b7</p><section>'dul ba</section><text>gyis bcom ldan 'das kyi phyir gtsug lag khang brtsig par brtsams pa dang / mu stegs can zhe sdang drag pos kun nas slong ba'i yid can rnams 'dus nas khyim bdag mgon med zas sbyin gang na ba der song ste lhags pa dang / smras pa/ khyim bdag khyod dge sbyong gau ta ma ni</text></item>
<item><p>84a1</p><section>'dul ba</section><text>phyir gtsug lag khang ma rtsig shig/ ci'i phyir kho bo cag gis grong khyer bgos te dge sbyong gau ta ma'i rgyal po'i khab yin no// kho bo cag gi ni mnyan yod yin no// des smras pa/ khyed cag gis grong khyer rnams bgos kyi/ bdag gi nor ma bgos pas gang</text></item>
<item><p>84a2</p><section>'dul ba</section><text>la mngon par dga' ba de'i chos kyi phung po brtsig go// de rnams rgyal po'i drung du dong ba dang / der yang khyim bdag mgon med zas sbyin gyis pham par byas pa dang / mu stegs spyi brtol can mu cor smra ba rnams kyis smras pa/ khyim bdag khyod dga' mgur byed du mi</text></item>
<item><p>84a3</p><section>'dul ba</section><text>gzhug ste/ dge sbyong gau ta ma'i nyan thos kyi mchog cig 'ongs nas/ gal te de'i shags kyis kho bo cag pham par gyur na gtsug lag khang rtsigs shig/ des smras pa/ rung gis re zhig 'phags pa shA ri'i bu la brtag go// de nas khyim bdag mgon med zas sbyin tshe</text></item>
<item><p>84a4</p><section>'dul ba</section><text>dang ldan pa shA ri'i bu gang na ba der song ste phyin nas/ tshe dang ldan pa shA ri'i bu'i rkang pa gnyis la mgo bos phyag byas te phyogs gcig tu 'dug go// phyogs gcig tu 'dug nas khyim bdag mgon med zas sbyin gyis tshe dang ldan pa shA ri'i bu la 'di skad ces smras so// btsun</text></item>
<item><p>84a5</p><section>'dul ba</section><text>pa shA ri'i bu mu stegs can rnams 'di skad ces khyim bdag khyod dga' mgur byed du mi gzhug ste/ dge sbyong gau ta ma'i nyan thos kyi mchog 'ongs nas/ gal te de'i shags kyis kho bo cag pham par gyur na gtsug lag khang rtsigs shig ces mchi na/ de la ji ltar bsgrub</text></item>
<item><p>84a6</p><section>'dul ba</section><text>par bgyi/ tshe dang ldan pa shA ri'i bus bsams pa/ ji 'di rnams la dge ba'i rtsa ba yod dam 'on te med ces bsams pa las yod par mthong ngo // su zhig la rag las par 'gyur snyam na bdag kho na la'o// yang bsams pa ji 'di snyed cig kho na bdag la rag</text></item>
<item><p>84a7</p><section>'dul ba</section><text>las pa'i tshig gis 'dul bar 'gyur ram/ 'on te gzhan yang tshig gis 'dul ba yod snyam pa las yod par mthong ngo // dus ji srid kyis tshogs par 'gyur snyam na zhag bdun lon nas so// bsams nas smras pa/ khyim bdag de bzhin du bya ste/ 'on kyang zhag</text></item>
<item><p>84b1</p><section>'dul ba</section><text>bdun pa'i nyin par bya'o// de nas khyim bdag mgon med zas sbyin dga' ba dang mgu ba skyes nas mu stegs can rnams gang na ba der song ste phyin nas mu stegs can rnams la 'di skad ces smras so// shes ldan dag 'phags pa shA ri'i bu na re de bzhin du bya ste/ 'on kyang zhag bdun</text></item>
<item><p>84b2</p><section>'dul ba</section><text>pa'i nyin par bya'o zhes zer ro// de rnams kyis bsams pa 'di la rgyu gnyis yod par 'gyur te/ yang na ni de 'bros 'dod do// yang na ni de phyogs tshol lo// de ma yin na dus der gdab ci dgos/ bdag cag kyang phyogs btsal lo zhes de rnams phyogs btsal bar</text></item>
<item><p>84b3</p><section>'dul ba</section><text>brtsams te de rnams kyis phyogs btsal ba dang / kun du rgyu mig dmar mthong nas de la de rnams kyis smras pa/ khyod dang bdag cag ni tshangs pa mtshungs par spyod pa yin gyis/ dge sbyong gau ta ma'i nyan thos kyi mchog bdag cag gis brtsad pa'i phyir bkug na de phyogs tshol</text></item>
<item><p>84b4</p><section>'dul ba</section><text>gyis/ khyod kyang bdag cag gi grogs gyis shig/ dus ji tsam zhig na/ 'di nas zhag bdun gyi nyin par ro// rung gis de bzhin du bya ste/ gang gi tshe khyed cag 'dus par gyur pa de'i tshe kho bo la sbron cig/ mu stegs can rnams bag tsha ba dang sems khral skyes nas</text></item>
<item><p>84b5</p><section>'dul ba</section><text>nyin re zhing phyogs tshol ba dang / nyi ma bgrang bar byed do// ji tsam na zhag bdun lon pa dang / khyim bdag mgon med zas sbyin gyis bla gab med pa'i sa phyogs yangs par stan shom du bcug go// tshe dang ldan pa shA ri'i bu'i ched du yang seng ge'i khri bshams so//</text></item>
<item><p>84b6</p><section>'dul ba</section><text>yul sna tshogs na gnas pa'i mu stegs can rnams dang / mnyan yod na gnas pa'i skye bo'i tshogs dang / de'i nye 'khor na gnas pa'i srog chags brgya stong phrag du ma dag kyang kha cig ni ngo mtshar skyes/ kha cig ni sngon gyi dge ba'i rtsa bas bskul nas 'dus so// de nas tshe</text></item>
<item><p>84b7</p><section>'dul ba</section><text>dang ldan pa shA ri'i bu khyim bdag mgon med zas sbyin 'khor dang bcas pas mdun du bdar te rtsod pa'i dkyil 'khor du zhugs nas gdul ba'i skye bo rnams la bltas te 'dzum pa sngon du btang nas spyod lam zhi bas seng ge'i khri la 'dzegs nas 'dug go// 'khor thams cad sems</text></item>
<item><p>85a1</p><section>'dul ba</section><text>mi g.yeng par tshe dang ldan pa shA ri'i bu la rtog cing 'dug go// de nas tshe dang ldan pa shA ri'i bus mu stegs can rnams la smras pa/ shes ldan dag ci re zhig byed dam/ 'on te 'jig/ de rnams kyis smras pa/ kho bo cag gis byas/ khyod kyis shig cig tshe dang</text></item>
<item><p>85a2</p><section>'dul ba</section><text>ldan pa shA ri'i bus bsams pa/ gal te bdag gis byas na 'jig rten lha dang bcas pas kyang 'jig par mi nus na kun du rgyu mig dmar gyis lta smos kyang ci dgos snyam du rig nas kun du rgyu mig dmar la 'di skad ces smras so// khyod kyis byos shig ngas gzhig go//</text></item>
<item><p>85a3</p><section>'dul ba</section><text>de mig 'phrul byed pa yin pas des shing sa ha kar shin tu me tog gis rgyas pa zhig sprul pa dang / tshe dang ldan pa shA ri'i bus rlung dang char drag po phab ste/ des de rtsa ba nas phyung nas phan tshun du rnam par gtor te rnal 'byor pa rnams kyi yul du yang ma gyur to// de nas des</text></item>
<item><p>85a4</p><section>'dul ba</section><text>pad ma'i rdzing zhig sprul pa dang / tshe dang ldan pa shA ri'i bus glang po che bzang po zhig sprul nas des kun du brnal nas ming gi lhag ma tsam zhig bzhag go// des sbrul mgo bdun pa zhig sprul pa dang / tshe dang ldan pa shA ri'i bus nam mkha' lding zhig sprul te des de blangs so//</text></item>
<item><p>85a5</p><section>'dul ba</section><text>des ro langs shig sprul pa dang / tshe dang ldan pa shA ri'i bus sngags kyi phur bas btab pa las nyes par spyod pa'i ro langs ni bdag nyid la gsod par byed pas des de nyid la bsnyags pa dang / de nas de 'jigs skrag phongs shing ba spu zing zhes byed nas/ tshe dang ldan pa shA ri'i bu'i</text></item>
<item><p>85a6</p><section>'dul ba</section><text>rkang pa gnyis la gtugs te/ 'phags pa shA ri'i bu skyabs su mchi lags kyis yongs su bskyab tu gsol/ de nas tshe dang ldan pa shA ri'i bus sngags kyi phur pa phyung ba dang ro langs de zhi bar gyur to// tshe dang ldan pa shA ri'i bus de la chos bshad de/ de dad pa skyes nas smras</text></item>
<item><p>85a7</p><section>'dul ba</section><text>pa/ 'phags pa shA ri'i bu bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po gnang na bdag 'phags pa shA ri'i bu'i spyan sngar tshangs par spyod pa spyad par bgyi'o// tshe dang ldan pa shA ri'i bus de rab tu phyung bsnyen par</text></item>
<item><p>85b1</p><section>'dul ba</section><text>rdzogs par byas nas gdams ngag byin te/ des brtson pa dang 'bad pa dang / brtsal ba byas pas nyon mongs pa thams cad spangs nas dgra bcom pa mngon sum du byas te dgra bcom par gyur nas/ khams gsum gyi 'dod chags dang bral ba/ bong ba dang gser du mnyam</text></item>
<item><p>85b2</p><section>'dul ba</section><text>pa/ nam mkha' dang lag mthil du mtshungs pa'i sems dang ldan pa/ tsan dan dang ste'ur mnyam pa/ rig pas ma rig pa'i sgo nga'i sbubs dral cing rig pa dang / mngon par shes pa dang / so sor yang dag par rig pa thob pa/ srid pa dang 'dod pa'i rnyed pa la chags pa</text></item>
<item><p>85b3</p><section>'dul ba</section><text>dang / bkur sti la rgyab kyis phyogs pa dbang po dang nye ba'i dbang po dang bcas pa'i lha rnams kyis mchod par bya ba dang / rjed par bya ba dang / mngon du smra bar bya bar gyur to// de nas de'i 'khor rnams ngo mtshar gyi mig bgrad nas tshe dang ldan pa shA ri'i bu la mngon par dad</text></item>
<item><p>85b4</p><section>'dul ba</section><text>par gyur te/ smras pa/ 'phags pa shA ri'i bus ni smra ba'i khyu mchog chen po tshar bcad do snyam du rig nas/ tshe dang ldan pa shA ri'i bu'i gdong du lta bar gyur to// de nas tshe dang ldan pa shA ri'i bus 'khor de'i bsam pa dang bag la nyal dang / khams dang / rang bzhin</text></item>
<item><p>85b5</p><section>'dul ba</section><text>shes nas 'phags pa'i bden pa bzhi so sor yang dag par rtogs par 'gyur ba de lta bu'i chos bshad par byas so// de thos pas sems can brgya phrag du mas khyad par chen po thob ste/ kha cig gis ni nyan thos kyi byang chub tu sems bskyed/ kha cig gis ni rang</text></item>
<item><p>85b6</p><section>'dul ba</section><text>sangs rgyas kyi byang chub tu/ kha cig gis ni bla na med pa yang dag par rdzogs pa'i byang chub tu/ kha cig gis ni skyabs su 'gro ba dang bslab pa'i gzhi rnams blangs/ kha cig gis ni rgyun du zhugs pa'i 'bras bu mngon sum du byas/ kha cig gis ni lan gcig phyir</text></item>
<item><p>85b7</p><section>'dul ba</section><text>'ong ba'i 'bras bu dang / kha cig gis ni phyir mi 'ong ba'i 'bras bu/ kha cig gis ni rab tu byung nas nyon mongs pa thams cad spangs te/ dgra bcom pa mngon sum du byas so// 'khor de phal cher yang sangs rgyas la gzhol/ chos la 'bab/ dge 'dun la bab</text></item>
<item><p>86a1</p><section>'dul ba</section><text>pa la bkod do// mu stegs can rnams kyis bsams pa/ bdag cag gis 'di shags kyis tshar bcad mi nus kyis thabs shig bsham par byas la/ de nas glags rnyed nas 'di bgags te gsad par bya'o snyam nas thams cad 'dus te khyim</text></item>
<item><p>86a2</p><section>'dul ba</section><text>bdag mgon med zas sbyin gyi drung du dong ste smras pa/ khyim bdag khyod kyis kho bo cag gi 'tsho ba'i gzhi thams cad ni bcad pas de bas snying brtse bar gyis shig dang / khyod kyi gtsug lag khang du gla mi'i las bya'o// kho bo cag 'di na ring zhig tu gnas gnas pas</text></item>
<item><p>86a3</p><section>'dul ba</section><text>yul bor na mi rung ngo // khyim bdag mgon med zas sbyin gyis smras pa/ re zhig 'phags pa shA ri'i bu la brtag go zhes de tshe dang ldan pa shA ri'i bu gang na ba der song ste phyin nas tshe dang ldan pa shA ri'i bu la 'di skad ces smras so// 'phags pa mu stegs can rnams kyi mchid</text></item>
<item><p>86a4</p><section>'dul ba</section><text>nas khyod kyis kho bo cag gi 'tsho ba'i gzhi thams cad bcad pas de bas na snying brtse bar gyis shig/ khyod kyi gtsug lag khang du gla mi'i las bya'o// kho bo cag 'di na ring zhig tu gnas gnas pas yul bor na mi rung ngo zhes mchi'o// tshe dang ldan pa shA ri'i bu bsam pa la</text></item>
<item><p>86a5</p><section>'dul ba</section><text>zhugs te/ ci 'di dag la dge ba'i rtsa ba cung zad yod dam 'on te med snyam na des yod par mthong ngo // su zhig la rag lus snyam na/ bdag kho na la'o snyam nas des bsams te smras pa/ khyim bdag de la 'gal ba ci yod kyis de bzhin du gyis shig/ de rnams gtsug lag</text></item>
<item><p>86a6</p><section>'dul ba</section><text>khang der gla mi'i las byed par brtsams pa na tshe dang ldan pa shA ri'i bus lcag thogs kyi mi gtum po zhig sprul nas des de rnams las byed du gzhug par brtsams so// tshe dang ldan pa shA ri'i bus de rnams kyi gdul ba'i dus shes nas/ de dang nye ba'i shing drung zhig na 'chag cing 'dug</text></item>
<item><p>86a7</p><section>'dul ba</section><text>pa dang / de rnams kyis mthong nas de rnams kyis bsams pa/ dben pa na 'dug pas 'di bsad pa'i dus ni 'di yin no snyam nas/ de rnams kyis de'i drung du dong ste bskor nas 'dug go// tshe dang ldan pa shA ri'i bus bsams pa/ 'di rnams bsam pa ci 'dra bas bdag gi</text></item>
<item><p>86b1</p><section>'dul ba</section><text>drung du 'ongs snyam na/ ci tsam na bsad pa'i sems kyis yin par shes nas des lcag thogs sprul pa de sbad nas/ des de rnams las byos de bzhes thag bcug pa dang / de rnams kyis smras pa/ 'phags pa shA ri'i bu yongs su bskyab tu gsol/ des smras pa/ tshe dang ldan pa re</text></item>
<item><p>86b2</p><section>'dul ba</section><text>zhig song la ngal sor chug shig/ de rnams kyis smras pa/ 'di ni 'di lta bur bdag nyid che ba yin te/ bdag cag gis ni gsad par bsams na 'di ni bdag cag la byams par sems so snyam du rig nas dad par gyur to// de nas tshe dang ldan pa shA ri'i bus de rnams kyi bsam pa dang</text></item>
<item><p>86b3</p><section>'dul ba</section><text>bag la nyal dang / khams dang / rang bzhin shes nas 'phags pa'i bden pa bzhi po so sor rtogs par 'gyur ba de lta bu'i chos bshad par byas te/ de thos nas de rnams kyis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras</text></item>
<item><p>86b4</p><section>'dul ba</section><text>bu mngon sum du byas te de rnams kyis bden pa mthong nas smras pa/ btsun pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po gnang na bdag cag btsun pa shA ri'i bu'i spyan sngar tshangs par spyod pa spyad par</text></item>
<item><p>86b5</p><section>'dul ba</section><text>bgyi'o// tshe dang ldan pa shA ri'i bus de rnams rab tu phyung bsnyen par rdzogs par byas nas gdams ngag byin te/ de rnams kyis brtson pa dang / 'bad pa dang brtsal bar byas pas 'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'du byed kyi rnam pa</text></item>
<item><p>86b6</p><section>'dul ba</section><text>thams cad nyams pa dang / lhung ba dang / rnam par 'thor ba dang / rnam par 'jig pa'i chos nyid kyis zil gyis mnan nas nyon mongs pa thams cad spangs te/ dgra bcom pa mngon sum du byas te/ dgra bcom par gyur nas khams gsum gyi 'dod chags dang bral ba/</text></item>
<item><p>86b7</p><section>'dul ba</section><text>bong ba dang gser du mnyam pa/ nam mkha' dang lag mthil du mtshungs pa'i sems dang ldan pa/ tsan dan dang ste 'ur mnyam pa/ rig pas ma rig pa'i sgo nga'i sbubs dral zhing rig pa dang mngon par shes pa dang / so so yang dag par rig pa thob pa/ srid pa dang 'dod pa'i</text></item>
<item><p>87a1</p><section>'dul ba</section><text>rnyed pa la chags pa dang / bkur sti la rgyab kyis phyogs pa/ dbang po dang nye ba'i dbang po dang bcas pa'i lha rnams kyis mchod par bya ba dang / rjed par bya ba dang / mngon du smra bar bya bar gyur to// de nas tshe dang ldan pa shA ri'i bus gtsug lag khang gi</text></item>
<item><p>87a2</p><section>'dul ba</section><text>thig skud kyi mtha' gcig nas bzung / mtha' gcig nas khyim bdag mgon med zas sbyin gyis bzung ba dang / tshe dang ldan pa shA ri'i bus 'dzum dbyung bar brtsams so// khyim bdag mgon med zas sbyin gyis smras pa/ 'phags pa shA ri'i bu de bzhin gshegs pa rnams</text></item>
<item><p>87a3</p><section>'dul ba</section><text>sam/ de bzhin gshegs pa'i nyan thos rnams ni rgyu med rkyen med par 'dzum pa mi mdzad na/ 'phags pa shA ri'i bu ci'i rgyu ci'i rkyen gyis 'dzum pa mdzad/ khyim bdag de de bzhin no// de de bzhin te/ de bzhin gshegs pa rnams sam/ de bzhin gshegs</text></item>
<item><p>87a4</p><section>'dul ba</section><text>pa'i nyan thos rnams ni rgyu med rkyen med par 'dzum pa mi mdzad de/ khyod kyis 'dir thig skud bzung ba dang / dga' ldan gyi lha'i ris su yang gser gyi khang pa grub par gyur to// de nas khyim bdag mgon med zas sbyin ngo mtshar skyes pa'i mig bgrad de smras pa/ 'phags</text></item>
<item><p>87a5</p><section>'dul ba</section><text>pa shA ri'i bu gal te de lta na de'i slad du yang thig skud brkyang dang lhag par sems mngon par dad par bgyi'o// tshe dang ldan pa shA ri'i bus yang thig skud de bzung ba dang / khyim bdag mgon med zas sbyin gyis lhag par dang ba drag po'i shugs kyis sems mngon par dad par</text></item>
<item><p>87a6</p><section>'dul ba</section><text>byas te/ dad pa de'i mjug thogs kho nar gser gyi khang pa rin po che sna bzhi las byas par gyur nas tshe dang ldan pa shA ri'i bus kyang de la go bar byas so// de nas khyim bdag mgon med zas sbyin gong nas gong du bsod nams rab tu 'phel ba'i rgyud kyis gtsug lag khang chen</text></item>
<item><p>87a7</p><section>'dul ba</section><text>po bcu drug dang / khang phran drug bcu rtsig tu bcug ste/ des gtsug lag khang chen po bcu drug dang / khang phran drug bcu brtsigs nas yo byad thams cad kyis rgyas par byas te/ tshe dang ldan pa shA ri'i bu gang na ba der song ste phyin pa dang / tshe dang ldan pa shA ri'i bu la</text></item>
<item><p>87b1</p><section>'dul ba</section><text>'di skad ces smras so// 'phags pa shA ri'i bu bcom ldan 'das gshegs na shul so ji tsam du byon par 'gyur/ khyim bdag dper na 'khor los sgyur ba'i rgyal po'i tsam mo// 'khor los sgyur ba'i rgyal po mchi ba'i tshad ji tsam/ khyim bdag 'khor los sgyur ba'i rgyal po ni</text></item>
<item><p>87b2</p><section>'dul ba</section><text>nyi ma gcig gis rgyang grags bcu'i lam du 'gro'o// de nas khyim bdag mgon med zas sbyin gyis gang yang mnyan yod nas rgyal po'i khab de'i bar gyi gshegs dgongs brtsis nas gzhes sa dag byed du bcug/ sbyin gtong gi khang pa dag byed du bcug/ dus tshod gsol</text></item>
<item><p>87b3</p><section>'dul ba</section><text>ba'i mi dag bkod/ gdugs dang rgyal mtshan dang / ba dan gyis brgyan/ tsan dan gyi chus chag chag btab/ shin tu dri zhim po'i pog por dag nye bar bkod/ rta babs dag byed du bcug/ dus kyi dang thun tshod kyi sman dag kyang 'jog tu bcug go// de ltar tshogs</text></item>
<item><p>87b4</p><section>'dul ba</section><text>bsags nas mi zhig la bsgo ba/ kye nang rje tshur spyon/ khyod bcom ldan 'das gang na ba der song la son pa dang / kho bo'i tshig gis bcom ldan 'das kyi zhabs gnyis la mgo bos phyag 'tshol la/ gnod pa nyung ngam/ nyam nga ba chung ngam/ 'tsho 'am bskyod pa yang</text></item>
<item><p>87b5</p><section>'dul ba</section><text>ngam/ stobs dang bde ba la reg par gnas sam zhes zhus la 'di skad ces bcom ldan 'das mnyan yod du gshegs su gsol/ bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang / bsod snyoms dang /</text></item>
<item><p>87b6</p><section>'dul ba</section><text>gzims cha dang / snyun dpyad kyi rkyen sman gyi yo byad rnams kyis bsnyen bkur bgyid do zhes kyang gsol cig jo bo bka' bzhin 'tshal zhes mi des khyim bdag mgon med zas sbyin gyi ltar mnyan nas rgyal po'i khab gang na ba der chas te rim gyis rgyal po'i khab tu phyin to//</text></item>
<item><p>87b7</p><section>'dul ba</section><text>de nas lam gyis dub pa ngal sos nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te/ phyogs gcig tu 'dug go// phyogs gcig tu 'dug nas mi des bcom ldan 'das la 'di skad ces</text></item>
<item><p>88a1</p><section>'dul ba</section><text>gsol to// btsun pa bcom ldan 'das kyi zhabs gnyis la khyim bdag mgon med zas sbyin mgo bos phyag 'tshal nas zhes bya ba nas/ reg par gnas sam zhes bya ba'i bar gong ma bzhin du'o// kye mi khyod dang khyim bdag mgon med zas sbyin bde bar</text></item>
<item><p>88a2</p><section>'dul ba</section><text>gyur cig/ btsun pa khyim bdag mgon med zas sbyin gyi mchid nas bcom ldan 'das mnyan yod du gshegs su gsol/ bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang / bsod snyoms dang / gzims cha</text></item>
<item><p>88a3</p><section>'dul ba</section><text>dang / snyun dpyad kyi rkyen sman gyi yo byad rnams kyis bkur stir bgyid do// zhes mchi'o// bcom ldan 'das kyis mi de la cang mi gsung bas gnang ngo // de nas mi de bcom ldan 'das cang mi gsung bas gnang bar rig nas/ bcom ldan 'das kyi zhabs gnyis</text></item>
<item><p>88a4</p><section>'dul ba</section><text>la mgo bos phyag byas te bcom ldan 'das kyi spyan snga nas song ngo // de nas bcom ldan 'das dul ba 'khor dul ba/ zhi ba 'khor zhi ba/ grol ba 'khor grol ba/ dbugs phyin pa 'khor dbugs phyin pa/ rnam par dul ba 'khor rnam par dul ba/ dgra bcom pa</text></item>
<item><p>88a5</p><section>'dul ba</section><text>'khor dgra bcom pa/ 'dod chags dang bral ba 'khor 'dod chags dang bral ba/ mdzes pa 'khor mdzes pa/ khyu mchog ba lang gi tshogs kyis bskor ba lta bu/ glang po che'i mchog glang po che'i phru gu'i tshogs kyis bskor ba lta bu/ seng ge mche ba can gyi tshogs</text></item>
<item><p>88a6</p><section>'dul ba</section><text>kyis bskor ba lta bu/ ngang pa'i rgyal po ngang pa'i tshogs kyis bskor ba lta bu/ nam mkha' lding bya'i tshogs kyis bskor ba lta bu/ bram ze slob ma'i tshogs kyis bskor ba lta bu/ 'khor los sgyur ba bu stong gis bskor ba lta bu/ zla ba rgyu skar gyi tshogs kyis bskor ba</text></item>
<item><p>88a7</p><section>'dul ba</section><text>lta bu/ nyi ma 'od zer stong gis bskor ba lta bu/ yul 'khor srung dri za'i tshogs kyis bskor ba lta bu/ 'phags skyes po grul bum gyi tshogs kyis bskor ba lta bu/ mig mi bzang klu'i tshogs kyis bskor ba lta bu/ rnam thos kyi bu gnod sbyin gyi tshogs kyis bskor ba</text></item>
<item><p>88b1</p><section>'dul ba</section><text>lta bu/ thags zangs ris lha ma yin gyi tshogs kyis bskor ba lta bu/ brgya byin sum bcu rtsa gsum gyi tshogs kyis bskor ba lta bu/ tshangs pa tshangs ris kyi tshogs kyis bskor ba lta bu/ rgya mtsho g.yo ba med pa lta bu/ sprin chu dang bcas pa lta bu/ glang</text></item>
<item><p>88b2</p><section>'dul ba</section><text>po che dam pa dregs pa dang bral ba ltar dbang po rnams shin tu dul bas spyod lam gyi tshul ma 'khrugs pa/ sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus rnam par mdzes par byas pa/ 'od 'dom</text></item>
<item><p>88b3</p><section>'dul ba</section><text>gang gis brgyan pa'i sku nyi ma'i 'od zer stong bas lhag pa'i 'od can/ rin po che'i ri bo 'gro ba ltar kun nas mdzes pa/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / thugs rje chen po dang ldan pa dge</text></item>
<item><p>88b4</p><section>'dul ba</section><text>slong gi dge 'dun chen po dang / khyim bdag mgon med zas sbyin 'khor dang bcas pa dang / mnyan yod na gnas pa'i skye bo'i tshogs dang lha brgya stong phrag du mas zhabs 'bring byas nas mnyan yod kyi grong khyer du gshegs so// gang gi tshe bcom ldan 'das mnyan yod</text></item>
<item><p>88b5</p><section>'dul ba</section><text>kyi grong khyer du gshegs nas/ mngon par 'du mdzad pa dang bcas pas grong khyer gyi sgo'i them pa la zhabs g.yas pas mnan pa de'i tshe sa rnam pa drug tu g.yos par gyur te/ sa chen po 'di g.yos/ rab tu g.yos/ kun du rab tu g.yos/ ldeg/ rab tu ldeg/</text></item>
<item><p>88b6</p><section>'dul ba</section><text>kun du rab tu ldeg ste/ shar phyogs mtho na nub phyogs dma'/ nub phyogs mtho na shar phyogs dma'/ lho phyogs mtho na byang phyogs dma'/ byang phyogs mtho na lho phyogs dma'/ mtha' mtho na dbus dma'/ dbus mtho na mtha' dma' bar gyur cing / 'jig</text></item>
<item><p>88b7</p><section>'dul ba</section><text>rten 'di thams cad 'jig rten gyi bar dang bcas te snang ba rgya chen pos khyab par gyur to// bar snang la yang lha'i rnga brdung zhing nam mkha'i dkyil na gnas pa'i lhas bcom ldan 'das kyi steng nas lha'i me tog ut+pa la dang / pad ma dang / ku mu da dang / pad ma dkar po dang /</text></item>
<item><p>89a1</p><section>'dul ba</section><text>a ga ru'i phye ma dang / rgya spos kyi phye ma dang / tsan dan gyi phye ma dang / gur gum gyi phye ma dang / ta ma la'i lo ma'i phye ma dang / lha'i me tog man dA ra ba rnams 'thor zhing lha'i gos rnams kyang 'thor ro// bcom ldan 'das grong khyer du gshegs pa na 'di</text></item>
<item><p>89a2</p><section>'dul ba</section><text>dag dang / gzhan yang ngo mtshar de lta bu dag byung bar gyur to// gzhan yang dog pa rnams ni yangs par gyur to// dma' ba rnams ni mthon por gyur to// mthon po rnams ni mnyam par gyur to// glang po che yang skad 'byin to// rta yang skad 'byin/ khyu mchog</text></item>
<item><p>89a3</p><section>'dul ba</section><text>rnams kyang skad 'byin to// khyim na yod pa'i rol mo'i cha byad sna tshogs pa rnams kyang rang sgra 'byin to// long ba rnams kyis ni mig thob bo// 'on pa rnams kyis ni rna bas thos so// lkugs pa rnams kyis ni smra nus par gyur to// dbang po ma tshang ba rnams kyis ni dbang</text></item>
<item><p>89a4</p><section>'dul ba</section><text>po rnams yongs su tshang ba thob bo// chang gis myos pa rnams ni myos pa dang bral bar gyur to// dug 'thungs pa rnams ni dug zhi bar gyur to// phan tshun kho na byung ba rnams ni byang bar gyur to// sbrum ma rnams ni bde bar btsas par gyur to// btson du bcings pa rnams ni</text></item>
<item><p>89a5</p><section>'dul ba</section><text>bcings pa las thar to// nor med pa rnams ni nor rnyed par gyur to// de dag dang gzhan yang bcom ldan 'das grong khyer du gshegs pa na ngo mtshar brgya stong dag byung bar gyur to// de nas bcom ldan 'das bkur sti chen po de lta bus mnyan yod du gshegs so// gshegs</text></item>
<item><p>89a6</p><section>'dul ba</section><text>nas dge slong gi dge 'dun gyi gung la gdan bshams pa nyid la bzhugs so// de nas khyim bdag mgon med zas sbyin mdza' bshes dang nye du dang gnyen gyi skye bos yongs su bskor nas gser gyi bya ma bum blangs te chu'i rgyun sbreng bar brtsams pa las/ de 'dzag tu ma btub</text></item>
<item><p>89a7</p><section>'dul ba</section><text>pas khyim bdag mgon med zas sbyin yid mi bde ste bsams pa/ bdag gis las nyes pa dang bcas pa byas par ma gyur grang snyam pa dang / bcom ldan 'das kyis bka' stsal pa/ khyim bdag khyod kyis las nyes pa dang bcas pa kyang byas pa med do// 'on</text></item>
<item><p>89b1</p><section>'dul ba</section><text>kyang khyod kyis phyogs 'dir 'dug nas sngon gyi yang dag par rdzogs pa'i sangs rgyas rnams la phyogs 'di nyid phul ba yin gyis phyogs gzhan zhig tu 'dug la sbrengs shig/ des phyogs gzhan zhig tu 'dug nas sbrengs pa dang / bcom ldan 'das nyid kyis yan lag lnga dang</text></item>
<item><p>89b2</p><section>'dul ba</section><text>ldan pa'i gsung dbyangs kyis rgyal byed kyi tshal brjod par mdzad de/ rgyal byed kyi tshal brjod par mdzad pa na/ gzhon nu rgyal byed kyis bsams pa/ kye ma bcom ldan 'das kyis der bdag gi ming thog mar smos kyang ci ma rung snyam pa dang / bcom ldan 'das kyi thugs kyis</text></item>
<item><p>89b3</p><section>'dul ba</section><text>gzhon nu rgyal byed kyi sems mkhyen nas dge slong dag 'di ni rgyal bu rgyal byed kyi tshal mgon med zas sbyin gyi kun dga' ra ba yin no zhes der ming thog mar smos par mdzad do// gzhon nu rgyal byed kyis bcom ldan 'das kyis deng bdag gi ming thog mar smos pa mdzad pa thos nas</text></item>
<item><p>89b4</p><section>'dul ba</section><text>shin tu dga' bar gyur te/ dga' ba dang mgu ba skyes pa des nor gyi rigs las bcom ldan 'das kyi phyir rin po che sna bzhi'i sgo khang byed du bcug go// de bzhin du gnas brtan sdud pa byed pa rnams kyis kyang mdo sde'i nang du bcom ldan 'das rgyal bu rgyal byed kyi tshal mgon med</text></item>
<item><p>89b5</p><section>'dul ba</section><text>zas sbyin gyi kun dga' ra ba na bzhugs so zhes gdags pa byas so// ko sa la'i rgyal po gsal rgyal gyis dge sbyong gau ta ma ko sa la'i ljongs rgyu zhing gshegs pa na mnyan yod du byon nas/ mnyan yod du rgyal bu rgyal byed kyi tshal mgon med zas sbyin gyi kun dga' ra ba na</text></item>
<item><p>89b6</p><section>'dul ba</section><text>bzhugs te/ shes ldan gau ta ma de bla na med pa yang dag par rdzogs pa'i byang chub mngon par sangs rgyas par bdag nyid zhal gyis 'che'o zhes thos so// thos nas kyang bcom ldan 'das gang na ba der song ste phyin nas/ bcom ldan 'das dang lhan cig mngon du yang</text></item>
<item><p>89b7</p><section>'dul ba</section><text>dag par dga' ba dang / yang dag par mgu bar 'gyur ba'i gtam rnam pa sna tshogs byas te/ phyogs gcig tu 'dug go// phyogs gcig tu 'dug nas ko sa la'i rgyal po gsal rgyal gyis bcom ldan 'das la 'di skad ces gsol to// kye gau ta ma bdag gis</text></item>
<item><p>90a1</p><section>'dul ba</section><text>shes ldan gau ta ma bla na med pa yang dag par rdzogs pa'i byang chub mngon par sangs rgyas par bdag nyid zhal gyis 'che'o zhes thos lags na/ gau ta ma gang dag de skad ces lung ston pa de dag ci ga dge sbyong gau ta ma la skur ba 'debs pa ma lags</text></item>
<item><p>90a2</p><section>'dul ba</section><text>sam/ thal bar smra ba ma lags sam/ shes ldan gau ta mas gsungs pa bzhin smra ba lags sam/ chos smra ba lags sam/ chos dang mthun pa'i chos lung ston pa lags sam/ cig de dag gi drung du pha rol po chos dang mthun pa'i rtsod pa'i rjes su</text></item>
<item><p>90a3</p><section>'dul ba</section><text>rtsod pa mchis na smod pa'i chos kyi gnas su mi 'gyur lags sam/ rgyal po chen po gang dag de skad du smra ba de dag ni de skad du lung ston pa bden pa de nga la skur ba 'debs pa ma yin/ thal bar smra ba ma yin/ de ni gsungs pa bzhin smra ba yin/ chos smra</text></item>
<item><p>90a4</p><section>'dul ba</section><text>ba yin/ chos dang mthun pa'i chos lung ston pa yin te/ de dag gi drung du pha rol po chos dang mthun pa'i rtsod pa'i rjes su rtsod pa 'ongs na smod pa'i chos kyi gnas su mi 'gyur ro// rgyal po chen po de ci'i phyir zhe na/ ngas bla na med pa yang dag par rdzogs pa'i byang chub</text></item>
<item><p>90a5</p><section>'dul ba</section><text>mngon par sangs rgyas so// shes ldan gau ta ma de skad gsungs mod kyi/ shes ldan gau ta ma la bdag yid mi ches lags so// de ci'i slad du zhe na/ kye gau ta ma re zhig rgan zhing rgan pa'i dge sbyong dang bram ze ni 'di dag lags te/ 'di lta ste 'od srung rdzogs byed dang / kun</text></item>
<item><p>90a6</p><section>'dul ba</section><text>du rgyu gnag lhas kyi bu dang / smra 'dod kyi bu mo'i bu yang dag rgyal ba can dang / mi pham skra'i la ba can dang / ka t+ya'i bu nog can dang / gcer bu pa gnyen gyi bu gang lags pa de dag kyang da dung bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>90a7</p><section>'dul ba</section><text>par bdag nyid g.yar gyis mi 'che ba lags na/ shes ldan gau ta ma 'khrungs nas ring po ma lags pa gsar du rab tu byung bas lta smos kyang ci 'tshal/ rgyal po chen po gzhon nu bzhi po 'di dag la khyad du gsad par mi bya gzhon nu la zil gyis mnan par mi bya ste/ bzhi gang zhe na/</text></item>
<item><p>90b1</p><section>'dul ba</section><text>rgyal po chen po rgyal rigs gzhon nu la khyad du gsad par mi bya gzhon nu la zil gyis mnan par mi bya'o// rgyal po chen po sbrul gzhon nu la khyad du gsad par mi bya/ gzhon nu la zil gyis mnan par mi bya'o// rgyal po chen po me chung ngu khyad du gsad par mi bya/ chung ngu</text></item>
<item><p>90b2</p><section>'dul ba</section><text>la zil gyis mnan par mi bya'o// rgyal po chen po dge slong gzhon nu la khyad du gsad par mi bya gzhon nu la zil gyis mnan par mi bya'o// de ci'i phyir zhe na/ dge slong gzhon nur gyur kyang de rdzu 'phrul che zhing mthu che ba'i dgra bcom par 'gyur ro// bcom ldan 'das</text></item>
<item><p>90b3</p><section>'dul ba</section><text>kyis de skad ces// bka' stsal nas ni bde gshegs kyis// de skad ces ni bka' stsal nas// ston pas gzhan yang 'di skad gsungs// rgyal rigs dpe byad ldan pa dang // rigs btsun grags par ldan pa la// blo dang ldan pas de gzhon zhes// khyad</text></item>
<item><p>90b4</p><section>'dul ba</section><text>du mi gsad zil mi mnan// rgyal po rgyal rigs mkhas pa yis// rgyal srid dag ni thob gyur nas// chad pas gcod pa'i gnas de yod// de bas de la shin tu gdung // de ltas rang gi srog bsrung zhing // rang gi don la lta bas ni// de ni khyad du mi gsad cing //</text></item>
<item><p>90b5</p><section>'dul ba</section><text>de la legs par bag kyang bya// gal te grong ngam dgon pa'ang rung // gang du sbrul ni mthong gyur na// blo dang ldan pas de gzhon zhes// khyad du mi gsad zil mi mnan// 'di ltar sbrul ni rgyu ba na// rigs ni rnam pa sna tshogs la// glags rnyed nas ni</text></item>
<item><p>90b6</p><section>'dul ba</section><text>gzhon nus kyang // skyes pa bud med du ma zin// de ltas rang gi srog bsrung zhing // rang gi don la lta bas ni// de ni khyad du mi gsad cing // de la legs par bag kyang bya// mang po sreg cing 'bar byed pa// lam gnag bsreg bya za ba'i me// blo dang</text></item>
<item><p>90b7</p><section>'dul ba</section><text>ldan pas de chung zhes// khyad du mi gsad zil mi mnan// me ni chung ngur gyur pa yang // rkyen las chen por 'gyur ba yin// mes ni ring por mi thogs par// grong rdal dang ni grong khyer sreg/ de ltas rang gi srog bsrung zhing // rang gi don la lta</text></item>
<item><p>91a1</p><section>'dul ba</section><text>bas ni// de ni khyad du mi gsad cing // de la legs par bag kyang bya// lam gnag bsreg bya za ba'i me// nags tshal sreg pa gang yin te// zhag 'das nas ni 'ga' zhig tu// 'dab ma rnams ni skye 'gyur gyi// dge slong tshul</text></item>
<item><p>91a2</p><section>'dul ba</section><text>khrims ldan pa la// brten nas gang zhig tshig gyur pa// de la bu tsha yod min pas// bgo skal spyod pa 'thob mi 'gyur// ta la'i mgo ni bcad pa bzhin// ring por mi thogs rabs kyang 'chad// de bas rang gi srog bsrung zhing // rang gi don la lta bas ni//</text></item>
<item><p>91a3</p><section>'dul ba</section><text>de ni khyad du mi gsad cing // de la legs par bag kyang bya// rgyal rigs dpe byad ldan pa dang // de bzhin brang 'gro me dang ni// dge slong tshul khrims ldan de la// blo dang ldan pas brnyas mi bya// de bas rang gi srog bsrung zhing // rang gi don la lta bas ni// de la khyad du</text></item>
<item><p>91a4</p><section>'dul ba</section><text>mi gsad cing // de la legs par bag kyang bya// de nas ko sa la'i rgyal po gsal rgyal bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas</text></item>
<item><p>91a5</p><section>'dul ba</section><text>song ngo // de nas sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// ko sa la'i rgyal po gsal rgyal gyis rgyal po zas gtsang la spring yig bskur ba/ lha dgyes pa bskyed du gsol/ khyod kyi sras kyis</text></item>
<item><p>91a6</p><section>'dul ba</section><text>bdud rtsi thob nas bdud rtsis 'gro ba tshim par byed do zhes spring ba rgyal po zas gtsang gis thos nas pho nya btang ba las de de nyid du rab tu byung ngo // gnyis pa btang ba dang / de yang de nyid du rab tu phyung ste/ pho nya gang dang gang btang ba de dang de dag de nyid du legs par gsungs</text></item>
<item><p>91a7</p><section>'dul ba</section><text>pa'i chos 'dul ba nyid la rab tu byung bar gyur to// rgyal po zas gtsang lag pa la 'gram pa gtad nas pho nya gang dang gang btang ba de dang de dag de nyid du legs par gsungs pa'i chos 'dul ba nyid la rab tu byung ngo snyam mo// sems khong du chud cing 'dug pa 'char kas</text></item>
<item><p>91b1</p><section>'dul ba</section><text>mthong nas smras pa/ lha ci'i slad du khyod phyag la zhal gtad nas thugs mi dgyes shing bzhugs/ des smras pa/ 'char ka gang gi tshe gzhon nu don thams cad grub pa dka' ba spyod pa de'i tshe kho bos phrin yig skyel ba'i mi btang ba las de dag kho bo'i gan du 'ongs nas</text></item>
<item><p>91b2</p><section>'dul ba</section><text>gzhon nu don thams cad grub pa bzhugs pa 'di dang 'dir bzhugs so zhes smra'o// da ni kho bos phrin yig skyel ba'i mi btang na 'ga' yang phrin yig khyer te mi 'ong na ji ltar sems khong du chud par mi 'gyur/ 'char kas smras pa/ lha bdag mchi ste bka' mchid</text></item>
<item><p>91b3</p><section>'dul ba</section><text>'tshal la slar mchi'o// rgyal po zas gtsang gis smras pa/ 'char ka gang dang gang song ba de dang de de'i bstan pa phun sum tshogs pa mthong nas de nyid du 'dug pas khyod kyang song na de nyid du 'dug par 'gyur ba'i gnas gang yin pa de yod do// 'char kas smras</text></item>
<item><p>91b4</p><section>'dul ba</section><text>pa/ lha slar mchi lags so// de nas rgyal po zas gtsang rang nyid kyis spring yig bris pa/ lhums su zhugs pa bzung nas su// khyod ni bdag gis cher bskrun te// nyon mongs me rab 'bar bzhin du// rgyal ba ljon shing la bsdad na// da ni khyod</text></item>
<item><p>91b5</p><section>'dul ba</section><text>kyi slob ma yi// yal ga lcug ma 'phel 'gyur bas// gzhan ni bde bas dga' bar gyur// bdag ni sdug bsngal skal bar ldan// gzhan yang gang gis khyod ni ljon shing lcug phran mtshungs tsam na// bdag gi bu ni 'di yin snyam nas chung nas bskrun</text></item>
<item><p>91b6</p><section>'dul ba</section><text>bskrun te// bu gcig yul mis 'bras bus yongs su spyad thob na// de la yon tan 'bras bu mi ster khyod la snying rje med// gang tshe thog ma bltams pa na// nyid don bsgrubs nas gnyen rnams ni// shin tu che dang phan gdags zhes// khyod kyis dam bcas</text></item>
<item><p>91b7</p><section>'dul ba</section><text>mdzad nas ni// khyod kyis zhi gnas de brnyes na// bdag dang gnyen gyi tshogs rnams la// thugs brtses rjes su zung mdzod de// gshegs par dgongs pa mdzad du gsol// zhes spring ba'i yi ge 'char kas khyer nas chas te rim gyis mnyan yod du phyin pa dang / lam</text></item>
<item><p>92a1</p><section>'dul ba</section><text>gyis dub pa ngal sos nas bcom ldan 'das gang na ba der song ste phyin nas bcom ldan 'das rgyal po zas gtsang gis gsol ba'i yi ge lags so zhes bcom ldan 'das la yi ge phul ba dang / bcom ldan 'das nyid kyis bzhes nas bklags so// bklags</text></item>
<item><p>92a2</p><section>'dul ba</section><text>nas yi ge mtha' gcig tu bzhag pa dang 'char kas gsol pa/ bcom ldan 'das ci lags ser skya'i gzhir mi bzhud dam/ bcom ldan 'das kyis bka' stsal pa/ 'char ka 'dong ngo // 'char ka sngon bcom ldan 'das dang lhag par 'dris pa yin pas de sngon gyi 'dris pa</text></item>
<item><p>92a3</p><section>'dul ba</section><text>kho nas gsol pa/ bcom ldan 'das gal te mi bzhud dang / bdag gis mthus bkri bar bgyi lags so// de nas bcom ldan 'das kyis byung ba 'di la tshigs su bcad de bka' stsal pa/ gang zhig yul gyi rgya mor ma chags shing // sred 'gags bkri ba yod pa ma yin</text></item>
<item><p>92a4</p><section>'dul ba</section><text>pa'i// sangs rgyas spyod yul mtha' yas mnga' ba de// gzhi med na ni gang gi gzhi yis bkri// gang zhig yul gyi rgya mor ma chags shing // sred 'gags bkri ba yod pa ma yin pa'i// sangs rgyas mtha' yas pa yi rtsal mnga' de// gzhi med na ni gang gi gzhi</text></item>
<item><p>92a5</p><section>'dul ba</section><text>yis bkri// gang zhig bcom nas brtsegs pa med gyur cing // 'jig rten ma bcom cung zad yod min pa// sangs rgyas spyod yul mtha' yas mnga' ba de// gzhi med na ni gang gi gzhi yis bkri// gang zhig bcom nas brtsegs pa med gyur cing // 'jig rten ma</text></item>
<item><p>92a6</p><section>'dul ba</section><text>bcom cung zad yod min pa// sangs rgyas mtha' yas pa yi rtsal mnga' de// gzhi med na ni gang gi gzhi yis bkri// lan la spobs pa med nas gsol pa// bcom ldan 'das mchi ste/ rgyal po zas gtsang la rig par bgyi'o// 'char ka sangs rgyas kyi pho nya ni 'di</text></item>
<item><p>92a7</p><section>'dul ba</section><text>lta bu ma yin no// 'char kas gsol pa/ bcom ldan 'das ci 'dra ba zhig lags/ rab tu byung ba yin gyis khyod kyang rab tu byung shig/ bcom ldan 'das bdag gis rgyal po zas gtsang la slar mchi bar dam bcas lags so// bcom ldan 'das kyis bka'</text></item>
<item><p>92b1</p><section>'dul ba</section><text>stsal pa/ 'char ka rab tu byung la ji ltar dam bcas pa bzhin du gyis shig/ 'di ltar bcom ldan 'das sngon byang chub sems dpar gyur pa na/ yab dang / yum dang / mkhan po dang / slob dpon dang / bla ma dang / bla ma'i gnas lta bu rnams kyi chos dang</text></item>
<item><p>92b2</p><section>'dul ba</section><text>mthun pa'i tshig lan 'ga' yang slar ma bzlog go// 'char kas gsol pa/ bcom ldan 'das gal te de lta na rab tu 'byung lags so// de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu 'char ka 'di ni yun ring po'i don dang phan</text></item>
<item><p>92b3</p><section>'dul ba</section><text>pa dang bde ba'i phyir rab tu phyung shig/ btsun pa bka' bzhin 'tshal zhes tshe dang ldan pa shA ri'i bus bcom ldan 'das las mnyan nas 'char ka rab tu phyung bsnyen par rdzogs par byas te kun du spyod pa'i chos dag de la rgyas par smras nas/ 'char ka 'di ni khyod kyi bya ba yin te/</text></item>
<item><p>92b4</p><section>'dul ba</section><text>deng phan chad bud med dang lhan cig khang pa gcig tu nyal bar mi bya'o zhes bya ba la sogs pa dag go// btsun pa bka' bzhin 'tshal zhes 'char kas tshe dang ldan pa shA ri'i bu'i rkang pa gnyis la mgo bos phyag byas te song nas bcom ldan 'das gang na ba der song ste phyin pa dang /</text></item>
<item><p>92b5</p><section>'dul ba</section><text>bcom ldan 'das kyi zhabs gnyis la mgo bos phyag byas te/ bcom ldan 'das la 'di skad ces gsol to// bcom ldan 'das ser skya'i gzhir mchi lags so// bcom ldan 'das kyis bka' stsal pa/ 'char ka song la khyod mod kho nas rgyal po'i khab tu ma 'jug par sgo</text></item>
<item><p>92b6</p><section>'dul ba</section><text>na sdod la shAkya'i dge slong 'ongs so zhes brjod par bya'o// gal te nang du spyon cig ces gleng na 'jug par bya'o// zhugs nas gal te shAkya'i dge slong gzhan yang yod dam zhes zer na yod do zhes brjod par bya'o// gal te gzhon nu don thams cad grub pa yang 'di 'dra zhing</text></item>
<item><p>92b7</p><section>'dul ba</section><text>cha byad 'di 'dra'am zhes 'dri na/ 'di 'dra zhing cha byad 'di 'dra'o zhes brjod par bya'o// khyod kyis rgyal po'i khab tu yang gnas par mi bya'o// gal te gzhon nu don thams cad grub pa yang rgyal po'i khab tu gnas par mi byed dam zhes gleng na/ mi bzhugs so zhes brjod</text></item>
<item><p>93a1</p><section>'dul ba</section><text>par bya'o// gal te gang du gnas par byed ces 'dri na dgon pa'am gtsug lag khang du'o zhes brjod par bya'o// gal te gtsug lag khang ci 'dra zhes 'dri na/ rgyal bu rgyal byed kyi tshal gyi rnam pa bris te bstan par bya'o// gal te gzhon nu don thams</text></item>
<item><p>93a2</p><section>'dul ba</section><text>cad grub ba byon nam zhes 'dri na/ byon no zhes brjod par bya'o// ji srid cig na byon zhes 'dri na zhag bdun lon na'o zhes brjod par bya'o// des gsol pa/ bcom ldan 'das mchi lags so// bcom ldan 'das kyis bka' stsal pa/ song shig/ sa bdag</text></item>
<item><p>93a3</p><section>'dul ba</section><text>rnams ni tshig gis te// lha rnams bsams pas 'grub 'gyur zhing // de bzhin bsam gtan pa rnams kyis// sems bskyed pas ni thams cad 'grub// bcom ldan 'das kyis tshe dang ldan pa 'char ka de ji ltar skad cig de nyid la grong khyer ser skya'i gzhir son</text></item>
<item><p>93a4</p><section>'dul ba</section><text>pa de ltar byin gyis brlabs pa dang / tshe dang ldan pa 'char ka bcom ldan 'das la dad pa mi bzod pa skyes pa de rgyal po'i khab kyi sgor bsdad nas smras pa/ shes ldan dag rgyal po la shAkya'i dge slong mchis so zhes gsol cig/ de rnams kyis smras pa/ ci</text></item>
<item><p>93a5</p><section>'dul ba</section><text>shAkya'i dge slong gzhan dag kyang yod dam/ shes ldan dag yod do// de rnams kyis rgyal po la smras pa/ shAkya'i dge slong mchis so// rgyal pos smras pa/ nang du thong shig/ de nang du zhugs pa rgyal po zas gtsang gis mthong nas smras pa/ 'char ka rab</text></item>
<item><p>93a6</p><section>'dul ba</section><text>tu byung ngam/ des smras pa/ lha rab tu byung ngo // khyod slar 'ong ngo zhes smras pa ma yin nam/ 'di ci yin/ 'char kas smras pa/ lha bcom ldan 'das kyis sangs rgyas kyi pho nya ni 'di lta bu ma yin no zhes bka' stsal nas chos 'dul ba legs par gsungs</text></item>
<item><p>93a7</p><section>'dul ba</section><text>pa'i phyir bdag rab tu byung mod kyi bdag rang gi dad pas kyang rab tu byung ngo // rgyal pos yan lag thams cad kyis 'khyud nas stan bshams pa nyid la 'dug tu bcug ste/ de'i don du chu btsags rtsa ba dang 'bras bu brtags pa gtsang sbra byas te zar bcug go// tshe dang</text></item>
<item><p>93b1</p><section>'dul ba</section><text>ldan pa 'char ka mchog tu nye bar zhi ba dang / dul bar gnas pa dang ldan zhing ji skad rjes su bstan pa'i cho ga bzhin yongs su longs spyad do// rgyal pos de la brtags nas ngo mtshar skyes te smras pa/ 'char ka ci gzhon nu don thams cad grub pa yang 'di 'dra ba nye bar zhi ba yin</text></item>
<item><p>93b2</p><section>'dul ba</section><text>nam/ 'char kas smras pa/ lha bdag gi dul ba dang nye bar zhi ba ni cung zad tsam lags so// dper ji lta bu ri rab dang yungs 'bru bzhin no// rgya mtsho dang rmig rjes bzhin no// nyi ma dang srin bu me khyer bzhin no// nam mkha' dang pad ma'i rtsa ba'i bu ga bzhin no// rgyal</text></item>
<item><p>93b3</p><section>'dul ba</section><text>po zas gtsang gis smras pa/ 'char ka gzhon nu don thams cad grub pa yang 'di 'dra zhing cha byad 'di 'dra 'am/ lha 'di 'dra zhing cha zhing cha byad 'di 'dra'o// rgyal po zas gtsang brgyal nas sa la 'gyel ba dang / chu mang du btab nas dbugs slar byung ste smras pa/ 'char ka</text></item>
<item><p>93b4</p><section>'dul ba</section><text>gzhon nu don thams cad grub pa byon nam/ 'char kas smras pa byon no// dus ji srid na dgung bdun lon na'o// rgyal po zas gtsang gis blon po rnams la bsgo ba shes ldan dag gzhon nu don thams cad grub pa byon par 'gyur gyis rgyal po'i khab dang pho brang byi dor byos shig/</text></item>
<item><p>93b5</p><section>'dul ba</section><text>'char kas smras pa/ lha bcom ldan 'das ni pho brang du bzhugs par mi mdzad do// rgyal pos smras pa gang du bzhugs/ 'char kas smras pa/ dgon pa'am gtsug lag khang du'o// rgyal po zas gtsang gis smras pa/ 'char ka gtsug lag khang ci 'dra ba yin/</text></item>
<item><p>93b6</p><section>'dul ba</section><text>tshe dang ldan pa 'char kas rgyal bu rgyal byed kyi tshal gyi rnam pa ri mor bris te bstan to// de nas rgyal pos blon po rnams la smras pa/ shes ldan dag n+ya gro d+ha'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang / khang phran drug bcu rtsig</text></item>
<item><p>93b7</p><section>'dul ba</section><text>tu chug shig/ lha bka' bzhin 'tshal zhes blon po rnams kyis rgyal po zas gtsang las mnyan nas n+ya gro d+ha'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang / khang phran drug bcu rtsig tu bcug go// de nas bcom ldan 'das kyis</text></item>
<item><p>94a1</p><section>'dul ba</section><text>tshe dang ldan pa maud gal gyi bu chen po la 'di skad ces bka' stsal to// maud gal gyi bu song la dge slong rnams la bcom ldan 'das ser skya'i gzhir gshegs te yab sras gdan 'dzom na khyed cag las su zhig lta bar spro ba de chos gos dag long shig</text></item>
<item><p>94a2</p><section>'dul ba</section><text>ces sgo shig/ btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas dge slong rnams la smras pa/ tshe dang ldan pa dag bcom ldan 'das ser skya'i gzhir gshegs te yab sras gdan 'dzom na khyed cag las su lta bar</text></item>
<item><p>94a3</p><section>'dul ba</section><text>spro ba de chos gos dag long shig ces bka' stsal to// de nas bcom ldan 'das dul ba 'khor dul ba/ zhi ba 'khor zhi ba/ grol ba 'khor grol ba/ dbugs phyin pa 'khor dbugs phyin pa/ rnam par dul ba 'khor rnam par dul ba/ dgra bcom pa 'khor dgra bcom pa/</text></item>
<item><p>94a4</p><section>'dul ba</section><text>'dod chags dang bral ba 'khor 'dod chags dang bral ba/ mdzes pa 'khor mdzes pa/ khyu mchog ba lang gi tshogs kyis bskor ba lta bu/ glang po che glang po'i phru gu'i tshogs kyis bskor ba lta bu/ seng ge mche ba can gyi tshogs kyis bskor ba lta bu/ ngang pa'i rgyal po ngang pa'i</text></item>
<item><p>94a5</p><section>'dul ba</section><text>tshogs kyis bskor ba lta bu/ nam mkha' lding bya'i tshogs kyis bskor ba lta bu/ bram ze slob ma'i tshogs kyis bskor ba lta bu/ sman pa mkhas pa nad pa'i tshogs kyis bskor ba lta bu/ dpa' bo ru ba'i tshogs kyis bskor ba lta bu/ lam mkhan 'gron po'i tshogs kyis</text></item>
<item><p>94a6</p><section>'dul ba</section><text>bskor ba lta bu/ ded dpon tshong pa'i tshogs kyis bskor ba lta bu/ khams kyi rgyal phran blon po'i tshogs kyis bskor ba lta bu/ 'khor los sgyur ba bu stong gis bskor ba lta bu/ zla ba rgyu skar gyi tshogs kyis bskor ba lta bu/ nyi ma 'od zer stong gis bskor ba lta bu/ yul</text></item>
<item><p>94a7</p><section>'dul ba</section><text>'khor skyong dri za'i tshogs kyis bskor ba lta bu/ 'phags skyes po grul bum gyi tshogs kyis bskor ba lta bu/ mig mi bzang klu'i tshogs kyis bskor ba lta bu/ rnam thos kyi bu gnod sbyin gyi tshogs kyis bskor ba lta bu/ thags zangs ris lha ma yin gyi tshogs kyis bskor</text></item>
<item><p>94b1</p><section>'dul ba</section><text>ba lta bu/ brgya byin sum bcu rtsa gsum gyi tshogs kyis bskor ba lta bu/ tshangs pa tshangs ris kyi tshogs kyis bskor ba lta bu/ rgya mtsho g.yo ba med pa lta bu/ sprin chu dang bcas pa lta bu/ glang po dam pa dregs pa dang bral ba ltar dbang po rnams shin tu dul bas spyod lam</text></item>
<item><p>94b2</p><section>'dul ba</section><text>gyi tshul ma 'khrugs pa/ sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus rnam par mdzes par byas pa/ 'od 'dom gang gis brgyan pa'i sku nyi ma'i 'od zer stong bas lhag pa'i 'od can/ rin po che'i ri bo 'gro ba ltar kun nas</text></item>
<item><p>94b3</p><section>'dul ba</section><text>mdzes pa/ stobs bcu dang mi 'jigs pa bzhi dang / ma 'dres pa'i dran pa nye bar gzhag pa gsum dang / thugs rje chen po dang ldan pa dge slong gi dge 'dun chen po dang thabs cig tu 'bab chu ro hi kar byon to// rgyal po zas gtsang gis gzhon nu don thams cad grub pa 'bab chu</text></item>
<item><p>94b4</p><section>'dul ba</section><text>ro hi kar byon to zhes thos so// thos nas kyang rgyal po zas gtsang gis grong khyer ser skya'i gzhi rdo ba dang / gyo mo dang / gseg ma rnams bsal nas tsan dan gyi chus chag chag btab/ dri shin tu zhim po'i pog por nye bar bshams/ dar gyi chun phyang mang po dpyangs te/ gang</text></item>
<item><p>94b5</p><section>'dul ba</section><text>yang 'bab chu ro hi ka nas gang yang n+ya gro d+ha'i kun dga' ra ba de'i bar gyi lam shin tu mdzes par byas te/ sa phyogs yangs shing rgya che bar gdan rnam par bkra ba dag shom du bcug go// de na 'bab chu ro hi ka la dge slong kha cig ni lag pa 'khru bar byed do// kha cig ni so shing 'dor</text></item>
<item><p>94b6</p><section>'dul ba</section><text>bar byed do// kha cig ni khrus byed do// ser skya'i gzhi na gnas pa'i shAkya rnams kyis gzhon nu don thams cad grub pa gshegs so zhes thos so// thos nas kyang kha cig ni sngon gyi dge ba'i rtsa bas bskul/ kha cig ni ya mtshan skyes nas thams cad n+ya gro d+ha'i kun dga' ra ba</text></item>
<item><p>94b7</p><section>'dul ba</section><text>nas byung ste ci yab sras kyi zhabs la phyag byed dam/ 'on te sras yab kyi zhabs la phyag byed pa blta'o snyam mo// // 'dul ba gzhi/ bam po dgu bcu rtsa gcig pa/ de nas bcom ldan 'das 'di snyam du dgongs te/ gal te nga zhabs kyis ser skya'i gzhir gshegs</text></item>
<item><p>95a1</p><section>'dul ba</section><text>na/ shAkya nga rgyal can rnams kye ma'o gzhon nu don thams cad grub pas dka' thub kyi nags su gshegs nas ltogs po zhig grub pa lta zhig ste/ de lha brgya stong phrag du mas zham 'bring byas nas steng gi nam mkha' las gshegs te dus de srid du dka' ba brgya stong</text></item>
<item><p>95a2</p><section>'dul ba</section><text>spyad pas bdud rtsi thob nas nga zhabs kyis gshegs pa lta zhes ma dad pa skyed par 'gyur ro snyam nas/ de nas bcom ldan 'das kyis ji ltar thugs mnyam par bzhag na shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste 'chag</text></item>
<item><p>95a3</p><section>'dul ba</section><text>pa dang / bzhengs pa dang / bzhugs pa dang mnal ba mdzad do// me'i ting nge 'dzin la yang snyoms par 'jug pa mdzad do// me'i ting nge 'dzin la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs dag 'byin par mdzad</text></item>
<item><p>95a4</p><section>'dul ba</section><text>de/ 'di lta ste sngon po dang / ser po dang / dmar po dang / dkar po dang / le brgan dang / shel gyi kha dog go// cho 'phrul zung du yang ston par mdzad de/ sku'i smad nas me 'bar bar mdzad de/ sku'i stod nas chu grang mo'i rgyun 'bebs par mdzad do// sku'i</text></item>
<item><p>95a5</p><section>'dul ba</section><text>stod nas me 'bar bar mdzad la/ sku'i smad nas chu grang mo'i rgyun 'bebs par mdzad pa'i ting nge 'dzin la snyoms par zhugs so// shar phyogs la ji lta bar lho dang nub dang byang phyogs su yang de bzhin no// phyogs bzhir rdzu 'phrul gyi cho 'phrul rnam pa bzhi bstan nas rdzu</text></item>
<item><p>95a6</p><section>'dul ba</section><text>'phrul mngon par 'du mdzad pa bsdus te ta la bdun gyi srid tsam na bzhugs so// dge slong rnams ni ta la drug gi srid tsam na'o// bcom ldan 'das drug gi srid tsam na ni dge slong rnams lnga'i srid tsam na'o// bcom ldan 'das lnga'i srid tsam na ni dge slong rnams bzhi'i srid</text></item>
<item><p>95a7</p><section>'dul ba</section><text>tsam na'o// bcom ldan 'das bzhi'i srid tsam na ni dge slong rnams gsum gyi srid tsam na'o// bcom ldan 'das gsum gyi srid tsam na ni dge slong rnams gnyis kyi srid tsam na'o// bcom ldan 'das gnyis kyi srid tsam na ni dge slong rnams ta la gcig gi srid tsam na'o//</text></item>
<item><p>95b1</p><section>'dul ba</section><text>bcom ldan 'das mi bdun gyi srid tsam na bzhugs na ni dge slong rnams mi drug gi srid tsam na'o// bcom ldan 'das drug gi srid tsam na ni dge slong rnams lnga'i srid tsam na'o// bcom ldan 'das lnga'i srid tsam na ni dge slong rnams bzhi'i srid tsam na'o// bcom ldan 'das</text></item>
<item><p>95b2</p><section>'dul ba</section><text>bzhi'i srid tsam na ni dge slong rnams gsum gyi srid tsam na'o// bcom ldan 'das gsum gyi srid tsam na ni dge slong rnams gnyis kyi srid tsam na'o// bcom ldan 'das gnyis kyi srid tsam na ni dge slong rnams mi gang lhag tsam na'o// bcom ldan 'das mi gang lhag</text></item>
<item><p>95b3</p><section>'dul ba</section><text>tsam na ni dge slong rnams sa la'o// rgyal po zas gtsang gis cho 'phrul de lta bu de dang / dge slong mang po mthong nas de la bcom ldan 'das gang yin pa ma shes te rmongs par gyur to// de nas tshe dang ldan pa 'char ka la smras pa/ 'char ka 'di na ngur smrig gyon pa'i rab tu byung</text></item>
<item><p>95b4</p><section>'dul ba</section><text>ba mang po zhig yod na de la gzhon nu gang yin/ tshe dang ldan pa 'char kas bcom ldan 'das bstan nas smras pa/ 'di ni bcom ldan 'das lags srid pa'i mthar byed sems kyi dbang phyug 'dren pa lags// 'di ni nyon mongs sel mdzad nyin byed de nyid don ni kun du ston</text></item>
<item><p>95b5</p><section>'dul ba</section><text>mdzad lags// 'di ni dgongs pa bzhin brnyes stobs bcu mnga' bas kun gyi pha rol gshegs pa lags// dri med gsal ba chos kyi dbang phyug khyod kyi sras lags mi dbang da gzigs shig/ de nas rgyal po zas gtsang gis lus btud nas zhabs la phyag byas te</text></item>
<item><p>95b6</p><section>'dul ba</section><text>tshigs su bcad pas gsol pa/ blo gros yangs pa khyod la 'di dang ni// kun spyan zhabs la lan gsum phyag bgyis te// bltam pa'i tshe nas ni g.yos pa dang // 'dzam bu'i grib ma sku las ma 'das pa'o// de nas shAkya dang shAkya mo rnams kyis rgyal po zas</text></item>
<item><p>95b7</p><section>'dul ba</section><text>gtsang bcom ldan 'das kyi zhabs la gtugs pa mthong nas da ltar yab sras kyi zhabs la phyag byed pa ci tha tshig ces ma dad pa bskyed do// rgyal po zas gtsang gis shAkya dang shAkya mo rnams la go bar bya ba'i phyir 'di skad ces smras so// shes ldan dag da gdod kho bos gzhon nu don</text></item>
<item><p>96a1</p><section>'dul ba</section><text>thams cad grub pa'i zhabs la phyag byas pa ma yin te/ gang gi tshe gzhon nu don thams cad grub pa bltam pa na sa chen po g.yos par gyur cing 'jig rten 'di thams cad snang ba rgya chen pos gsal bar gyur te/ 'jig rten na 'jig rten gyi bar gyi mun pa mun</text></item>
<item><p>96a2</p><section>'dul ba</section><text>gnag smag tu gyur pa nyi ma dang zla ba 'di gnyis 'di ltar rdzu 'phrul che ba/ 'di ltar mthu che ba'i 'od kyi snang ba nyams su ma myong ba gang yin pa de yang de'i tshe snang ba rgya chen pos gsal bar gyur nas/ der sems can gang dag skyes pa de dag snang ba des sems can dag gcig gis gcig</text></item>
<item><p>96a3</p><section>'dul ba</section><text>mthong ba dang / shes ldan dag 'dir sems can gzhan dag kyang skyes pa lta/ shes ldan dag 'dir sems can gzhan dag kyang skyes pa lta zhes ngo shes par gyur pa de'i tshe yang kho bos byang chub sems dpa'i zhabs la mgo bos phyag byas so// gang gi tshe gzhon nu don</text></item>
<item><p>96a4</p><section>'dul ba</section><text>thams cad grub pa/ zhing blas kyi mtha' la gzigs pa na shing 'dzam bu'i grib ma la bzhugs nas 'dod pa rnams las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang /</text></item>
<item><p>96a5</p><section>'dul ba</section><text>bde ba zag pa med pa dang mtshungs pa'i bsam gtan dang po nye bar bsgrubs te bzhugs pa na shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab kyang shing 'dzam bu'i grib ma ni byang chub sems dpa'i sku las ma 'das par</text></item>
<item><p>96a6</p><section>'dul ba</section><text>gyur pa de'i tshe yang ngo mtshar rmad du byung ba'i chos des kho bo'i yid bsdus pas bcom ldan 'das kyi zhabs la yang phyag byas te/ 'di dang bcom ldan 'das kyi zhabs la lan gsum phyag byas so// de bas na 'di skad ces/ blo gros yangs pa khyod la 'di dang ni// kun</text></item>
<item><p>96a7</p><section>'dul ba</section><text>spyan zhabs la lan gsum phyag bgyis te// bltam pa'i tshe na sa ni g.yos pa dang // 'dzam bu'i grib ma sku las ma 'das pa'o zhes smra'o// de nas bcom ldan 'das kyis rdzu 'phrul mngon par 'du mdzad pa de brtul nas 'khor brgya stong phrag du ma zil gyis mnan nas dge slong</text></item>
<item><p>96b1</p><section>'dul ba</section><text>gi dge 'dun gyi gung la gdan bshams pa nyid la bzhugs so// de nas rgyal po zas gtsang skad 'dzer cing snying dang mig mchi mas gang bas bcom ldan 'das la tshigs su bcad pa'i dbyangs kyis zhu ba zhus pa/ gzhal med khang gi gnas rnams las// yab kyi khab na</text></item>
<item><p>96b2</p><section>'dul ba</section><text>bzhugs pa las// dgon pa'i 'jigs dang bcas rnams su// ji lta bur ni 'ba' zhig bzhugs// bcom ldan 'das kyis bka' stsal pa// mi yi bdag po gang du ni// khyim gyi 'ching ba las grol ba// 'phags pa yi ni gnas pa bcus// thub pa rnams</text></item>
<item><p>96b3</p><section>'dul ba</section><text>ni gnas par mdzad// rgyal pos gsol pa/ ba so gser gyi rtsa ba can// shin tu bde ba bting ba yi// khri la mnal bar mdzad pa las// gding ba la ni ji ltar mnal// bcom ldan 'das kyis bka' stsal pa// rgyal po rnam grol gnas mal ni// dga' ba</text></item>
<item><p>96b4</p><section>'dul ba</section><text>byang chub yan lag gi// me tog bkram par chags med cing // yongs su gdung ba rnam spangs mnal// rgyal po zas gtsang gis gsol pa// dpa' bo nyid kyi khab na ni// gser dngul bum pas khrus mdzad na// rnyog pa can la dro ba yi// chab kyis ji ltar khrus mdzad</text></item>
<item><p>96b5</p><section>'dul ba</section><text>lags// bcom ldan 'das kyis bka' stsal pa// gau tam dad pa'i 'bab chu rnyog pa med// bsod nams 'jug ngogs dam pas bsngags pa ste// de la rig pa'i yon tan mi bkrus nas// lus mi gsher bar pha rol rab tu rgal// rgyal po zas gtsang gis gsol</text></item>
<item><p>96b6</p><section>'dul ba</section><text>pa// dpa' bo khyod sngon ser skya yi// tsan dan gyis ni sku bkrus shing // ka shi'i mchog gnas mdzes pa las// de dang bral na mdzes ma lags// bcom ldan 'das kyis bka' stsal pa// tshul khrims nga yi rgyan yin te// tshul khrims nyid ni phyug pa yin//</text></item>
<item><p>96b7</p><section>'dul ba</section><text>gser dang nor bu rna cha dag/ rmongs skyed nga la ci zhig bya// rgyal pos gsol pa/ dpa' bo nyid kyi pho brang na// glang po shing rta rtas bzhud pa// tsher mar bcas pa'i sa gzhi la// zhabs kyis ji ltar gshegs par mdzad// bcom ldan 'das kyis bka' stsal pa/</text></item>
<item><p>97a1</p><section>'dul ba</section><text>nga yi shing rta rdzu 'phrul rkang // yang dag rtsol ba'i bzhon pa yis// sa kun rnam par rgyu na yang // nyon mongs tsher mas gnod pa med// rgyal po zas gtsang gis gsol ba// dpa' bo sngon ni ka shi ka'i// na bza' mnabs na mdzes pa las// ngur</text></item>
<item><p>97a2</p><section>'dul ba</section><text>smrig rtsub po'i gos mnabs pa// ji ltar khyod kyi sku yis bzod// bcom ldan 'das kyis bka' stsal pa// rgyal po nga yi gos ni ngo tsha shes// nga yi bgo bsnam sbyar te// de bgos thub pa zhi ba rnams// nags khrod na ni mdzes par 'gyur// rgyal po zas gtsang</text></item>
<item><p>97a3</p><section>'dul ba</section><text>gis gsol pa// 'di ltar khyod sngon gser gyi gzhong pa las// du ma'i ro ldan 'bras chan gsol ba las// 'di ltar gtso bo da lta'i bsod snyoms ni// phal pa gsol ba ji ltar mgur du mchi// bcom ldan 'das kyis bka' stsal pa// zas kyi sred pa thams</text></item>
<item><p>97a4</p><section>'dul ba</section><text>cad spangs nas ni// nges par byung dang mnyam par bzhag ldan pa'i// nga ni chos kyi ro mchog gsol mod kyi// 'jig rten kun la brtse phyir nga spyod do// rgyal po zas gtsang gis gsol pa// mgur du bde ba mang bgyid pa'i// dgun skyems kha ra'i chab gsol</text></item>
<item><p>97a5</p><section>'dul ba</section><text>na// rnyog pa can la dro ba yi// chab ni ji lta zhig tu gsol// bcom ldan 'das kyis bka' stsal pa// mi yi bdag po gang 'thungs na// bdag la btung ba thams cad ni// dug dang 'dra bar snang gyur pa// chos kyi ro mchog nga btung ngo // rgyal po zas</text></item>
<item><p>97a6</p><section>'dul ba</section><text>gtsang gis gsol pa// 'di ltar khyod sngon bsil khang gzhal med khang // khang steng na ji lta'i dus bzhin bzhugs// da lta gcig pu nags khrod khyod bzhugs pa// blo ji ltar bsnyengs pa med par bzhugs// bcom ldan 'das kyis bka'</text></item>
<item><p>97a7</p><section>'dul ba</section><text>stsal pa// gau tam 'jigs pa'i rtsa ba gang yin de// dri ma bag chags bcas par ngas spangs pas// nga ni mya ngan 'jigs pa med gnas te// nga la 'di na 'jigs pa cung zad med// rgyal po zas gtsang gis gsol pa// khyod sngon khrus khang shin tu yid</text></item>
<item><p>97b1</p><section>'dul ba</section><text>'ong bar// khrus mchog khyad par 'phags pas rtag bsil na// gcig po khyod ni nags khrod gnas ldan par// thub dbang da ltar su yis khrus mdzad 'gyur// bcom ldan 'das kyis bka' stsal pa// gau ta ma chos kyi mtsho bran dri med pa// tshul</text></item>
<item><p>97b2</p><section>'dul ba</section><text>khrims 'jug ngogs dam pas bsngags pa ste// de la rig pa'i yon tan mi bkrus nas// lus mi gsher bar pha rol rab tu rgal// rgyal po zas gtsang gis gsol pa// gang gis khyod ni khyad du gsod// gang las 'jigs su rung ba skye// yid</text></item>
<item><p>97b3</p><section>'dul ba</section><text>'byung ba yang gang las skye// zhus pa de dag bdag la gsungs// bcom ldan 'das kyis bka' stsal pa// gang gis nga yi khyad gsod dang // gang zhig las ni 'jigs pa dang // gang las yid 'byung skyes pa dag/ nyon cig khyod la bshad par bya// rga</text></item>
<item><p>97b4</p><section>'dul ba</section><text>dang na dang 'chi ba ste// gal te 'di gsum yod min na// nga yang shin tu yid 'ong ba'i// yul rnams la ni dga' bar 'gyur// rgyal po zas gtsang gis gsol pa// shAkya rnams kyi rigs dga' ba// legs par 'khrungs pa'i dpa' bo legs// khyod ni 'jig</text></item>
<item><p>97b5</p><section>'dul ba</section><text>rten chos brgyad kyis// ji lta bur yang ma gos so// de nas rab dga' dad pa rgyas byas nas// drang srong dge 'dun bskor ba byas nas ni// thub pa'i zhabs la mgo bos phyag byas te// bde bar gshegs la kun nas rtog cing 'dug/ de nas rgyal po zas gtsang 'di snyam du</text></item>
<item><p>97b6</p><section>'dul ba</section><text>sems te/ gang bdag gi bus yon tan gyi tshogs 'di lta bu thob pa ni bdag gi rnyed pa legs par rnyed do snyam mo// de nas bcom ldan 'das kyis n+ya gro d+ha'i kun dga' ra bar 'khor de'i bsam pa dang / bag la nyal dang / khams dang / rang bzhin mkhyen nas de dang mthun</text></item>
<item><p>97b7</p><section>'dul ba</section><text>pa'i chos bshad pa mdzad do// de thos pas zas dkar la sogs pa shAkya bdun khri bdun stong gis rgyun du zhugs pa'i 'bras bu mngon sum du byas te rgyal po zas gtsang ni ma gtogs so// lha sbyin nga rgyal las kyang nga rgyal can/ sdig pa 'dod pa des bden pa mthong bar ma</text></item>
<item><p>98a1</p><section>'dul ba</section><text>byas pas khro ba'i kun nas dkris pa dang bcas pas smras pa/ gal te bdag gis 'di 'dra ba'i sgyu mas dbang du byed pa shes na bdag gis kyang 'jig rten thams cad dbang du bya ba zhig/ de la shAkya rnams kyis bshes pa'i tshig gis smras pa/ lha sbyin bcom</text></item>
<item><p>98a2</p><section>'dul ba</section><text>ldan 'das ni rdzu 'phrul che ba mthu che ba yin gyis de skad ma smra shig ces bzlog nas cang mi smra bar 'dug go// tshangs pas bskor ba'i skyed mos tshal du 'di lta bu'i chos bshad pa mdzad de/ de thos pas rgyal po zas gtsang ma gtogs par bre bo zas la sogs pa shAkya bdun</text></item>
<item><p>98a3</p><section>'dul ba</section><text>khri drug stong gis rgyun du zhugs pa'i 'bras bu mngon sum du byas pa na yang lha sbyin de kho na bzhin du kha zer ro// ro hi ta ka'i skyed mos tshal du 'di lta bu'i chos bshad pa mdzad de/ de thos pas rgyal po zas gtsang ma gtogs par bdud rtsi zas la sogs pa shAkya bdun khri lnga</text></item>
<item><p>98a4</p><section>'dul ba</section><text>stong gis rgyun du zhugs pa'i 'bras bu mngon sum du byas pa na yang lha sbyin de kho na bzhin du kha zer ro// 'khor lhag ma rnams las kha cig gis ni nyan thos kyi byang chub tu sems bskyed do// kha cig gis ni rang sangs rgyas kyi byang chub tu sems bskyed do// kha cig gis ni</text></item>
<item><p>98a5</p><section>'dul ba</section><text>bla na med pa yang dag par rdzogs pa'i byang chub tu sems bskyed do// kha cig gis ni rgyun du zhugs pa'i 'bras bu mngon sum du byas/ kha cig gis ni lan gcig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni rab tu byung nas nyon mongs</text></item>
<item><p>98a6</p><section>'dul ba</section><text>pa thams cad spangs te dgra bcom par gyur/ kha cig gis ni sangs rgyas la skyabs su song / kha cig gis ni chos la/ kha cig gis ni dge 'dun la ste/ 'khor de dag kyang phal cher kyang sangs rgyas la gzhol/ chos la 'bab/ dge 'dun la bab par bkod</text></item>
<item><p>98a7</p><section>'dul ba</section><text>do// de nas rgyal po zas gtsang 'di snyam du sems te/ sngon ni bcom ldan 'das lha dang lha ma yin gyi 'gro bar bcas pas mchod pa dang / rjed pa dang mngon du smra bar bya bar gyur na/ da lta ni mis mchod kyi lhas ni ma yin no snyam mo// de nas shAkya gzhon nu zhig gis tshigs</text></item>
<item><p>98b1</p><section>'dul ba</section><text>su bcad de gsol pa/ drang srong chen po smra mchog dam chos kyi// char pas 'gro ba 'di ni tshim mdzad do// mi bzad lam du lhung ba'i 'jig rten 'di// drongs te thar ba'i lam la sbyar bar mdzod// rgyal po zas gtsang ni 'di snyam du bdag gi bu 'ba' zhig 'di ltar rdzu 'phrul</text></item>
<item><p>98b2</p><section>'dul ba</section><text>che zhing 'di ltar mthu che ba yin no snyam ste/ lhag par dga' bas bden pa ma mthong ngo // bcom ldan 'das kyis dgongs pa/ rgyal po zas gtsang gis ci'i phyir bden pa ma mthong snyam pa las de 'di snyam du bdag gi bu 'ba' zhig 'di ltar rdzu 'phrul che zhing mthu che ba yin no snyam ste/</text></item>
<item><p>98b3</p><section>'dul ba</section><text>lhag par dga' bar gyur gyis mdor na de'i dregs pa spong du gzhug go// rgyu gnyis kyis bden pa rnams mthong bar mi 'gyur te/ ha cang zhum pa dang / shin tu dga' ba'o// de la zhum pa'i sems dang shin tu dga' ba yod kyis/ ma la ngas de'i zhum pa dang / shin</text></item>
<item><p>98b4</p><section>'dul ba</section><text>tu dga' ba gnyis spong du gzhug go snyam nas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu rgyal po zas gtsang la soms shig/ btsun pa bka' bzhin 'tshal zhes tshe dang ldan pa maud gal gyi bu chen pos bcom</text></item>
<item><p>98b5</p><section>'dul ba</section><text>ldan 'das las mnyan nas rgyal po zas gtsang gang na ba der song ba dang / rgyal po zas gtsang gis tshe dang ldan pa maud gal gyi bu chen po rgyang ring po nas 'ong ba mthong ngo // mthong nas kyang tshe dang ldan pa maud gal gyi bu chen po la 'di skad ces smras so// btsun pa maud gal gyi</text></item>
<item><p>98b6</p><section>'dul ba</section><text>bu chen po tshur spyon/ maud gal gyi bu chen po khyod byon pa legs so// btsun pa maud gal gyi bu chen po gdan bshams pa nyid la bzhugs shig/ tshe dang ldan pa maud gal gyi bu chen pos stan bshams pa nyid la 'dug go// de nas tshe dang ldan pa maud gal gyi bu chen pos sems</text></item>
<item><p>98b7</p><section>'dul ba</section><text>ji ltar mnyam par bzhag na rang gi stan las mi snang bar gyur te/ shar phyogs kyi steng gi bar snang la mngon par 'phags nas spyod lam rnam pa bzhi byed de/ 'di lta ste 'chag pa dang / 'greng ba dang / 'dug pa dang / nyal bar byed do// me'i ting nge 'dzin la yang snyoms</text></item>
<item><p>99a1</p><section>'dul ba</section><text>par 'jug par byed do// me'i ting nge 'dzin la snyoms par zhugs pa dang / tshe dang ldan pa maud gal gyi bu chen po'i lus las 'od zer rnam pa sna tshogs dag 'byin par byed do/ 'di lta ste/ sngon po dang / ser po dang / dmar po dang / dkar po dang /</text></item>
<item><p>99a2</p><section>'dul ba</section><text>le brgan dang / shel gyi kha dog dag go// cho 'phrul zung du yang ston par byed de/ lus kyi stod nas 'bar bar byed la/ lus kyi smad nas chu grang mo'i rgyun 'bebs par byed do// lus kyi smad nas me 'bar bar byed la lus kyi stod nas chu grang mo'i rgyun 'bebs</text></item>
<item><p>99a3</p><section>'dul ba</section><text>par byed pa de lta bu'i ting nge 'dzin la snyoms par zhugs so// shar phyogs la ji lta ba bzhin du lho dang / nub dang / byang phyogs su yang de bzhin no// phyogs bzhir rdzu 'phrul gyi cho 'phrul rnam pa bzhi bstan nas/ rdzu 'phrul mngon par 'du bya ba bsdus te stan bshams pa</text></item>
<item><p>99a4</p><section>'dul ba</section><text>nyid la 'dug go// de nas rgyal po zas gtsang gis tshe dang ldan pa maud gal gyi bu chen po la 'di skad ces smras so// btsun pa maud gal gyi bu chen po bcom ldan 'das kyi nyan thos 'di ltar rdzu 'phrul che zhing mthu che ba gzhan yang mchis lags sam/ rgyal po chen po mchis</text></item>
<item><p>99a5</p><section>'dul ba</section><text>so zhes tshigs su bcad de smras pa/ mthu che ba dang gsum rig dang // sems kyi rnam grangs shes pa dang // zag zad dgra bcom gang yin pa// thub pa'i nyan thos mang du mchis// de nas rgyal po zas gtsang 'di snyam du sems te/ bdag gi bu 'ba' zhig</text></item>
<item><p>99a6</p><section>'dul ba</section><text>'di ltar rdzu 'phrul che zhing mthu che bar ma zad de 'di ltar rdzu 'phrul che zhing mthu che ba'i rab tu byung ba gzhan yang yod do snyam nas de shin tu dga' ba gang yin pa de dang bral bar gyur to// skabs der bcom ldan 'das kyis 'jig rten pa'i thugs bskyed pa mdzad de/ kye ma brgya byin dang</text></item>
<item><p>99a7</p><section>'dul ba</section><text>tshangs pa la sogs pa lha rnams 'ongs na lha'i 'khor dag pa la chos bshad do snyam pa dang / chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe srog chags grog sbur rnams kyi sems kyis kyang bcom ldan</text></item>
<item><p>99b1</p><section>'dul ba</section><text>'das kyis dgongs pa shes par 'gyur na/ brgya byin dang tshangs pa la sogs pa lha rnams kyis lta smos kyang ci dgos/ gang gi tshe 'jig rten las 'das pa'i thugs bskyed pa de'i tshe/ nyan thos chen po rnams kyi sems kyis kyang bcom ldan 'das kyi dgongs pa mi shes na/ brgya</text></item>
<item><p>99b2</p><section>'dul ba</section><text>byin dang tshangs pa la sogs te lha rnams kyis lta ci smos/ srog chags grog sbur rnams kyis lta ga la shes/ de nas lha rnams kyi dbang po brgya byin 'di snyam du sems te/ bcom ldan 'das ci'i phyir 'jig rten pa'i thugs bskyed pa mdzad do snyam pa las de 'di snyam du sems te/</text></item>
<item><p>99b3</p><section>'dul ba</section><text>lha'i 'khor dag pa rnams la chos 'chad par bzhed do snyam nas/ des lha'i bu bzo thams cad pa la bsgo ba/ bzo thams cad pa bcom ldan 'das lha'i 'khor dag pa la chos 'chad par bzhed kyis n+ya gro d+ha'i kun dga' ra bar rin po che sna bzhi'i khang pa rtseg ma gdan sna tshogs bshams</text></item>
<item><p>99b4</p><section>'dul ba</section><text>pa zhig sprul cig/ kau shi ka khyod kyi mchog tu bzang ngo zhes lha'i bu bzo thams cad pas lha'i dbang po brgya byin las mnyan te n+ya gro d+ha'i kun dga' ra bar rin po che sna bzhi'i khang pa rtseg ma gdan sna tshogs bshams pa zhig sprul to// de nas rgyal po chen po bzhi sgo bzhin 'khod pa'i yul</text></item>
<item><p>99b5</p><section>'dul ba</section><text>'khor skyong dang / 'phags skyes po dang / mig mi bzang dang / lus ngan po ste/ shar phyogs na ni yul 'khor skyong dpung rgyan dang / rna cha gdub kor dang / phreng ba dang / rgyan sna tshogs kyis brgyan pa'o// lho phyogs na ni 'phags skyes po lha'i rgyan thams cad kyis</text></item>
<item><p>99b6</p><section>'dul ba</section><text>brgyan pa'o// nub phyogs na ni mig mi bzang rin po che sna tshogs kyis brgyan pa'o// byang phyogs na ni lus ngan po rgyan thams cad kyis brgyan pa'o// de nas lha rnams kyi dbang po brgya byin gyis n+ya gro d+ha'i kun dga' ra ba che thang du brgyan du bcug ste/ bcom ldan 'das gang na ba</text></item>
<item><p>99b7</p><section>'dul ba</section><text>der song ste phyin nas bcom ldan 'das la don de rgyas par gsol to// de nas bcom ldan 'das brgya byin dang tshangs pa la sogs pa lha brgya stong phrag du mas yongs su bskor nas khang pa brtsegs par zhugs te/ lha'i 'khor phal po che'i gung la rin po che sna tshogs kyis brgyan pa'i</text></item>
<item><p>100a1</p><section>'dul ba</section><text>seng ge'i khri la bzhugs so// de nas tshe dang ldan pa maud gal gyi bu chen pos rgyal po zas gtsang khrid de/ bcom ldan 'das gang na ba der song ste phyin nas tshe dang ldan pa maud gal gyi bu chen po dang nang du zhugs pa dang / rgyal po zas gtsang la rgyal po chen po yul</text></item>
<item><p>100a2</p><section>'dul ba</section><text>'khor skyong gis rgyal po chen po nang du ma 'gro bar sdod cig ces bzlog go// ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo // rgyal po zas gtsang gis smras pa/ bzhin khyod su zhig/ yul 'khor skyong</text></item>
<item><p>100a3</p><section>'dul ba</section><text>gis smras pa/ rgyal po chen po bdag ni yul 'khor skyong ngo // de nas rgyal po zas gtsang lho sgor song ba dang / rgyal po chen po 'phags skyes pos mthong nas smras pa/ rgyal po chen po nang du ma 'jug par sdod cig/ rgyal po zas gtsang gis smras pa/ bzhin khyod su</text></item>
<item><p>100a4</p><section>'dul ba</section><text>zhig/ 'phags skyes pos smras pa/ rgyal po chen po bdag ni 'phags skyes po'o// ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo // de nas rgyal po zas gtsang nub sgor song ba dang / rgyal po chen po mig mi</text></item>
<item><p>100a5</p><section>'dul ba</section><text>bzang gis mthong nas smras pa/ rgyal po chen po nang du ma 'jug par sdod cig/ rgyal po zas gtsang gis smras pa/ bzhin khyod su zhig/ mig mi bzang gis smras pa/ rgyal po chen po bdag ni mig mi bzang ngo // ci'i phyir/ bcom ldan 'das lha'i 'khor</text></item>
<item><p>100a6</p><section>'dul ba</section><text>dag pa la chos 'chad de/ der mir gyur pa 'jug tu mi dbang ngo // de nas rgyal po zas gtsang byang sgor song ba dang / rgyal po chen po rnam thos kyi bus mthong nas smras pa/ rgyal po chen po nang du ma 'jug par sdod cig/ rgyal po zas gtsang gis smras pa/ bzhin</text></item>
<item><p>100a7</p><section>'dul ba</section><text>khyod su zhig/ rnam thos kyi bus smras pa/ rgyal po chen po bdag ni rnam thos kyi bu'o// ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo // de nas rgyal po zas gtsang kye ma'o bcom ldan 'das lha'i 'khor dag</text></item>
<item><p>100b1</p><section>'dul ba</section><text>pa la chos 'chad pa de bdag gis blta'o snyam pa'i 'dod pa skyes so// de nas rgyal po zas gtsang zhum pa'i rgyud gang yin pa de dang bral bar gyur to// bcom ldan 'das kyis dgongs pa/ rgyal po zas gtsang gis gal te nga ma mthong na khrag dron mo skyugs nas 'chi bar 'gyur</text></item>
<item><p>100b2</p><section>'dul ba</section><text>ba'i gnas skabs gang yin pa de yod pas de la thabs shig bsham par bya'o snyam nas/ bcom ldan 'das kyis rin po che sna bzhi'i khang pa brtsegs pa gang yin pa de shel las byas par sprul pa dang / des na rgyal po zas gtsang gis sangs rgyas kyi sku sgrib pa med par mthong ngo //</text></item>
<item><p>100b3</p><section>'dul ba</section><text>mthong nas kyang dga' ba dang mgu ba skyes nas bcom ldan 'das kyi zhabs gnyis la mgo bos phyag byas te phyogs gcig tu 'dug go// de nas bcom ldan 'das kyis rgyal po zas gtsang gi bsam pa dang / bag la nyal dang / khams dang / rang bzhin mkhyen nas 'phags</text></item>
<item><p>100b4</p><section>'dul ba</section><text>pa'i bden pa bzhi so sor rtogs par 'gyur ba de lta bu'i chos bshad pa mdzad de/ de thos pas rgyal po zas gtsang gis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ de bden pa mthong</text></item>
<item><p>100b5</p><section>'dul ba</section><text>nas lan gsum du ched du brjod pa ched du brjod pa/ btsun pa bcom ldan 'das bdag la phas ma bgyis/ mas ma lags/ rgyal pos ma lags/ lha rnams kyis ma lags/ sngon gyi 'das pa rnams kyis ma lags/ dge sbyong dang bram ze rnams kyis ma lags/</text></item>
<item><p>100b6</p><section>'dul ba</section><text>sdug pa dang / rang gi skye bo dang / gnyen gyi tshogs kyis ma lags pa gang lags pa de ni bcom ldan 'das kyis bdag la mdzad de/ khrag dang mchi ma'i rgya mtsho ni bskams/ rus pa'i ri bo dag las ni bsgral/ ngan song gi sgo rnams ni bkum/ mtho ris dang thar pa'i sgo rnams</text></item>
<item><p>100b7</p><section>'dul ba</section><text>ni phye/ bdag lha dang mi rnams su ni bzhag go// yang gsol pa/ pha la lan du phan gdags pa// dam pa'i bus ni bgyi ba gang // khyod kyis bdag la mdzad lags te// sems ni grol bar gzhol bar bgyis// khyod kyis bdag ni ngan 'gro las// drangs te</text></item>
<item><p>101a1</p><section>'dul ba</section><text>mtho ris thar pa la// bsgrim mi 'tshal bar bzhag lags te// khyod kyis dka' ba mdzad pa legs// mgon po byams pa khyod kyis ni// bdag ni tshong pa rnyed ldan ltar// mtho ris rnyed pas srid pa yi// longs spyod dag ni rnyed par mdzad// de nas</text></item>
<item><p>101a2</p><section>'dul ba</section><text>rgyal po zas gtsang stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par</text></item>
<item><p>101a3</p><section>'dul ba</section><text>gdugs tshod sbyor zhing mchis na gnang bar mdzad du gsol/ bcom ldan 'das kyis rgyal po zas gtsang la cang mi gsung bas gnang ngo // de nas rgyal po zas gtsang bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo</text></item>
<item><p>101a4</p><section>'dul ba</section><text>bos phyag byas te/ bcom ldan 'das kyi spyan snga nas chas te/ zas dkar gang na ba der song ste phyin nas zas dkar la 'di skad ces smras so// gzhon nu khyod rgyal srid thob kyis rgyal srid khyer cig/ ci'i slad du ngas bcom ldan 'das kyi spyan sngar bden pa mthong bas so//</text></item>
<item><p>101a5</p><section>'dul ba</section><text>gang gi gdugs la lags/ de ring kho na'o// bdag gis kyang bcom ldan 'das kyis gang gi nyi ma la n+ya gro ng+ha'i kun dga' ra bar chos bshad pa de'i nyi ma la shAkya bdun khri bdun stong dang lhan cig bden pa mthong lags so// de bzhin du bre bo zas la rgyal srid khyer cig ces smras</text></item>
<item><p>101a6</p><section>'dul ba</section><text>pa dang / des smras pa/ bdag gis kyang bcom ldan 'das kyis gang gi tshe tshangs pas bskor ba'i skyed mos tshal du chos bshad pa de'i tshe shAkya bdun khri drug stong dang lhan cig bden pa mthong lags so// de bzhin du bdud rtsi zas la rgyal srid khyer cig ces smras pa dang / des</text></item>
<item><p>101a7</p><section>'dul ba</section><text>smras pa/ bdag gis kyang gang gi tshe bcom ldan 'das kyis ro hi ta ka'i skyed mos tshal du chos bshad pa de'i tshe shAkya bdun khri lnga stong dang lhan cig bden pa mthong lags so// gal te de ltar gyur na da su zhig rgyal srid la gzhag/ de rnams kyis smras pa/ shAkya'i rgyal po</text></item>
<item><p>101b1</p><section>'dul ba</section><text>bzang ldan gyis bgyi'o zhes de rnams 'dus nas shAkya'i rgyal po bzang ldan rgyal srid kyi dbang phyug la dbang bskur ro// de nas rgyal po zas gtsang gis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas nang par sngar langs te/ gdan</text></item>
<item><p>101b2</p><section>'dul ba</section><text>bshams shing nor bu'i chu snod bzhag nas bcom ldan 'das la spyan 'dren gyis gdugs tshod gsol pa/ btsun pa bcom ldan 'das gdugs tshod lags na/ da de'i dus la bab par dgongs su gsol/ de nas bcom ldan 'das snga dro na bza' sham thabs mnabs lhung bzed</text></item>
<item><p>101b3</p><section>'dul ba</section><text>dang chos gos bsnams te/ dge slong gi tshogs kyis yongs su bskor cing dge slong gi dge 'dun gyis mdun du bdar nas rgyal po zas gtsang gi bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so// de nas rgyal po</text></item>
<item><p>101b4</p><section>'dul ba</section><text>zas gtsang gis sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba rang gi lag nas</text></item>
<item><p>101b5</p><section>'dul ba</section><text>bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig nas gser gyi bya ma bum blangs te/ bcom ldan 'das la n+ya gro ng+ha'i kun dga' ra ba phul lo// bcom ldan 'das kyis yan lag lnga dang ldan pa'i gsung dbyangs</text></item>
<item><p>101b6</p><section>'dul ba</section><text>kyis yon bsngo ba mdzad pa/ sbyin pa'i bsod nams gang yin 'dis// shAkya rnams kyis bsams pa yi// yid la re ba rdzogs nas ni// rtag pa'i gnas ni thob par shog/ de nas bcom ldan 'das ser skya'i gzhi shing n+ya gro ng+ha'i kun dga' ra ba na bzhugs so//</text></item>
<item><p>101b7</p><section>'dul ba</section><text>de bzhin du gnas brtan rnams kyis kyang mdo sde la bcom ldan 'das ser skya'i gzhi shing n+ya gro ng+ha'i kun dga' ra ba na bzhugs so zhes gdags par byas so// bcom ldan 'das ser skya'i gzhi de nyid na bzhugs nas nyi ma gcig ni rgyal po'i pho brang du gdugs tshod gsol/</text></item>
<item><p>102a1</p><section>'dul ba</section><text>nyi ma gcig ni btsun mo'i nang du gsol lo// rgyal po zas gtsang gis ral pa can las rab tu byung ba'i dge slong rnams spyod lam zhi zhing sems dang ba yin na dka' thub drag po'i brtul zhugs kyi khyad par dag gis lus gdungs pas lus mi mdzes par</text></item>
<item><p>102a2</p><section>'dul ba</section><text>mthong ngo // mthong nas kyang 'di snyam du sems te/ 'di ltar ral pa can 'di dag spyod lam zhi zhing sems dang ba yin mod kyi/ lus mdzes pa ma yin na 'khor ci 'dra ba zhig gis bcom ldan 'das mdzes par 'gyur snyam pa las/ des bsams pa/ shAkya'i 'khor</text></item>
<item><p>102a3</p><section>'dul ba</section><text>gyis yin no snyam nas/ de nas shAkya thams cad bsogs te smras pa/ shes ldan dag gal te gzhon nu don thams cad grub pa rab tu ma byung bar gyur na cir 'gyur/ 'khor los sgyur ba'i rgyal por 'gyur ro// khyed cag ci zhig byed par 'gyur/ g.yog bgyid par 'gyur</text></item>
<item><p>102a4</p><section>'dul ba</section><text>ro// da ltar gzhon nu don thams cad grub pa bla na med pa'i chos kyi rgyal por gyur na/ khyed cag ci'i phyir g.yog mi byed/ lha ci rab tu 'byung ngam/ rab tu byung shig/ ci thams cad dam/ khyim re nas re re'o// bka' bzhin 'tshal zhes rgyal po zas gtsang gis grong</text></item>
<item><p>102a5</p><section>'dul ba</section><text>khyer ser skya'i gzhir dril sgrogs su bcug pa/ rgyal po'i zhal nas nga'i yul na gnas pa'i shAkya rnams kyis khyim re nas re re rab tu byung shig ces de skad bka' stsal to// bre bo zas la bu gnyis yod pa ma 'gags pa dang / ming chen no// ming chen ni zhing blas kyi mtha'</text></item>
<item><p>102a6</p><section>'dul ba</section><text>la lhag par brtson no// ma 'gags pa ni steng gi khang gzhi la 'dug nas skyes pa med pa'i rol mos rtse bar byed/ dga' bar byed/ dga' mgur spyod par byed do// ming chen la mas smras pa/ bu rgyal pos dril sgrogs su bcug pa/ shAkya rnams las</text></item>
<item><p>102a7</p><section>'dul ba</section><text>khyim re nas re re rab tu byung shig ces bsgos khyod rab tu byung shig/ des smras pa/ bdag ni rab tu mi 'byung gis khyod kyi bu sdug pa bde ba dang ldan par gnas pa gang yin pa de rab tu phyung shig/ bu bsod nams kyi dbang thang chen po can gyi sems can de la khyod 'gran ma</text></item>
<item><p>102b1</p><section>'dul ba</section><text>tshol cig/ yum khyod gang la dgyes pa de bsod nams kyi dbang thang chen po can lags mod/ de ring de la kyang ma bskur dang / ci bsod nams kyi dbang thang chen po legs sam ma legs mngon par 'gyur ro// bu de bzhin du byas te yid ches par bya'o//</text></item>
<item><p>102b2</p><section>'dul ba</section><text>des gzeb stong pa rdze'u yis bkang nas kha ras dkar pos dkris te rgya skyegs la rgyas btab nas bu mo mngag gzhug ma'i lag tu bskur nas bsgo ba/ gal te de na ci yod ces 'dri dang ci yang ma mchis so zhes smros shig/ des de la khyer nas song ba dang / lha rnams kyi dbang</text></item>
<item><p>102b3</p><section>'dul ba</section><text>po brgya byin gyi shes pa mthong ba 'og tu 'jug pa yin pas des bsams pa/ rang sangs rgyas kun shes pa la bsod snyoms phul ba gang yin pa de deng ci'i phyir zas kyis phongs par bya/ de'i zan sbyar bar bya'o zhes des rdze'u de rnams su sran tshod dang / tshod ma sna</text></item>
<item><p>102b4</p><section>'dul ba</section><text>tshogs ro dang ldan pa dang zas kyis bkang ngo // ji tsam na mngag gzhug ma des khyer nas ma 'gags pa'i drung du phyin pa dang / des smras pa/ bu mo 'o na ni ci yod/ des smras pa/ gzhon nu ci yang ma mchis so// ma 'gags pas bsams pa/ bdag la ma</text></item>
<item><p>102b5</p><section>'dul ba</section><text>byams na 'di stong par ci ste bskur/ gdon mi za bar 'di ni ci yang ma yin pa zhes bya ba'i zas shig bskur gyis re zhig blta'o// zhes ci tsam na kha phye ba dang / skyed mos tshal de thams cad zas kyi dri zhim pos gang bar gyur te/ de bsnams nas ma 'gags pa mchog tu</text></item>
<item><p>102b6</p><section>'dul ba</section><text>ya mtshan skyes so// de ma la gus pa yin pas des ma la zas kyi phud bskur nas spring pa/ yum gdugs re re zhing zas ci yang ma yin pa zhes bgyi ba 'di lta bu sha stag bskur ba'i rigs so// des kyang mthong nas mchog tu ya mtshan skyes te/ des ming chen la bstan nas/</text></item>
<item><p>102b7</p><section>'dul ba</section><text>bu mthong ngam/ yum mthong lags so// khyod la kho mos sngar bsod nams kyi dbang thang chen po'i sems can mi skal ba bzang po dang ldan pa la khyod 'gran ma tshol cig ces ma smras sam/ des smras pa/ yum bsod nams kyi dbang thang chen po dang ldan yang rung mi ldan yang rung bdag ni</text></item>
<item><p>103a1</p><section>'dul ba</section><text>rab tu mi 'byung ngo zhes ji ltar ming chen gnas skabs thams cad du rab tu byung bar khas len du ma btub bo// de nas des ma 'gags pa la smras pa/ bu rgyal pos dril sgrogs su bcug pa shAkya rnams las khyim re nas re re rab tu byung shig ces bsgo na khyod ci rab</text></item>
<item><p>103a2</p><section>'dul ba</section><text>tu 'byung ngam/ 'on te khyim par 'dug/ des smras pa/ yum rab tu byung ba la phan yon ci mchis/ nyes dmigs ci mchis/ khyim par mchis pa la phan yon ci mchis/ nyes dmigs ci mchis/ bu rab tu byung bas legs par bsgrubs na/ mya ngan las 'das</text></item>
<item><p>103a3</p><section>'dul ba</section><text>pa thob par 'gyur ro// legs par ma bsgrubs na lha dang mi thob par 'gyur ro// khyim par 'dug ste legs par bskyangs na lha dang mi thob bo// ma bskyangs na sems can dmyal ba dang / dud 'gro dang / 'thob bo// yum rab tu byung ba'i nyes dmigs</text></item>
<item><p>103a4</p><section>'dul ba</section><text>gang lags pa de ni khyim na gnas pa'i phan yon lags pas de bas na khyim na gnas pa mi 'tshal gyis gnang bar mdzod cig dang rab tu 'byung ngo // des smras pa/ bu legs kyis de bzhin du gyis shig/ ma 'gags pa'i ne'u zla shAkya'i rgyal po bzang ldan yin pas de de'i drung</text></item>
<item><p>103a5</p><section>'dul ba</section><text>du song ngo // de'i tshe shAkya'i rgyal po bzang ldan pi bang len te/ de pi bang len pa na rgyud chad nas sgra gzhan du gyur to// ma 'gags pa pi bang len pa la byang ba yin pas des sgra ci 'dra bar gyur pa'i rtags bzung nas de sgor bsdad de sgo srung gi mi la smras pa/ kye nang rje song</text></item>
<item><p>103a6</p><section>'dul ba</section><text>la rgyal po bzang ldan la ma 'gags pa lha'i zhal mthong bar 'tshal nas sgo na sdod cing mchis so zhes gsol cig/ sgo srung song nas shAkya'i rgyal po bzang ldan la smras pa/ lha ma 'gags pa lha'i zhal mthong bar 'tshal nas chab sgo na sdod cing mchis so// des smras pa/</text></item>
<item><p>103a7</p><section>'dul ba</section><text>shes ldan ma 'gags pa la su 'gog/ shes ldan ma 'gags pa nang du thong shig/ de nang du zhugs pa dang / rgyal pos 'khyud nas 'dug tu bcug ste smras pa/ khyod 'ongs nas ji srid lon/ des smras pa/ gang gi tshe khyod pi bang len pa na rgyud chad nas sgra gzhan du gyur pa</text></item>
<item><p>103b1</p><section>'dul ba</section><text>na'o// de mchog tu ya mtshan skyes nas des smras pa/ khyed pi bang len pa la byang ba yin no// shAkya'i rgyal po bzang ldan gyis smras pa/ gzhon nu don ci zhig la 'ongs/ ma 'gags pas smras pa/ lha rgyal po zas gtsang gis dril sgrogs su bcug pa shAkya rnams</text></item>
<item><p>103b2</p><section>'dul ba</section><text>la khyim re nas re re rab tu byung shig par bsgo bas de khyod kyis mkhyen par mdzod cig rab tu 'byung ngo // rgyal pos smras pa/ gal te de lta na kho bo yang rab tu 'byung ste/ gros bya ba yod kyis khyod de ring 'di nyid du gnas thob shig/ de de nyid du gnas btab bo// ma la</text></item>
<item><p>103b3</p><section>'dul ba</section><text>'cha' bas rims bag gi dri can gyi gos kyis bting zhing me tog gi sil mas bkram pa'i mal du ma 'gags pa nyal ba dang / de'i 'og na me tog gi rtsa ba yod pa'i reg pa de'i nyams su tshor nas smras pa/ ci 'di'i 'og na rdo phre'u yod dam/ de rnams kyis brtag par</text></item>
<item><p>103b4</p><section>'dul ba</section><text>brtsams pa na me tog gi rtsa ba zhig mthong nas de rnams mchog tu ngo mtshar skyes so// ma 'gags pa mtshan mo mi bde bzhin nyal nas nam nangs so// rgyal pos smras pa/ ma 'gags pa ci ga bde bar gnyid log gam/ des smras pa/ lha bde bar gnyid ma log go/</text></item>
<item><p>103b5</p><section>'dul ba</section><text>rgyal pos smras pa/ ci'i phyir/ ma 'gags pas smras pa/ lha rims bag gi dri can gyi gos bting bar me tog gi sil ma bkram pa'i me tog gi rtsa bas lus gnad lags so// rgyal pos mal 'cha' ba bkug nas khyod kyis rims bag gi dri can gyi gos bting ste</text></item>
<item><p>103b6</p><section>'dul ba</section><text>ci bya/ mal 'cha' bas smras pa/ lha bdag la dkor bas gtad pa lags so// rgyal pos dkor ba bkug nas smras pa/ khyod kyis rims bag gi dri can gyi gos phog ste ci bya/ des smras pa/ lha bdag la thag pas gtad pa lags so// rgyal pos thag pa</text></item>
<item><p>103b7</p><section>'dul ba</section><text>bkug nas smras pa/ khyod kyis ci'i phyir rims bag gi dri can gyi gos dbul/ tha ga pas smras pa/ lha snam bu 'thag pa'i 'phro cung zhig lus pa na bdag rims kyis thebs bzhin bgyis pa lags so// rgyal pos smras pa/ gzhon nu khyod kyis ji ltar</text></item>
<item><p>104a1</p><section>'dul ba</section><text>shes/ des smras pa/ tsha ba'i reg pa nyams su myong bas rims bag gi dri lags so// rgyal po mchog tu ya mtshan skyes te smras pa/ shes ldan ma 'gags pa ni shAkya skal ba bzang po dang ldan pa yin no// de nas shAkya'i rgyal po bzang ldan</text></item>
<item><p>104a2</p><section>'dul ba</section><text>gyis smras pa/ gzhon nu gal te kho bo rab tu byung na lha sbyin shAkya rnams kyi rgyal por gyur te/ de shAkya rnams la gnod par byed par 'gyur gyis/ ma la bdag cag thams cad 'dus la lha sbyin spro ba bskyed par bya'o zhes shAkya'i rgyal po bzang ldan gyis de bkug ste/ de</text></item>
<item><p>104a3</p><section>'dul ba</section><text>nas thams cad 'dus nas smras pa/ lha sbyin kho bo cag thams cad rab tu 'byung na khyod ci byed/ lha sbyin gyis bsams pa gal te rab tu mi 'byung ngo zhes smras pa dang / shAkya'i rgyal po bzang ldan rab tu 'byung bar mi 'gyur gyis/ de la thabs cig bsham par bya ste</text></item>
<item><p>104a4</p><section>'dul ba</section><text>bslu'o// gzhan yang bcom ldan 'das kyis gang gi nyi ma la n+ya gro d+ha'i kun dga' ra bar sgyu ma'i cho 'phrul bstan pa de'i tshe bdag blo skyes pa/ ji ltar 'di'i sgyu mas skye bo'i tshogs chen po dbang du byed pa de bzhin du bdag gis kyang dbang bya'o zhes bsams so snyam nas</text></item>
<item><p>104a5</p><section>'dul ba</section><text>smras pa/ khyed cag rab tu 'byung na bdag ci ste 'dug/ shAkya'i rgyal po bzang ldan gyis bsams pa/ 'di ni du smra ba yin gyis dam 'char bcug la 'gro ba mang pos so sor rig par bya'o snyam mo// de nas rgyal pos tshig de glegs bu la bris nas grong khyer ser</text></item>
<item><p>104a6</p><section>'dul ba</section><text>skya'i gzhir dril sgrogs su bcug pa/ grong khyer ser skya'i gzhi na gnas pa'i shes ldan dag nyon cig/ bzang ldan dang / nam gru dang / ma 'gags pa dang / lha sbyin la sogs te shAkya lnga brgya rab tu 'byung bar 'gyur gyis/ thos par gyis la rab tu dga' ba skyed cig</text></item>
<item><p>104a7</p><section>'dul ba</section><text>ces bsgo'o// lha sbyin gyis de thos nas sdug bsngal chen po dang yid mi bde ba skyes nas/ gal te bdag gis shAkya'i rgyal po bzang ldan nges par rab tu 'byung ba shes par gyur dang bdag khas len par mi 'gyur ba zhig na/ da ni gal te rab tu ma byung na du smra ba yin no zhes rgyal srid</text></item>
<item><p>104b1</p><section>'dul ba</section><text>kyang thob par mi 'gyur bas thams cad kyi thams cad du dus 'dir zad dam cis rab tu byung la bdag rab tu byung bzhin du rgyal srid bya'o snyam mo// de nas rgyal po zas gtsang 'di snyam du sems te/ shAkya rnams kyi tha ma'i 'byor pa la blta'o snyam nas des grong khyer gseg ma dang gyo mo</text></item>
<item><p>104b2</p><section>'dul ba</section><text>bsal/ tsan dan gyi chus chag chag btab/ gdugs dang / rgyal mtshan bsgreng / dar gyi chun 'phyang mang po dpyangs/ shin tu dri zhim po'i pog por nye bar bzhag/ me tog sna tshogs kyi sil mas dga' dga' ltar byed du bcug go// de nas shAkya brgya stong phrag du mas</text></item>
<item><p>104b3</p><section>'dul ba</section><text>yongs su bskor nas grong khyer gyi sgo na seng ge'i khri la 'dug go// shAkya mo dang shAkya gzhon nu ma ngo mtshar skyes pa rnams kyang skar khung khol ma can dang / skar khung dang / stegs bu dag la 'dug go// shAkya rnams kyi 'byor pa la blta bar 'dod pa'i skye bo'i tshogs yul sna</text></item>
<item><p>104b4</p><section>'dul ba</section><text>tshogs nas lhags pa dag kyang lam po che 'am/ tshong 'dus dang / bzhi mdo dang / sum mdo rnams su 'dug go// shAkya las su dag gis ni mnyes par 'gyur/ su dag gis ni thugs byung bar 'gyur ba brtag pa'i phyir bram ze dang / mtshan mkhan dang / ltas mkhan</text></item>
<item><p>104b5</p><section>'dul ba</section><text>dag bkug go// shAkya rnams do shal dang / gdu bu dang / dpung rgyan dang / rgyan gyis brgyan pa rnams kyis pha dang ma dag la bltas nas so so'i shing rtar zhugs te phyir 'byung bar brtsams pa na/ shAkya'i rgyal po bzang ldan sna la byung ba mtshan mkhan rnams kyis mthong</text></item>
<item><p>104b6</p><section>'dul ba</section><text>nas de dag gis smras pa/ re zhig 'dis ni mnyes par byed par 'gyur ro// de bzhin du nam gru dang / ma 'gags pa la sogs pa phyir byung ba na de rnams kyang mtshan mkhan rnams kyis lung bstan to// de nas lha sbyin phyir byung ste/ de phyir byung ba na bya khras gtsug gi nor bu</text></item>
<item><p>104b7</p><section>'dul ba</section><text>phrogs pa mtshan mkhan rnams kyis mthong nas de rnams kyis smras pa/ 'di'i rtags dang sbyar na gdon mi za bar ston pa la 'khus nas dmyal ba la gzhol bar 'gyur ro// ko ka li ka dang / khaN+Da dra bya dang / ka ta mo ra ka ti Sh+ya dang / rgya mtshos byin rnams phyir byung ba dang</text></item>
<item><p>105a1</p><section>'dul ba</section><text>bong bu'i skad grag nas de dag kyang mtshan mkhan rnams kyis bstan pa/ 'di dag gis kyang nyan thos chen po rnams la tshig ngan pa smras nas dmyal bar gzhol bar 'gyur ro// nye dga' glang po che la zhon nas phan tshun du lta bar byed pa na mu tig gi do shal lhung</text></item>
<item><p>105a2</p><section>'dul ba</section><text>ba dang / de glang po che las babs te blangs so// de yang de rnams kyis lung bstan pa/ 'di ha cang 'dod chen ches pas sems can dmyal ba rnams su skye bar 'gyur ro// de nas bzang ldan dang / nam gru dang / ma 'gags pa dang / lha sbyin la sogs pa shAkya lnga brgya po</text></item>
<item><p>105a3</p><section>'dul ba</section><text>de rnams skyed mos tshal du dus ston la 'gro ba bzhin du bzang pos 'gran cing bcom ldan 'das gang na ba der dong ngo // bcom ldan 'das kyis dgongs pa/ gal te ngas shAkya rnams la dge slong tshur shog ces bya bas rab tu phyung na kha cig gis ni mnyes par byed par 'gyur/</text></item>
<item><p>105a4</p><section>'dul ba</section><text>kha cig gis ni mnyes par byed par mi 'gyur te/ mnyes par byed par mi 'gyur ba gang yin pa de dag gzhan du sems la/ dge slong tshur shog ces bya ba ni thams cad srid pa tha ma yin pas ma la ngas thams cad dge slong rnams kyis gsol ba dang bzhi'i las kyis rab tu</text></item>
<item><p>105a5</p><section>'dul ba</section><text>byung ba dang bsnyen par rdzogs su gzhug go snyam du dgongs nas dge slong rnams la bka' stsal pa/ dge slong dag ser skya'i gzhi'i shAkya rnams gsol ba dang bzhi'i las kyis rab tu 'byung ba dang bsnyen par rdzogs par gyis shig/ btsun pa bka' bzhin 'tshal zhes dge</text></item>
<item><p>105a6</p><section>'dul ba</section><text>slong de rnams kyis bcom ldan 'das las mnyan to// rgyal po zas gtsang gis shAkya rnams kyi 'breg mkhan nye ba 'khor zhes bya ba de rnams rab tu 'byin pa na skra 'breg par btang nas shAkya'i rgyal po bzang ldan gyi skra 'breg pa na de ngom zung gnag cing mchi ma 'dzag la skad</text></item>
<item><p>105a7</p><section>'dul ba</section><text>'dzer cing dbugs brdzags par skra 'breg par byed do// shAkya'i rgyal po bzang ldan gyis smras pa/ nye ba 'khor ci'i phyir du/ de snying rje rje skad du gcom chung ngu dal bus tshig re nas smras pa/ lha bdag 'dzam bu'i gling gi skyes bu gtso bo rnams la bsnyen bkur bgyid pa</text></item>
<item><p>105b1</p><section>'dul ba</section><text>mi phal pa rnams la yang bsnyen bkur bgyid par 'gyur ba lta zhig/ khyed kyis spangs te gson pa bas ni 'gum mi bsdo'o// shAkya'i rgyal po bzang ldan gyis smras pa/ nye ba 'khor khyod kyis jo bo la snying nye ba'i mnyes par bya ba bstan zin te/ chog gis mya ngan ma</text></item>
<item><p>105b2</p><section>'dul ba</section><text>byed cig/ ngas ji ltar mi phal pa rnams la bsnyen bkur byed par mi 'gyur ba de ltar bya'o zhes smras nas des phyogs gcig tu ras zhig bting nas shAkya gzhon nu rnams la smras pa/ shes ldan gzhon nu dag nyon cig/ 'breg mkhan nye ba 'khor 'dis bdag cag la bkur</text></item>
<item><p>105b3</p><section>'dul ba</section><text>sti byas la bdag cag kyang slar khyim du mi gnas kyis rgyan rnams de'i 'tsho ba'i rkyen du ras kyi steng du zhog shig/ de rnams kyis se mo do dang / do shal dang / mgul rgyan dang / gdu bu dang / dpung rgyan dang / rna rgyan la sogs pa rin po che sna tshogs kyis brgyan pa'i rgyan</text></item>
<item><p>105b4</p><section>'dul ba</section><text>khyad par can rnams kyis ras kyi steng du phung po chen por spungs so// nye ba 'khor gyis de rnams mthar gyis skra bregs te de rnams khrus la dong ba dang / des bsams pa/ re zhig gzhon nu 'di dag rigs dang / 'byor pa dang / lang tsho la bab cing chung ma dang ldan la/ mdzod</text></item>
<item><p>105b5</p><section>'dul ba</section><text>dang bang mdzod kyis rgyas pa yang spangs nas rab tu 'byung na/ bdag rgyan 'di tsam la chags pa ni tshul ma yin pas sdug bsngal bar 'gyur ro// gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo las rgal ba</text></item>
<item><p>105b6</p><section>'dul ba</section><text>dang / sbyor ba las yang dag par 'da' bar bya ba'i phyir brtsal ba dang 'bad pa la brtson par bya ba zhig snyam mo// 'di ni chos nyid yin te/ ji ltar sangs rgyas bcom ldan 'das rnams nyin lan gsum mtshan lan gsum sangs rgyas kyi spyan gyis 'jig rten la</text></item>
<item><p>105b7</p><section>'dul ba</section><text>gzigs pa de bzhin du nyan thos chen po rnams kyang byed pas tshe dang ldan pa shA ri'i bus 'breg mkhan nye ba 'khor lhag par skyo ba skyes par mthong ngo // mthong nas kyang 'breg mkhan nye ba 'khor gang na ba der song ste phyin nas 'breg mkhan nye ba 'khor la 'di skad ces smras</text></item>
<item><p>106a1</p><section>'dul ba</section><text>so// nye ba 'khor khyod ci'i phyir shin tu mi dga' bas lag pa 'gram pa la gtad nas sems khong du chud cing 'dug nye ba 'khor gyis smras pa/ btsun pa shA ri'i bu gang gi phyir da ltar gzhon nu 'di dag rigs dang / 'byor pa dang / lang tsho la bab cing chung ma</text></item>
<item><p>106a2</p><section>'dul ba</section><text>dang ldan la/ mdzod dang bang mdzod kyis rgyas pa yang spangs nas rab tu 'byung na/ bdag rgyan 'di tsam la chags pa ni tshul ma yin pas sdug bsngal bar 'gyur ro// gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing</text></item>
<item><p>106a3</p><section>'dul ba</section><text>chu bo las rgal ba dang / sbyor ba las yang dag par 'da' bar bya ba'i phyir brtsal ba dang 'bad pa la brtson par bgyi ba zhig na/ bdag ci'i phyir sems khong du chud par mi 'gyur/ tshe dang ldan pa shA ri'i bus smras pa/ bzhin thub pa'i dbang po'i gsung rab 'di la ni</text></item>
<item><p>106a4</p><section>'dul ba</section><text>rigs snying por byed pa ma yin/ rus snying por byed pa ma yin/ rgyud snying por byed pa ma yin/ thos pa snying por byed pa ma yin te/ 'di ltar thub pa'i dbang po'i gsung rab 'di la ni sgrub pa snying por byed pa yin no// de bzhin gshegs rnams rigs dang ni// rgyud dang</text></item>
<item><p>106a5</p><section>'dul ba</section><text>rus la rtog mi mdzad// 'das nas yun ring lon pa yi// las rnams la ni rtog par mdzad// gal te legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'dod na tshur bcom ldan 'das kyi spyan sngar 'dong dang / khyod bcom</text></item>
<item><p>106a6</p><section>'dul ba</section><text>ldan 'das kyis rab tu 'byin par 'gyur ro// // 'dul ba gzhi/ bam po dgu bcu rtsa gnyis pa/ des khas blangs so// de nas tshe dang ldan pa shA ri'i bus 'breg mkhan nye ba 'khor khrid de bcom ldan 'das gang na ba der dong nas phyin pa dang / bcom ldan 'das</text></item>
<item><p>106a7</p><section>'dul ba</section><text>kyi zhabs gnyis la mgo bos phyag byas te bcom ldan 'das la 'di skad ces gsol to// btsun pa nye ba 'khor 'di legs par gsungs pa'i chos 'dul ba la rab tu 'byung ba dang / bsnyen par rdzogs pa dge slong gi dngos po 'tshal lags na thugs brtse ba nye bar gzung ste/</text></item>
<item><p>106b1</p><section>'dul ba</section><text>bcom ldan 'das kyis 'di rab tu 'byung ba dang bsnyen par rdzogs par mdzad du gsol/ bcom ldan 'das kyis de la bka' stsal pa/ dge slong tshur shog tshangs par spyad pa spyod cig ces bcom ldan 'das kyis bka' stsal pa'i mod kho nar skra byi ba dang / snam sbyar gyon pa dang /</text></item>
<item><p>106b2</p><section>'dul ba</section><text>lag par lhung bzed dang bya ma bum gyis 'brel ba dang / skra dang kha spu skyes nas zhag bdun lon pa tsam dang / dge slong bsnyen par rdzogs nas lo brgya lon pa'i spyod lam lta bur gnas par gyur to// smras pa/ de bzhin gshegs pas tshur shog bka' stsal pas// skra byi</text></item>
<item><p>106b3</p><section>'dul ba</section><text>snam sbyar gyon pa'i lus ldan zhing // mod la dbang po rab zhir gnas gyur te// sangs rgyas dgongs pas lus gzugs bkab par gyur// shAkya rab tu byung ba rnams ni rgan rabs ji lta bu bzhin du 'dud par byed pas shAkya'i rgyal po bzang ldan 'dud par byed pa na/ nye ba</text></item>
<item><p>106b4</p><section>'dul ba</section><text>'khor gyi rkang pa yin par shes so// de nas des gdong bteg ste gsol pa/ bcom ldan 'das 'di ni nye ba 'khor lags na/ ci bdag gis 'di'i rkang pa gnyis la yang 'dud par bgyi 'am/ bcom ldan 'das kyis bka' stsal pa/ bu nga rgyal spang ba'i phyir rab tu byung ba</text></item>
<item><p>106b5</p><section>'dul ba</section><text>yin te/ 'di rgan gyis khyod kyis nga rgyal gyi dregs pa chog la thud cig/ des de'i rkang pa la gtugs pa na sa chen po lan drug tu g.yos par gyur te/ sa chen po 'di g.yos/ rab tu g.yos/ kun du rab tu g.yos/ ldeg rab tu ldeg/ kun du rab tu ldeg ste/</text></item>
<item><p>106b6</p><section>'dul ba</section><text>shar phyogs mtho na ni nub phyogs dma'/ nub phyogs mtho na ni shar phyogs dma'/ lho phyogs mtho na ni byang phyogs dma'/ byang phyogs mtho na ni lho phyogs dma'/ dbus mtho na mtha' dma'/ mtha' mtho na dbus dma' bar gyur te/ de ltar thams cad kyis</text></item>
<item><p>106b7</p><section>'dul ba</section><text>rim bzhin du gtugs so// lha sbyin gyis ma btud pa dang / bcom ldan 'das kyis bka' stsal pa/ bu nga rgyal spang ba'i phyir rab tu byung ba yin gyis thud cig/ des gsol pa/ bdag gis de'i rkang pa la ma gtugs na khyod la gnod pa ci mchis zhes de 'dud du</text></item>
<item><p>107a1</p><section>'dul ba</section><text>ma btub ste/ der thog mar bcom ldan 'das kyi bka' lha sbyin gyis bcag go// dge slong rnams the tshom skyes nas/ the tshom thams cad gcod pa sangs rgyas bcom ldan 'das la zhus pa/ btsun pa shAkya'i rgyal po bzang ldan gyis nye ba 'khor</text></item>
<item><p>107a2</p><section>'dul ba</section><text>la phyag bgyis pa dang sa chen po 'di rnam pa drug tu g.yos par gyur pa la gzigs/ bcom ldan 'das kyis bka' stsal pa/ 'di ni chos nyid yin te/ dge slong dag da ltar gyi 'di 'ba' zhig tu ma zad/ 'di ltar 'das pa'i dus na yang 'dis de'i rkang pa la gtugs pa</text></item>
<item><p>107a3</p><section>'dul ba</section><text>na sa chen po rnam pa drug tu g.yos pa de nyon cig/ dge slong dag sngon byung ba grong khyer bA rA Na sI na rgyal po tshangs sbyin zhes bya ba 'byor pa dang / rgyas pa dang / bde ba dang / lo legs pa/ skye bo dang / mi mang pos rab tu gang ba na rgyal srid byed du bcug go// de'i tshe</text></item>
<item><p>107a4</p><section>'dul ba</section><text>bA rA Na sI'i grong khyer na smad 'tshong ma bzang mo zhes bya ba zhig gnas pa de'i drung du bram ze'i khye'u mdzes dga' zhes bya ba song nas smras pa/ bzang mo dga' mgur spyad kyis tshur shog/ des smras pa/ khyod la kAr ShA pA Na lnga brgya yod dam/ des smras pa med do// song</text></item>
<item><p>107a5</p><section>'dul ba</section><text>la kAr ShA pa Na lnga brgya khyer te shog shig/ de la 'byor pa med kyang de de la lhag par chags pas dus dus su me tog dang 'bras bu rnam pa sna tshogs skyel bar byed pa dang / de de la sdug pa skyes so// ji tsam dus gzhan zhig na bA rA Na sIr dus ston byung nas bud med thams cad gos</text></item>
<item><p>107a6</p><section>'dul ba</section><text>dang / phreng ba dang / rgyan rnams kyis bklubs nas rang gi khyim na rtse zhing dga' ba mang pos gnas pa de bram ze'i khye'u mdzes mthong nas yi chad par gyur te/ smad 'tshong ma bzang mos bsams pa/ de ring bA rA Na sI'i mi rnams gos dang / phreng ba dang / rgyan rnams</text></item>
<item><p>107a7</p><section>'dul ba</section><text>kyis bklubs nas rang rang gi chung ma rnams dang lhan cig dga' mgur spyod par 'gyur na/ bram ze'i khye'u mdzes dga' su zhig dang dga' mgur spyod par 'gyur zhes de de snyam du sems shing bram ze'i khye'u mdzes dga' gang na yod pa'i phyogs der 'ongs nas/ des de mthong ba dang /</text></item>
<item><p>107b1</p><section>'dul ba</section><text>sngon gyi byas pa drin du gzo ba yid la bskyed nas smras pa/ bram ze'i khye'u song la shin tu dri zhim pa'i me tog dag khyer te shog shig/ bdag cag lhan cig dga' mgur spyad par bya'o// de shi ba las sos pa bzhin du dga' bas sems kyi rgyud ngo mtshar gyis bsdus nas song ngo //</text></item>
<item><p>107b2</p><section>'dul ba</section><text>de'i gzugs dang / lang tsho dang / g.yer ba'i yon tan brtags nas mos shing zhen pas mtshan thog thag gnyid ma log pas nam nangs pa dang mtshan mo gnyid kyis shin tu lci bar gyur nas/ ji tsam nyi ma shar gyi bar du gnyid log nas gang gi tshe 'jig rten gyi dus ston gyi ched</text></item>
<item><p>107b3</p><section>'dul ba</section><text>du me tog thams cad btus zin pa de'i tshe sad nas me tog gi ched du phan tshun song ba na ma rnyed nas/ des shing shir+Sha zhes bya ba'i me tog cig khyer nas de'i drung du song ste tshigs su bcad de smras pa/ g.yang gzhi thogs pa bu pho mdzes dga' ni// ma sha phyed med rgyud</text></item>
<item><p>107b4</p><section>'dul ba</section><text>gzhan snyom las kyis// de ring shing rnams me tog rgyas dus na// sbyin pa'i me tog shir+Sha da 'di yin no// des smras pa/ song la me tog gzhan dag khyer la shog shig/ 'dod pa rnams la so sor rten par byed pa ni kun du sbyor ba la sogs te/ de'i 'dod chags</text></item>
<item><p>107b5</p><section>'dul ba</section><text>rab tu 'phel bas so ka'i zla ba'i tha ma'i nyin par sprin med cing rlung mi ldang bar 'dug pa'i nyi ma phyed kyi dus na grong khyer nas shin tu thag ring ba'i yul dgon pa dag tu mgo 'dren pa dang dkyus ma ngag dbyangs su len cing me tog thu'o// rgyal po tshangs sbyin yang shor du chas</text></item>
<item><p>107b6</p><section>'dul ba</section><text>pa na de nyi ma'i gzer rnon pos gdungs nas grib ma'i ched du phyogs der son pa dang / de'i glu'i sgra thos nas tshigs su bcad nas smras pa/ steng nas nyi mas gdung byed cing // 'og nas bye mas gdungs pa la// glu len khyod kyi lus la ni// ci phyir nyi ma'i gdung ba med//</text></item>
<item><p>107b7</p><section>'dul ba</section><text>mdzes kyang tshigs su bcad de smras pa/ bdag ni nyi mas ma gdungs te// rtog pa yis ni bdag gdungs lags// bya ba bya ba ma yin pas// 'jig rten 'di gdungs nyi ma min// rgyal pos bsams pa/ bram ze'i khye'u 'di ni gdon mi za bar bsil</text></item>
<item><p>108a1</p><section>'dul ba</section><text>bar byed pa'i gtam la mkhas pa zhig yin te/ des na nyi ma phyed kyi tshe 'dug nas me tog thu'o snyam nas/ des bkug ste smras pa/ bram ze'i khye'u re zhig bsil bar byed pa'i gtam dag byos shig mnyan to// des bsams pa/ rgyal po de ni</text></item>
<item><p>108a2</p><section>'dul ba</section><text>gdon mi za bar lus gdungs pa yin te/ des na 'di skad smra'o snyam nas/ des bsil bar byed pa'i gtam rnam pa sna tshogs de la smras pa thos nas rgyal po lus gdung ba dang bral bar gyur to// rgyal po mngon par dga' bar gyur nas blon po rnams la smras pa/ shes ldan dag</text></item>
<item><p>108a3</p><section>'dul ba</section><text>rgyal po rgyal rigs spyi bo nas dbang bskur ba'i srog sbyin pa gang yin pa de la lan du phan ci gdags/ lha rgyal srid phyed kyis so// de nas rgyal po des smras pa/ bram ze'i khye'u de ring rgyal po'i pho brang du gnas thob cig dang / sang rgyal srid kyi phyed sbyin no// de rgyal po'i</text></item>
<item><p>108a4</p><section>'dul ba</section><text>pho brang du ma la bzang po byin nas de de la nyal ba na bzang mo rjes su dran par sems shing rgyal srid phyed po de yang smad 'tshong bzang mo'i phyir blang ngo snyam mo// yang bsams pa/ rgyal srid phyed po de la longs spyod pa'i rgyal po de ci 'dra ba zhig/ ma la bdag gis de srog dang dbral</text></item>
<item><p>108a5</p><section>'dul ba</section><text>bar bya'o snyam mo// yang bsams pa/ rgyal po bsad pa'i rgyal srid gang yin pa des ci zhig bya snyam nas tshigs su bcad de smras pa/ don ma grub na 'dod 'gyur la// don grub 'dod pa ldog mi 'gyur// ma grub na ni phongs gyur pas// de bas don ni don ma</text></item>
<item><p>108a6</p><section>'dul ba</section><text>yin// ji tsam nam nangs su nye ba na de 'gyod pa skyes nas mal nas babs te g.yang gzhi sa la bting nas nyal lo// nam nangs pa na rgyal pos smras pa/ shes ldan dag bram ze'i khye'u de khug shig/ de la rgyal srid phyed sbyin no// rgyal po'i pho nya dag 'ongs pa nam la</text></item>
<item><p>108a7</p><section>'dul ba</section><text>chen po nas babs te g.yang gzhi sa la bting nas nyal ba mthong ngo // mthong nas kyang ma dad pa bskyed de rgyal po'i gan du song nas smras pa/ lha 'di ni rgyal srid kyi 'os ma lags so// rgyal pos smras pa/ ci'i phyir/ de rnams kyis smras pa/ lha nyon mongs</text></item>
<item><p>108b1</p><section>'dul ba</section><text>mal chen po gya nom pa spangs te g.yang gzhi sa la bting nas mchis nyal ba'i dman pa la mos pa gang lags pa de rgyal srid stsal te ci rung / rgyal pos smras pa/ shes ldan dag shes rab can de de la rgyu zhig yod par 'gyur gyis khug shig/ de rnams kyis de bkug pa dang</text></item>
<item><p>108b2</p><section>'dul ba</section><text>rgyal pos smras pa/ kye bram ze'i khye'u khyod ci'i phyir mal chen po nas babs te g.yang gzhi sa la bting nas nyal/ des ji ltar gyur pa rnams rgyal po la rig par byas nas de nas smras pa/ lha gnang bar mdzod cig rab tu 'byung ngo // rgyal pos smras pa/ dam zhig bcas te</text></item>
<item><p>108b3</p><section>'dul ba</section><text>gal te khyod rab tu byung na khyod kyis yon tan gyi tshogs rtogs pa nga la brjod pa lta na gnang ngo // des de bzhin du bgyi'o zhes khas blangs so// de nas des zhi ba'i phyogs su song nas mkhan po dang slob dpon med par rang byang chub rtogs par byas nas rang sangs rgyas des</text></item>
<item><p>108b4</p><section>'dul ba</section><text>bsams pa/ bdag gis rgyal po de la sngon khas blangs pas song la/ khas blangs pa de rig par bya'o zhes de rgyal po'i drung du song nas steng gi nam mkha' la mngon par 'phags te 'bar ba dang / gsal ba dang / char 'bebs pa dang / glog 'byin pa'i cho 'phrul dag</text></item>
<item><p>108b5</p><section>'dul ba</section><text>bya bar brtsams so// rgyal pos de'i rkang pa gnyis la gtugs te tshigs su bcad pas smras pa/ dge ba ci zhes btsal phyir rab byung ba'i// bram ze'i khye'us rnyed pa legs rnyed de// las kyi rnam smin bskyed pa yi// nyer 'gros khyad par chen po 'dir rtogs ltos//</text></item>
<item><p>108b6</p><section>'dul ba</section><text>rgyal po tshangs sbyin gyi skra mkhan gang ga skyong zhes bya ba zhig yong ba de des mdzes tshigs su bcad pas smras pa 'dzin du bcug nas smras pa/ gang ga skyong nga la tshigs su bcad pa de yang dang yang du dran par gyis shig/ skra mkhan gang ga skyong rang gi bzo la shin tu byang ba</text></item>
<item><p>108b7</p><section>'dul ba</section><text>yin pas de gang gi tshe rgyal po tshangs sbyin gyi kha spu 'chos pa de'i tshe de gnyid log par 'gyur zhing se gol gyis sad par byas te/ sad nas kyang gang ga skyong la mchog gang 'dod pa gsol cig ces mchog sbyin par byed pa na des smras pa/ lha gsol ba zhig mchis so// gang gi</text></item>
<item><p>109a1</p><section>'dul ba</section><text>tshe gang ga skyong gis rgyal po la tshigs su bcad pa dran par byed pa de'i tshe rgyal po 'dod pa'i gtam la sems kyang mi 'gro na 'dod pa la zhen cing spyod pa lta smos kyang ci dgos te/ btsun mo la blta bar yang mi byed do// btsun mo rnams nyon mongs pas myos shing zhen</text></item>
<item><p>109a2</p><section>'dul ba</section><text>nas gang ga skyong la smras pa/ zhang po gang gi tshe rgyal po khyod la lhas mchog sbyin par mdzad pa de'i tshe lha gal te bdag la dgyes na tshigs su bcad pa 'di'i don rgyas par bshad du gsol cig/ rgyal pos tshigs su bcad pa de'i don rgyas par rnam par bkrol ba dang / de skyo ba skyes nas rkang pa</text></item>
<item><p>109a3</p><section>'dul ba</section><text>la gtugs te smras pa/ lha bdag gis bsnyen bkur bgyis lags kyis khyim nas khyim ma mchis par rab tu 'byung ngo // rgyal pos smras pa/ gal te rab tu byung nas yon tan gyi tshogs rnyed na nga la rig par byos shig/ des smras pa/ lha bka' bzhin 'tshal snyan du gsol</text></item>
<item><p>109a4</p><section>'dul ba</section><text>bar bgyi'o// de drang srong rnams kyi nang du song ste rab tu byung nas des mngon par shes pa lnga mngon sum du byas so// de 'di snyam du sems te/ bdag gis rgyal po tshangs sbyin la sngon khas blangs kyis song la khas blangs pa de rig par bya'o snyam nas/ des rgyal po tshangs sbyin gang na</text></item>
<item><p>109a5</p><section>'dul ba</section><text>ba der song ste phyin nas steng gi nam mkha' la mngon par 'phags te 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo ni rdzu 'phrul la myur du sems gtod pa yin pas des rkang pa la gtugs te smras pa/</text></item>
<item><p>109a6</p><section>'dul ba</section><text>'phags pa khyod kyis yon tan gyi tshogs 'di lta bu rtogs sam/ rtogs so// rgyal po tshangs sbyin gyis drang srong gang ga skyong gi rkang pa la gtugs pas sa rnam pa drug tu g.yos par gyur to// yang de'i mas tshigs su bcad de smras pa/ tshangs sbyin blo dang ldan pa po// 'di</text></item>
<item><p>109a7</p><section>'dul ba</section><text>ru 'breg mkhan lag cha dag/ bzhag nas rab tu byung 'di la// lha khyod 'dud pa'i tshul ma yin// rgyal po tshangs sbyin gyi mas khong du chud par bya ba'i phyir tshigs su bcad pa smras pa/ 'di ltar thub pas bslab pa'i gzhi rnams la// des ni dka' spyad 'di dag spyad</text></item>
<item><p>109b1</p><section>'dul ba</section><text>lags te// blo rgya chen por gyur pa gang lags pa// gang ga skyong la ma gsung shig/ dka' thub zil gyis sdig pa thams cad mnan// dka' thub zil gyis 'jig rten thams cad mnan// dka' thub zil gyis 'breg mkhan snod bcom ste// dka' thub</text></item>
<item><p>109b2</p><section>'dul ba</section><text>'bar la ma gsung shig/ dge slong dag ji snyam du sems/ de'i tshe de'i dus kyi rgyal po tshangs sbyin zhes bya bar gyur pa gang yin pa de bzang ldan 'di nyid yin no// drang srong gang ga skyong zhes bya ba gang yin pa de ni nye ba 'khor 'di nyid yin te/ de na yang shAkya'i rgyal po</text></item>
<item><p>109b3</p><section>'dul ba</section><text>bzang ldan tshangs sbyin du gyur pa na nye ba 'khor drang srong gang ga skyong zhes bya bar gyur pa la phyag byas pa nas rnam pa drug tu g.yos par gyur to// da ltar yang bzang ldan gyis nye ba 'khor rab tu byung ba la phyag byas pa nas rnam pa drug tu g.yos par gyur to// // sdom la/ kauN+Di</text></item>
<item><p>109b4</p><section>'dul ba</section><text>n+ya dang ril ba'i dbyibs// thams cad skyob nor shing rta dang // gdugs dang srin bu ki ta ka// byams pa'i dril sgrogs bcug pa dang // dga' skyong la du btung ba dang // snum khur gnas 'jog sbrang rtsi can// 'dul ba 'dzin mchog bgrang ba'o// gang gi tshe tshe dang ldan</text></item>
<item><p>109b5</p><section>'dul ba</section><text>pa kun shes kauN+Di n+yas nyon mongs pa thams cad spangs te dgra bcom pa mngon sum du byas nas bcom ldan 'das kyis kyang snam sbyar gyi rgyal mtshan thogs pa rnams kyi mchog tu bstan pa de'i tshe dge slong rnams the tsom skyes te the tsom thams cad gcod pa sangs rgyas bcom ldan 'das la</text></item>
<item><p>109b6</p><section>'dul ba</section><text>zhus pa/ btsun pa tshe dang ldan pa kun shes kauN+Di n+yas las ci zhig bgyis na des na bcom ldan 'das kyis snam sbyar gyi rgyal mtshan thogs pa rnams kyi mchog tu bstan lags/ bcom ldan 'das kyis bka' stsal pa/ dge slong dag dge slong kun shes kauN+Da n+yi 'di nyid kyis las</text></item>
<item><p>109b7</p><section>'dul ba</section><text>tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas dge slong kauN+Di n+ya 'di nyid kyis las byas shing bsags pa dag gzhan su zhig gis so sor myong bar 'gyur/ dge slong dag</text></item>
<item><p>110a1</p><section>'dul ba</section><text>las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po</text></item>
<item><p>110a2</p><section>'dul ba</section><text>dang / khams dang / skye mched la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba bskal pa bzang po 'di nyid la skye dgu</text></item>
<item><p>110a3</p><section>'dul ba</section><text>rnams kyi tshe lo nyi khri thub pa na 'jig rten du yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das</text></item>
<item><p>110a4</p><section>'dul ba</section><text>'od srung zhes bya ba byung ste/ de grong khyer bA rA Na sIr nye bar brten nas ri bo ril ba'i dbyibs zhes bya ba la bzhugs so// ji tsam dus gzhan zhig na yang dag par rdzogs pa'i sangs rgyas 'od srung snga dro na bza' sham thabs mnabs chos gos dang lhung bzed bsnams te/ bA rA Na</text></item>
<item><p>110a5</p><section>'dul ba</section><text>sIr bsod snyoms la zhugs pa dang / dge 'dun lnga brgya tsam dong ba'i dge 'dun de rnams kyis sangs rgyas bcom ldan 'das skyes bu chen po'i mtshan sum bcu rtsa gnyis kyis kun nas brgyan pa/ sku dpe byad bzang po brgyad bcus mdzes par byas pa/ 'od 'dom gang</text></item>
<item><p>110a6</p><section>'dul ba</section><text>gis brgyan pa/ 'od zer nyi ma stong bas lhag pa'i 'od can/ rin po che'i ri bo 'gro ba ltar kun nas mdzes par mthong ngo // mthong ma thag tu dad pa bskyed nas gros bya bar brtsams pa/ shes ldan dag bdag cag 'di las rab tu 'byung bar bya'o zhes de rnams kyis de</text></item>
<item><p>110a7</p><section>'dul ba</section><text>ltar gros byas pa las kha cig ni rgya mtsho chen por zhugs so// kha cig ni yul gyi mthar dong ngo // kha cig ni shi ba'i chos dang ldan par gyur te/ skye bo bcu drug zhig lus pa de rnams ri bo ril ba'i dbyibs la dong nas yang dag par rdzogs pa'i sangs rgyas 'od srung las rab</text></item>
<item><p>110b1</p><section>'dul ba</section><text>tu byung ste/ de rnams de na bsam gtan dang / klog pa dang / rnal 'byor gyis gnas so// ji tsam dus gzhan zhig na yang dag par rdzogs pa'i sangs rgyas 'od srung gis sangs rgyas kyi mdzad pa mtha' dag mdzad nas shing zad pa'i me bzhin du drang srong smra ba kyi nags</text></item>
<item><p>110b2</p><section>'dul ba</section><text>su phung po lhag ma med pa'i mya ngan las 'das pa'i dbyings su yongs su mya ngan las 'das so// de rnams la lha rnams kyis smras pa/ shes ldan dag yang dag par rdzogs pa'i sangs rgyas 'od srung yongs su mya ngan las 'das te/ de yongs su mya ngan las 'das nas de ring</text></item>
<item><p>110b3</p><section>'dul ba</section><text>du zhag bdun lon te/ de'i bstan pa yang nub na khyed cag 'bras bu med pa'i sbun pa 'bru zhing 'dug ste/ ci rung zhes byas pa thos nas bya ba ma byas pa'i sdug bsngal chen pos gdungs so// de nas lnga ni thos ma thag tu ri bo ril ba'i dbyibs las babs nas bA rA Na sIr zhugs so//</text></item>
<item><p>110b4</p><section>'dul ba</section><text>drug gis ni de nyid du yid byung bas brtson 'grus brtsams nas rang byang chub mngon sum du byas so// phyi nas lnga yang babs nas bA rA Na sI nyid du 'jug par brtsams pa na ji tsam na shing rtas 'tsho ba'i tshong pa dag 'gro ba na shing rtas 'tsho ba cig gi glang dag nyam chung bzhin du de dag la</text></item>
<item><p>110b5</p><section>'dul ba</section><text>des lcag gzer bu can gyis yang nas yang du gzhus te/ de rnams nyam chung bas shi la thug cing 'gro mi nus bzhin du shing rtas 'tsho ba'i sna la 'gro ba dang / de la dge slong de rnams kyis smras pa/ kye shing rtas 'tsho ba khyod kyi glang nyam chung ba 'di rnams la lcag gzer bu can gyis</text></item>
<item><p>110b6</p><section>'dul ba</section><text>yang nas yang du gzhus te ci rung / gal te 'gro mi nus na dal bus 'gror chug la phyi nas song ngo cog/ des smras pa/ bdag sna la shing rtas 'tsho ba'i tshong pa dang lhan cig mchi mi nus zhes gal te bdag phyi nas chas na gdon mi za bar shing rtas 'tsho ba'i tshong pa 'dis bdag</text></item>
<item><p>110b7</p><section>'dul ba</section><text>bor nas dong bar 'gyur ro// de rnams kyis shing rtas 'tsho ba de las bzur bzur nas mi dga' ste/ gcig la gcig smras pa/ shes ldan dag yang dag par rdzogs pa'i sangs rgyas 'od srung yongs su mya ngan las 'das te bdag cag lus na 'dis kyang bdag cag la</text></item>
<item><p>111a1</p><section>'dul ba</section><text>skul ma btab kyis/ ma la bdag cag gis brtson 'grus brtsam par bya'o zhes smras nas tshigs su bcad de smras pa/ thub pa chen po 'od srung gi// gal te chos ni nub gyur kyang // yang dag sangs rgyas kyis bshad pa'i// brtson 'grus 'dor</text></item>
<item><p>111a2</p><section>'dul ba</section><text>bar mi bya'o// bdag cag gi ni zag pa yang // gal te zad par ma gyur na// shAkya seng ge skyob pa yi// nyan thos mchog tu 'gyur bar bya// de rnams bA rA Na sA ri zhugs nas bsod snyoms spyad de slar yang ri bo ril ba'i dbyibs la dong nas bsam gtan dang / klog</text></item>
<item><p>111a3</p><section>'dul ba</section><text>pa dang / rnal 'byor gyis gnas pa na de rnams las bzhi shi'o// gcig cig lus pa de mi dga' ba skyes shing yid byung bas ched du brjod pa ched du brjod pa/ ri bo ril ba'i dbyibs gang yin pa 'di nyid la bdag gis yang dag par rdzogs pa'i sangs rgyas 'od srung la bsnyen</text></item>
<item><p>111a4</p><section>'dul ba</section><text>bkur byas la de'i dge slong nyi khri yang mthong na/ bdag 'ba' zhig 'dzam bu'i gling mtha' dag na snam sbyar gyi rgyal mtshan 'dzin pa lta zhig snyam nas/ des smon lam gdab par brtsams pa/ 'di ltar bdag gis yang dag par rdzogs pa'i sangs rgyas 'od srung las 'di</text></item>
<item><p>111a5</p><section>'dul ba</section><text>srid du tshangs par spyod pa spyad na yon tan gyi tshogs kyang ma rtogs kyis/ dge ba'i rtsa ba 'dis bdag yang dag par rdzogs pa'i sangs rgyas 'od srung gis bram ze'i khye'u bla ma zhes bya ba gang yin pa de la bram ze'i khye'u khyod skye dgu rnams kyi tshe lo brgya thub pa na de bzhin</text></item>
<item><p>111a6</p><section>'dul ba</section><text>gshegs pa dgra bcom pa yang dag par rdzogs pa'i sangs rgyas shAkya thub par 'gyur ro zhes lung bstan pa de'i bstan pa las bdag rab tu byung nas/ der thog mar nyon mongs pa thams cad spangs te dgra bcom pa mngon sum du byas nas/ bcom ldan 'das shAkya thub pa</text></item>
<item><p>111a7</p><section>'dul ba</section><text>des bdag snam sbyar gyi rgyal mtshan 'dzin pa rnams kyi mchog tu bstan par gyur cig ces btab bo// dge slong dag ji snyam du sems/ de'i tshe de'i dus kyi yang dag par rdzogs pa'i sangs rgyas bcom ldan 'das 'od srung yongs su mya ngan las 'das pa'i dge slong nyi khri</text></item>
<item><p>111b1</p><section>'dul ba</section><text>yod pa las dge slong gcig lus pas 'dzam bu'i gling mtha' dag na snam sbyar gyi rgyal mtshan bzung ste/ ri bo ril ba'i dbyibs gang na ba der song nas smon lam btab pa gang yin pa de ni dge slong kun shes kauN+Di n+ya 'di nyid yin te/ de'i smon lam gyi dbang gis da ltar</text></item>
<item><p>111b2</p><section>'dul ba</section><text>yang bcom ldan 'das kyis snam sbyar gyi rgyal mtshan 'dzin pa rnams kyi mchog tu bstan to// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi rnam par smin pa ni gcig tu dkar ba</text></item>
<item><p>111b3</p><section>'dul ba</section><text>yin/ 'dren ma rnams kyi ni 'dren ma yin pas dge slong dag de lta bas na las gcig tu gnag pa dang 'dren ma rnams ni spangs la/ las gcig tu dkar ba rnams la brtsal bar bya ste/ dge slong dag khyed kyis de lta bu la bslab par bya'o// gang gi tshe bcom ldan 'das</text></item>
<item><p>111b4</p><section>'dul ba</section><text>kyis tshe dang ldan pa kauN+Di n+ya la chos bshad nas yang dang yang du rmed par mdzad de/ kauN+Di n+ya khyod kyis chos kun shes sam/ bcom ldan 'das kun 'tshal lags so// kauN+Di n+ya khyod kyis chos kun shes sam/ bde bar gshegs pa kun 'tshal lags so zhes gsol pa de'i</text></item>
<item><p>111b5</p><section>'dul ba</section><text>tshe dge slong rnams the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun shes kauN+Di n+yas las ci zhig bgyis na/ des na bcom ldan 'das kyis chos bshad nas yang dang yang du rmed pa mdzad de/ kauN+Di n+ya</text></item>
<item><p>111b6</p><section>'dul ba</section><text>khyod kyis chos kun shes sam/ bcom ldan 'das kun 'tshal lags so// kauN+Di n+ya khyod kyis chos kun shes sam/ bde bar gshegs pa kun 'tshal lags so zhes gsol lags/ bcom ldan 'das kyis bka' stsal pa/ dge slong dag dge slong kauN+Di n+ya 'di nyid kyis</text></item>
<item><p>111b7</p><section>'dul ba</section><text>las byas zhing bsags pa/ tshogs rnyed pa zhes bya ba nas lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba grong khyer bA rA Na sIr rgyal po tshangs sbyin zhes bya ba 'byor ba dang / rgyas pa dang / bde ba dang / lo legs</text></item>
<item><p>112a1</p><section>'dul ba</section><text>pa skye bo dang / mi mang pos rab tu gang ba na rgyal srid byed du 'jug go// de dus gzhan zhig na btsun mo dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa na btsun</text></item>
<item><p>112a2</p><section>'dul ba</section><text>mo sems can dang ldan par gyur to// de zla ba brgyad dam dgu lon pa na khye'u gzugs bzang zhing mdzes pa/ blta na sdug pa/ yan lag gi mchog thams cad dang ldan pa zhig btsas so// btsas nas de'i btsas ston rgya cher byas nas khye'u'i ming cir gdags zhes</text></item>
<item><p>112a3</p><section>'dul ba</section><text>ming 'dogs par byed do// blon po rnams kyis smras pa/ lha yul dbus kyi yul chos kyis ni gzugs bzang zhing mdzes pa blta na sdug pa lags na de mdzes dga' zhes 'dogs lags la/ khye'u 'di yang gzugs bzang zhing mdzes pa blta na sdug cing yul ka shi'i rgyal po'i</text></item>
<item><p>112a4</p><section>'dul ba</section><text>sras kyang lags pas khye'u'i ming ka shi mdzes dga' zhes bgyi bar gdags so zhes de'i ming ka shi mdzes dga' zhes bya bar btags so// khye'u ka shi mdzes dga' ma ma brgyad po pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma</text></item>
<item><p>112a5</p><section>'dul ba</section><text>ma gnyis dang / rtsen grogs kyi ma ma gnyis te ma ma brgyad la rjes su gtad nas de ma ma brgyad kyis 'o ma dang / zho dang / mar dang / zhun mar dang / mar gyi snying po dang / gzhan yang yo byad kyi bye brag gtso bo gtso bo dag gis sring bar byed/ skyed par byed</text></item>
<item><p>112a6</p><section>'dul ba</section><text>cing rdzing na gnas pa'i pad ma bzhin du myur du skyed par byed do// yang rgyal po rtse bar byed/ dga' bar byed/ dga' mgur spyod par byed pa na btsun mo sems can dang ldan par gyur te/ de zla ba brgyad dam dgu lon pa na khye'u zhig btsas te/ gang gi nyi ma la btsas pa de</text></item>
<item><p>112a7</p><section>'dul ba</section><text>nyid kyi nyi ma la bA rA Na sIr yul mi dang grong mi 'thab mo chen po byung ngo // de btsas pa'i btsas ston rgya cher byas nas khye'u'i ming cir gdags zhes ming 'dogs par byed do// btsun mo'i tshogs kyis smras pa/ lha 'di btsas pa na bA rA Na sIr grong mi dang yul mi rnams</text></item>
<item><p>112b1</p><section>'dul ba</section><text>'thab mo chen po byung bas de'i slad du khye'u'i ming 'thab mo skyes su gdags so zhes btags so// rgyal po tshangs sbyin ni chos dang chos ma yin pas rgyal srid byed du 'jug ste/ gzhon nu ka shi mdzes pha chos dang chos ma yin pas rgyal srid byed du 'jug pa mthong ngo //</text></item>
<item><p>112b2</p><section>'dul ba</section><text>mthong nas kyang de 'di snyam du sems te/ bdag kyang yab 'das na rgyal por 'gyur zhing bdag gis kyang chos dang chos ma yin pas rgyal srid byed du bcug nas dmyal bar gzhol bar 'gyur gyis/ ma la bdag khyim nas khyim med par rab tu 'byung bar bya'o snyam nas de pha'i drung du song</text></item>
<item><p>112b3</p><section>'dul ba</section><text>ste rkang pa la gtugs te smras pa/ yab gnang bar mdzad du gsol/ bdag khyim nas khyim ma mchis par rab tu 'byung lags so// des smras pa/ bu gang gi don du mchod sbyin mchod par byed/ sbyin sreg sreg par byed/ dka' thub kyis gdung bar byed pa'i rgyal srid</text></item>
<item><p>112b4</p><section>'dul ba</section><text>khyod kyi lag tu 'ongs na ci'i phyir rgyal srid spangs te rab tu 'byung / des tshigs su bcad pas smras pa/ nags na shing shun rtswa gyon zhing // rtsa ba 'bras bu 'cha' ba dang // gdug pa rnams dang ni// lhan cig gnas pa mchog lags kyi// 'jig rten pha</text></item>
<item><p>112b5</p><section>'dul ba</section><text>rol 'jig byed pa'i// mkhas pas rgyal srid slad du ni// gsod dang bcing dang rdeg pa dag/ bgyid pa de lta ma lags so// rgyal pos smras pa/ gzhon nu shes par gyis shig/ khyod ni nga'i bu gcig pa sdug pa/ yid du 'ong ba/ bzod pa/ mi mthun</text></item>
<item><p>112b6</p><section>'dul ba</section><text>pa med pa yin te/ nga shi bar gyur na mi 'dod bzhin du khyod dang 'bral grang / gson bzhin du lta ga la btang / gzhon nu ka shi mdzes smras pa/ yab gal te gnang na de lta na legs/ gal te mi gnang na 'tshal ma yang mi 'tshal/ phyag yang mi 'tshal</text></item>
<item><p>112b7</p><section>'dul ba</section><text>lo// de na gzhon nu ka shi mdzes nyi ma gcig kyang zan gcad pa byas pa nas/ gnyis dang / gsum dang / drug gi bar du zan gcad pa byas so// de nas rgyal po tshangs sbyin gyis gzhon nu ka shi mdzes dga' la 'di skad ces smras so// bu gzhon nu</text></item>
<item><p>113a1</p><section>'dul ba</section><text>shes par gyis shig/ tshangs par spyod pa spyad dka'o// rab tu dben par bya dka'o// gcig pu nyid la mngon par dga' bar bya dka'o// gnas mal dgon pa nags khrod ri drung dang bas mtha' dag tu gnas pas mnags dka'o// gcig pu</text></item>
<item><p>113a2</p><section>'dul ba</section><text>dgon par gnas pa yang sdug bsngal lo// khyod kyis ji srid 'tsho'i bar du gdug pa rnams dang lhan cig gnas par bya dgos so// khyod kyis ji srid 'tsho'i bar du gzhan gyis byin pas 'tsho bar bya dgos so// khyod kyis ji srid 'tsho'i bar du mi'i 'dod pa dag las</text></item>
<item><p>113a3</p><section>'dul ba</section><text>dben par bya dgos so// khyod kyis ji srid 'tsho'i bar du mi'i dga' ba dang / rtsed mo dag las dben par bya dgos so// bu gzhon nu khyod tshur shog/ 'di nyid du 'dug la rgyal tshab byos te 'dod pa dag la yang spyod cig/ sbyin bdag kyang byin cig/ bsod nams dag</text></item>
<item><p>113a4</p><section>'dul ba</section><text>kyang byos shig/ de skad ces smras kyang gzhon nu ka shi mdzes dga' cang mi smra'o// de nas rgyal po tshangs sbyin gyis btsun mo dang / blon po dang / mdun na 'don la bsgo ba/ shes ldan dag re zhig gzhon nu slong shig/ lha bka' bzhin 'tshal zhes btsun mo dang / blon</text></item>
<item><p>113a5</p><section>'dul ba</section><text>po dang / mdun na 'don rnams gzhon nu ka shi mdzes dga' gang na ba der dong ste lhags nas gzhon nu ka shi mdzes dga' la 'di skad ces smras so// sras gzhon nu mkhyen par mdzod cig/ khyod ni shin tu gzhon pa bde ba bzhed pas sdug bsngal mi mkhyen te/ tshangs</text></item>
<item><p>113a6</p><section>'dul ba</section><text>par spyod pa spyad dka'o// rab tu dben par bgyi dka'o// gcig pu nyid la mngon pa dga' bar bgyi dka'o// gnas mal dgon pa nags khrod ri drung dang / bas mtha' dag tu gnas pas mnags dka'o// gcig pu dgon par gnas pa yang sdug bsngal lo//</text></item>
<item><p>113a7</p><section>'dul ba</section><text>khyod kyis ji srid 'tsho'i bar du gdug pa dag dang lhan cig gnas par bgyi 'tshal lo// khyod kyis ji srid 'tsho'i bar du gzhan gyis byin pas 'tsho bar bgyi 'tshal lo// khyod kyis ji srid 'tsho'i bar du mi'i 'dod pa dag las dben par bgyi 'tshal lo// khyod kyis ji srid</text></item>
<item><p>113b1</p><section>'dul ba</section><text>'tsho'i bar du mi'i dga' ba'i rtsed mo rnams las dben par bgyi 'tshal lo// sras gzhon nu khyod tshur spyon/ 'di nyid du bzhugs la rgyal tshab mdzod de/ 'dod pa rnams la yang yongs su spyod cig/ sbyin pa dag kyang stsol cig/ bsod nams dag kyang gyis shig ces</text></item>
<item><p>113b2</p><section>'dul ba</section><text>de skad smras pa na/ gzhon nu ka shi mdzes dga' cang mi smra bar 'dug go// de nas rgyal po tshangs sbyin gyis gzhon nu ka shi mdzes dga' dang lhan cig rdul khrod na rtse rtse ba'i blon po'i bu rnams dang / mdun na 'don gyi bu rnams dang / gzhan yang gzhon nu rnams la bsgo ba gzhon</text></item>
<item><p>113b3</p><section>'dul ba</section><text>nu dag tshur re zhig gzhon nu ka shi mdzes dga' slong shig/ de nas blon po'i bu rnams dang / mdun na 'don gyi bu rnams dang / gzhon nu rnams kyis rgyal po tshangs sbyin las mnyan nas/ gzhon nu ka shi mdzes dga' gang na ba der dong ste lhags nas gzhon nu ka shi mdzes dga'</text></item>
<item><p>113b4</p><section>'dul ba</section><text>la 'di skad ces smras so// gzhon nu des pa mkhyen par mdzod cig/ khyod ni shin tu gzhon pa bde ba bzhed pas sdug bsngal mi mkhyen te/ tshangs par spyod pa spyad dka'o// rab tu dben par bgyi dka'o// gcig pu nyid la mngon par dga' bar dka'o// gnas</text></item>
<item><p>113b5</p><section>'dul ba</section><text>mal dgon pa nags khrod ri drung dang / bas mtha' dag tu gnas pas mnags dka'o// gcig pu dgon par gnas pa yang sdug bsngal lo// khyod kyis ji srid 'tsho'i bar du gdug pa dag dang lhan cig gnas par bgyi 'tshal lo// khyod kyis ji srid 'tsho'i bar du</text></item>
<item><p>113b6</p><section>'dul ba</section><text>gzhan gyis byin pas 'tsho bar bgyi 'tshal lo// khyod kyis ji srid 'tsho'i bar du mi'i 'dod pa dag las dben par bgyi 'tshal lo// khyod kyis ji srid 'tsho'i bar du mi'i dga' ba'i rtsed mo dag las dben par bgyi 'tshal lo// sras gzhon nu khyod tshur spyon/ 'di nyid du</text></item>
<item><p>113b7</p><section>'dul ba</section><text>bzhugs la rgyal tshab mdzod de/ 'dod pa dag la yang yongs su spyod cig/ sbyin pa dag kyang stsol cig/ bsod nams dag kyang gyis shig ces smras pa na/ gzhon nu ka shi mdzes dga' cang mi smra bar 'dug go// de nas blon po'i bu rnams dang / mdun na 'don gyi bu</text></item>
<item><p>114a1</p><section>'dul ba</section><text>rnams dang / gzhon nu rnams rgyal po tshangs sbyin gang na ba der song ste phyin nas rgyal po tshangs sbyin la 'di skad ces smras so// lha mkhyen par mdzod cig/ gzhon nu des pa ka shi mdzes dga' gum na ci rung / 'di ltar rab tu byung ba ni mkhas pa rnams kyis</text></item>
<item><p>114a2</p><section>'dul ba</section><text>bsngags pa lags te/ gal te de la mngon par dga' bar gyur na gson por de la gzigs par 'gyur ro// gal te mngon par dga' bar ma gyur te/ slar yang drang srong rnams las log par gyur na bu'i gnas ni pha dang ma ma lags pa gzhan gang du mchi bar 'gyur/ rgyal</text></item>
<item><p>114a3</p><section>'dul ba</section><text>po tshangs sbyin gyis smras pa/ gzhon nu dag gal te de lta na gnang bar bya'o// de nas blon po'i bu rnams dang / mdun na 'don gyi bu rnams dang / gzhon nu rnams gzhon nu ka shi mdzes dga' gang na ba der song ste phyin nas/ gzhon nu ka shi mdzes dga' la 'di skad ces smras</text></item>
<item><p>114a4</p><section>'dul ba</section><text>so// gzhon nu des pa mkhyen par mdzod cig/ rab tu 'byung bar gnang ste gzhon nu da ni de'i dus mkhyen par mdzod cig/ de nas gzhon nu ka shi mdzes dga' bcud kyi khu ba'i rim gyis lus kyi mthu dang / stobs dang / brtson 'grus bskyed de bA rA Na sI nas byung</text></item>
<item><p>114a5</p><section>'dul ba</section><text>nas drang srong rnams kyi nang du rab tu byung ngo // des brtson pa dang / 'bad pa dang / brtsal ba byas pas 'dod pa rnams las 'dod chags dang bral bar byas nas byams pa'i ting nge 'dzin thob ste/ de shin tu sems can rnams la brtse ba dang ldan par gyur nas/ de'i</text></item>
<item><p>114a6</p><section>'dul ba</section><text>byams pa des ni gdug pa rnams kyang bsti gnas su 'dris par gyur te/ gnod pa mi byed pas de'i ming bzod pa smra ba bzod pa smra ba zhes bya bar gyur to// ji tsam dus gzhan zhig na rgyal po tshangs sbyin shi nas 'thab mo skyes rgyal srid la bzhag ste/ de chos dang chos</text></item>
<item><p>114a7</p><section>'dul ba</section><text>ma yin pas rgyal srid byed du 'jug go// drang srong bzod pa smra bas smras pa/ mkhan po bdag gi lus ni kha zas dang btung bas bskyed pas dgon pa'i sman gyis 'tsho bar rngo mi thog gis grong mthar gnas su mchi lags so// des smras pa/ bu grong ngam dgon par gnas</text></item>
<item><p>114b1</p><section>'dul ba</section><text>kyang rung ste/ drang srong rnams ni dbang po rnams srung bar byed kyis/ song la bA rA Na sI'i nye 'khor du song nas lo ma dang 'dab ma'i spyil bu byos la gnas par gyis shig/ de mkhan po las lung thob nas bA rA Na sIr song ste/ zhi ba'i gnas btsal ba'i phyir phan tshun du rgyu zhing</text></item>
<item><p>114b2</p><section>'dul ba</section><text>rim gyis pha'i skyed mos tshal du song ste/ des der gnas btsal ba las zhi ba'i phyogs shig mthong nas de de na gnas so// ji tsam dus gzhan zhig na rgyal po 'thab mo skyes so ga'i dus la bab pa na nags tshang tshing me tog gi shing rnams kha 'bus shing ngang pa dang / khrung khrung</text></item>
<item><p>114b3</p><section>'dul ba</section><text>dang / rma bya dang / ne tso dang / ri skegs dang / khu byug dang / shang shang te'u rnams kyang skad 'byin pa'i skyed mos tshal gyi sa gzhir btsun mo dang lhan cig dong nas des skyed mos tshal der bde ba nyams su myong bas dub par gyur te gnyid log pa dang / bud med ni me tog dang</text></item>
<item><p>114b4</p><section>'dul ba</section><text>'bras bu la dga' ba yin pas skyed mos tshal de nyid nas phan tshun du rgyu bar brtsams pa las/ ci tsam na drang srong bzod pa smra ba spyod lam zhi bas mtha' gcig na 'dug pa mthong ngo // mthong nas kyang bla mar bya ba'i sems bskyed nas drang srong de la phyag byas te bskor nas 'khod</text></item>
<item><p>114b5</p><section>'dul ba</section><text>do// drang srong bzod pa smra bas bud med rnams mthong nas lhag par spyod lam zhi bas chos bshad par brtsams so// ji tsam na rgyal po 'thab mo skyes gnyid kyi snyoms pas dub pa las sangs pa na/ btsun mo'i 'khor gyi bud med ma mthong nas/ des ral gri blangs te</text></item>
<item><p>114b6</p><section>'dul ba</section><text>btsun mo'i 'khor gyi bud med btsal bar brtsams pa dang / ji tsam na drang srong bzod pa smra ba bskor nas 'khod pa mthong ngo // mthong nas kyang phrag dog bskyed de/ bdag nyid khros pa'i kun nas dkris pa'i rang bzhin gyis drang srong de'i drung du song ba dang / btsun</text></item>
<item><p>114b7</p><section>'dul ba</section><text>mo'i tshogs kyis de khros pa'i gnas skabs mthong nas skrag ste byer ro// rgyal po snyems pa can gyis bzod pa smra ba la smras pa/ kye nang rje khyod su zhig des smras pa/ bzod pa smra ba'o// rgyal po 'thab mo skyes kyis smras pa/ kho bo 'khrugs pa la yang bzod pa</text></item>
<item><p>115a1</p><section>'dul ba</section><text>smra bar bdag nyid khas 'che ba yin nam/ da ni khyod bzod pa smra ba yin nam ma yin shes par bya'o zhes des de'i lag pa gnyis bcad nas yang dris pa/ khyod su yin/ des smras pa/ bzod pa smra ba'o// des de'i rkang pa bcad cing yan lag dang nying lag</text></item>
<item><p>115a2</p><section>'dul ba</section><text>rnams kyang bcad pa dang / des tshigs su bcad pa smras pa/ gal te bdag gi lus la ni// til 'bru tsam du gtub pa yi// lus ni phye ma brgyar gtubs nas// sa la gtor kyang bzod mi spong // gang phyir bdag gis byams dge ba'i// sems ni rtag tu goms</text></item>
<item><p>115a3</p><section>'dul ba</section><text>byas pas// bu sdug lta bu'i skye bo la// bzod pa de gtong spro ba med// ces tshigs su bcad pa'i dbyangs de lta bus tshor ba bsal nas smon lam gdab par brtsams pa/ ji ltar rgyal po 'di nyon mongs pa la zhen pa'i blos bdag la yang dang yang du rmas nas yan lag dang</text></item>
<item><p>115a4</p><section>'dul ba</section><text>nying lag rnams gtubs pa de bzhin du bdag bzod pa dang des pa dang lhan cig par gyur pa'i dge ba'i rtsa ba 'dis bdag nyid kyi nyon mongs pa'i tshogs rnams bcom nas bla na med pa yang dag par rdzogs pa'i byang chub mngon par rdzogs par sangs rgyas pa na/ de la shes rab kyi</text></item>
<item><p>115a5</p><section>'dul ba</section><text>ral gris yang dang yang du rmed cing thog mar de'i nyon mongs pa gcod par gyur cig ces btab bo// de nas bzod pa smra ba la mngon par dad pa'i lha gang yin pas bsams pa/ rgyal po sdig can 'dis drang srong 'di nyes pa med cing gnod pa ma byas par rkang pa dang lag pa dang phral te bor</text></item>
<item><p>115a6</p><section>'dul ba</section><text>gyis/ ci nas kyang bdag gis 'di la gnod par bya'o snyam du rig nas khro ba drag po'i kun nas dkris pas bzod pa smra ba'i mdun du 'dug ste tshigs su bcad pas smras pa/ 'thab skyes bu dang bu mor bcas// gnyen gyi tshogs bcas grong khyer dang // ljongs bcas 'jig</text></item>
<item><p>115a7</p><section>'dul ba</section><text>rten 'tsho ba kun// thal bar bgyi yis bka' stsol cig/ des slar tshigs su bcad de smras pa/ gang gis bdag lus lag pa rkang pa dang // sna dang phral nas ma rung byas gyur pa// de la'ang sdig pa cung zad mi 'dod na// nyes med 'gro ba rnams la smos ci dgos/</text></item>
<item><p>115b1</p><section>'dul ba</section><text>de nas bA rA Na sI'i lha gang yin pa des yams kyi nad dang / byi ba dang / bye ba dang / ne tso rnams btang zhing lhas char ma phab pas skye bo'i tshogs rnams shi bar gyur to// rgyal pos ltas mkhan rnams bkug nas smras pa/ shes ldan dag ci'i phyir lha char mi 'bebs shing</text></item>
<item><p>115b2</p><section>'dul ba</section><text>byi ba dang / bye ba dang / ne tso rnams rab tu mang por gyur la skye bo'i tshogs rnams kyang shi bar gyur/ de rnams kyis smras pa/ lha dang drang srong bzod pa smra ba la mngon par dad pa'i lha gang lags pa'i lha de rab tu 'khrugs te/ de 'khrugs pas des yams kyi nad 'di</text></item>
<item><p>115b3</p><section>'dul ba</section><text>btang lags so// rgyal pos smras pa/ shes ldan dag de la ji ltar bsgrub par bya/ ltas mkhan rnams kyis smras pa/ lha gtor ma dang / me tog phreng dang / yo byad rnams kyis lha rab tu 'khrugs pa mnyes par 'gyur bas gtor ma dang / me tog phreng dang / yo</text></item>
<item><p>115b4</p><section>'dul ba</section><text>byad rnams sbyar la lha dang drang srong de la yang bzod pa gsol bar bgyi'o// de nas rgyal pos bA rA Na sIr dril sgrogs su bcug pa/ grong khyer bA rA Na sI na gnas pa'i shes ldan dag nyon cig/ skyed mos tshal na gnas pa'i lha drang srong bzod pa smra ba la mngon par dad pa des</text></item>
<item><p>115b5</p><section>'dul ba</section><text>yams kyi nad btang zhing des char mi 'bebs pa dang / byi ba dang / bye ba dang / ne tso rnams rab tu mang por byas te skye bo'i tshogs kyang shi bar gyur gyis/ yams kyi nad de nye bar zhi bar bya ba'i phyir khyed cag sang gtor ma dang / me tog phreng dang / yo byad rnams dang</text></item>
<item><p>115b6</p><section>'dul ba</section><text>chas te skyed mos tshal der deng la mchod pa byos shig/ skye bo'i tshogs kyis de nyid kyi nub mo nas gtor ma dang / me tog phreng dang / yo byad rnams sta gon byas te skyed mos tshal der rgyal po dang / btsun mo dang lhan cig tu dong ngo // de nas skye bo'i tshogs chen pos lha de</text></item>
<item><p>115b7</p><section>'dul ba</section><text>la brten nas dge sbyong dang / bram ze dang / bkren pa dang / phongs pa rnams la sbyin pa dag byin nas lha'i gnas su mchod pa chen po byas te lha de la yang bzod par gsol to// de nas rgyal po drang srong bzod pa smra ba'i drung du song nas rkang pa la gtugs te bzod pa</text></item>
<item><p>116a1</p><section>'dul ba</section><text>gsol bar brtsams pa/ drang srong chen po bdag gis yul zhig la lhag par zhen pas khro ba'i kun nas dkris pa'i blo gros kyis khyod la gnod pa bgyis pa bzod par gsol lo// bzod pa smra bas smras pa/ rgyal po chen po bzod do// sus 'tshal/</text></item>
<item><p>116a2</p><section>'dul ba</section><text>des tshigs su bcad pas smras pa/ lus la mtshon gyis 'debs pa na'ang // bdag ni sems can kun la byams// gal te khyod yid mi ches na// bdag gi khrag 'dzag pa la ltos// de'i khrag 'o ma'i thigs par 'dzag pa'i cho 'phrul rgyal po sdig pa'i las byed</text></item>
<item><p>116a3</p><section>'dul ba</section><text>pa de la bstan na/ 'on kyang yid ches par ma gyur nas des yang smras pa/ drang srong chen po bzod par gsol lo// rgyal po chen po bzod do// sus 'tshal/ de nas byang chub sems dpas yan lag dang nying lag gtubs pa'i gnas rnams ji lta ba bzhin du bzhag nas</text></item>
<item><p>116a4</p><section>'dul ba</section><text>bden pa gsol ba'i phyir tshigs su bcad de smras pa/ rgyal po khyod kyis bdag gi lus// gtubs kyang shin tu phra ba yi// zhe sdang 'di ltar yod min na// bdag lus ji ltar sngon bzhin shog/ des bden pa'i tshig gsol bas lus sngon gyi ji lta ba bzhin du gyur to//</text></item>
<item><p>116a5</p><section>'dul ba</section><text>de nas rgyal po ya mtshan gyis mig phye nas tshigs su bcad pas smras pa/ kye ma'o chos la legs gnas pas// kye ma brtul zhugs 'di grub ste// lus la gtub par byed pa na// khyod la mi dga' ci yang med// rgyal po 'thab mo skyes btsun mo dang / blon po</text></item>
<item><p>116a6</p><section>'dul ba</section><text>dang / grong mi dang / yul mi dang bcas pas drang srong de'i rkang pa la mgo bos phyag byas te dong ngo // dge slong dag ji snyam du sems/ de'i tshe de'i dus kyi drang srong bzod pa smra ba gang yin pa de ni nga nyid yin no// rgyal po 'thab mo skyes gang yin pa de ni dge slong kauN+Di n+ya 'di nyid</text></item>
<item><p>116a7</p><section>'dul ba</section><text>yin te/ ngas de la byams pa'i sems bskyed cing smon lam du dge ba'i rtsa ba 'dis bdag gis de la yang nas yang du rmed cing nyon mongs pa gcod par gyur cig ces btab pa'i smon lam gang yin pa de'i dbang gis/ da ltar yang de bzhin gshegs pa de la chos bshad nas yang</text></item>
<item><p>116b1</p><section>'dul ba</section><text>nas yang du smras so// dge slong dag da lta bas na las gcig tu gnag pa rnams kyi rnam par smin pa ni gcig tu gnag pa yin la zhes bya ba nas dge slong dag khyed kyis de lta bu la bslab par bya'o zhes bya ba'i bar du'o// gang gi tshe bcom ldan 'das kyis lha brgyad khri chos kyi ros yang dag</text></item>
<item><p>116b2</p><section>'dul ba</section><text>par bsdus bden pa rnams la rab tu bkod pa de'i tshe dge slong rnams the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis lha brgyad khri chos kyi ros yang dag par bsdus te bden pa rnams la rab tu bkod</text></item>
<item><p>116b3</p><section>'dul ba</section><text>pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang ngas 'di rnams tshong pa brgyad khrir gyur pa na zang zing gis yang dag par bsdus nas brtul zhugs lnga'i gzhi rnams la rab tu bkod pa</text></item>
<item><p>116b4</p><section>'dul ba</section><text>de nyon cig/ dge slong dag sngon byung ba ded dpon gnyis zhig byung ste/ thams cad skyob dang / legs grub ces bya ste/ re re la yang tshong pa'i 'khor bzhi khri bzhi khri yod do// de la legs grub nges par 'byung ba la mngon par dga' nas de drang srong rnams kyi nang du rab</text></item>
<item><p>116b5</p><section>'dul ba</section><text>tu byung ste/ des mtha' gcig tu brtson 'grus la gnas nas mkhan po dang slob dpon med par rang byang chub mngon sum du byas so// de'i tshong pa de rnams ded dpon ma mthong nas phan tshun du btsal bar brtsams pa na/ gang gi tshe rnam pa thams cad du ma rnyed pa de'i tshe ded</text></item>
<item><p>116b6</p><section>'dul ba</section><text>dpon thams cad skyob kyi drung du dong nas smras pa/ ded dpon ded dpon des ni bdag cag la ma bltas par mchis te/ bdag cag gis btsal na yang ma rnyed na de la ji ltar bsgrub par bgyi/ des smras pa/ yi blong bar ma byed par 'khod cig ded dpon de btsal lo//</text></item>
<item><p>116b7</p><section>'dul ba</section><text>de nas ded dpon thams cad skyo ba tshong pa brgyad khris yongs su bskor nas/ ded dpon legs grub skyed mos tshal dang / 'dug gnas dang / dka' thub kyi nags su btsal bar brtsams pa na des de mthong nas dris pa/ khyod kyis ci'i phyir tshong pa rnams spangs te rab</text></item>
<item><p>117a1</p><section>'dul ba</section><text>tu byung / bdag nyid chen po de dag ni lus kyis chos 'chad kyis/ ngag gis ma yin pas ded dpon 'khor dang bcas pa de la 'bar ba dang / gsal ba dang / char 'bab pa dang / glog 'byin pa'i cho 'phrul gyis dad par byas so// des tshong pa brgyad khri po de</text></item>
<item><p>117a2</p><section>'dul ba</section><text>zang zing gis bsdu bas bsdus nas smras pa/ 'di'i phyir bya ba byos shig/ 'di la bya ba byas na gdon mi za bar 'bras bu smin par 'gyur ro// de rnams kyis de la bya ba rnam pa du ma byas so// dge slong dag ji snyam du sems/ de'i tshe de'i dus kyi ded dpon thams cad</text></item>
<item><p>117a3</p><section>'dul ba</section><text>skyob gang yin pa de ni nga nyid yin no// tshong pa brgyad khri po gang yin pa de dag ni lha brgyad khri po 'di dag nyid yin te/ de na yang ngas zang zing gis nye bar bsdus nas brtul zhugs lnga'i gzhi rnams la rab tu bkod do// 'di dag da ltar yang ngas chos kyi ros yang dag</text></item>
<item><p>117a4</p><section>'dul ba</section><text>par bsdus nas bden pa rnams la rab tu bkod do// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi rnam par smin pa ni gcig tu dkar ba yin la/ 'dren ma rnams kyi ni 'dren ma yin pas</text></item>
<item><p>117a5</p><section>'dul ba</section><text>zhes bya ba nas dge slong khyod kyis de lta bu la bslab par bya'o zhes bya ba'i bar du'o// gang gi tshe bcom ldan 'das kyis lnga sde'i dge slong rnams 'khor ba'i 'brog dgon pa nas bton te dbang po dang / stobs dang / byang chub kyi yan lag rin po che rnams bgo bsha' mdzad</text></item>
<item><p>117a6</p><section>'dul ba</section><text>nas/ dam pa'i chos kyi ros tshim par mdzad pa de'i tshe dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis lnga sde'i dge slong rnams 'khor ba'i 'brog dgon pa nas bton te dam pa'i chos kyi</text></item>
<item><p>117a7</p><section>'dul ba</section><text>ros tshim par mdzad pa la gzigs/ bcom ldan 'das kyis bka' stsal pa/ dge slong dag 'di ltar da ltar nga 'dod chags dang bral/ zhe sdang dang bral/ gti mug dang bral zhing / skye ba dang / rga ba dang / na ba dang / 'chi ba dang / mya ngan dang / smre sngags 'don</text></item>
<item><p>117b1</p><section>'dul ba</section><text>pa dang / sdug bsngal ba dang / yid mi bde ba dang / 'khrug pa rnams las yongs su grol nas thams cad mkhyen cing rnam pa thams cad mkhyen te/ ye shes dang shes bya thams cad la dbang brnyes nas lnga sde'i dge slong rnams 'khor ba'i 'brog dgon pa nas bton te dam pa'i chos</text></item>
<item><p>117b2</p><section>'dul ba</section><text>kyi ros tshim par mdzad pa de la ngo mtshar ci zhig che/ 'das pa'i dus na nga 'dod chags dang bcas/ zhe sdang dang bcas/ gti mug dang bcas shing / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>117b3</p><section>'dul ba</section><text>dang / yid mi bde ba dang / 'khrug pa rnams las yongs su ma grol te/ ded dpon du gyur pa na lnga po dag 'brog dgon pa'i lam du chu med pas srog dang bral ba'i sdug bsngal dog pa nyam nga ba thob pa na lha rnams la bden pa gsol nas dbang phyug chen pos char phab pa'i</text></item>
<item><p>117b4</p><section>'dul ba</section><text>chus tshim par byas pa gang yin pa de nyon cig/ dge slong dag sngon byung ba ded dpon thams cad skyob ces bya ba tshong pa lnga brgya dang lhan cig tu tshong byed cing 'brog dgon pa'i lam chu chung ba zhig tu zhugs nas rim gyis 'bigs byed ces bya ba'i dgon par phyin pa dang / tshong</text></item>
<item><p>117b5</p><section>'dul ba</section><text>pa de rnams der chu thams cad kyi thams cad du zad nas chu dang bral yang mnags te dong ba las/ tshong pa lnga tsam chu ma rnyed pas lhag par yi blong bar gyur pa'i rnam pa de lta bu de dag ded dpon thams cad skyob kyis mthong nas snying rjes sems bskyod pas kha gyen du bltas te lha rnams</text></item>
<item><p>117b6</p><section>'dul ba</section><text>la gsol ba bya bar brtsams pa/ zhi ba dang / chu lha dang / lus ngan dang / khyab 'jug la sogs pa lha shes ldan dag gson cig/ bdag sems can rnams la mnyam par sems pa'i bden pa dang bden pa'i tshig gang yin pa'i bden pa dang bden pa'i tshig</text></item>
<item><p>117b7</p><section>'dul ba</section><text>'dis dbang phyug chen po'i lhas char 'bebs par gyur cig/ byang chub sems dpa'i mthus dbang phyug chen po'i gnas g.yos pa dang / lha rnams kyi dbang po brgya byin gyi shes pa mthong ba ni 'og tu 'jug pa yin pas des bsams pa/ su zhig gis dbang phyug chen</text></item>
<item><p>118a1</p><section>'dul ba</section><text>po'i gnas g.yos par byas snyam na/ byang chub sems dpa'i mthu yin par mthong nas des dbang phyug chen po'i char gyi rnam pa de lta bu dag phab ste/ des tshong pa de rnams tshim par byas nas 'brog dgon pa'i lam nas bsgral to// dge slong de ci snyam du sems/</text></item>
<item><p>118a2</p><section>'dul ba</section><text>de'i tshe de'i dus kyi ded dpon thams cad skyob gang yin pa de ni nga nyid yin no// tshong pa lnga po chu dang bral bas lhag par yi blong par gyur pa de dag ni lnga sde'i dge slong 'di dag yin te/ de na yang ngas 'di dag chus tshim par byas nas 'brog dgon pa nas bsgral to// da ltar yang ngas 'di dag</text></item>
<item><p>118a3</p><section>'dul ba</section><text>dam pa'i chos kyi ros tshim par byas nas 'khor ba'i 'brog dgon pa nas bsgral to// gang gi tshe bcom ldan 'das kyis lnga sde'i dge slong rnams 'khor ba'i 'brog dgon pa nas bton nas dbang po dang / stobs dang / byang chub kyi yan lag gi rin po che rnams kyi bgo bsha' mdzad</text></item>
<item><p>118a4</p><section>'dul ba</section><text>pa de'i tshe dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis lnga sde'i dge slong rnams 'khor ba'i 'brog dgon pa nas bton nas dbang po dang / stobs dang / byang chub kyi yan lag gi rin po</text></item>
<item><p>118a5</p><section>'dul ba</section><text>che rnams kyi bgo bsha' mdzad pa la gzigs/ bcom ldan 'das kyis bka' stsal pa/ dge slong dag 'di ltar da ltar nga 'dod chags dang bral/ zhe sdang dang bral/ gti mug dang bral zhing / skye ba dang / rga ba dang / na ba dang / 'chi ba dang / mya ngan dang / smre sngags</text></item>
<item><p>118a6</p><section>'dul ba</section><text>'don pa dang / sdug bsngal ba dang / yid mi bde ba dang / 'khrug pa rnams las yongs su grol nas thams cad mkhyen cing rnam pa thams cad mkhyen te/ ye shes dang shes bya thams cad la dbang brnyes nas lnga sde'i dge slong rnams 'khor ba'i 'brog dgon pa nas bton te/</text></item>
<item><p>118a7</p><section>'dul ba</section><text>dbang po dang / stobs dang / byang chub kyi yan lag rnams kyi bgo bsha' mdzad pa de la ngo mtshar ci zhig che/ 'das pa'i dus na nga 'dod chags dang bcas/ zhe sdang dang bcas/ gti mug dang bcas shing / skye ba dang / rga ba dang / na ba dang / 'chi ba dang /</text></item>
<item><p>118b1</p><section>'dul ba</section><text>mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su ma grol te/ ded dpon du gyur pa na rang gi srog yongs su btang nas 'di dag rgya mtsho chen po nas bton te rin po che rnams kyi bgo bsha' byas pa gang yin pa</text></item>
<item><p>118b2</p><section>'dul ba</section><text>de nyon cig/ dge slong dag sngon byung ba na ded dpon nor gyi shing rta zhes bya ba zhig byung ste/ de tshong pa lnga zhig dang lhan cig rgya mtsho chen por dong ba na de rnams dang ded dpon des phan tshun bshes pa'i gtam smra bar byed pas mdza' bar gyur to// ji tsam na mthar gyis rgya mtsho'i</text></item>
<item><p>118b3</p><section>'dul ba</section><text>'gram du phyin nas gru so so sta gon byas nas 'jug pa'i tshe de rnams kyis ded dpon nor gyi shing rta la smras pa/ ded dpon bdag cag ni khyod dang bral na dga' bar mi 'gyur lags so// des smras pa/ gal te de lta na 'dir zhugs shig dang gru dor ro// de rnams der zhugs pa</text></item>
<item><p>118b4</p><section>'dul ba</section><text>dang rlung langs nas skrag par gyur to// nor gyi shing rtas smras pa/ shes ldan dag ma 'jigs shig/ gang gi tshe gru zhig par gyur pa de'i tshe bdag gi mgul du 'jus shig dang / bdag gis khyed cag gdon to// byang chub sems dpa' rnams ni bzo'i gnas dang las kyi</text></item>
<item><p>118b5</p><section>'dul ba</section><text>gnas de dang de dag la mkhas pa yin pas des ni rin po che chen po la 'os pa dag mchan khung du btags nas gru zhig pa na de rnams ded dpon de'i mgul du 'jus nas/ des de rnams lus du bcing srog gi lhag ma cung zad cig lus te rgya mtsho'i 'gram du phyin par byas so// de rnams</text></item>
<item><p>118b6</p><section>'dul ba</section><text>skam la phyin te de btang ba dang / de dbugs gtan chad nas shi'o// de rnams kyis de chu nas skam la phyung ba dang / ji tsam na mchan khung na rin po che chen po la 'os pa dag mthong nas de rnams kyis de khyer te dong ngo // dge slong dag ji snyam du sems/ de'i tshe de'i dus kyi ded dpon</text></item>
<item><p>118b7</p><section>'dul ba</section><text>nor gyi shing rta gang yin pa de ni nga nyid yin no// tshong pa de rnams ni dge slong lnga po 'di dag nyid yin te/ de na yang ngas 'di dag rgya mtsho chen po nas bton te rin po che rnams kyi bgo bsha' byas so// da ltar ngas 'di dag 'khor ba'i 'brog dgon pa nas bton nas dbang po dang /</text></item>
<item><p>119a1</p><section>'dul ba</section><text>stobs dang / byang chub kyi yan lag gi rin po che rnams kyi bgo bsha' byas so// // 'dul ba gzhi/ bam po dgu bcu rtsa gsum pa/ yang gang gi tshe tshe dang ldan pa kun shes kauN+Di n+ya rgan pa'i ngang la 'dug pa de'i tshe 'khor la gdugs lta bur</text></item>
<item><p>119a2</p><section>'dul ba</section><text>byas te 'dug go// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun shes kauN+Di n+yas las ci zhig bgyis na/ las de'i rnam par smin pas 'khor la gdugs lta bur bgyis te mchis lags/</text></item>
<item><p>119a3</p><section>'dul ba</section><text>bcom ldan 'das kyis bka' stsal pa/ dge slong kun shes kauN+Di n+ya 'di nyid kyis las byas shing bsags pa tshogs rnyed pa dag ni zhes bya ba nas lus can dag la 'bras bur 'gyur zhes bya ba'i bar gong ma bzhin no// dge slong dag sngon byung ba grong khyer bA rA Na sI na khyim bdag</text></item>
<item><p>119a4</p><section>'dul ba</section><text>sdums byed ces bya ba phyug pa nor mang ba/ longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu la nor gyis 'gran pa zhig gnas so// de'i tshe grong khyer bA rA Na sI na rgyal po tshangs sbyin zhes bya ba 'byor pa dang /</text></item>
<item><p>119a5</p><section>'dul ba</section><text>rgyas pa dang / bde ba dang / lo legs pa/ skye bo dang / mi mang pos rab tu gang ba na rgyal srid byed du 'jug pa las ji tsam na ltas mkhan rnams kyis lo bcu gnyis su char mi 'bab bo zhes bstan to// rgyal po tshangs sbyin gyis rang gi yul du dril sgrogs su bcug</text></item>
<item><p>119a6</p><section>'dul ba</section><text>pa/ nga'i yul na gnas pa'i shes ldan grong mi dag nyon cig/ ltas mkhan rnams kyis lo bcu gnyis su char mi 'bab bo zhes bstan gyis/ de la khyed cag las lo bcu gnyis kyi bza' ba dang btung ba yod pa de dag ni nga'i yul na gnas par gyis shig/ gzhan ni phyogs</text></item>
<item><p>119a7</p><section>'dul ba</section><text>sna tshogs su deng la lo bcu gnyis 'das nas slar shog shig/ de nas khyim bdag sdums byed kyis mngan la smras pa/ kye nang rje bang mdzod na bdag 'khor dang bcas pa'i lo bcu gnyis kyi bza' ba dang btung ba dag yod dam/ des smras pa/ dpon po mchis so// de nas</text></item>
<item><p>119b1</p><section>'dul ba</section><text>khyim bdag sdums byed 'khor dang bcas pa ni 'dug go// skye bo'i tshogs ni kun du dong ngo // mu ge chen po nyam nga ba/ dgon pa slong mo pas zas rnyed par dka' ba byung ba la sangs rgyas bcom ldan 'das rnams 'byung ba med pa na rang sangs rgyas dman pa dang ngan pa la</text></item>
<item><p>119b2</p><section>'dul ba</section><text>snying brtse ba can/ bas mtha'i gnas mal brten pa/ 'jig rten gyi yon gnas gcig pu dag 'jig rten du 'byung bar 'gyur bas de'i tshe bA rA Na sI dang ha cang yang mi ring ba'i bsti gnas zhig tu rang sangs rgyas lnga brgya gnas so// gang gi tshe mu ge'i dus kyi 'chi ba'i 'jigs</text></item>
<item><p>119b3</p><section>'dul ba</section><text>su rung bas skye bo'i tshogs skrag nas kun du dong ba de'i tshe de rnams kyi bsod snyoms chad nas de dag thams cad 'dus te khyim bdag sdums byed gang na ba der dong nas smras pa/ khyim bdag kho bo cag rab tu byung ba lnga brgya la bsod snyoms rgyun du sbyor ram/ des smras pa/</text></item>
<item><p>119b4</p><section>'dul ba</section><text>mngan la rmas te bgyi'o zhes des mngan byed pa'i mi la smras pa/ kye nang rje bdag cag gi bang mdzod na bdag cag dang rab tu byung ba lnga brgya po gang yin pa 'di rnams kyi lo bcu gnyis kyi bza' ba dang btung ba yod dam/ des smras pa/ dpon po mchis so// de nas rang</text></item>
<item><p>119b5</p><section>'dul ba</section><text>sangs rgyas lnga brgya po de rnams la khas blangs so// khyim bdag sdums byed kyis rab tu byung ba lnga brgya'i bsod snyoms sbyar to zhes rang sangs rgyas lnga brgya gzhan dag gis thos nas khyim bdag sdums byed kyi drung du dong ste phyin nas khyim bdag sdums byed la 'di skad ces smras</text></item>
<item><p>119b6</p><section>'dul ba</section><text>so// khyim bdag kho bo cag rab tu byung ba lnga brgya la bsod snyoms kun du sbyor ram/ des smras pa/ 'phags pa dag phul lags bzhin du yang bslang ci 'tshal/ khyim bdag de rnams kyang gzhan yin la bdag cag kyang gzhan yin no// des smras pa/ 'phags</text></item>
<item><p>119b7</p><section>'dul ba</section><text>pa gal te de lta na mngan la smras te bgyi'o zhes des mngan byed pa'i mi la smras pa/ kye nang rje bdag cag gi bang mdzod na bdag cag dang rab tu byung ba stong po gang yin pa 'di rnams kyi lo bcu gnyis kyi bza' ba dang / btung ba yod dam/ des smras pa/ dpon po</text></item>
<item><p>120a1</p><section>'dul ba</section><text>mchis so// der rang sangs rgyas de rnams la smras pa/ 'phags pa rnams bzhugs shig khyed kyi gdugs tshod kyi dus gang lags/ de rnams kyis smras pa/ khyim bdag nyi ma phyed ma yol bar ro// de nas khyim bdag sdums byed kyis sbyin gtong</text></item>
<item><p>120a2</p><section>'dul ba</section><text>gi khang pa rtsig tu bcug nas sbyin gtong gi zhal ta byed pa'i mi dang dus tshod sbron pa yang bzhag nas de rnams nyi ma re re zhing lhags nas zas kyi bya ba byed do// dgra bcom pa stong po de'i dge 'dun gyi gnas brtan gang yin pa de lhag par mdzes pa mgo gdugs ltar 'dug</text></item>
<item><p>120a3</p><section>'dul ba</section><text>pas 'khor de la gdugs ltar byas te gnas so// khyim bdag sdums byed kyi bu mos dge 'dun gyi gnas brtan de'i mgo gdugs ltar 'dug cing kha dog rgyas pa mchog dang ldan par mthong nas kyang lhag par dad pa skyes so// ji tsam dus gzhan zhig na drol bab pa dang</text></item>
<item><p>120a4</p><section>'dul ba</section><text>lhas char dbab par brtsams so// de nas bu mo des dge 'dun gyi gnas brtan gyi spyi bor gdugs bzung nas zan zos zin pa dang / rkang pa gnyis la gtugs te smon lam btab pa/ dge ba'i rtsa ba 'dis ji ltar 'phags pa 'di yon tan gyi tshogs ci 'dra ba'i rnam pa 'di</text></item>
<item><p>120a5</p><section>'dul ba</section><text>lta bu dag thob pas 'di 'khor la gdugs lta bur byas te gnas pa de bzhin du bdag kyang 'khor la gdugs lta bur byas te gnas par gyur cig ces btab bo// dge slong dag ji snyam du sems/ khyim bdag sdums byed kyi bu mo gang yin pa de dge slong kun shes kauN+Di n+ya 'di nyid</text></item>
<item><p>120a6</p><section>'dul ba</section><text>yin te/ de na 'di gzhon nu mar gyur pa na rang sangs rgyas kyi dge 'dun gyi gnas brtan gyi gdugs bzung nas smon lam du yon tan gyi tshogs 'di lta bu thob nas 'khor la gdugs lta bur byas te gnas par gyur cig ces btab bo// des na da ltar nyon mongs pa thams cad</text></item>
<item><p>120a7</p><section>'dul ba</section><text>spangs te dgra bcom pa mngon sum du byas nas kyang 'khor la gdugs lta bur byas te gnas so// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la zhes bya ba nas dge slong dag de lta bu la khyed kyis bslab par bya'o zhes</text></item>
<item><p>120b1</p><section>'dul ba</section><text>bya ba'i bar gong ma bzhin du'o// gang gi tshe bcom ldan 'das kyis tshe dang ldan pa kun shes kauN+Di n+ya la brten nas lha brgyad khri dam pa'i chos kyi ros tshim par mdzad pa de'i tshe dge slong rnams the tshom skyes nas/ the tshom thams cad gcod pa sangs rgyas bcom ldan 'das la zhus</text></item>
<item><p>120b2</p><section>'dul ba</section><text>pa/ btsun pa bcom ldan 'das kyis tshe dang ldan pa kun shes kauN+Di n+ya la brten nas lha brgyad khri dam pa'i chos kyi ros tshim par mdzad pa la gzigs/ bcom ldan 'das kyis bka' stsal pa/ dge slong dag gang gi phyir da ltar nga 'dod chags dang bral/ zhe sdang dang bral/</text></item>
<item><p>120b3</p><section>'dul ba</section><text>gti mug dang bral zhing / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su grol nas thams cad mkhyen cing rnam pa thams cad mkhyen te ye shes</text></item>
<item><p>120b4</p><section>'dul ba</section><text>dang shes bya thams cad la dbang brnyes nas kun shes kauN+Di n+ya la brten te lha brgyad khri dam pa'i chos kyi ros tshim par mdzad pa de la ngo mtshar ci zhig che/ 'das pa'i dus na nga 'dod chags dang bcas/ zhe sdang dang bcas/ gti mug dang bcas shing / skye ba dang / rga ba</text></item>
<item><p>120b5</p><section>'dul ba</section><text>dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su ma grol te/ dud 'gro byol song gi lus su skyes pa na/ kauN+Di n+ya srin bu ki ta kar gyur pa la brten nas srin bu ki ta ka brgyad</text></item>
<item><p>120b6</p><section>'dul ba</section><text>khri rang gi shas tshim par byas pa gang yin pa de nyon cig/ dge slong dag sngon byung ba byang chub sems dpa' ma nges pa'i phung po la gnas te rgya mtsho chen po'i rus sbal rnams kyi nang du skyes nas de rnams kyi gtso bor gyur to// ji tsam na tshong pa lnga brgya rgya mtsho chen po'i gru bo che</text></item>
<item><p>120b7</p><section>'dul ba</section><text>bsgrubs nas rgya mtsho chen por zhugs te/ de nas rin po che sna tshogs blangs nas slar log pa las 'di ltar gru bo che chu srin nya'i rigs kyi tshan gyis phug ste/ de na ku co chen po byung ba'i sgra de rus sbal gyis thos nas rgya mtsho chen po nas langs te/ de de rnams kyi drung du song</text></item>
<item><p>121a1</p><section>'dul ba</section><text>nas smras pa/ shes ldan dag bag tsha ba bor la kho bo'i rgyab tu zhon cig dang kho bos bsgral bar bya'o// de nas tshong pa de rnams shi ba las sos pa bzhin du thams cad rus sbal gyi rgyab tu zhon te/ des de rnams khyer nas rgya mtsho'i 'gram du phyogs te chas pa</text></item>
<item><p>121a2</p><section>'dul ba</section><text>na khur gyis shin tu btsir kyang brtson 'grus la gnas shing snyom pa ma bskyed de/ de lus dub pas de rnams legs par bsgral te mgrin pa brkyang nas gnyid log go// de dang ha cang yang mi ring ba zhig na srin bu ki ta ka rnams kyi tshang yod pas de nas ki ta ka gcig rgyu zhing song</text></item>
<item><p>121a3</p><section>'dul ba</section><text>ba na dri tshor te de'i drung du song ba dang / de nas lus chen po de gnyid log par mthong nas rings pa'i 'gros kyis srin bu ki ta ka'i tshang du son te/ rang rang gi brdas ki ta ka rnams la go bar byas nas srin bu ki ta ka brgyad khri ded de rus sbal gyi drung du dong ngo // de nas de gnyid</text></item>
<item><p>121a4</p><section>'dul ba</section><text>log ste shi ba bzhin du sems med pa la bza' bar brtsams te/ gang gi tshe de'i sha chen po rnams las zos nas ngal bas dub ste gnyid stug pos non pas ma tshor ro// ji tsam gnad rnams kyi sha rnams za ba de'i tshe sad na srin bu ki ta ka thams cad kyis lus yog par mthong</text></item>
<item><p>121a5</p><section>'dul ba</section><text>nas des bsams pa/ gal te lus bsgul lam bsgyur na gdon mi za bar 'di rnams 'chi bar 'gyur te/ srog chags gzhan la gnod par byed pa bas ni srog dang bral yang bla'o snyam du bsams nas/ gnad rnams su phug cing tshigs rnams phral ba na smon lam gdab</text></item>
<item><p>121a6</p><section>'dul ba</section><text>par brtsams pa/ ji ltar srin bu ki ta ka brgyad khri po 'di rnams la sha dang khrag gis tshim par byas pa de bzhin du bdag ma 'ongs pa'i dus na bla na med pa yang dag par rdzogs pa'i byang chub mngon par rdzogs par sangs rgyas pa na yang de rnams chos kyi ros tshim par byed par</text></item>
<item><p>121a7</p><section>'dul ba</section><text>gyur cig ces btab bo// dge slong dag ji snyam du sems/ de'i tshe de'i dus kyi rus sbal gyi gtso bo gang yin pa de ni nga nyid yin no// srin bu ki ta ka de rnams la lam ston pa gang yin pa de ni dge slong kauN+Di n+ya 'di nyid yin no// de la brten nas sha dang khrag gis tshim</text></item>
<item><p>121b1</p><section>'dul ba</section><text>par byas pa'i srin bu ki ta ka brgyad khri po gang dag yin pa de dag ni lha brgyad khri po 'di dag nyid yin te/ de na yang ngas rang gi khrag gis tshim par byas so// da ltar yang ngas de rnams dam pa'i chos kyi ros tshim par mdzad do// dge slong dag de lta bas na gcig tu gnag pa rnams</text></item>
<item><p>121b2</p><section>'dul ba</section><text>kyi las kyi rnam par smin pa ni zhes bya ba nas dge slong dag khyed kyis de lta bu la bslab par bya'o zhes bya ba'i bar du'o// gang gi tshe bcom ldan 'das kyis lnga sde'i dge slong rnams dam pa'i chos kyi ros tshim par mdzad nas 'khor ba'i 'brog dgon pa nas bton te shin tu mthar</text></item>
<item><p>121b3</p><section>'dul ba</section><text>thug pa'i grub pa dang bde ba'i mya ngan las 'das pa la bkod pa de'i tshe dge slong rnams the tshom skyes nas/ the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis lnga sde'i dge slong rnams dam pa'i chos kyi ros tshim par mdzad</text></item>
<item><p>121b4</p><section>'dul ba</section><text>nas 'khor ba'i 'brog dgon pa nas bton te shin tu mthar thug pa'i grub pa dang bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ dge slong dag 'di ltar da ltar nga 'dod chags dang bral/ zhe sdang dang bral/ gti mug dang</text></item>
<item><p>121b5</p><section>'dul ba</section><text>bral zhing / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams las yongs su grol nas thams cad mkhyen cing rnam pa thams cad mkhyen te ye shes dang shes</text></item>
<item><p>121b6</p><section>'dul ba</section><text>bya thams cad la dbang brnyes nas lnga sde'i dge slong rnams dam pa'i chos kyi ros tshim par mdzad nas 'khor ba'i 'brog dgon pa nas bton te/ shin tu mthar thug pa'i grub pa dang bde ba'i mya ngan las 'das pa la bkod pa de la ngo mtshar ci zhig tshe/ 'das pa'i dus na nga</text></item>
<item><p>121b7</p><section>'dul ba</section><text>'dod chags dang bcas/ zhe sdang dang bcas/ gti mug dang bcas shing / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su ma grol</text></item>
<item><p>122a1</p><section>'dul ba</section><text>ba na/ 'di dag la rang gi khrag gis tshim par byas nas brtul zhugs lnga'i gzhi rnams la bkod pa gang yin pa de nyon cig/ dge slong dag sngon byung ba grong khyer bA rA Na sI na rgyal po rdo rje'i dpung pa zhes bya ba 'byor ba dang zhes bya ba nas skye bo dang mi mang pos gang</text></item>
<item><p>122a2</p><section>'dul ba</section><text>ba na rgyal srid byed du 'jug ste zhes bya ba'i bar du ste/ rgyal po de yang dad pa bzang ba/ dge ba'i rtsa ba can/ bdag la phan pa dang gzhan la phan par zhugs pa/ snying rje'i bdag nyid chen po/ chos 'dod pa skye dgu la byams pa/ thams cad sbyin pa/ thams cad</text></item>
<item><p>122a3</p><section>'dul ba</section><text>yongs su gtong ba/ chags pa med par yongs su gtong ba/ gtong ba chen po la gnas pa ste/ de lhag par byams pa la shin tu goms pas de nyin gcig la lan gsum byams pa la snyoms par 'jug par byed de/ de byams pa la snyoms par zhugs pa na/</text></item>
<item><p>122a4</p><section>'dul ba</section><text>slong ba'i skye bos phongs par gyur nas des blon po rnams la bsgo ba/ shes ldan dag grong khyer bA rA Na sI'i grong khyer gyi sgo bzhi rnams su sbyin gtong gi khang pa rtsig tu bcug la dge sbyong dang / bram ze dang / bkren pa dang / phongs pa dang / lam du 'jug pa'i slong</text></item>
<item><p>122a5</p><section>'dul ba</section><text>mo pa gang dag ci don du gnyer ba de dag byin cig/ lha bka' bzhin 'tshal zas dang / skom dang / gos dang / gnas mal dang / dbyig dang / gser dang / nor bu dang / mu tig dang / baiDUr+ya dang / man shel dang / byi ru dang / sa le sbram dang /</text></item>
<item><p>122a6</p><section>'dul ba</section><text>dngul dang / rdo'i snying po dang / spug dang / pad ma rA ga dang / g.yas su 'khyil ba la sogs te nor mang pos slong mo pa'i skye bo tshim par bya ba'i phyir phung por spungs so// ji tsam dus gzhan zhig na rgyal po rnam thos kyi bus rgyal po'i pho brang lcang lo can nas</text></item>
<item><p>122a7</p><section>'dul ba</section><text>mdangs 'phrog pa'i gnod sbyin lnga spyugs te/ phan tshun 'phyan pa las bA rA Na sIr phyin nas de rnams kyis ba lang rdzi dang / lug rdzi dang / rtswa thun dang / shing thun dang / lam gyis 'tsho ba dang / lam gol bas 'tsho ba'i mi rnams mthong nas smras pa/ shes ldan dag</text></item>
<item><p>122b1</p><section>'dul ba</section><text>khyed cag kho bo cag gis mi 'jigs sam/ shes ldan dag gang gi phyir kho bo cag gi rgyal po byams pa dang snying rje'i bdag nyid can sems can la phan pa'i bsam pas nyin gcig la lan gsum du byams pa la snyoms par zhugs pa yod na ci'i phyir 'jigs/ de nas de rnams</text></item>
<item><p>122b2</p><section>'dul ba</section><text>bram ze'i cha byad du mngon par sprul nas grong khyer bA rA Na sI'i sgo bzhi rnams su sbyin gtong gi khang pa rnams la brtags te rgyal po rdo rje'i dpung pa byams pa las langs par shes nas dul ba'i cha byad kyis rgyal po'i drung du song ngo // song nas rgyal ba dang tshe spel ba dag rgyal po la</text></item>
<item><p>122b3</p><section>'dul ba</section><text>byas nas smras pa/ lha bdag cag bkres lags na g.yar zas kyis rjes su gzung du gsol/ rgyal pos blon po rnams bkug ste smras pa/ shes ldan dag bram ze 'di rnams kha zas bsod pas tshim par byos shig/ de rnams kyis smras pa/ bdag cag ni sha dang khrag</text></item>
<item><p>122b4</p><section>'dul ba</section><text>'tshal lags so// rgyal pos blon po rnams la smras pa/ shes ldan dag gal te sha dang khrag gi 'byor pa med na tshong 'dus nas chos bzhin gyis rnyed pa'i khrag byin cig/ de rnams kyis smras pa/ lha bdag cag ni mod la bkum pa'i sha dang khrag 'tshal na/ mod la</text></item>
<item><p>122b5</p><section>'dul ba</section><text>bkum pa'i sha dang khrag gis rjes su gzung bar mdzod cig/ rgyal pos bsams pa/ gzhan la gnod pa ma byas par mod la bsad pa'i sha dang khrag ga la rnyed kyis ci nas kyang 'di rnams la bdag gis rang gi khrag sbyin par bya'o snyam ste/ de nas dpyad mkhan rnams bkug ste</text></item>
<item><p>122b6</p><section>'dul ba</section><text>smras pa/ shes ldan dag nga'i yan lag gi rtsa thams cad chod cig dang / slong mo pa'i skye bo tshim par bya'o// dpyad mkhan rnams kyis smras pa/ lha mi phal pa rnams kyi phyir bdag cag lha'i sku la mtshon gyis mi 'debs so// byang chub sems dpa' ni bzo'i gnas</text></item>
<item><p>122b7</p><section>'dul ba</section><text>dang las kyi gnas de dang de dag la mkhas pa yin pas des rang nyid kyis lus kyi yan lag lnga mtshon gyis gtar te/ de nas rang gi khrag gis tshim par byas nas de rnams la de lta bu'i chos bshad de/ de thos pas gnod sbyin de rnams brtul zhugs lnga'i gzhi rnams la</text></item>
<item><p>123a1</p><section>'dul ba</section><text>bkod do// dge slong dag ji snyam du sems/ de'i tshe de'i dus kyi rgyal po rdo rje'i dpung pa zhes bya bar gyur pa de ni nga nyid yin no// mdangs 'phrog pa'i gnod sbyin lnga po gang dag yin pa de dag ni lnga sde'i dge slong 'di dag nyid yin te/ de na yang ngas 'di rnams</text></item>
<item><p>123a2</p><section>'dul ba</section><text>rang gi khrag gis tshim par byas nas brtul zhugs lnga'i gzhi rnams la bkod do// da ltar yang ngas 'di rnams dam pa'i chos kyi ros tshim par byas nas 'khor ba'i 'brog dgon pa nas bton te/ shin tu mthar thug pa'i grub pa dang bde ba'i mya ngan las 'das pa la bkod</text></item>
<item><p>123a3</p><section>'dul ba</section><text>do// gang gi tshe bcom ldan 'das kyis lnga sde'i dge slong rnams dam pa'i chos kyi ros tshim par mdzad nas 'khor ba'i 'brog dgon pa nas bton te shin tu mthar thug pa'i grub pa dang bde ba'i mya ngan las 'das pa la bkod pa de'i tshe dge slong rnams the tshom skyes te/ the tshom</text></item>
<item><p>123a4</p><section>'dul ba</section><text>thams cad gcod pa/ sangs rgyas bcom ldan 'das la zhus pa/ btsun pa bcom ldan 'das kyis lnga sde'i dge slong rnams dam pa'i chos kyi ros tshim par mdzad nas 'khor ba'i 'brog dgon pa nas bton te shin tu mthar thug pa'i grub pa dang bde ba'i mya ngan las 'das</text></item>
<item><p>123a5</p><section>'dul ba</section><text>pa la bkod pa la gzigs/ bcom ldan 'das kyis bka' stsal pa/ 'di ltar da ltar nga 'dod chags dang bral/ zhe sdang dang bral/ gti mug dang bral zhing zhes bya ba nas ye shes dang shes bya thams cad la dbang brnyes nas zhes bya ba'i bar du ste/ lnga sde'i</text></item>
<item><p>123a6</p><section>'dul ba</section><text>dge slong rnams dam pa'i chos kyi ros tshim par mdzad nas 'khor ba'i 'brog dgon pa nas bton te shin tu mthar thug pa'i grub pa dang bde ba'i mya ngan las 'das pa la bkod pa de la ngo mtshar ci zhig che/ nga 'das pa'i dus na 'dod chags dang bcas zhes bya ba nas sdug</text></item>
<item><p>123a7</p><section>'dul ba</section><text>bsngal ba dang / yid mi bde ba dang / 'khrug pa rnams las yongs su ma grol ba na zhes bya ba'i bar gong ma bzhin du ste/ 'di rnams rang gi shas tshim par byas nas brtul zhugs lnga'i gzhi rnams la bkod pa gang yin pa de nyon cig/ dge slong dag sngon byung ba</text></item>
<item><p>123b1</p><section>'dul ba</section><text>grong khyer bA rA Na sI na rgyal po byams pa'i stobs zhes bya ba 'byor pa dang zhes bya ba nas skye bo dang mi mang po yod pa rgyal srid byed du 'jug ste zhes bya ba'i bar du ste/ byams pa'i bdag nyid snying rje can bdag nyid chen po sems can thams cad la byams pa dang ldan pa</text></item>
<item><p>123b2</p><section>'dul ba</section><text>zhig yod de/ ji tsam dus gzhan zhig na rgyal po rnam thos kyi bus rgyal po'i pho brang lcang lo can nas mdangs 'phrog pa'i gnod sbyin lnga nyes pa 'ga' zhig gi phyir spyugs nas/ de rnams ljongs de nas rgyu zhing bA rA Na sIr phyin nas de rnams la sus kyang gtor</text></item>
<item><p>123b3</p><section>'dul ba</section><text>ma 'am/ me tog phreng dang / yo byad dag ma byin nas/ de rnams khros pas yams kyi nad btang ste bA rA Na sI'i skye bo'i tshogs shi bar gyur to// blon po rnams kyis rgyal po byams pa'i stobs la smras pa/ lha bA rA Na sI'i skye bo'i tshogs te por 'gum lags</text></item>
<item><p>123b4</p><section>'dul ba</section><text>so// rgyal pos de rnams la bsgo ba/ deng la bA rA Na sI kho nar dril sgrogs su bcug la/ shes ldan dag rgyal po byams pa'i stobs kyis bka' stsal pa/ nga sems can thams cad la phan pa'i bsam pa la lhag par rtsom pa'i yid kyis nyin mtshan 'da' bar</text></item>
<item><p>123b5</p><section>'dul ba</section><text>byed kyis/ de la khyed cag gis kyang sems can thams cad kyi rjes su song ba'i byams pa yid la byos shig dang / de lta na zhi bar 'gyur ro// de rnams sems can thams cad kyi rjes su song ba'i byams pa yid la byed pa la zhugs pa na mdangs 'phrog pa'i gnod</text></item>
<item><p>123b6</p><section>'dul ba</section><text>sbyin rnams kyis bA rA Na sI'i nye 'khor du rgyu bar brtsams na 'jug ma nus so// de rnams kyis 'jug ma nus pas glags ma rnyed do// glags ma rnyed pas ba lang rdzi dang / lug rdzi dang / rtswa thun dang / shing thun dang / lam gyis 'tsho ba dang / lam gol bas 'tsho ba'i mi rnams mthong</text></item>
<item><p>123b7</p><section>'dul ba</section><text>nas dris pa/ shes ldan dag khyed cag kho bo cag gis mi 'jigs sam/ de rnams kyis smras pa/ mi 'jigs so// ci'i phyir/ 'di ltar bdag cag gi rgyal po byams pa'i stobs dgongs pa gang yin pa de sems pas so// rgyal po byams pa'i stobs ci</text></item>
<item><p>124a1</p><section>'dul ba</section><text>dgongs/ sems can thams cad kyi rjes su song ba'i byams pa'o// de rnams kyis bsams pa/ 'dir rgyu 'dis na da ltar bdag cag gis glags ma rnyed do snyam nas de rnams bA rA Na sI'i sgo nas sgor rgyu zhing rgyal po byams pa'i stobs nam zhig</text></item>
<item><p>124a2</p><section>'dul ba</section><text>mthong snyam mo// ji tsam dus gzhan zhig na rgyal po byams pa'i stobs phyi rol du skyed mos tshal du chas pa dang / de nas de rnams bram ze'i cha byad du bdag nyid mngon par sprul nas spyod lam zhi bas rgyal po'i drung du nye bar dong ste rgyal ba dang tshe spel ba dag byas nas smras pa/</text></item>
<item><p>124a3</p><section>'dul ba</section><text>lha bdag cag bkres lags na g.yar zas kyis rjes su gzung du gsol/ rgyal pos blon po rnams bkug ste bsgo ba/ shes ldan dag bram ze 'di rnams kha zas bsod pas tshim par byos shig/ de rnams kyis smras pa/ lha bdag cag ni sha dang khrag 'tshal lags</text></item>
<item><p>124a4</p><section>'dul ba</section><text>so// rgyal pos blon po rnams la smras pa/ shes ldan dag gal te sha dang khrag 'byor pa med na tshong 'dus nas chos bzhin gyis rnyed pa'i sha dang khrag byin cig/ lha bdag cag ni mod la bkum pa'i sha dang khrag 'tshal na mod la bkum pa'i sha dang khrag gis rjes</text></item>
<item><p>124a5</p><section>'dul ba</section><text>su gzung du gsol/ rgyal pos bsams pa/ sems can gzhan la gnod pa ma byas par ni mod la bsad pa'i sha dang khrag ga la rnyed kyis/ ci nas kyang 'di rnams la bdag gis rang gi khrag sbyin par bya'o snyam ste/ de nas dpyad mkhan rnams bkug nas smras pa/</text></item>
<item><p>124a6</p><section>'dul ba</section><text>shes ldan dag nga'i yan lag gi rtsa thams cad chod cig dang slong mo ba'i skye bo tshim par bya'o// dpyad mkhan gyis smras pa/ lha mi phal pa rnams kyi phyir bdag cag lha'i sku la mtshon gyis mi 'debs so// byang chub sems dpa' ni bzo'i gnas dang las kyi gnas de</text></item>
<item><p>124a7</p><section>'dul ba</section><text>dang de dag la mkhas pa yin pas des rang nyid kyi lus kyi yan lag lnga mtshon gyis gtar te/ de nas rang gi khrag gis tshim par byas nas de rnams la de lta bu'i chos bshad de/ gang thos pas gnod sbyin de rnams brtul zhugs lnga'i gzhi rnams la bkod do// dge</text></item>
<item><p>124b1</p><section>'dul ba</section><text>slong dag ji snyam du sems/ de'i tshe de'i dus kyi rgyal po byams pa'i stobs gang yin pa de ni nga nyid yin no// mdangs 'phrog pa'i gnod sbyin lnga po gang dag yin pa de dag ni lnga sde'i dge slong 'di nyid yin te/ de na yang ngas 'di rnams rang gi khrag gis tshim par byas te</text></item>
<item><p>124b2</p><section>'dul ba</section><text>brtul zhugs lnga'i gzhi rnams la bkod do// da ltar kyang ngas 'di rnams dam pa'i chos kyi ros tshim par byas nas 'khor ba'i 'brog dgon pa nas bton te shin tu mthar thug pa'i grub pa dang bde ba'i mya ngan las 'das pa la bkod do// gang gi tshe bcom ldan 'das kyis</text></item>
<item><p>124b3</p><section>'dul ba</section><text>lo drug tu dka' ba spyad de bla na med pa yang dag par rdzogs pa'i byang chub rtogs nas bA rA Na sIr gshegs te/ chos kyi 'khor lo bskor nas lnga sde dang / nye lnga'i sde dang / drug bcu'i tshogs bzang po rnams btul bas dge slong mang du gyur pa de'i tshe dge slong rnams the tshom skyes</text></item>
<item><p>124b4</p><section>'dul ba</section><text>te the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis phrin las ci zhig mdzad na phrin las de'i rnam par smin pas bcom ldan 'das kyis dgung lo drug tu dka' ba spyad lags/ bcom ldan 'das kyis bka' stsal pa/</text></item>
<item><p>124b5</p><section>'dul ba</section><text>dge slong dag de bzhin gshegs pa nyid kyis sngon gyi sku tshe gzhan rnams su phrin las byas shing bsags pa dang / tshogs rnyed pa ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba bai b+hi Ting ga'i grong khyer</text></item>
<item><p>124b6</p><section>'dul ba</section><text>gyi grong rdal 'byor ba dang zhes bya ba nas skya bo dang mi mang po yod pa zhes bya ba'i bar du ste/ dge slong dag bai b+hi Ting ga'i grong khyer gyi grong rdal na bram ze'i shing sA la chen po lta bu n+ya gro ng+ha zhes bya ba phyug pa/ nor mang ba/ longs spyod che ba zhig byung ste/ bai b+hi Ting ga'i 'du tang dang</text></item>
<item><p>124b7</p><section>'dul ba</section><text>bcas/ sa dang / shing dang / chur bcas par rgyal po kr-i kIs bram ze'i sbyin par byin nas 'byor pa na yongs su longs spyod do// dge slong dag bram ze shing sA la chen po lta bu n+ya gro ng+ha'i slob ma bram ze'i khye'u bla ma zhes bya ba pha dang ma'i rigs dang ldan pa/ mo phyogs</text></item>
<item><p>125a1</p><section>'dul ba</section><text>nas dag pa/ mes po'i phyogs dang / phyi mo'i phyogs zung bdun rgyud kyis bzung ste rigs la gtam gyis ma phog pa/ klog tu 'jug pa/ gsang tshig 'dzin pa/ rig byed gsum po sgra nges par sbyor ba dang / shes gsal dang bcas pa dang / yi ge</text></item>
<item><p>125a2</p><section>'dul ba</section><text>rab tu 'byed pa dang bcas pa dang lnga po de lta bu byung ba can rnams kyi pha rol du phyin cing lung ston par byed pa/ gzugs bzang po blta na sdug pa mdzes pa zhig yod de/ bram ze shing sA la chen po lta bu n+ya gro ng+ha'i bram ze'i khye'u lnga brgya tsam la bram ze rnams kyi gsang tshig klog tu 'jug</text></item>
<item><p>125a3</p><section>'dul ba</section><text>go// dge slong dag bai b+hi Ting ga'i grong khyer gyi grong rdal na rdza mkhan dga' skyong zhes bya ba sangs rgyas la mngon par dad pa/ chos dang dge 'dun la mngon par dad pa/ sangs rgyas la skyabs su song ba/ chos dang dge 'dun la skyabs su song ba/ sangs rgyas la gcig tu</text></item>
<item><p>125a4</p><section>'dul ba</section><text>byed pa/ chos dang dge 'dun la gcig tu byed pa/ sangs rgyas la yid gnyis dang dang the tshom med pa/ chos dang dge 'dun dang / sdug bsngal ba dang / kun 'byung ba dang / 'gog pa dang / lam la yid gnyis dang the tshom med pa/ bden pa mthong ba/</text></item>
<item><p>125a5</p><section>'dul ba</section><text>'bras bu thob cing rtogs pa/ lo ma dang gtun spangs pa zhig gnas te/ gzhan du na de gang na chus brkos pa'am/ byi brun ma gtogs pa rang gi lag gis sa mi rko zhing brkor mi 'jug go// de nas sa lus kyis blangs nas srog chags med pa'i chus sprus te/ snod</text></item>
<item><p>125a6</p><section>'dul ba</section><text>rnams byas shing mtha' gcig tu bzhag nas 'di skad ces 'phags pa dag tshur/ bzhin dag tshur/ til lam/ 'bras sam/ mon sran sde'u la sogs pa'am/ mon sran gre'u la sogs pa mtha' gcig tu zhog la khyed cag las gang zhig snod gang don</text></item>
<item><p>125a7</p><section>'dul ba</section><text>du gnyer ba de long la deng shig ces smras shing des de las pha ma long ba gnyis gso ba dang / yang dag par rdzogs pa'i sangs rgyas 'od srung la dus dus su bsod snyoms 'bul lo// bram ze'i khye'u bla ma'i grogs po dang / snying du sdug pa dang / ne'u zla yang yin</text></item>
<item><p>125b1</p><section>'dul ba</section><text>no// de nas rdza mkhan dga' skyong yang dag par rdzogs pa'i sangs rgyas 'od srung gang na ba der song ste phyin nas yang dag par rdzogs pa'i sangs rgyas bcom ldan 'das 'od srung gi zhabs gnyis la mgo bos phyag byas te phyogs gcig tu 'dug go// phyogs gcig tu 'dug pa</text></item>
<item><p>125b2</p><section>'dul ba</section><text>dang / yang dag par rdzogs pa'i sangs rgyas 'od srung gis rdza mkhan dga' skyong la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/</text></item>
<item><p>125b3</p><section>'dul ba</section><text>rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas rdza mkhan dga' skyong yang dag par rdzogs pa'i sangs rgyas</text></item>
<item><p>125b4</p><section>'dul ba</section><text>'od srung gis gsungs pa la mngon par dga' ste rjes su yi rangs nas zhabs gnyis la mgo bos phyag 'tshal te stan las langs nas song ngo // de'i tshe bram ze'i khye'u bla ma shing rta thams cad nas dkar ba rta rgod ma dang ldan pa'i nang du zhugs/ gser gyi khar ba dang ril ba</text></item>
<item><p>125b5</p><section>'dul ba</section><text>thogs te/ bram ze'i khye'u'i tshogs kyis yongs su bskor cing bram ze'i khye'u'i tshogs kyis mdun gyis bltas te/ bai b+hi Ting ga'i phyi rol du bram ze'i khye'u rnams gsang tshig klog tu gzhug par 'dod nas bai b+hi Ting ga nas byung ba dang bram ze'i khye'u bla mas rdza mkhan dga' skyong</text></item>
<item><p>125b6</p><section>'dul ba</section><text>rgyang ring po kho na nas mthong ngo // mthong nas kyang 'di skad ces smras so// des pa dga' skyong khyod gang nas 'dir 'ongs/ des pa bla ma bdag ni yang dag par rdzogs pa'i sangs rgyas 'od srung la bsnyen bkur byas nas da gzod 'dir 'ongs kyis/ des pa bla ma tshur/ bdag</text></item>
<item><p>125b7</p><section>'dul ba</section><text>cag yang dag par rdzogs pa'i sangs rgyas 'od srung la bsnyen bkur byed du 'dong ngo // des pa dga' skyong yang dag par rdzogs pa'i sangs rgyas 'od srung la lta ba thong shig/ bsnyen bkur bya ba thong shig/ de ci'i phyir zhe na/ dge sbyong mgo reg de la byang chub ga la yod/</text></item>
<item><p>126a1</p><section>'dul ba</section><text>byang chub ni mchog tu dka' ba yin no// des pa bla ma khyod 'di skad ces dge sbyong mgo reg de la byang chub ga la yod/ byang chub ni mchog tu dka' ba yin no zhes ma smra shig/ 'di ltar bcom ldan 'das de nyid sangs rgyas yin te/ des chos thams</text></item>
<item><p>126a2</p><section>'dul ba</section><text>cad sangs rgyas so// rdza mkhan dga' skyong gis lan gnyis lan gsum du yang bram ze'i khye'u bla ma la 'di skad ces smras so// des pa bla ma tshur/ bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo // bram ze'i khye'u bla mas</text></item>
<item><p>126a3</p><section>'dul ba</section><text>lan gnyis lan gsum du yang rdza mkhan dga' skyong la 'di skad ces smras so// des pa dga' skyong yang dag par rdzogs pa'i sangs rgyas 'od srung la lta ba thong shig/ bsnyen bkur bya ba thong shig/ de ci'i phyir zhe na/ dge sbyong mgo reg la byang chub ga la yod/</text></item>
<item><p>126a4</p><section>'dul ba</section><text>byang chub ni mchog tu dka' ba yin no// des pa bla ma khyod 'di skad ces dge sbyong mgo reg de la byang chub ga la yod/ byang chub ni mchog tu dka' ba yin no zhes ma smra shig/ 'di ltar bcom ldan 'das de nyid sangs rgyas yin te/ des chos thams cad sangs rgyas so//</text></item>
<item><p>126a5</p><section>'dul ba</section><text>de nas rdza mkhan dga' skyong gis bram ze'i khye'u bla ma'i shing rta'i nang du 'dzegs nas bram ze'i khye'u bla ma'i skra las bzung ste/ bram ze'i khye'u bla ma la 'di skad ces smras so// des pa bla mtshur/ bdag cag yang dag par rdzogs pa'i sangs rgyas 'od srung la bsnyen bkur</text></item>
<item><p>126a6</p><section>'dul ba</section><text>byed du 'dong ngo // de nas bram ze'i khye'u bla ma 'di snyam du sems te/ kye ma sangs rgyas mchog ma yin pa yang ma yin zhing chos bshad pa yang mchog ma yin pa ma yin te/ des na da ltar rdza mkhan dga' skyong yun ring po nas khro ba ma yin/ gtum pa ma yin/ brlang</text></item>
<item><p>126a7</p><section>'dul ba</section><text>ba ma yin/ gzu lums can ma yin pa des kyang skra las bzung ba yan chad byas so snyam du bsams nas rdza mkhan dga' skyong la 'di skad ces smras so// des pa dga' skyong de tsam bya ba la thug gam/ des pa bla ma de tsam bya ba la thug ces so// des pa dga' skyong</text></item>
<item><p>126b1</p><section>'dul ba</section><text>ci de tsam bya ba la thug gam/ des pa bla ma de tsam bya ba la ha cang thug ces so// des pa dga' skyong de'i phyir thong shig dang / bdag cag yang dag par rdzogs pa'i sangs rgyas 'od srung la bsnyen bkur byed du 'dong ngo // de nas bram ze'i khye'u bla ma dang rdza mkhan dga' skyong</text></item>
<item><p>126b2</p><section>'dul ba</section><text>shing rta gcig gi nang du zhugs nas yang dag par rdzogs pa'i sangs rgyas 'od srung gang na ba der dong ste/ de gnyis kyis ji tsam bzhon pa'i sa'i bar du bzhon pas song nas bzhon pa las babs te yang dag par rdzogs pa'i sangs rgyas 'od srung gang na ba der dong ste phyin nas yang</text></item>
<item><p>126b3</p><section>'dul ba</section><text>dag par rdzogs pa'i sangs rgyas 'od srung gi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas rdza mkhan dga' skyong gis yang dag par rdzogs pa'i sangs rgyas 'od srung la 'di skad ces gsol to// btsun pa bram ze'i khye'u bla</text></item>
<item><p>126b4</p><section>'dul ba</section><text>ma 'di ni sangs rgyas la mngon par ma dad/ chos dang dge 'dun la mngon par ma dad lags kyis/ bcom ldan 'das ji ltar bram ze'i khye'u bla ma 'di sangs rgyas la mngon par dad pa dang / chos dang dge 'dun la mngon par dad par 'gyur ba de lta bu'i chos legs par bshad</text></item>
<item><p>126b5</p><section>'dul ba</section><text>du gsol/ yang dag par rdzogs pa'i sangs rgyas 'od srung gis rdza mkhan dga' skyong la cang mi gsung bas gnang ngo // de nas yang dag par rdzogs pa'i sangs rgyas 'od srung gis bram ze'i khye'u bla ma la chos dang ldan pa'i gtam gyis yang dag par ston par mdzad/</text></item>
<item><p>126b6</p><section>'dul ba</section><text>yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab</text></item>
<item><p>126b7</p><section>'dul ba</section><text>tu dga' bar mdzad nas cang mi gsung ngo // de nas bram ze'i khye'u bla mas rdza mkhan dga' skyong la 'di skad ces smras so// des pa dga' skyong legs par gsungs pa'i chos 'dul ba gya nom pa 'di lta bu thos na khyod dad pa yang dag pa kho nas khyim nas khyim med par ci'i phyir rab tu ma byung /</text></item>
<item><p>127a1</p><section>'dul ba</section><text>des pa bla ma ji ltar kho bo pha ma long ba gnyis gso ba dang / yang dag par rdzogs pa'i sangs rgyas 'od srung la dus dus su bsod snyoms 'bul bar khyod mi shes sam/ des pa dga' skyong khyod rab tu byung yang rung ma byung yang rung / re zhig kho bo ni rab</text></item>
<item><p>127a2</p><section>'dul ba</section><text>tu 'byung ngo // de nas yang dag par rdzogs pa'i sangs rgyas 'od srung la rdza mkhan dga' skyong gis 'di skad ces gsol to// btsun pa bram ze'i khye'u bla ma 'di legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po</text></item>
<item><p>127a3</p><section>'dul ba</section><text>'tshal na/ bcom ldan 'das kyis thugs brtse ba nye bar bzung ste/ de rab tu dbyung ba dang bsnyen par rdzogs par mdzad du gsol/ yang dag par rdzogs pa'i sangs rgyas 'od srung gis rdza mkhan dga' skyong la cang mi gsung bas gnang ngo // de nas rdza mkhan dga'</text></item>
<item><p>127a4</p><section>'dul ba</section><text>skyong gis yang dag par rdzogs pa'i sangs rgyas 'od srung cang mi gsung bas gnang bar rig nas yang dag par rdzogs pa'i sangs rgyas 'od srung gi zhabs gnyis la mgo bos phyag byas te stan las langs nas song ngo // de nas yang dag par rdzogs pa'i sangs rgyas 'od srung</text></item>
<item><p>127a5</p><section>'dul ba</section><text>gis rdza mkhan dga' skyong song nas ring po ma lon par thugs su chud nas bram ze'i khye'u bla ma rab tu phyung bsnyen par rdzogs par mdzad de/ bai b+hi Ting gar ji tsam bzhed kyi bar du bzhugs nas bA rA Na sI ka shi gang na ba der rgyu zhing gshegs te/ rim gyis rgyu zhing gshegs pa dang bA rA Na</text></item>
<item><p>127a6</p><section>'dul ba</section><text>sIr byon nas bA rA Na sI'i drang srong smra ba'i kyi nags na bzhugs so// rgyal po kr-i kIs yang dag par rdzogs pa'i sangs rgyas 'od srung ka shi nas ljongs rgyu zhing gshegs pa dang / bA rA Na sIr byon nas/ bA rA Na sI'i drang srong smra ba'i kyi nags na bzhugs so</text></item>
<item><p>127a7</p><section>'dul ba</section><text>zhes thos so// thos nas kyang bA rA Na sI nas byung ste/ yang dag par rdzogs pa'i sangs rgyas 'od srung gang na ba der song nas phyin pa dang / yang dag par rdzogs pa'i sangs rgyas 'od srung gi zhabs gnyis la mgo bos phyag byas te phyogs gcig tu 'dug go// phyogs</text></item>
<item><p>127b1</p><section>'dul ba</section><text>gcig tu 'dug pa dang / yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu</text></item>
<item><p>127b2</p><section>'dul ba</section><text>dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas rgyal po kr-i kI stan las</text></item>
<item><p>127b3</p><section>'dul ba</section><text>langs te bla gos phrag pa gcig tu gzar nas yang dag par rdzogs pa'i sangs rgyas 'od srung gang na ba de logs su thal mo sbyar ba btud de/ yang dag par rdzogs pa'i sangs rgyas 'od srung la 'di skad ces gsol to// bcom ldan 'das sang bdag gi sdum par</text></item>
<item><p>127b4</p><section>'dul ba</section><text>dge slong gi dge 'dun dang thabs cig tu gdugs tshod sbyor zhing mchis na gnang bar mdzad du gsol/ yang dag par rdzogs pa'i sangs rgyas bcom ldan 'das 'od srung gis rgyal po kr-i kI la cang mi gsung bas gnang ngo // de nas rgyal po kr-i kIs yang dag par rdzogs pa'i</text></item>
<item><p>127b5</p><section>'dul ba</section><text>sangs rgyas 'od srung cang mi gsung bas gnang bar rig nas yang dag par rdzogs pa'i sangs rgyas 'od srung gi zhabs gnyis la mgo bos phyag byas nas stan las langs te song ngo // de nas rgyal po kr-i kIs de nyid kyi nub mo nas gtsang zhing bsod pa'i bza' ba dang bca' ba dag sta</text></item>
<item><p>127b6</p><section>'dul ba</section><text>gon byas nas nang par sngar langs te gdan bshams nor bu'i chu snod bzhag nas/ yang dag par rdzogs pa'i sangs rgyas 'od srung la spyan 'dren gyis dus tshod gsol pa/ btsun pa gdugs tshod lags te/ bcom ldan 'das da de'i dus la bab par dgongs su gsol/</text></item>
<item><p>127b7</p><section>'dul ba</section><text>de nas yang dag par rdzogs pa'i sangs rgyas 'od srung snga dro na bza' sham thabs mnabs lhung bzed dang chos gos bsnams te dge slong gi tshogs kyis yongs su bskor cing dge slong gi tshogs kyis mdun du bdar nas/ rgyal po kr-i kI'i bkad sa gang na ba der gshegs te byon nas</text></item>
<item><p>128a1</p><section>'dul ba</section><text>dge slong gi dge 'dun gyi gung la gdan bshams pa nyid la bzhugs so// de nas rgyal po kr-i kIs sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing</text></item>
<item><p>128a2</p><section>'dul ba</section><text>tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so// yang dag par rdzogs pa'i sangs rgyas 'od srung gis zhal zas gsol zin te/ phyag bcabs lhung bzed gyu bar rig nas gser gyi bya ma</text></item>
<item><p>128a3</p><section>'dul ba</section><text>bum blangs te yang dag par rdzogs pa'i sangs rgyas 'od srung gi spyan sngar gsol ba btab pa/ bcom ldan 'das dge slong gi dge 'dun dang thabs cig la dgung zla gsum du bdag gis na bza' chos gos dang / bsod snyoms dang / gzims cha dang / snyun dpyad kyi rkyen sman gyi</text></item>
<item><p>128a4</p><section>'dul ba</section><text>yo byad rnams dang / bcom ldan 'das kyi slad du gtsug lag khang lnga brgya rtsig tu stsal cing khri dang / khri'u dang / la ba dang / stan nang tshangs can dang / dbu rten dang / gor bu lnga brgya lnga brgya 'jog tu stsal cing / 'bras sog ma'i sbubs su smin pa de lta bus bcom</text></item>
<item><p>128a5</p><section>'dul ba</section><text>ldan 'das dang dge slong gi dge 'dun la bsnyen bkur bgyid lags na gnang bar mdzad du gsol/ rgyal po chen po sems mngon par dad pa de nyid kyis byas pa yin gyis chog go// yang dag par rdzogs pa'i sangs rgyas 'od srung la rgyal po kr-i kIs lan gnyis lan gsum</text></item>
<item><p>128a6</p><section>'dul ba</section><text>du yang 'di skad ces gsol to// bcom ldan 'das dge slong gi dge 'dun dang thabs cig la dgung zla gsum du bdag gis na bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams dang / bcom ldan 'das kyi slad du</text></item>
<item><p>128a7</p><section>'dul ba</section><text>gtsug lag khang lnga brgya rtsig tu stsal cing / khri dang / khri'u dang / la ba dang / stan nang tshangs can dang / dbu rten dang / gor bu lnga brgya lnga brgya 'jog tu stsal cing / 'bras sog ma'i sbubs su smin pa de lta bus bcom ldan 'das dang dge slong gi dge 'dun la bsnyen bkur</text></item>
<item><p>128b1</p><section>'dul ba</section><text>bgyid lags na gnang bar mdzad du gsol/ yang dag par rdzogs pa'i sangs rgyas 'od srung gis lan gnyis lan gsum du yang rgyal po kr-i kI la 'di skad ces bka' stsal to// rgyal po chen po sems mngon par dad par byas pa gang yin pa de nyid kyis byas zin pas chog go//</text></item>
<item><p>128b2</p><section>'dul ba</section><text>de nas yang dag par rdzogs pa'i sangs rgyas 'od srung la rgyal po kr-i kIs 'di skad ces gsol to// bcom ldan 'das la rim gro bgyid pa dper na da ltar gyi bdag 'dra ba gzhan zhig mchis lags sam/ rgyal po chen po yod de/ khyod kyi yul bai b+hi Ting ga'i grong khyer gyi grong rdal</text></item>
<item><p>128b3</p><section>'dul ba</section><text>de na rdza mkhan dga' skyong zhes bya ba sangs rgyas la mngon par dad pa/ chos dang dge 'dun la mngon par dad pa/ sangs rgyas la skyabs su song ba/ chos dang dge 'dun la skyabs su song ba/ sangs rgyas la gcig tu byed pa/ chos dang dge 'dun la gcig tu byed pa/ sangs</text></item>
<item><p>128b4</p><section>'dul ba</section><text>rgyas la yid gnyis dang the tshom med pa/ chos dang / dge 'dun dang / sdug bsngal dang / kun 'byung dang / 'gog pa dang / lam la yid gnyis dang the tshom med pa/ bden pa mthong ba/ 'bras bu thob cing rtogs pa/ lo ma dang gtun spangs pa zhig gnas te/ de gzhan du na</text></item>
<item><p>128b5</p><section>'dul ba</section><text>chus brkos pa'am/ byi brun ma gtogs par rang gi lag gis sa mi rko zhing brkor mi 'jug go// de nas sa lus kyis blangs nas srog chags med pa'i chus sbrus te/ snod rnams byas shing mtha' gcig tu bzhag nas 'di skad ces/ 'phags pa dag tshur/ bzhin</text></item>
<item><p>128b6</p><section>'dul ba</section><text>dag tshur/ til lam/ 'bras sam/ mon sran sde'u la sogs pa'am/ mon sran gre'u la sogs pa mtha' gcig tu zhog la/ khyed gang zhig snod gang don du gnyer ba de des long la deng shig ces smra zhing / des de las pha ma long ba gnyis gso ba dang / nga la yang dus dus su bsod</text></item>
<item><p>128b7</p><section>'dul ba</section><text>snyoms 'bul bar byed do// rgyal po chen po nga dus gcig gcig na bai b+hi Ting ga'i grong khyer gyi grong rdal na nye bar rten cing bzhugs pa na snga dro na bza' sham thabs mnabs lhung bzed dang chos gos bsnams te bai b+hi Ting ga'i grong khyer gyi grong rdal du bsod snyoms la zhugs te/ rim</text></item>
<item><p>129a1</p><section>'dul ba</section><text>gyis bsod snyoms la rgyu ba na rdza mkhan dga' skyong gi khyim gang na ba der gshegs te byon nas sgo 'phar la mi drag par dal bu dal bus brdabs pa dang / de'i tshe rdza mkhan dga' skyong ni dgos pa 'ga' zhig gi phyir phyi rol du song bar gyur nas/ rdza mkhan dga' skyong gi pha</text></item>
<item><p>129a2</p><section>'dul ba</section><text>mas sgo 'phar brdabs pa'i sgra thos so// thos nas kyang 'di skad ces sgo 'phar la mi drag pa dal bu dal bus rdebs pa'i 'phags pa de su zhig/ bzhin de su zhig ces smras so// ngas de gnyis la 'di skad ces bka' stsal to// nga ni yang dag par rdzogs pa'i sangs</text></item>
<item><p>129a3</p><section>'dul ba</section><text>rgyas 'od srung yin te bsod snyoms bzhed do// de gnyis kyis 'di skad ces smras so// 'phags pa nang du spyon cig/ bzhin dag nang du spyon cig/ phru ba 'di rnams na bshos dron po dang / rdze'u na sran tshod mchis mod kyi khyod la bsnyen bkur bgyid pa ni slad rol du</text></item>
<item><p>129a4</p><section>'dul ba</section><text>mchis lags kyis/ gal te bzhed na nyid kyis bzhes te yongs su longs spyad du gsol/ rgyal po chen po ngas byang gi sgra mi snyan gyi dus byin gyis brlabs nas nyid kho nas phru ba'i nang nas zan dron dang / rdze'u na sran tshod yod pa blangs nas yongs su longs spyad do// de nas phyi zhig</text></item>
<item><p>129a5</p><section>'dul ba</section><text>nas rdza mkhan dga' skyong 'ongs nas rdza mkhan dga' skyong gis phru ba'i nang na zan dron dang / rdze'u na sran tshod yod pa zos par mthong ngo // mthong nas kyang pha ma long ba gnyis la 'di skad ces smras so// yab yum phru ba'i nang na zan dron dang / rdze'u na sran tshod mchis pa 'di su zhig gis</text></item>
<item><p>129a6</p><section>'dul ba</section><text>gsol/ de gnyis kyis 'di skad ces smras so// des pa dga' skyong khyod song nas ring po ma lon par 'dir sgo 'phar la rdebs pa'i sgra zhig thos so// thos nas kyang 'di skad ces smras so// sgo 'phar la mi drag par dal bu dal bus rdebs pa'i 'phags pa de su zhig/ bzhin</text></item>
<item><p>129a7</p><section>'dul ba</section><text>de su zhig/ des 'di skad ces/ nga ni yang dag par rdzogs pa'i sangs rgyas 'od srung yin te bsod snyoms bzhed do zhes gsungs nas de la 'di skad ces/ 'phags pa nang du spyon cig/ bzhin nang du spyon cig/ phru ba 'di'i nang na bshos dron po dang / rdze'u na sran tshod mchis mod</text></item>
<item><p>129b1</p><section>'dul ba</section><text>kyi/ khyod la bsnyen bkur bgyid pa ni slad rol du mchis lags kyis gal te bzhed na nyid kyis bzhes te yongs su longs spyad du gsol zhes gsol pa dang / des phru ba'i nang na zan dron yod pa dang / rdze'u na sran tshod yod pa de dag gsol ba lta zhig/ de nas rdza mkhan dga' skyong 'di snyam du</text></item>
<item><p>129b2</p><section>'dul ba</section><text>sems te/ yang dag par rdzogs pa'i sangs rgyas 'od srung gis legs par bag phab cing 'dris par gyur pa ni bdag gis rnyed pa legs par rnyed do snyam du rig nas dga' ba dang bde ba de nyid kyis skyil mo krung gcig gis zhag bdun 'das par byas so// zla ba phyed kyi bar du yang de'i lhan cig</text></item>
<item><p>129b3</p><section>'dul ba</section><text>ldan pa'i dran pa lus mi 'dor zhing de rtag tu lus la bar chad med par gnas so// zhag bdun gyi bar du pha ma'i phru ba na zan dron po yod pa dang / rdze'u na sran tshod yod pa ji lta ba de bzhin du phru ba na yang zan dron yod la/ rdze'u na yang sran tshod yod do// rgyal po chen po nga dus gcig</text></item>
<item><p>129b4</p><section>'dul ba</section><text>cig na bai b+hi Ting ga'i grong khyer gyi grong rdal du nye bar brten te dbyar bzhugs par zhal gyis bzhes pa las nga la der thog mar lhas char phab pas gtsug lag khang zags par gyur to// de'i tshe rdza mkhan dga' skyong gi las byed pa'i khang pa rtswa sar pas g.yogs so// ngas dge slong</text></item>
<item><p>129b5</p><section>'dul ba</section><text>zhabs 'bring byed pa rnams la bka' stsal pa/ dge slong dag khyed cag deng la rdza mkhan dga' skyong gi las byed pa'i khang pa g.yogs pa'i rtswa sar pa shus la nga'i gtsug lag khang g.yogs shig/ de rnams kyis bka' bzhin 'tshal zhes nga las mnyan nas rdza mkhan dga' skyong gi</text></item>
<item><p>129b6</p><section>'dul ba</section><text>las byed pa'i khang pa rtswa sar pas g.yogs pa 'chu bar byed do// de'i tshe rdza mkhan dga' skyong dgos pa 'ga' zhig gi phyir phyi rol du song bar gyur to// rdza mkhan dga' skyong gi pha ma long bas las kyi khang pa thog 'chu ba'i sgra thos so// thos nas kyang 'di skad ces smras so// rdza</text></item>
<item><p>129b7</p><section>'dul ba</section><text>mkhan dga' skyong gi las kyi khang pa rtswa sar pas g.yogs pa 'chu ba'i 'phags pa de su zhig/ bzhin de su zhig/ de rnams kyis 'di skad ces smras so// kho bo cag ni yang dag par rdzogs pa'i sangs rgyas 'od srung gi zhabs 'bring ba dge slong rnams yin te/ yang dag par</text></item>
<item><p>130a1</p><section>'dul ba</section><text>rdzogs pa'i sangs rgyas 'od srung gi gtsug lag khang der thog mar lhas char phab pas zags par gyur nas/ kho bo cag rdza mkhan dga' skyong gi las byed pa'i khang pa g.yogs pa rtswa sar pa bshus nas yang dag par rdzogs pa'i sangs rgyas 'od srung gi gtsug lag khang</text></item>
<item><p>130a2</p><section>'dul ba</section><text>g.yog go// de rnams la 'di skad ces smras so// khyed la bsnyen bkur bgyid pa ni slad rol du mchis lags kyis/ 'phags pa dag snoms shig/ bzhin dag snoms shig/ de rnams kyis de bshus te nga'i gtsug lag khang g.yogs so// // 'dul ba gzhi/</text></item>
<item><p>130a3</p><section>'dul ba</section><text>bam po dgu bcu rtsa bzhi pa/ de nas phyi nas rdza mkhan dga' skyong 'ongs nas rdza mkhan dga' skyong gis las kyi khang pa g.yogs pa'i rtswa sar pa bshus par mthong ngo // mthong nas kyang pha ma long ba gnyis la 'di skad ces smras so// yab yum las kyi khang pa g.yogs pa'i rtswa sar</text></item>
<item><p>130a4</p><section>'dul ba</section><text>pa de rnams su zhig gis bshus lags/ de gnyis kyis 'di skad ces smras so// des pa dga' skyong khyod song nas ring po ma lon par 'dir las kyi khang pa g.yogs pa'i rtswa sar pa 'chu ba thos so// thos nas kyang 'di skad ces las kyi khang pa g.yogs pa'i rtswa sar pa 'chu ba'i</text></item>
<item><p>130a5</p><section>'dul ba</section><text>'phags pa de su zhig/ bzhin de su zhig ces smras pa dang / de dag gis 'di skad ces/ kho bo cag ni yang dag par rdzogs pa'i sangs rgyas 'od srung gi zhabs 'bring ba dge slong rnams yin te/ yang dag par rdzogs pa'i sangs rgyas 'od srung gi gtsug lag khang der thog</text></item>
<item><p>130a6</p><section>'dul ba</section><text>mar lhas char phab pas zags par gyur nas kho bo cag rdza mkhan dga' skyong gi las kyi khang pa g.yogs pa'i rtswa sar pa bshus te/ yang dag par rdzogs pa'i sangs rgyas 'od srung gi gtsug lag khang g.yog go zhes smras nas de dag la 'di skad ces/ khyed la bsnyen bkur bgyid ba</text></item>
<item><p>130a7</p><section>'dul ba</section><text>ni slad rol du mchis lags kyi 'phags pa dag snoms shig/ bzhin dag snoms shig ces smras pas de rnams kyis las kyi khang pa'i rtswa de dag bshus par gyur grang / de nas rdza mkhan dga' skyong 'di snyam du sems te/ yang dag par rdzogs pa'i sangs rgyas 'od srung gis</text></item>
<item><p>130b1</p><section>'dul ba</section><text>shin tu bag phab cing 'dris par gyur pa ni bdag gis rnyed pa legs par rnyed do snyam du rig nas dga' ba dang bde ba de nyid kyis skyil mo krung gcig gis zhag bdun 'das par byas so// zla ba phyed kyi bar du yang de'i lhan cig ldan pa'i dran pa rtag tu lus las mi 'dor zhing / zhag bdun</text></item>
<item><p>130b2</p><section>'dul ba</section><text>du pha dang ma'i lus la yang de bar chad med par 'dug go// dbyar gyi gnas der rdza mkhan dga' skyong gi las byed pa'i khang pa 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus char thigs pa gcig kyang ma bab bo// rgyal po chen po khyod ni yang dag</text></item>
<item><p>130b3</p><section>'dul ba</section><text>par rdzogs pa'i sangs rgyas 'od srung gis zla ba gsum du bdag gis na bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams 'bul na ma gnang ngo zhes sems gzhan du 'gyur gyi/ rdza mkhan dga' skyong ni las byed pa'i khang pa g.yogs</text></item>
<item><p>130b4</p><section>'dul ba</section><text>pa'i rtswa sar pa bshus kyang sems gzhan du ma gyur to// btsun pa rdza mkhan dga' skyong gis ni rnyed pa legs par rnyed de/ bcom ldan 'das kyis de'i sdum par shin du bag phab cing 'dris par mdzad lags so// de nas yang dag par rdzogs pa'i sangs rgyas 'od srung gis rgyal po kr-i kI'i</text></item>
<item><p>130b5</p><section>'dul ba</section><text>sbyin pa de la rjes su yi rang ba 'dis rjes su yi rang bar mdzad de/ sbyin sreg mchod sbyin rnams kyi mchog/ sdeb sbyor mchog ni nyi ma'i lha// mi yi mchog ni rgyal po ste// rgya mtsho chu bo rnams kyi mchog/ zla ba rgyu skar rnams kyi gtso// nyi ma snang byed rnams kyi gtso// steng dang</text></item>
<item><p>130b6</p><section>'dul ba</section><text>'og dang thad kar yang // 'gro ba'i 'gro ba ji snyed pa// lha dang bcas pa'i 'jig rten na// smra ba'i mchog ni rdzogs sangs rgyas// de nas yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par ston par mdzad/ yang</text></item>
<item><p>130b7</p><section>'dul ba</section><text>dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par</text></item>
<item><p>131a1</p><section>'dul ba</section><text>rab tu dga' bar mdzad nas gdan las bzhengs te gshegs so// de nas rgyal po kr-i kIs yang dag par rdzogs pa'i sangs rgyas 'od srung gshegs nas ring po ma lon par shes nas mi zhig la smras pa/ kye nang rje tshur shog/ khyod kyis 'bras sog ma'i sbubs</text></item>
<item><p>131a2</p><section>'dul ba</section><text>su smin pa shing rta lnga brgya tsam khong la rdza mkhan dga' skyong gang na ba der song ste phyin nas rdza mkhan dga' skyong la 'di skad ces/ des pa dga' skyong khyod la rgyal po kr-i kIs 'bras sog ma'i sbubs su smin pa shing rta lnga brgya tsam po bskur ba 'di dag yin gyis/ de las khyod bdag nyid dang khyod</text></item>
<item><p>131a3</p><section>'dul ba</section><text>nyid kyi pha ma yang dag pa'i bde bas tshim par bya ba dang / yang dag par rdzogs pa'i sangs rgyas 'od srung la yang dus dus su bsod snyoms phul cig ces gsung ngo zhes smros shig/ lha bka' bzhin 'tshal lo zhes mi des rgyal po kr-i kI las mnyan nas 'bras sog ma'i sbubs su</text></item>
<item><p>131a4</p><section>'dul ba</section><text>smin pas shing rta lnga brgya tsam bkang ste/ rdza mkhan dga' skyong gang na ba der song nas phyin pa dang / rdza mkhan dga' skyong la 'di skad ces smras so// des pa dga' skyong khyod la rgyal po kr-i kIs 'bras sog ma'i sbubs su smin pa shing rta lnga brgya tsam po bskur ba 'di dag yin gyis/</text></item>
<item><p>131a5</p><section>'dul ba</section><text>de las khyod bdag nyid dang khyod kyi pha ma yang dag pa'i bde bas tshim par bya ba dang / yang dag par rdzogs pa'i sangs rgyas 'od srung la yang dus dus su bsod snyoms phul cig ces gsung ngo // kye nang rje rgyal po rnams ni bya ba sgrub pa mang ngo zhes smras nas len du ma btub bo// dge slong dag</text></item>
<item><p>131a6</p><section>'dul ba</section><text>'di ji snyam du sems/ de'i tshe de'i dus kyi bram ze'i khye'u bla ma gang yin pa de ni nga yin te/ ngas dge sbyong mgo reg de la byang chub ga la yod/ byang chub ni mchog tu dka' ba yin no zhes yang dag par rdzogs pa'i sangs rgyas 'od srung la ngag rtsub po phyung ba gang yin pa de'i las kyi rnam par smin</text></item>
<item><p>131a7</p><section>'dul ba</section><text>pas da ltar ngas dka' ba lo drug spyad do// gal te ngas byang chub la skur ba btab par gyur na slar yang ngas byang chub kyi ched du bskal pa grangs med pa gsum du bdag nyid dub par byas par 'gyur ro// dge slong dag khyed de lta bas na las gcig tu gnag pa rnams kyi rnam par smin pa ni</text></item>
<item><p>131b1</p><section>'dul ba</section><text>gcig tu gnag pa yin la zhes bya ba nas las gcig tu dkar ba rnams la brtsal bar bya ste/ dge slong dag khyed kyis de lta bu la bslab par bya'o zhes bya ba'i bar gong ma bzhin du'o// gang gi nyi ma la byang chub sems dpa' phyir byung ba de nyid kyi nyi ma la grags 'dzin ma sems can dang ldan</text></item>
<item><p>131b2</p><section>'dul ba</section><text>par gyur to// gang gi tshe byang chub sems dpa' dka' ba spyad pa de'i tshe btsun mo yang dka' ba spyad pa la zhugs pas grags 'dzin ma mang la zhum par gyur to// gang gi tshe bcom ldan 'das kyis dka' ba spyad pa don med par thugs su chud nas ci bder dbugs 'byin pa dang / ci bder</text></item>
<item><p>131b3</p><section>'dul ba</section><text>dbugs rngub pa dang / 'bras chan dang zan dron gyi zhal zas mang po gsol zhing / mar dang til mar gyis sku byugs nas chu 'jam pos sku 'khru bar mdzad pa de'i tshe btsun mo yang ci bder dbugs 'byin pa dang / ci bder dbugs rngub pa dang / 'bras chan dang zan dron gyi kha zas mang po za zhing / mar dang til</text></item>
<item><p>131b4</p><section>'dul ba</section><text>mar gyis lus byugs nas chu 'jam pos lus 'khru bar byed pa de'i tshe mngal de yang slar rgyas par gyur to// de'i mngal gyi mtshan ma skyes par gyur pa dang / shAkya rnams kyis co dri ba dang bcas par smras pa/ byang chub sems dpa' dka' thub kyi nags su bzhud nas khyod kyis byi phyin</text></item>
<item><p>131b5</p><section>'dul ba</section><text>to// des smras pa/ kho mo'i sdig pa zhi bas byi ma phyin to// ji mngon khyod yid ches par bya'o// ji tsam zhig na de khye'u zhig btsas te/ de nyi ma gang la btsas pa'i nyi ma de nyid la zla ba sgra can gyis zin to// de btsas pa'i btsas ston byas nas khye'u'i ming cir gdags zhes ming</text></item>
<item><p>131b6</p><section>'dul ba</section><text>'dogs par byed do// de'i nye du rnams kyis smras pa/ 'di btsas pa na zla ba sgra can gyis zin pas de bas na khye'u'i ming ni sgra can zin du gdags so zhes btags so// gzhon nu btsas pa na shAkya rnams yang dang yang du gleng ba kho nar byed nas/ des bden pa gsol ba byas te/</text></item>
<item><p>131b7</p><section>'dul ba</section><text>sgra can zin bzang po byang chub sems dpa'i bang tshad kyi rdo la zhon nas rol pa rdzing gi nang du bcug ste/ gal te 'di byang chub sems dpa' las skyes pa yin na 'phyo bar gyur cig ces de bcug pa dang / de pha rol du byung ngo // des pha rol nas tshu rol du 'ong bar gyur cig ces smras pa dang /</text></item>
<item><p>132a1</p><section>'dul ba</section><text>de pha rol nas tshu rol du 'ongs nas de rnams ngo mtshar skyes par gyur to// grags 'dzin mas smras pa/ shes ldan dag ji ltar byang chub sems dpa' las skyes pa yin zhing kho mos byi ma phyin par yang yid ches par bya'o// gang gi tshe bcom ldan 'das kyis lo drug gis</text></item>
<item><p>132a2</p><section>'dul ba</section><text>mngon par rdzogs par sangs rgyas te lo bcu gnyis 'das pa na ser skya'i gzhir byon nas nyi ma gcig ni rgyal po'i pho brang du gdugs tshod gsol/ nyi ma gcig ni btsun mo'i nang du gsol ba de'i tshe grags 'dzin ma 'di snyam du sems te/ gang gis na bcom ldan 'das bdag gis dbang du</text></item>
<item><p>132a3</p><section>'dul ba</section><text>'gyur ba'i thabs legs pa ci zhig yod snyam mo// ser skya'i gzhi na kun du rgyu mo dbang du bya ba la sogs pa las rnams la shin tu mkhas pa zhig yod de/ grags 'dzin mas de la kA ra ShA pa Na lnga brgya byin nas che zhe kAr ShA pa Na 'di rnams las dbang du bya ba byos la skur cig/ des dbang du</text></item>
<item><p>132a4</p><section>'dul ba</section><text>bya ba'i la du zhig grags 'dzin ma la bskur ba dang / grags 'dzin mas sgra can zin gyi lag tu byin nas smras pa/ bu khyod kyi yab gang yin pa de la phul cig/ sangs rgyas bcom ldan 'das rnams kyis de lta bu mi mkhyen pa dang / mi gzigs pa dang / thugs su mi chud</text></item>
<item><p>132a5</p><section>'dul ba</section><text>pa dang / rnam par mi rig pa ci yang mi mnga' bas bcom ldan 'das kyis dgongs pa/ grags 'dzin ma la mi snyan pa grag gis de spang bar bya'o snyam nas bcom ldan 'das kyis sangs rgyas lnga brgya sprul pa dang / sgra can zin gyis sangs rgyas thams cad la brtags nas bcom ldan 'das</text></item>
<item><p>132a6</p><section>'dul ba</section><text>rgan pa'i ngang las bzhugs pa la phul lo// bcom ldan 'das kyis bzhes nas slar yang de la byin te sgra can zin gyis zos so// bcom ldan 'das kyis yon tan bsngo ba mdzad nas gshegs pa dang / bcom ldan 'das kyi rjes bzhin gzhon nu sgra can zin bzang po 'brang nas slar bzlog kyang</text></item>
<item><p>132a7</p><section>'dul ba</section><text>dus te slar ldog tu ma btub bo// bcom ldan 'das kyis dgongs pa/ sems can 'di ni srid pa tha ma pa yin pas 'dis khyim gyi gnas pas gnas mi phod do snyam mo// sgra can zin gyis bcom ldan 'das kyi zhal 'tshos pa dang / rgyal po zas gtsang btsun mo'i bud med dang shAkya</text></item>
<item><p>132b1</p><section>'dul ba</section><text>rnams dang bcas pa ngo mtshar skyes nas/ grags 'dzin ma la lhag par mngon par dga' bar gyur to// de nas grags 'dzin ma'i mi snyan pa thams cad kyi thams cad du med par gyur to// bcom ldan 'das kyis gzhon nu sgra can zin bzang po rab tu dbyung bar brtsams pa/ rgyal</text></item>
<item><p>132b2</p><section>'dul ba</section><text>po zas gtsang gis thos nas de bcom ldan 'das kyi drung du song ste phyin nas/ bcom ldan 'das la 'di skad ces gsol to// bcom ldan 'das gal te gzhon nu sgra can zin bzang po rab tu 'byin par mdzad par nges par lta na/ deng gi gdugs gcig la mchis su gsol cig dang /</text></item>
<item><p>132b3</p><section>'dul ba</section><text>'di la de'i bar du bdag gis mchod pa bgyi'o// rgyal po zas gtsang gis sgra can zin gyi skye bo'i dus ston chen po byas so// de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu gzhon nu sgra can zin rab tu phyung shig/ btsun pa bka' bzhin 'tshal</text></item>
<item><p>132b4</p><section>'dul ba</section><text>zhes tshe dang ldan pa shA ri'i bus bcom ldan 'das las mnyan nas gzhon nu sgra can zin bzang po rab tu phyung ngo // dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa sgra can zin gyis skye bo'i tshogs chen po'i dbus</text></item>
<item><p>132b5</p><section>'dul ba</section><text>su bcom ldan 'das la dus zhal 'tshos par bgyis pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'dis 'das pa'i dus na yang me tog gi phreng bas ngo shes par byas pa de nyon cig/ dge slong dag sngon byung ba ri</text></item>
<item><p>132b6</p><section>'dul ba</section><text>'or na khyim bdag cig gnas pa des rigs mnyam pa las chung ma blangs nas de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa na khye'u zhig btsas nas des chung ma la smras pa/ bzang</text></item>
<item><p>132b7</p><section>'dul ba</section><text>mo bdag cag gis bu lon ded pa dang nor 'phrog pa skyes kyis zong thogs te rgya mtsho chen por 'jug tu 'gro'o// des smras pa/ rje'i sras de bzhin du mdzod cig/ de zong thogs te rgya mtsho chen por zhugs pa las de nyid du shi'o// de nas de'i chung mas mya ngan bsang ba byas nas lag</text></item>
<item><p>133a1</p><section>'dul ba</section><text>las kyi mthu dang gnyen gyi mthus bsnun bskyangs te bskyed do// de dang ha cang yang mi ring ba zhig na thag pa rang gi bzo la mkhas pa zhig gnas te/ de rang gi bzos thams cad grub par 'gyur ro// des de'i rang gi bzos 'byor pa 'grub pa mthong nas smras pa/</text></item>
<item><p>133a2</p><section>'dul ba</section><text>tha ga'i las ni mchog yin gyi/ rgya mtshor 'jug pa ni de lta bu ma yin te/ der song na tshul ma yin pas sdug bsngal bar 'gyur ro// des tha ga pa de la smras pa/ ming po dpon po 'di yang tha ga pa'i las slobs shig/ des smras pa/ rung gis de bzhin du bya'o zhes des de la</text></item>
<item><p>133a3</p><section>'dul ba</section><text>bslab par brtsams pa na de sgrin po g.yer bag can zhig pas des dus thung ngu zhig gis tha ga pa'i las rnams lobs so// tha ga pa de ni bzang pos 'khru ba dang / bzang po gyon pa dang / kha zas bzang po za nas khye'u des smras pa/ zhang po khyod kyang las 'di kho na byed la bdag cag</text></item>
<item><p>133a4</p><section>'dul ba</section><text>kyang 'di kho na byed pa las ci'i phyir khyod ni bzang pos 'khru/ bzang po gyon/ zas bzang po la yongs su longs spyod la/ bdag ni mi 'grub/ des smras pa/ tsha bo bdag ni las gnyis byed de/ nyin par ni tha ga pa'i las so// nub mo ni rkun po byed do// des smras pa/ zhang</text></item>
<item><p>133a5</p><section>'dul ba</section><text>po gal te de lta na bdag kyang rkun po bgyi'o// tsha bo khyod kyis rkun po byed mi nus so// zhang po nus so// des bsams pa/ re zhig 'di bgam par bya'o snyam nas de khrid de tshong 'dus su song nas des der ri bong zhig nyos te de la gtad nas tsha bo re zhig sregs shig dang / de'i bar du</text></item>
<item><p>133a6</p><section>'dul ba</section><text>bdag khrus byas nas 'ong ngo zhes de khrus byed du song ba dang / des de myur ba myur ba zhig tu bsregs nas gzugs gcig zos so// tha ga pa de khrus byas nas 'ongs te tsha bo ri bong bsregs sam/ zhang po bsregs so// 'o na blta'o// des de byin pa dang rkang lag gsum mthong nas</text></item>
<item><p>133a7</p><section>'dul ba</section><text>smras pa/ tsha bo ri bong 'di'i gzugs bzhi pa shos gar song / des smras pa/ zhang po ri bong la gzugs bzhi pa yod yang med na gar 'gro/ des bsams pa/ re zhig bdag kyang rkun ma yin na/ 'di ni rkun chen yin no snyam nas/ des de dang ri bong gzugs gsum po khyer te</text></item>
<item><p>133b1</p><section>'dul ba</section><text>chang 'tshong gi khyim zhig tu zhugs nas tsha bo chang btung ngam/ btung ngo // de gnyis kyis 'thungs nas tha ga pas smras pa/ tsha bo chang rin ni gya gyus dgang ngo // des smras pa/ zhang po sus 'thungs pa de gya gyu byed grang / bdag gis ni ma 'thungs pas gya gyu byar ci yod/ tha ga pa</text></item>
<item><p>133b2</p><section>'dul ba</section><text>des bsams pa/ 'di ni rkun chen yin pas lhan cig rkun ma bya nus so snyam nas de de dang lhan cig khyim 'bigs pa'i rkun ma la zhugs te/ de gnyis kyis khyim phug nas tha ga pa des bu gar mgo bcug pa dang des smras pa/ zhang po khyod rkun ma byed kyang thabs mi shes te/ thog mar rkang</text></item>
<item><p>133b3</p><section>'dul ba</section><text>pa gzhug par bya'i mgo ni ma yin no// gal te mgo bcad par gyur na ngo shes pas rigs thams cad brlag par 'gyur gyis rkang pa chug shig/ des rkang pa bcug pa dang / tshor nas rkun po rkun po zhes ku co bton nas skye bo'i tshogs chen pos rkang pa gnyis nas bzung nas 'then to//</text></item>
<item><p>133b4</p><section>'dul ba</section><text>de ni gcig pu yin pas slar 'dren ma nus nas mgo bcad de khyer te song ngo // blon po rnams kyis rgyal po la smras pa/ lha rkun po gcig pu gar zhugs pa las zin na/ de'i mgo gcig gis bkum nas 'tshal te mchis so// rgyal pos smras pa/ shes ldan dag mgo</text></item>
<item><p>133b5</p><section>'dul ba</section><text>bcad de khyer te song ba gang yin pa de ni rkun chen yin no// deng la ro mgo rdum de lam po che'i bzhi mdor zhog ste phyogs dben par 'khod dang / de las bzung ste cho nges 'debs pa yod na de ni rkun po yin gyis de zung shig/ de nas rgyal po'i mi de rnams kyis ro mgo rdum de lam po che'i</text></item>
<item><p>133b6</p><section>'dul ba</section><text>bzhi mdor bzhag nas phyogs dben par bsdad do// rkun po cig shos des bsams pa/ bdag gis zhang po'i mgul nas 'jus te dung mos mi gdab pa lta mi srid do snyam nas/ des bdag nyid smyon pa'i cha byad du zhugs nas bud med kyi mgul nas kyang 'jus/ skyes pa</text></item>
<item><p>133b7</p><section>'dul ba</section><text>dang / shing rta dang / rta dang / khyu mchog dang / ma he dang / ra dang / khyi'i mgul nas kyang 'ju bar brtsams nas gang gi tshe 'jig rten gyis smyos par shes pa de'i tshe ro mgo rdum pang du blangs te ji tsam 'dod kyi bar du ngus nas song ngo // rgyal po'i mi rnams kyis rgyal po la</text></item>
<item><p>134a1</p><section>'dul ba</section><text>smras pa/ smyon pa zhig gis ro mgo rdum de pang du blangs te ji tsam 'tshal gyi bar du ngus nas mchis so// rgyal pos smras pa/ shes ldan dag de nyid rkun ma cig shos yin na/ de ma bzung ba ma legs pa zhig byas kyis de zung shig/ rkun po cig shos kyis</text></item>
<item><p>134a2</p><section>'dul ba</section><text>bsams pa/ bdag gis zhang po la bskur sti mi bya ba lta mi srid do snyam nas des shing rta pa'i cha byad du byas nas shing rta shing skam gyis bkang ste/ phyogs der 'ongs nas de'i steng du shing rta shing skam gyis bkang ba bzhag ste glang bkrol nas shing rta mes btang ste song ba dang / me des ro mgo</text></item>
<item><p>134a3</p><section>'dul ba</section><text>rdum de yang tshig go// rgyal po'i mi rnams kyis rgyal po la smras pa/ lha rkun po gcig po de bsregs lags so// sus de dag gis ji ltar gyur pa rnams smras pa dang rgyal pos smras pa/ shes ldan dag shing rta pa gang yin pa de nyid rkun po cig shos yin te/ de ma bzung</text></item>
<item><p>134a4</p><section>'dul ba</section><text>ba ma legs pa zhig byas kyis zung shig/ rkun po cig shos kyis bsams pa/ bdag gis zhang po la dur khrod du mtshun gyi bya ba ma byas pa ni mi srid do snyam nas/ des bram ze'i cha byad du byas nas khyim nas kha slong zhing brgyus te bslangs pa de las de'i phangs sha lnga byas nas</text></item>
<item><p>134a5</p><section>'dul ba</section><text>dur khrod du bzhag ste song ngo // rgyal po'i mi rnams kyis rgyal po la smras pa/ lha bram ze zhig gis khyim nas slong zhing brgyus te phyogs gang du ro mgo rdum bsregs pa der des phangs sha lnga bgyis ste bzhag ste mchis lags so// rgyal pos smras pa/ shes ldan dag</text></item>
<item><p>134a6</p><section>'dul ba</section><text>de nyid rkun po cig shos yin na/ de ma bzung ba ni ma legs pa zhig byas so// rkun po cig shos kyis bsams pa/ bdag gis zhang po'i rus pa rnams gang gAr mi 'dor ba lta mi srid do snyam nas/ des thod pa can gyi cha byad du byas te phyogs der song nas des der lus</text></item>
<item><p>134a7</p><section>'dul ba</section><text>thal bas byugs shing rus pa dang thal bas thod pa bkang nas gang gAr pho ste song ngo // rgyal po'i mi rnams kyis rgyal po la ji ltar gyur pa smras pa dang / rgyal pos smras pa/ shes ldan dag de nyid rkun po cig shos yin na de ma bzung ba ni ma legs pa zhig byas so// mdor</text></item>
<item><p>134b1</p><section>'dul ba</section><text>na khyed 'dug shig dang / ngas de gzung ngo zhes rgyal pos gang gA'i gru'i nang du skyed mos tshal byed du bcug ste/ 'gram gnyis su srung ma'i mi dag bkod nas rgyal po'i bu mo gzugs bzang ba/ mdzes pa/ blta na sdug pa zhig chu'i skyed mos tshal der bzhag ste bsgo ba/</text></item>
<item><p>134b2</p><section>'dul ba</section><text>gal te khyod la 'ga' zhig gis bzung dang skad phyung shig/ srung ma'i mi rnams la yang bsgo ba/ gang gi tshe skad 'byin pa de'i tshe khyed cag chu'i skyed mos tshal du deng shig/ de na gal te mi 'ga' zhig yod pa dang / de bzung la nga la phul cig/ rkun po cig shos kyis bsams</text></item>
<item><p>134b3</p><section>'dul ba</section><text>pa/ bdag gis rgyal po'i bu mo dang lhan cig dga' mgur ma spyad du mi gtong ngo snyam nas de gang gA'i 'bab phyogs zhig tu 'dug ste/ des der rdze'u stong pa zhig tu chu bskur bar brtsams so// gcig bskur ba dang srung ma'i mi rnams kyis rkun po'o snyam nas bsnyags te de dag gis de</text></item>
<item><p>134b4</p><section>'dul ba</section><text>la thal mo gcig bsnun nas bcag go// gnyis pa shos bskur ba dang / de yang bcag go// gsum pa shos bskur ba dang / de yang bcag nas srung ma dag na re 'di dag ni rdze'u stong pa chus khyer ba yin no zhes bag bor te 'dug go// de nas rkun po cig shos po des rdze'u zhig gi</text></item>
<item><p>134b5</p><section>'dul ba</section><text>nang du mgo bcug nas rgyun phyogs su brkyal te/ phyogs der phyin pa dang de nas gru la 'dzegs nas bu mo la smras pa/ khyod bsad da re sgra ma 'byin cig/ de skrag nas cang mi smra bar 'dug pa dang / de de dang lhan cig dga' mgur spyad nas song ngo // des ngu bar</text></item>
<item><p>134b6</p><section>'dul ba</section><text>brtsams te/ shes ldan dag rkun po cig shos kyis kho mo la dga' mgur spyad nas song ngo // srung ma rnams kyis smras pa/ gang gi tshe dga' mgur spyad pa de'i tshe cang mi smra bar 'dug la/ gang gi tshe dga' mgur spyad nas song ba de'i tshe dus na da gang du btsal bar bya/</text></item>
<item><p>134b7</p><section>'dul ba</section><text>srung ma rnams kyis rgyal po la ji ltar gyur pa smras so// rgyal pos smras pa/ de ma bzung ba ni ma legs pa zhig byas so// bu mo de rkun po dang lhan cig dga' mgur spyad pas sems can dang ldan par gyur te/ de zla ba brgyad dam dgu 'das pa na khye'u zhig btsas so</text></item>
<item><p>135a1</p><section>'dul ba</section><text>zhes rkun po cig shos kyis thos nas des bsams pa/ bdag gi bu btsas pa'i dga' ston ma byas par mi btang ngo snyam nas/ des nang kor ma'i cha byad du byas nas rgyal po'i pho brang nas phyir byung ste zho shas 'tsho ba rnams la bsgo ba/ shes ldan dag lha'i</text></item>
<item><p>135a2</p><section>'dul ba</section><text>zhal nas tshong rdal du phrog rlom gyis shig ces bka' stsal to// de rnams kyis bsams pa/ rgyal po'i dpon po btsas pas des na bdag cag tshong rdal du phrog rlom byed du bcug go snyam nas/ de rnams phrog rlom bya bar brtsams pa na sgra mthon po dang sgra chen po byung nas rgyal</text></item>
<item><p>135a3</p><section>'dul ba</section><text>pos smras pa de ci yin/ blon po rnams kyis rgyas par smras so// des smras pa/ gal te de lta na nga yang des bslus par gyur gyis/ rgyal srid dor ba'am de chad pas gcad pa zhig bya'o// snyam du bsams nas/ der 'khor gyi khyams rtsig tu bcug ste/ dus</text></item>
<item><p>135a4</p><section>'dul ba</section><text>chung ngu zhig bsdad nas des blon po rnams la bsgo ba/ shes ldan dag yul 'khor du dril 'di skad du sgrogs su chug shig/ yul 'khor na skyes pa ji snyed gnas pa de dag thams cad snyad ma 'dogs par 'khor gyi khyams su 'dus shig/ su ma 'dus pa de ni chad</text></item>
<item><p>135a5</p><section>'dul ba</section><text>pas gcad do zhes sgrogs shig/ blon po rnams kyis dril sgrogs su bcug nas yul 'khor na gnas pa'i skyes pa thams cad 'dus pa dang / de nas rgyal pos khye'u de la me tog gi phreng ba zhig byin nas bsgo ba/ khyod kyi pha gang yin pa de la byin cig/ srung ma'i skyes</text></item>
<item><p>135a6</p><section>'dul ba</section><text>pa rnams la bsgo ba/ khye'u 'dis su la me tog phreng ba byin pa de khyed cag gis zung la nga la phul cig/ de nas khye'u de me tog gi phreng ba de khyer nas skye bo'i tshogs la rtog cing rgyu ba na des rkun po cig shos po de mthong ngo // sems can rnams kyi las kyi rnam par smin pa ni</text></item>
<item><p>135a7</p><section>'dul ba</section><text>bsam gyis mi khyab pa yin pas des de la me tog phreng ba byin pa dang / rgyal po'i mi rnams kyis rkun po cig shos po de bzung nas rgyal po la phul lo// rgyal pos blon po rnams la smras pa/ shes ldan dag 'di la ji ltar bsgrub par bya/ de rnams kyis smras pa/</text></item>
<item><p>135b1</p><section>'dul ba</section><text>lha dgum lags so// rgyal pos smras pa/ shes ldan dag skyes bu 'di lta bu'i dpa' bo ga la gsad/ 'di la spyan ras kyis btsa' bar bya'o zhes des bu mo rgyan thams cad kyis brgyan nas de la chung mar byin te/ rgyal srid phyed kyang bgos so// dge slong dag ji</text></item>
<item><p>135b2</p><section>'dul ba</section><text>snyam du sems/ de'i tshe de'i dus kyi rkun po cig shos gang yin pa de ni nga nyid yin no// de'i tshe de'i dus kyi de'i bu gang yin pa de ni sgra can zin 'di nyid yin te/ de na yang nga la 'dis me tog gi phreng bas ngo shes so// da ltar yang 'dis nga la dus ngo shes par byas so//</text></item>
<item><p>135b3</p><section>'dul ba</section><text>dge slong dag de lta bas na sems can rnams kyi las kyi rnam par smin pa ni bsam gyis mi khyab pas las kyi gnas pa la goms par bya'o// grags 'dzin mas bsams pa/ gal te sgra can zin gyi yab pho brang du gshegs dang / ji ltar yang slar gshegs par mi</text></item>
<item><p>135b4</p><section>'dul ba</section><text>'gyur ba de lta bur spyad par bya'o snyam nas/ de nas bdag nyid dang / sa 'tsho ma dang / skyes la sogs pa bud med drug khri rgyan sna tshogs kyis brgyan cing shin du dri zhim po'i me tog gi phreng ba dang / bdug pas bsgos pa'i gos rnams kyis bklubs so// de nas</text></item>
<item><p>135b5</p><section>'dul ba</section><text>bcom ldan 'das kyis snga dro na bza' sham thabs mnabs lhung bzed dang chos gos bsnams te/ dge slong gi tshogs kyis yongs su bskor cing / dge slong gi dge 'dun gyis mdun du bdar te 'dul ba'i skye bo la gzigs nas pho brang gi nang du zhugs so// de nas grags</text></item>
<item><p>135b6</p><section>'dul ba</section><text>'dzin ma dang / skyes dang / sa 'tsho ma la sogs te bud med drug khri gzugs dang / lang tsho dang / dregs pa'i rgyags pas zin cing yid la gcags pas g.yen spyo zhing bskyod pa na gser gyi 'og bag lhod par bcings pa mang po 'khrol zhing sgra 'byin</text></item>
<item><p>135b7</p><section>'dul ba</section><text>la/ 'dzum pa'i glu dbyangs snyan pa dang / mig dang smin ma skyod cing nu ma dang / yan lag rnams gsal bar ston pa/ bud med kyi tshul gyi steg chos rnams bstan to// de nas bcom ldan 'das kyis 'di snyam du dgongs te/ gal te gdugs tshod gsol</text></item>
<item><p>136a1</p><section>'dul ba</section><text>na 'dul ba'i skye bo'i dus las kyang 'das par 'gyur la/ bud med 'di rnams kyang 'dod chags kyis gdungs pas bden pa'i snod du mi 'gyur gyis 'di ltar so so'i skye bo ni rdzu 'phrul la myur du sems gtod pa yin pas ma la ngas pho brang du rdzu 'phrul gyi cho</text></item>
<item><p>136a2</p><section>'dul ba</section><text>'phrul bstan pas dad par bya'o snyam du dgongs te/ shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste 'chag pa dang / bzhengs pa dang / bzhugs pa dang / mnal ba mdzad do// me'i khams la yang</text></item>
<item><p>136a3</p><section>'dul ba</section><text>snyoms par 'jug par mdzad de/ me'i khams la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de/ 'di lta ste/ sngon po dang / ser po dang / dmar po dang / dkar po dang / le brgan dang /</text></item>
<item><p>136a4</p><section>'dul ba</section><text>shel gyi kha dog dag go// gzhan yang cho 'phrul zung du ston par byed de/ sku'i smad nas 'bar bar mdzad la sku'i stod nas chu grang mo'i rgyun 'bebs par mdzad de/ sku'i stod nas 'bar bar mdzad la sku'i smad nas chu grang mo'i rgyun 'bebs par mdzad do// shar phyogs</text></item>
<item><p>136a5</p><section>'dul ba</section><text>la ji lta ba bzhin du lho dang / nub dang / byang phyogs su yang de bzhin no// phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul gyi cho 'phrul mngon par 'du mdzad pa slar bsdus te/ dge slong gi dge 'dun gyi gung la gdan bshams pa nyid la bzhugs</text></item>
<item><p>136a6</p><section>'dul ba</section><text>so// de nas bud med de rnams kyis bcom ldan 'das kyi rdzu 'phrul gyi cho 'phrul dag mthong nas dad par gyur te/ shing rtsa ba nas bcad pa bzhin du bcom ldan 'das kyi zhabs la gtugs te chos mnyan pa'i phyir spyan snga na 'khod do// de nas bcom ldan 'das kyis</text></item>
<item><p>136a7</p><section>'dul ba</section><text>de rnams kyi bsam pa dang / bag la nyal ba dang / khams dang / rang bzhin mkhyen nas/ gang thos pas 'phags pa'i bden pa bzhi so sor yang dag par khong du chud par 'gyur ba de lta bu'i chos bshad pa mdzad de/ sa 'tsho ma dang / skyes la sogs pa</text></item>
<item><p>136b1</p><section>'dul ba</section><text>bud med drug khris rgyun du zhugs pa'i 'bras bu mngon sum du byas so// grags 'dzin ma ni lhag par 'dod chags kyis zil gyis non pas bden pa mthong bar ma byas te/ de 'di snyam du sems te/ ma la bdag gis bcom ldan 'das ro'i sred pas dbang du bya'o snyam du bsams</text></item>
<item><p>136b2</p><section>'dul ba</section><text>nas/ rang nyid kyis bcom ldan 'das kyi ched du bza' ba dang btung ba dag g.yos nas bdag rang gi lag nas bcom ldan 'das la dbul bar bya'o zhes pa dge slong rnams kyis thos nas bcom ldan 'das la gsol pa/ btsun pa bcom ldan 'das la grags 'dzin ma ni rang gi lag</text></item>
<item><p>136b3</p><section>'dul ba</section><text>nas bgyis pa'i ro'i sred pas dbang du bgyi bar 'tshal lags so// bcom ldan 'das kyis bka' stsal pa/ dge slong dag nga sngon 'dod chags dang bcas/ zhe sdang dang bcas/ gti mug dang bcas pas ro so sor nyams su myong zhing ro so so'i chags pa nyams su myong ba</text></item>
<item><p>136b4</p><section>'dul ba</section><text>las da ltar nga 'dod chags dang bral/ zhe sdang dang bral/ gti mug dang bral te/ ro so sor nyams su myong yang ro la so sor chags par 'gyur ba'i nyams su myong ba med na/ da nga la grags 'dzin mas ro'i sred pas ji ltar dbang du bya/ dge slong rnams the tshom skyes te the tshom</text></item>
<item><p>136b5</p><section>'dul ba</section><text>thams cad gcod pa sangs rgyas bcom ldan 'das la zhus pa/ btsun pa bcom ldan 'das grags 'dzin mas dbang du bgyi ba'i slad du la dus dbang du bgyi bar brtsams pa la gzigs/ bcom ldan 'das kyis bka' stsal pa/ dge slong da ltar gyi 'ba' zhig tu ma zad kyi ji ltar</text></item>
<item><p>136b6</p><section>'dul ba</section><text>'dis 'das pa'i dus na yang dga' bar 'gyur bas dbang du byas pa de nyon cig/ dge slong dag sngon byung ba grong rdal med pa'i dgon pa'i gnas me tog dang / 'bras bu dang / chu dang / rtsa ba phun sum tshogs pa zhig na drang srong dka' thub drag pa rtsa ba dang / 'bras bu dang /</text></item>
<item><p>136b7</p><section>'dul ba</section><text>chu la longs spyod pa/ pags pa dang lo ma gyon pa zhig gnas te/ des mngon par shes pa lnga mngon sum du byas pas de la gdug pa rnams kyang 'dris pa'i gnas pas bsti gnas na gnas so// de phyogs gzhan zhig tu gci ba'i phyir song ba na mo zhig rjes</text></item>
<item><p>137a1</p><section>'dul ba</section><text>bzhin rjes bzhin du 'breng ngo // des khu ba dang bcas par gcis pa de mo des 'thungs nas lces mo mtshan la bldags so// sems can rnams kyi las kyi rnam par smin pa ni bsam gyis mi khyab pa yin pas sems can dang ldan par gyur to// de 'byung</text></item>
<item><p>137a2</p><section>'dul ba</section><text>ba'i dus su phyogs der 'ongs nas khye'u zhig byung ba dang des dri bsnams na ris mi mthun pa'i sems can yin te/ skrag nas gcin rtug shor nas bor te song ngo // ji tsam zhig na drang srong de phyogs der phyin pa dang / des khye'u de mthong nas 'di su'i bu yin snyam pa'i bsam pa la zhugs</text></item>
<item><p>137a3</p><section>'dul ba</section><text>pa na/ bdag nyid kyi yin par mthong nas des de bsti gnas su khyer te bsnun bsnyod nas bskyed de/ de chen por gyur pa dang mgo la kyi rwa skyes par gyur te/ de la kyi rwa 'dra ba yod pas drang srong rwa can drang srong rwa can zhes bya bar gyur to// ji tsam na drang srong de nad kyis</text></item>
<item><p>137a4</p><section>'dul ba</section><text>thebs par gyur nas/ drang srong de dang mthun pa'i sman rnams kyis bsnyen bkur byas kyang de'i nad zhi bar ma gyur te/ gang gi tshe de 'chi ba la thug pa'i tshor ba skyes nas ring po mi thogs par 'chi bar 'gyur ba de'i tshe des bu de la smras pa/ bu bsti gnas 'dir phyogs sna tshogs na</text></item>
<item><p>137a5</p><section>'dul ba</section><text>gnas pa'i drang srong rnams dus dus su 'ong gis khyod nga la dga' bas de rnams la kun du spyod pa'i chos kyis 'ongs pa legs so zhes brjod pas yang dag par dga' bar bya zhing / stan la mgron du bos la rtsa ba dang / 'bras bu ci nus par stobs shig ces smras nas/ bsags pa</text></item>
<item><p>137a6</p><section>'dul ba</section><text>kun gyi mtha' zad cing // mthon po kun gyi mtha' ltung 'gyur// phrad pa'i mtha' ni 'bral ba ste// gson pa'i mtha' ni 'chi ba yin// zhes bya ba yin pas dus kyi chos dang ldan par gyur to// des de drang srong gi chos bzhin du bsregs te/ de pha dang bral ba'i mya ngan</text></item>
<item><p>137a7</p><section>'dul ba</section><text>gyis non pas skyo ba skyes nas mngon par shes pa lnga mngon sum du byas so// des dus gzhan zhig na chu'i don du bum pa khyer nas song ba na lhas char dbab par brtsams so// de chus bum pa bkang nas khyer te 'ong ba 'gred nas rdeg 'chos so// drang srong rnams ni myur</text></item>
<item><p>137b1</p><section>'dul ba</section><text>du khro ba yin pas des chu nyung zhig blangs te gtor nas dmod pa bor ba spyod pa ngan pa can khyod kyis bum pa chus bkang ba chag par byas kyis/ de lta bas na khyod nyi ma 'di nas bzung ste lo bcu gnyis su char mi 'bebs par gyur cig ces byas pas lha char mi 'bebs par gyur to//</text></item>
<item><p>137b2</p><section>'dul ba</section><text>bA rA Na sIr mu ge chen po byung nas skye bo'i tshogs kun du dong ngo // rgyal pos ltas mkhan rnams bkug ste smras pa/ shes ldan dag su zhig gi mthus na lha char mi 'bebs/ de rnams kyis smras pa/ drang srong khros pas lags so// ji ste drang srong de dka' thub de la</text></item>
<item><p>137b3</p><section>'dul ba</section><text>bskyod par nus na lha de bzhin du char 'bebs kyi gzhan du na ni ma lags so// rgyal po sems khong du chud cing 'dug pa dang / btsun mo dang / blon po dang / gzhon nu rnams kyis smras pa/ lha ci'i slad du thugs mi dgyes/ des smras pa/ drang srong khros pas lha</text></item>
<item><p>137b4</p><section>'dul ba</section><text>char mi 'bebs la ltas mkhan rnams kyang 'di skad ces gal te drang srong de dka' thub de las bskyod na de bzhin du lha char 'bebs kyi/ gzhan du na ma yin no zhes zer te/ dka' thub de la su zhig gis bskyod par nus pa mi shes so// rgyal po de'i bu mo zhi ldan ma zhes bya ba des smras</text></item>
<item><p>137b5</p><section>'dul ba</section><text>pa/ lha gal te de lta na thugs las chung ngur mdzod cig dang / bdag gis drang srong de dka' thub de las ji nas kyang g.yos par gyur pa de ltar bgyi'o// des smras pa/ thabs ci zhig gis bya/ des smras pa/ bdag dang bud med gzhan rnams bram ze rnams la gsang tshig</text></item>
<item><p>137b6</p><section>'dul ba</section><text>'don du stsol cig/ gru zam gyi bsti gnas me tog dang / 'bras bu dang / chu phun sum tshogs pa bgyid du stsol cig/ des de dang bud med gzhan dag kyang bram ze la gsang tshig slob tu bcug go// gru zam gyi bsti gnas kyang byed du bcug go// de nas des dbang du</text></item>
<item><p>137b7</p><section>'dul ba</section><text>bya ba'i rdzas dang chang gis bkang ba'i 'bras bu de dag dang / gzhan yang 'bras bu rnam par bkra ba sna tshogs byed du bcug nas/ drang srong gi cha byad du byas te/ de rtswa dang shing shun gyon nas bud med rnams dang lhan cig bram ze rnams la gsang tshig 'don cing de'i bsti gnas</text></item>
<item><p>138a1</p><section>'dul ba</section><text>su lhags pa dang / drang srong la slob ma rnams kyis smras pa/ mkhan po khyod kyi bsti gnas su drang srong mang du lhags so// drang srong rnams lhags pa legs kyis nang du shog shig/ de rnams nang du zhugs pa des mthong nas tshigs su bcad pas</text></item>
<item><p>138a2</p><section>'dul ba</section><text>smras pa/ brtags pa med par 'gying zhing 'gro ba dang // bzhin yang kha spu rnams dang bral gyur cing // 'di rnams brang ni mthon dman gyur pa ste// e ma drang srong cha byad sngon ma byung // de de rnams la the tshom gyi kun nas dkris pa'i blos rtsa ba dang 'bras bu bstabs</text></item>
<item><p>138a3</p><section>'dul ba</section><text>so// de rnams kyis de dag zos nas drang srong de la smras pa/ khyod kyi 'bras bu 'di dag ni rtsub pa kha ba bska ba yin gyi/ bdag cag gi chu nang gi bsti gnas de na yod pa'i 'bras bu rnams ni bdud rtsi dang 'dra ba yod de/ 'di ltar khyod bdag cag gi bsti gnas su spyan 'dren</text></item>
<item><p>138a4</p><section>'dul ba</section><text>to// des khas blangs nas de de rnams dang gru zam gyi skyed mos tshal du zhugs nas des de la dbang du bya ba'i rdzas chang gis bkang ba dang ldan pa'i na li ke ra'i 'bras bu rnams dang / gzhan dag kyang byin no// de chang gis myos pa dang dbang du bya ba'i rdzas kyi sbyor bas de de dang</text></item>
<item><p>138a5</p><section>'dul ba</section><text>lhan cig mi tshangs par spyad pas rdzu 'phrul yongs su nyams so// char la mngon par dga' ba'i lhas sprin kun nas bsdus pa dang drang srong des bkag go// zhi ldan mas smras pa/ da dung khyod kyis bdag nyid su yin pa mi shes sam/ des de'i 'dod chags kyi</text></item>
<item><p>138a6</p><section>'dul ba</section><text>zhags pas bcings nas rgyal po la phul nas lha drang srong de ni 'di lags so// de nas lhas char dbab par brtsams nas lo legs par gyur to// rgyal pos zhi ldan ma 'khor dang bcas te drang srong de la chung mar byin no// des zhi ldan ma spangs nas gzhan dag dang</text></item>
<item><p>138a7</p><section>'dul ba</section><text>lhan cig dga' mgur spyod pa la zhugs pa na/ de la zhi ldan ma phrag dog gi kun nas dkris pa'i snying gis de la bkur sti ma yin pa bya bar brtsams pa dang / de nas phar cig tshur cig rtsod pas mchil lham dang bcas pa'i rdog pas mgor bsnun pa dang / des</text></item>
<item><p>138b1</p><section>'dul ba</section><text>bsams pa/ sprin gyi 'brug sgra yang bdag gis mnags par mi bzod na da ni 'dod chags kyi zhags pas bcings na bud med tsam gyis kyang brnyas sam snyam nas des brtson 'grus la gnas pas slar yang mngon par shes pa lnga mngon sum du byas so// dge slong</text></item>
<item><p>138b2</p><section>'dul ba</section><text>dag ji snyam du sems/ de'i tshe de'i dus kyi drang srong gang yin pa de ni nga nyid yin no// zhi ldan ma gang yin pa de ni grags 'dzin ma 'di nyid yin te/ de na yang 'dis nga ro'i sred pas dbang du byas so// da ltar yang 'dis la dus dbang du bya ba la zhugs so// gang gi tshe bcom</text></item>
<item><p>138b3</p><section>'dul ba</section><text>ldan 'das pho brang du gdugs tshod gsol nas phyi rol du byung ba de'i tshe grags 'dzin ma khyim thab kyi byams pa dang bral lo snyam ste re thag chad nas khang thog tu 'dzegs te bdag nyid mchongs so// sangs rgyas bcom ldan 'das rnams ni bsnyel ba mi mnga' ba'i chos can</text></item>
<item><p>138b4</p><section>'dul ba</section><text>yin pas bcom ldan 'das kyi rdzu 'phrul gyis de blangs so// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyi slad du grags 'dzin ma khang thog nas bdag nyid mchongs pa</text></item>
<item><p>138b5</p><section>'dul ba</section><text>la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'dis 'das pa'i dus na yang nga'i phyir bdag nyid bor ba de nyon cig/ dge slong dag sngon byung ba grong khyer bA rA Na sI na rgyal po tshangs sbyin zhes</text></item>
<item><p>138b6</p><section>'dul ba</section><text>bya ba zhig byung ste/ de dus gzhan zhig na shor zhing rim gyis song ste ri sul zhig tu phyin pa dang / des de na mi 'am ci pho dang / mi 'am ci mo gnyis las mi 'am ci pho ni nyal/ mi'am ci mo ni ma nyal ba zhig mthong nas rgyal pos gzhu rna drung du bkang ba'i mdas mi'am ci pho</text></item>
<item><p>138b7</p><section>'dul ba</section><text>gnad du bsnun nas srog dang phral te/ rgyal pos mi 'am ci mo chung ma'i don du bzung nas khrid de song ba las des smras pa/ lha re zhig gzhes la de'i bar du bdag gis mi 'am ci'i ro la mchod pa bgyid na gnang bar mdzad du gsol/ rgyal pos smras pa/ re zhig gang du 'gro bar 'gyur/</text></item>
<item><p>139a1</p><section>'dul ba</section><text>de la mchod pa ji ltar byed pa blta'o snyam nas des de la gnang ngo // de nas des mi 'am ci'i ro de la shing gi phung po byas nas me sbar te bdag nyid mchongs so// lhas tshigs su bcad pas smras pa/ mi'am ci mo dga' spyad ces/</text></item>
<item><p>139a2</p><section>'dul ba</section><text>don gzhan du ni bsams pa las// gzhan du yongs su bsgyur byas pas// srog chags gnyis ni bsad par gyur// dge slong dag ji snyam du sems/ de'i tshe de'i dus kyi mi 'am ci gang yin pa de ni nga nyid yin no// mi'am ci mo gang yin pa de ni</text></item>
<item><p>139a3</p><section>'dul ba</section><text>grags 'dzin ma 'di nyid yin te/ de na yang 'dis nga'i phyir bdag nyid me phung du mchongs so// da ltar yang 'dis nga'i phyir khang thog nas bdag nyid mchongs so// bcom ldan 'das kyis dgongs pa/ da ni grags 'dzin ma gdul ba'i dus la bab kyis/ ma</text></item>
<item><p>139a4</p><section>'dul ba</section><text>la 'di ngas 'khor ba'i 'brog dgon pa nas bsgral bar bya'o snyam du dgongs nas de la gang thos pas 'phags pa'i bden pa bzhi yang dag par khong du chud par 'gyur ba de lta bu'i chos bshad pa mdzad de/ grags 'dzin ma 'jig tshogs la lta ba'i ri'i rtse mo nyi shu</text></item>
<item><p>139a5</p><section>'dul ba</section><text>mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ de dad pa yang dag pa kho nas khyim nas khyim med par rab tu byung nas ji tsam na dgra bcom mar gyur pa dang / de rang gi rigs rgyud dang mthun par bya ba dang / 'phags</text></item>
<item><p>139a6</p><section>'dul ba</section><text>pa'i lam thob pas dge slong ma rnams kyi nang du dgos pa byung ba rnams la shin tu 'dzem pa dang ldan no// de nas bcom ldan 'das kyis dge slong rnams la bka' stsal pa/ dge slong dag nga'i nyan thos kyi dge slong ma rnams la 'dzem pa dang ldan pa'i mchog ni 'di lta</text></item>
<item><p>139a7</p><section>'dul ba</section><text>ste sgra can zin gyi ma grags 'dzin ma 'di yin no// yang dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa grags 'dzin mas las ci zhig bgyis na las de'i rnam par smin pas mngal du lo drug bzung lags/</text></item>
<item><p>139b1</p><section>'dul ba</section><text>bcom ldan 'das kyis bka' stsal pa/ dge slong dag grags 'dzin ma 'di nyid kyis sngon gyi tshe rabs gzhan rnams su las byas shing bsags pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon</text></item>
<item><p>139b2</p><section>'dul ba</section><text>byung ba gnag lhas zhig na phyugs rdzi ma dang / bu mo ma smad gnyis zhig gnas te/ de gnyis dar ba'i bum pa thogs te/ rgyun du grong mthar 'gro ba na/ de gnyis las bu mo ni ngan g.yo'i rang bzhin can yin no// ma ni drang ba zhig yin no// bu mos smras pa/</text></item>
<item><p>139b3</p><section>'dul ba</section><text>yum re zhig dar ba'i bum pa snoms shig bshang ba zhig bgyid do// des thogs te song ngo // de ni ngan g.yo'i rang bzhin can yin pas phyin sdod cing de'i rjes slebs par ma song ste/ de de ltar byed pa na ma des dar ba'i bum pa rgyang grags drug gi bar du khyer ro//</text></item>
<item><p>139b4</p><section>'dul ba</section><text>dge slong dag ji snyam du sems/ de'i tshe de'i dus kyi phyugs rdzi bu mo gang yin pa de ni grags 'dzin ma 'di nyid yin te/ de na 'dis ma la ngan g.yo'i spyod pas rgyang grags drug tu dar ba'i bum pa bskur ro// las de'i rnam par smin pas 'dis sgra can zin lo drug tu</text></item>
<item><p>139b5</p><section>'dul ba</section><text>mngal du bzung ngo // dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la zhes bya ba nas dge slong dag khyed kyis de lta bu la bslab par bya'o zhes bya ba'i bar gong ma bzhin du'o// dge slong rnams the tshom skyes</text></item>
<item><p>139b6</p><section>'dul ba</section><text>nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa sgra can zin gyis las ci zhig bgyis na/ las de'i rnam par smin pas lo drug tu ma'i mngal na mchis lags/ bcom ldan 'das kyis bka' stsal pa/ dge slong dag sgra can</text></item>
<item><p>139b7</p><section>'dul ba</section><text>zin 'di nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas/ sgra can zin nyid kyis las byas shing bsags pa dag gzhan su zhig gis so sor myong bar 'gyur/</text></item>
<item><p>140a1</p><section>'dul ba</section><text>dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po</text></item>
<item><p>140a2</p><section>'dul ba</section><text>dang khams dang skye mched la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed nas lus can rnams la ni// 'bras bu dag tu 'gyur ba nyid// dge slong dag sngon byung ba bA rA Na sI dang ha cang mi ring ba na me tog dang 'bras bu</text></item>
<item><p>140a3</p><section>'dul ba</section><text>phun sum tshogs pa'i bsti gnas bya sna tshogs skad 'byin cing bya dang 'dris par bsten pa zhig yod de/ de na drang srong 'bras bu dang / rtsa ba dang chu la longs spyod pa/ pags pa dang lo ma gyon pa/ dung dang bris pa zhes bya ba spun gnyis zhig gnas te/ dung ni mkhan po byed</text></item>
<item><p>140a4</p><section>'dul ba</section><text>do// bris pa ni slob ma byed de/ de gnyis bA rA Na sI'i 'jig rten thams cad la yang grags so// rgyal po tshangs sbyin gyis kyang skyed mos tshal ga ge mo zhes bya bar drang srong dung dang bris pa spun gnyis gnas te/ de la dung ni mkhan po byed do// bris pa ni slob ma byed do zhes thos so// ji</text></item>
<item><p>140a5</p><section>'dul ba</section><text>tsam dus gzhan zhig na dung gis ril ba chus bkang nas rtsa ba dang 'bras bu'i ched du nags khrod du song ngo // bris pa yang de nyid nas nang par sngar langs te song nas des me tog dang 'bras bu dag blangs te rings par 'ongs nas rang gi ril ba las brtags nas chu nyung nas de skom pas nyen</text></item>
<item><p>140a6</p><section>'dul ba</section><text>pas bsams pa/ mkhan po'i chu btung ngo snyam nas des 'thungs so// ji tsam na drang srong dung rtsa ba dang 'bras bu dag blangs nas skom pas nyen pa'i rang bzhin gyis bsti gnas su phyin nas ril ba la brtags na stong par mthong nas de mi bzod pa skyes te smras pa/ kho bo'i chu rkun ma su zhig gis brkus/</text></item>
<item><p>140a7</p><section>'dul ba</section><text>bris pas smras pa/ mkhan po rkun ma ni bdag lags te/ bdag gis 'tshal gyis bdag la chad pas dgum du gsol/ des smras pa/ khyod ni kho bo dang spun yin la slob ma yang yin pas gal te 'thungs na 'thungs pas legs kyis ci bder spyod cig/ des smras pa/ mkhan po 'gyod pa 'di bdag</text></item>
<item><p>140b1</p><section>'dul ba</section><text>gis bsal bar rngo mi thog gis chom rkun pa la gcod pa'i chad pa lci ba gang lags pas bdag la dgum du gsol zhes de skad smras pa dang / drang srong dung khros nas smras pa/ kho bo chad pa mi gcod kyis ci ste khyod chad pa don du gnyer na rgyal po'i drung du song shig/ yang de'i tshe rgyal po</text></item>
<item><p>140b2</p><section>'dul ba</section><text>'chor ba'i phyir chas pa de la des rgyal ba dang tshe spel ba dag kyang byas nas tshigs su bcad pas gsol ba btab pa/ rgyal chen gang phyir ma stsal chab// 'tshal bas bdag ni rkun ma lags// chom rkun gcad pa gang lags pa'i// chad pa'i lci bas bdag la khum// rgyal pos smras pa/</text></item>
<item><p>140b3</p><section>'dul ba</section><text>chu la ni ma byin par len pa med na 'on kyang su dbang ba'i chu khyod kyis brkus/ des ji ltar gyur pa rnams smras pa dang / rgyal pos smras pa/ khyod dang de spun yin zhing mkhan po yang yin pas chad pas gcad par mi 'os kyis song shig/ des smras pa/ lha bdag gis 'gyod pa bsal bar rngo mi thog gis</text></item>
<item><p>140b4</p><section>'dul ba</section><text>chom rkun pa la 'gum pa'i chad pa lci ba gang lags pas bdag la dgum du gsol zhes de skad smras pa dang / rgyal po khro ba'i kun nas dkris pa la gnas pa'i kun nas dkris pa drag pos smras pa/ gal te de lta na 'di nyid du 'dug la re zhig nga slar ma log gi bar du khyod ma 'gro shig/ rgyal po</text></item>
<item><p>140b5</p><section>'dul ba</section><text>des bshor nas ched du bsams te sgo gzhan nas nang du zhugs nas phyir yang ma byung ngo // blon po rnams kyis zhag drug gi nyin par rgyal po la smras pa/ lha drang srong de phyogs de kho na nyid na mchis nas deng du dgung drug lags kyis bka' stsal pa'i rigs so// rgyal pos smras pa/ chad pa nas phyung</text></item>
<item><p>140b6</p><section>'dul ba</section><text>la de'i chad pa ni de kho na yin gyis song shig/ blon po rnams kyis drang srong de la smras pa/ drang srong lha'i zhal nas chad pa nas phyung la de'i chad pa ni de kho na yin gyis song shig ces gsung ngo // de 'gyod pa dang bral te song ngo // dge slong dag ji snyam du sems/ de'i tshe de'i dus kyi</text></item>
<item><p>140b7</p><section>'dul ba</section><text>rgyal po tshangs sbyin gang yin pa de ni sgra can zin 'di nyid yin te/ de na 'dis sems gdug pas drang srong la phyogs 'di nyid du 'dug la ma 'gro shig ces smras pa de'i las kyi rnam par smin pas ma'i mngal du lo drug go// dge slong dag de lta bas na las gcig tu gnag pa</text></item>
<item><p>141a1</p><section>'dul ba</section><text>rnams kyi rnam par smin pa ni gcig tu gnag pa yin la zhes bya ba nas dge slong dag khyed kyis de lta bu la bslab par bya'o zhes bya ba'i bar gong ma bzhin du'o// // 'dul ba gzhi/ bam po dgu bcu rtsa lnga pa/ dge slong rnams the tshom skyes</text></item>
<item><p>141a2</p><section>'dul ba</section><text>nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa bzang ldan gyis las ci zhig bgyis na las de'i rnam par smin pas mi gtso bo rnams kyi rgyal por gyur lags/ bcom ldan 'das kyis bka' stsal pa/ dge slong dag bzang ldan 'di</text></item>
<item><p>141a3</p><section>'dul ba</section><text>nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas bzang ldan gyis las byas shing bsags pa dag gzhan su zhig gis so sor myong bar 'gyur/ dge slong dag las byas</text></item>
<item><p>141a4</p><section>'dul ba</section><text>shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang khams dang skye mched la rnam par smin par 'gyur te/</text></item>
<item><p>141a5</p><section>'dul ba</section><text>las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba mu lto ba zhig ljongs shig nas bA rA Na sIr 'ongs pa dang / de na gnyug mar gnas pa'i mu lto ba phrag dog gi rang bzhin can rnams kyis de</text></item>
<item><p>141a6</p><section>'dul ba</section><text>ltag dbyug dang thag lcag dang / dbyug pa la sogs pas shin tu brdegs nas bskrad de de bA rA Na sI'i phyi rol na rgyal po'i skyed mos tshal zhig yod pa na gnas so// ji tsam na rgyal po tshangs sbyin so ga'i dus la bab ste/ me tog gi shing rnams kha 'bus shing ngang pa dang / krung krung dang / rma bya dang / ne tso dang /</text></item>
<item><p>141a7</p><section>'dul ba</section><text>ri skegs dang khu byug dang // shang shang te'u rnams skad 'byin pa'i nags tshal stug po'i skyed mos tshal gyi gzhir btsun mo dang lhan cig song nas de skyed mos tshal de na btsun mo dang lhan cig bde ba nyams su myong bar byas nas gnyid log go// bud med ni me tog dang 'bras bu la dga'</text></item>
<item><p>141b1</p><section>'dul ba</section><text>ba yin pas/ me tog dang 'bras bu tshol zhing phan tshun 'khyam pa la zhugs so// ji tsam na rgyal po tshangs sbyin gnyid kyis dub pa sangs nas rings pa rings par bA rA Na sIr zhugs so// btsun mo'i bud med rnams kyang rings pa rings par dong ngo // ji tsam na bud med gzhan zhig rtabs pas mu tig gi do shal</text></item>
<item><p>141b2</p><section>'dul ba</section><text>bor te song ngo // ji tsam na mu lto ba de skyed mos tshal der rgyu bar brtsams pa na/ des mu tig gi do shal de mthong nas/ des bsams pa/ bdag la 'di ci dgos 'di'i phyir gnod par 'gyur ba'i gnas gang yin pa de yod snyam nas des de su'i yin pa de len par 'gyur grang zhes/</text></item>
<item><p>141b3</p><section>'dul ba</section><text>de skyed mos tshal nyid du shing gi yal ga zhig la btags te bzhag go// ji tsam na btsun mo rnams kyis rgyal po la gsol pa/ lha btsun mo che ge mo zhes bgyi ba'i mu tig gi do shal skyed mos tshal du lus lags so// rgyal pos blon po rnams la bsgo ba/ shes ldan dag mu tig gi do</text></item>
<item><p>141b4</p><section>'dul ba</section><text>shal skyed mos tshal du lus pa tshol cig/ de rnams skyed mos tshal du dong nas btsal bar brtsams pa dang / ji tsam na shing gi yal ga zhig la btags pa mthong nas de rnams kyis bsams pa/ re zhig 'di sus btags dpyad par bya'o snyam nas de rnams skyed mos tshal</text></item>
<item><p>141b5</p><section>'dul ba</section><text>na rgyu bar brtsams pa dang / ji tsam na mu lto ba zhig mthong nas de rnams kyis de la smras pa/ kwa'i nang rje mu tig gi do shal 'di su zhig gis yal ga la btags te bzhag/ des ji ltar gyur pa de rnams la smras pa dang / blon po rnams kyis rgyal po la mu tig gi do shal phul</text></item>
<item><p>141b6</p><section>'dul ba</section><text>nas ji ltar gyur pa smras so// rgyal pos smras pa/ shes ldan dag mu lto ba de bltas khug shig de rnams kyis bkug nas rgyal pos smras pa/ kwa'i nang rje khyod kyis ci'i phyir mu tig gi do shal shing gi yal ga la btags te bzhag nas rang gir ma byas/ des smras pa/ lha 'di'i skal</text></item>
<item><p>141b7</p><section>'dul ba</section><text>ba bdag la ma mchis kyi lha kho na la 'os pa'i slad du'o// rgyal po dga' bar gyur nas smras pa/ kwa'i nang rje khyod ni dam pa 'os pa yin pas dam pa gang 'dod pa gsol cig sbyin no// des smras pa/ gal te lha bdag la dgyes par gyur na mu lto ba rnams 'tshal ma stsal cing de rnams re re la</text></item>
<item><p>142a1</p><section>'dul ba</section><text>ras zung re bskon nas bdag dpon por bsko bar gsol/ rgyal pos blon po rnams la bsgo ba/ shes ldan dag khyed cag gis mu lto ba thams cad zan byin la re re la ras zung re bskon te 'di de rnams kyi dpon por chug shig/ de rnams kyis bA rA Na sIr dril sgrogs</text></item>
<item><p>142a2</p><section>'dul ba</section><text>su bcug pa/ lhas bka' stsal gyis bA rA Na sI'i mu lto ba ji snyed pa thams cad skyed mos tshal che ge mo zhig tu 'dus shig/ ngas mu lto ba rnams la zas sbyin zhing re re la yang ras zung re bskon no zhes bsgrags pa dang / de dag thams cad 'dus nas blon po rnams kyis kha zas</text></item>
<item><p>142a3</p><section>'dul ba</section><text>bsod pas tshim par byas nas re re la yang ras zung re bskon te bsgo ba/ lhas bka' stsal pa/ deng phan chad khyed cag gi rgyal por mu lto ba 'di bskos kyis/ khyed cag gis 'di'i tshig bzhin du byos shig/ de rnams kha zas bsod pas tshim par byas pa dang / ras zung re bskon pas yi</text></item>
<item><p>142a4</p><section>'dul ba</section><text>rangs nas smras pa/ lhas ji skad bka' stsal pa bzhin du 'tshal lo zhes mu lto ba de dpon por gyur to// mu lto ba rnams ni rang bzhin gyis bkres skom pas zil gyis non pa yin pas tshong 'dus nas bza' ba dang btung ba 'phrog par byed do// de rnams rgyal pos bkur nas ni lhag par yang</text></item>
<item><p>142a5</p><section>'dul ba</section><text>dbrog par brtsams so// tshong rdal gyis 'tsho ba'i tshogs 'khrugs nas des rgyal po la gsol pa dang / rgyal pos smras pa/ khyed cag srung ba la bag yod par byos la de rnams la ni ma rdeg shig/ ji tsam na mi zhig snum khur dag khyer nas tshong 'dus kyi dbus nas song ba las mu lto</text></item>
<item><p>142a6</p><section>'dul ba</section><text>ba'i dpon po des de la phrogs nas de khyer te phyogs dben pa zhig tu song ba dang / mu lto ba rnams kyis phyir 'brangs te de rnams kyis de la glags bltas pa na 'bab chu ba ri ka rgal nas shing zhig gi drung du 'dug go// sangs rgyas rnams 'byung ba med pa na 'jig rten du rang sangs rgyas dman pa dang /</text></item>
<item><p>142a7</p><section>'dul ba</section><text>ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu dag 'byung bar 'gyur ba yin pas/ ji tsam na rang sangs rgyas zhig stes te phyogs der 'ongs pa dang / des de lus mdzes shing sems dang ba dang / spyod lam zhi bar mthong nas des</text></item>
<item><p>142b1</p><section>'dul ba</section><text>bsams pa/ gdon mi za bar bdag gis yon gnas dam pa 'di lta bu la bya ba ma byas pa des na bdag mi thob na yang mu lto bar skyes kyis/ gal te bdag nyid chen po 'di bdag las snum khur bzhes par gyur na bdag gis de dbul lo snyam mo// de nas rang sangs rgyas de'i sems kyis de'i</text></item>
<item><p>142b2</p><section>'dul ba</section><text>bsam pa shes nas/ pha rol rjes su bzung ba'i ched du/ de la lhung bzed bzed do// des de la gus pas snum khur phul lo// bdag nyid chen po de dag ni lus kyis chos ston gyi ngag gis ma yin pas de steng gi bar snang la 'phags te/ 'bar ba dang / gsal ba</text></item>
<item><p>142b3</p><section>'dul ba</section><text>dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo rnams ni rdzu 'phrul la myur du sems gtong ba yin pas de shing rtsa ba nas bcad pa bzhin du rang sangs rgyas kyi rkang pa la gtugs nas smon lam gdab par brtsams pa/ bdag gis</text></item>
<item><p>142b4</p><section>'dul ba</section><text>yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag mi gtso bo rnams kyi rgyal por gyur la/ 'di bas khyad par du 'phags pa'i ston pa mnyes par byed kyi mi mnyes par mi byed par gyur cig ces btab bo// de nas mu lto ba rnams lhags nas smras</text></item>
<item><p>142b5</p><section>'dul ba</section><text>pa/ bdag cag la yang snum khur stsol cig/ des smras pa/ ngas de bdag nyid chen po'i drang srong de la phul lo// de rnams kyis smras pa/ phul na khyod kyis smon lam ji skad btab/ des smras pa/ mi gtso bo rnams kyi rgyal por gyur cig ces byas so// de rnams kyis smras</text></item>
<item><p>142b6</p><section>'dul ba</section><text>pa/ bdag cag kho na khyod kyi mi gtso bo rnams su gyur cing / de rnams kyi rgyal por khyod gyur cig/ des smras pa/ legs kyis de bzhin du gyur cig/ khyed cag gis ci drang srong gi zhabs la gtugs te smon lam mi gdab bam/ de rnams kyis rang sangs rgyas de'i rkang pa la gtugs</text></item>
<item><p>142b7</p><section>'dul ba</section><text>te smon lam btab pa/ bdag cag khyod kyi mi gtso bo rnams su gyur cing de rnams kyi rgyal por khyod gyur cig ces byas so// dge slong dag ji snyam du sems/ de'i tshe de'i dus kyi mu lto ba'i dpon po gang yin pa de ni shAkya'i rgyal po bzang ldan 'di nyid yin no// mu lto ba de rnams</text></item>
<item><p>143a1</p><section>'dul ba</section><text>ni shAkya lnga brgya po 'di dag yin te/ 'di dag dang bzang ldan mu lto bar gyur pa na rang sangs rgyas la smon lam btab pa de'i las kyi rnam par smin pas shAkya lnga brgya po 'di rnams kyi rgyal por gyur to// dge slong dag de lta bas na las gcig tu gnag pa rnams kyi rnam par smin</text></item>
<item><p>143a2</p><section>'dul ba</section><text>pa ni gcig tu gnag pa yin la zhes bya ba nas dge slong dag khyed kyis de lta bu la bslab par bya'o zhes bya ba'i bar gong ma bzhin du'o// sangs rgyas bcom ldan 'das sgra can gyi drang srong kun rdzi ka'i gnas na bzhugs so// de'i tshe lhung bzed rab tu mang po dang / bcom ldan 'das</text></item>
<item><p>143a3</p><section>'dul ba</section><text>kyis lhung bzed bla gab med par bzhag go// de nas spre'u shig shing sA la las babs nas lhung bzed rnams gang na yod pa der song ba dang / dge slong rnams kyis lhung bzed rnams bcag tu 'ong zhes de bzlog go// de nas bcom ldan 'das kyis dge slong rnams la bka' stsal</text></item>
<item><p>143a4</p><section>'dul ba</section><text>pa/ dge slong dag spre'u 'dis lhung bzed rnams bcag par mi 'gyur gyis 'di la ma bzlog shig/ de nas spre'u de bcom ldan 'das kyi lhung bzed gang na ba der song ste phyin nas/ bcom ldan 'das kyi lhung bzed khyer te shing sA la de la 'dzegs nas sbrang bu'i sbrang rtsi'i dngas mas</text></item>
<item><p>143a5</p><section>'dul ba</section><text>bkang ste rim gyis dal bu dal bus shing sA la las babs nas bcom ldan 'das la phul ba dang / bcom ldan 'das kyis de srog chags dang bcas pa yin pas ma bzhes so// de nas spre'u des mtha' gcig tu song nas srog chags bsal te bcom ldan 'das la phul ba dang / bcom</text></item>
<item><p>143a6</p><section>'dul ba</section><text>ldan 'das kyis de brtags pa ma yin no zhes ma bzhes so// de nas spre'u de mtha' gcig tu song ste chu grang mos btab nas bcom ldan 'das la phul ba dang / bcom ldan 'das kyis de brtags pa byas so zhes bzhes so// de nas spre'u de bcom ldan 'das kyis bdag gi sbrang rtsi'i</text></item>
<item><p>143a7</p><section>'dul ba</section><text>lhung bzed bzhes so snyam du rig nas/ dga' ba dang / mgu ba dang / dga' ba rgya chen po dang / yid bde ba skyes nas thal mo khong stong du sbyar ba byas te phyi nur du gar byed cing phyag 'tshal ba las de bcom ldan 'das la dad pa skyes nas bcom ldan 'das la rtog cing rgyab tu ma bltas</text></item>
<item><p>143b1</p><section>'dul ba</section><text>pas khron par lhung nas shi ste sgra can nyid kyi bram ze las drug la brtson pa zhig gi khyim du skyes so// gang gi nyi ma kho na la nying mtshams sbyor ba blangs pa de kho na'i nyi ma la sbrang rtsi'i char bab bo// de'i phas ltas mkhan rnams bkug nas smras pa dang / de rnams kyis smras pa/ sems</text></item>
<item><p>143b2</p><section>'dul ba</section><text>can 'di'i mthu yin no// ji tsam na bram ze mo de zla ba brgyad dam dgu 'das nas khye'u zhig btsas so// gang gi nyi ma kho na la btsas pa de kho na'i nyi ma la sbrang rtsi'i char bab bo// de'i nye du rnams tshogs shing 'dus nas nyi ma bdun gsum nyi shu gcig tu de'i btsas ston rgya cher byas nas</text></item>
<item><p>143b3</p><section>'dul ba</section><text>khye'u'i ming cir gdags zhes ming 'dogs par byed do// nye du rnams kyis smras pa/ khye'u 'di gang gi nyi ma kho na la ma'i rum du zhugs pa de kho na'i nyi ma la sbrang rtsi'i char bab la/ gang gi nyi ma kho na la btsas pa de kho na'i nyi ma la yang sbrang rtsi'i char bab la/ gnas 'jog dang</text></item>
<item><p>143b4</p><section>'dul ba</section><text>yang rus gcig pas de bas na khye'u'i ming gnas 'jog gi bu sbrang rtsi can zhes bya bar gdags so zhes de'i ming gnas 'jog gi bu sbrang rtsi can zhes bya bar btags so// de bsrings bskyed nas chen por gyur to// gang gi tshe chen por gyur pa de'i tshe legs par gsungs pa'i chos 'dul ba</text></item>
<item><p>143b5</p><section>'dul ba</section><text>la rab tu byung ste/ de rab tu byung nas kyang nyi ma re re zhing sbrang rtsi lhung bzed gsum gsum grub par gyur te/ des de rnams las gcig ni bcom ldan 'das la 'bul lo// gnyis pa ni dge 'dun la'o// gsum pa 'grogs bshes dang lhan cig longs spyod par byed do//</text></item>
<item><p>143b6</p><section>'dul ba</section><text>dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa gnas 'jog gi bu sbrang rtsi can gyis las ci zhig bgyis na/ las de'i rnam par smin pas gdugs re re zhing sbrang rtsi lhung bzed gsum gsum</text></item>
<item><p>143b7</p><section>'dul ba</section><text>grub par gyur lags/ bcom ldan 'das kyis bka' stsal pa/ dge slong dag gnas 'jog gi bu sbrang rtsi can nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa zhes bya ba nas/ lus can dag la 'bras bur 'gyur zhes bya</text></item>
<item><p>144a1</p><section>'dul ba</section><text>ba'i bar gong ma bzhin du'o// dge slong dag khyed kyis de bzhin gshegs pa la sbrang rtsi'i lhung bzed 'bul ba'i spre'u gang yin pa de mthong ngam/ btsun pa mthong lags so// de'i tshe de'i dus kyi spre'u gang yin pa de ni gnas 'jog gi bu sbrang rtsi can</text></item>
<item><p>144a2</p><section>'dul ba</section><text>'di nyid yin te/ des na 'dis de bzhin gshegs pa la sbrang rtsi'i lhung bzed phul ba de'i las kyi rnam par smin pas bram ze las drug la brtson pa'i khyim du skyes shing nying mtshams sbyor ba blangs pa dang btsas pa na yang sbrang rtsi'i char bab bo// 'di ltar da ltar yang nyi ma re re</text></item>
<item><p>144a3</p><section>'dul ba</section><text>zhing sbrang rtsi lhung bzed gsum gsum 'grub par 'gyur ro// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa zhes bya ba nas las gcig tu dkar ba las brtsal bar bya'o zhes bya ba'i bar gong ma bzhin du'o// de ci'i phyir</text></item>
<item><p>144a4</p><section>'dul ba</section><text>zhe na/ gal te dge slong gnas 'jog gi bu sbrang rtsi can gyis shar gyi rgya mtsho chen po la sbrang rtsir mos shing / lho dang / nub dang / byang gi rgya mtsho chen po sbrang rtsir mos na de dag kyang sbrang rtsir 'gyur te/ dge slong dag de ltar na yon gnas de bzhin gshegs pa ni dpag tu med pa yin</text></item>
<item><p>144a5</p><section>'dul ba</section><text>no// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa nye ba 'khor gyis las ci zhig bgyis na las de'i rnam par smin pas rgyal po'i 'breg mkhan du gyur lags/ bcom ldan 'das kyis bka' stsal</text></item>
<item><p>144a6</p><section>'dul ba</section><text>pa/ dge slong dag nye ba 'khor 'di nyid kyis sngon gyi tshe rabs gzhan rnams su las byas shing bsags pa dang tshogs rnyed pa ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba rgyal po'i 'breg mkhan zhig yod</text></item>
<item><p>144a7</p><section>'dul ba</section><text>pa'i drung du rang sangs rgyas shig song nas bzhin pa'i skra bregs shig dang / khyod la bsod nams su 'gyur ro// de yang rgyal po'i pho brang du chas pas des tsha bo la smras pa/ tsha bo rab tu byung ba 'di'i dbu regs shig/ kho bo rgyal po'i khab tu 'gro dgos kyis/ ji ltar rgyal</text></item>
<item><p>144b1</p><section>'dul ba</section><text>po la bya ba de bzhin du regs shig/ des bsams pa/ zhang pos ji skad smras pa las na gdon mi za bar 'di la bsod nams yod do snyam nas/ des gus par byas te de'i skra dang kha spu bregs so// rang sangs rgyas kyis bsams pa/ sems can 'dis bsod nams mang du bskyed</text></item>
<item><p>144b2</p><section>'dul ba</section><text>kyis 'di dge ba bskyed par bya'o snyam du bsams nas de la rjes su snying brtse ba'i phyir steng gi bar snang la 'phags te 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo ni rdzu 'phrul la myur du sems</text></item>
<item><p>144b3</p><section>'dul ba</section><text>gtod pa yin pas de shing rtsa ba nas bcad pa bzhin du rkang pa gnyis la gtugs te smon lam gdab par brtsams pa/ dge ba'i rtsa ba 'dis ji ltar bdag gi zhang po rgyal po'i 'breg mkhan byed pa de bzhin du bdag kyang rgyal po'i 'breg mkhan du gyur cig ces byas so// dge</text></item>
<item><p>144b4</p><section>'dul ba</section><text>slong dag ji snyam du sems/ rgyal po'i 'breg mkhan gyi tsha bo gang yin pa de ni dge slong nye ba 'khor 'di nyid yin te/ de na 'dis rang sangs rgyas kyi skra dang kha spu bregs nas smon lam btab pa de'i las kyi rnam par smin pas rgyal po'i 'breg mkhan du gyur to// gzhan yang 'dis</text></item>
<item><p>144b5</p><section>'dul ba</section><text>smon lam btab pa gang yin pa de nyon cig/ dge slong dag sngon byung ba ri 'or zhig na khyim bdag cig gnas te/ des rigs mnyam pa las chung ma blangs nas de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/</text></item>
<item><p>144b6</p><section>'dul ba</section><text>dga' mgur spyod par byed pa las khye'u zhig btsas so// yang de rtse bar byed/ dga' bar byed/ dga' mgur spyod par byed pa las khye'u zhig btsas so zhes bya ba nas/ rim gyis khye'u bdun btsas so zhes bya ba'i bar du'o// de'i ne'u zla rgyal po'i 'breg mkhan zhig yod pa</text></item>
<item><p>144b7</p><section>'dul ba</section><text>de bu med pas lag pa la 'gram pa gtad de/ bdag la bu pho yang med/ bu mo yang med pas bdag shi na bdog ba thams cad bu med do zhes rgyal pos mnga' mdzad par 'gyur ro snyam du sems khong du chud cing 'dug pa de khyim bdag des mthong nas smras pa/ ne'u zla ci'i phyir sems</text></item>
<item><p>145a1</p><section>'dul ba</section><text>khong du chud/ des smras pa/ ne'u zla kho bo la nor gyi rigs 'di snyed yod na bu pho yang med/ bu mo yang med pas kho bo shi nas 'di dag thams cad rgyal pos mnga' mdzad par 'gyur na ci'i phyir sems khong du chud par mi 'gyur/ des smras pa/ gal te de</text></item>
<item><p>145a2</p><section>'dul ba</section><text>lta na kho bo'i bu 'di dag thams cad kyi nu bo shos de kho bos khyod la sbyin no// des de blangs so// ji tsam na khyim bdag de shi ba dang / de'i bu de rnams gang gi tshe kha cig dang lhan cig 'thab mo 'gyed pa de'i tshe des gang dag gi spu 'breg mkhan yin pa khyed kyang 'thab mo rgol</text></item>
<item><p>145a3</p><section>'dul ba</section><text>lam zhes kha zer bar byed do// de rnams yid mi bde ba skyes nas bsams pa/ bdag cag brnyas pa ci yang rung ba gang yin pa de thams cad ni nu bo 'di'i skyon las gyur gyis thams cad du dbrog go snyam nas de rnams kyis de phrogs pa dang / 'breg mkhan khros nas des</text></item>
<item><p>145a4</p><section>'dul ba</section><text>'breg mkhan thams cad la khrims su bcas pa/ khyim bdag che ge mo zhes bya ba'i bu rnams kyi kha spu bcos pa'i las sus kyang mi bya'o zhes bcas so// de rnams skra dang / kha spu dang / sen mo ring por skyes pa de rnams rgyal pos mthong nas smras pa/ shes ldan dag khyed</text></item>
<item><p>145a5</p><section>'dul ba</section><text>cag ci'i phyir skra dang / kha spu dang / sen mo ring por 'dug/ de rnams kyis smras pa/ lha 'breg mkhan 'dis 'breg mkhan thams cad la de rnams kyi kha spu bcos pa'i las su yang ma bgyid cig ces bkag lags so// ci'i phyir/ de rnams kyis ji ltar gyur pa smras pa</text></item>
<item><p>145a6</p><section>'dul ba</section><text>dang / rgyal pos smras pa/ phas bu byin na khyed cag gis ci'i phyir dbrog/ de la slar byin cig/ de rnams kyis mi 'dod bzhin du slar btang ngo // de rnams yid mi bde ba skyes te 'jig rten gyis smad pas 'jigs nas de gsad par 'dod do// 'jig rten la ni mdza' ba dang /</text></item>
<item><p>145a7</p><section>'dul ba</section><text>mi mdza' ba dang / bar ma yod pas de la gzhan dag gis sbran pa dang / des 'breg mkhan de la smras pa/ de rnams bdag la gsad par 'tshal gyis gnang bar mdzod cig dang rab tu 'byung ngo // des bsams pa/ de rnams kyis srog dang bral ba bas ni rab tu byung ba</text></item>
<item><p>145b1</p><section>'dul ba</section><text>bla'o snyam du bsams nas smras pa/ bu gal te de lta na song la rab tu byung shig/ gang gi tshe yon tan kyi tshogs cung zad thob pa de'i tshe bdag la smros shig/ de gnang ba thob nas drang srong rnams kyi nang du rab tu byung ste/ des mkhan po med pa dang slob dpon med par rang byang chub</text></item>
<item><p>145b2</p><section>'dul ba</section><text>mngon sum du byas nas des bsams pa/ bdag gis pha de la sngon khas blangs pa'i dam bcas pa de ston du 'gro'o snyam nas de de'i drung du song ste 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo</text></item>
<item><p>145b3</p><section>'dul ba</section><text>ni rdzu 'phrul la myur du sems gtod pa yin pas de shing rtsa ba nas bcad pa bzhin du rkang pa gnyis la gtugs nas smon lam gdab par brtsams pa/ bdag gis yon gnas dam pa 'di lta bu la bya ba byas pa gang yin pa'i dge ba'i rtswa ba 'dis bdag rgyal po'i 'breg</text></item>
<item><p>145b4</p><section>'dul ba</section><text>mkhan du gyur cig/ gzhan yang 'dis rang sangs rgyas lnga brgya la bya ba byas nas smon lam btab pa/ dge ba'i rtsa ba 'dis bdag rgyal po'i 'breg mkhan du gyur cig/ gzhan yang yang dag par rdzogs pa'i sangs rgyas bzhi la bya ba byas nas smon lam btab pa/ dge ba'i</text></item>
<item><p>145b5</p><section>'dul ba</section><text>rtsa ba 'dis bdag rgyal po'i 'breg mkhan du gyur cig ces btab pa'i las de'i rnam par smin pas lan mang du rgyal po'i 'breg mkhan du gyur to// yang dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang</text></item>
<item><p>145b6</p><section>'dul ba</section><text>ldan pa nye ba 'khor gyis las ci zhig bgyis na las de'i rnam par smin pas 'dul ba 'dzin pa rnams kyi mchog tu bstan lags/ bcom ldan 'das kyis bka' stsal pa/ smon lam btab pa nyid kyis so// gang du smon lam btab lags/ dge slong dag sngon byung ba</text></item>
<item><p>145b7</p><section>'dul ba</section><text>bskal pa bzang po 'di nyid la skye dgu rnams kyi tshe lo nyi khri thub pa na yang dag par rdzogs pa'i sangs rgyas 'od srung zhes bya ba 'jig rten du byung ste zhes bya ba nas/ de grong khyer bA rA Na sIr nye bar brten te drang srong smra ba kyi nags na bzhugs so zhes bya ba'i bar gong ma</text></item>
<item><p>146a1</p><section>'dul ba</section><text>bzhin du ste/ de'i bstan pa la 'di rab tu byung bar gyur te/ rab tu 'byin pa'i dge slong gang yin pa de yang dag par rdzogs pa'i sangs rgyas 'od srung gis 'dul ba 'dzin pa rnams kyi mchog tu bstan to// de la 'dis tshe ji srid par tshangs par spyod pa spyad</text></item>
<item><p>146a2</p><section>'dul ba</section><text>na yon tan gyi tshogs 'ga' yang ma thob nas/ de na 'di 'chi ba'i dus la bab pa na smon lam btab pa/ bdag gis yang dag par rdzogs pa'i sangs rgyas bcom ldan 'das 'od srung la tshe ji srid par tshangs par spyod pa spyad na yon tan gyi tshogs 'ga' yang ma thob kyis/ dge</text></item>
<item><p>146a3</p><section>'dul ba</section><text>ba'i rtsa ba gang yin pa 'dis yang dag par rdzogs pa'i sangs rgyas bcom ldan 'das 'od srung gis bram ze'i khye'u bla ma zhes bya ba gang yin pa de la bram ze'i khye'u khyod skye dgu rnams kyi tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya</text></item>
<item><p>146a4</p><section>'dul ba</section><text>thub pa zhes bya bar 'gyur ro zhes lung bstan par gyur pa de'i bstan pa la bdag rab tu byung zhing nyon mongs pa thams cad spangs te dgra bcom pa mngon sum byas nas/ ji ltar bdag gi mkhan po yang dag par rdzogs pa'i sangs rgyas 'od srung gis 'dul ba 'dzin pa rnams kyi mchog</text></item>
<item><p>146a5</p><section>'dul ba</section><text>tu bstan pa de bzhin du/ bdag kyang bcom ldan 'das shAkya thub pa des 'dul ba 'dzin pa rnams kyi mchog tu bstan par gyur cig ces btab pa de'i smon lam gyi dbang gis da ltar de bzhin gshegs pas 'dul ba 'dzin pa rnams kyi mchog tu bstan to// dge slong dag de lta bas na las</text></item>
<item><p>146a6</p><section>'dul ba</section><text>gcig tu gnag pa rnams kyi rnam par smin pa ni gcig tu gnag pa yin la zhes bya ba nas brtsal bar bya ste/ dge slong dag de lta bu la khyed kyis bslab par bya'o zhes bya ba'i bar gong ma bzhin du'o// gang gi tshe bcom ldan 'das kyis bdud 'byung po 'khor dang bcas pa bye ba phrag sum bcu rtsa</text></item>
<item><p>146a7</p><section>'dul ba</section><text>drug bcom nas bla na med pa'i ye shes brnyes pa de'i tshe bdud kyi ris kyi lha rnams kyis grong khyer ser skya'i gzhir rgyal po btsun mo dang / blon po dang / grong mi dang / yul mi dang bcas pa la dge sbyong gau ta ma ni de ring shi'o zhes bsgrags so// de nas rgyal po zas gtsang btsun mo dang /</text></item>
<item><p>146b1</p><section>'dul ba</section><text>gzhon nu dang / blon po dang / grong mi dang / yul mi dang bcas pas mya ngan bya bar brtsams pa dang / lha rnams kyi shes pa mthong ba ni 'og tu 'jug pa yin pas gnas gtsang ma'i ris kyi lha rnams kyis smras pa/ bcom ldan 'das ma nongs te/ 'di ltar bcom ldan 'das kyis bla na</text></item>
<item><p>146b2</p><section>'dul ba</section><text>med pa'i ye shes brnyes so// da nas rgyal po zas gtsang gis kun dga' ba byas te kun dga' bar gyur pa de'i tshe bdud rtsi zas kyi khye'u zhig btsas te/ de'i btsas pa'i btsas ston rgya cher byas nas khye'u'i ming cir gdags zhes ming 'dogs par byed do// nye du dag gis smras pa/</text></item>
<item><p>146b3</p><section>'dul ba</section><text>khye'u 'di kun dga' bar gyur pa na btsas pas khye'u'i ming kun dga' bo zhes gdags so zhes de'i ming kun dga' bo zhes bya bar btags so// khye'u kun dga' bo ma ma brgyad po pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen</text></item>
<item><p>146b4</p><section>'dul ba</section><text>grogs kyi ma ma gnyis la rjes su gtad de/ de ma ma'i pang na 'tsho ba na mtshan mkhan rnams kyis khye'u 'dis ni bcom ldan 'das shAkya thub pa'i rim gro byed par 'gyur ro zhes lung bstan to// bdud rtsi zas kyis khye'u mtshan mkhan rnams kyis lung bstan to zhes thos nas des bsams pa/</text></item>
<item><p>146b5</p><section>'dul ba</section><text>gal te de lta na bcom ldan 'das kyis rab tu phyung du 'ong ngo zhes spyan sngar mi 'bab par bya'o snyam nas/ gang gi tshe bcom ldan 'das ser skya'i gzhir gshegs pa de'i tshe de yangs pa can du skyel lo// gang gi tshe bcom ldan 'das yangs pa can du gshegs pa de'i tshe slar yang ser skya'i gzhir</text></item>
<item><p>146b6</p><section>'dul ba</section><text>khyer ro// sangs rgyas bcom ldan 'das rnams ni de lta bu mi mkhyen pa'am/ mi gzigs pa'am/ thugs su ma chud pa'am/ rnam par mi rig pa cung zad kyang mi mnga'o// chos nyid kyis sangs rgyas bcom ldan 'das thugs rje chen po dang ldan pa/ 'jig rten la phan par zhugs</text></item>
<item><p>146b7</p><section>'dul ba</section><text>pa/ srung ba gcig pu pa/ nyag gcig dpa' ba/ zla med pa/ gnyis su mi gsung ba/ zhi gnas dang / lhag mthong gis bzhugs pa/ dul ba'i gnas gsum gyi gzhi la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs legs par gnas pa/ bsdu ba'i</text></item>
<item><p>147a1</p><section>'dul ba</section><text>dngos po bzhi la yun ring po nas goms pa/ yan lag lnga spangs pa/ 'gro ba lnga las 'das pa/ yan lag drug dang ldan pa/ pha rol du phyin pa drug yongs su rdzogs pa/ byang chub kyi yan lag bdun gyi me tog gis phyug pa/ lam gyi yan lag brgyad ston pa/</text></item>
<item><p>147a2</p><section>'dul ba</section><text>mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur snyan pas yang dag par rgyas pa brgya phrag bcur dbang sgyur ba las khyad par du 'phags pa rnams ni nyin lan gsum mtshan lan gsum sangs rgyas kyi spyan gyis 'jig rten la</text></item>
<item><p>147a3</p><section>'dul ba</section><text>gzigs nas gang ni nyams par 'gyur/ gang ni 'phel bar 'gyur/ gang ni gnod par 'gyur/ gang ni nyam nga bar 'gyur/ gang ni mi bde bar gyur/ gang ni gnod pa dang / nyam nga ba dang / mi bde bar gyur/ gang ni ngan song la gzhol/ gang ni ngan song la 'bab/ gang</text></item>
<item><p>147a4</p><section>'dul ba</section><text>ni ngan song la bab/ ngas gang ni ngan song las bslang ste mtho ris dang thar pa la gzhag par bya/ gang gi dge ba'i rtsa ba ma bskyed pa dag ni bskyed par bya/ gang gi bskyed pa dag ni yongs su smin par bya/ gang gi smin pa ni grol bar bya/ zhes mkhyen pa dang gzigs pa 'jug go/</text></item>
<item><p>147a5</p><section>'dul ba</section><text>yang smras pa/ chu srin gnas kyi dug can pa// dus las 'da' bar 'gyur srid kyi// sangs rgyas gdul la byams pa ni// dus las 'da' bar mi 'gyur ro// bcom ldan 'das kyis dgongs pa/ gzhon nu kun dga' bo ni srid pa tha ma pa yin pas de nga'i bstan pa la</text></item>
<item><p>147a6</p><section>'dul ba</section><text>rab tu 'byung ste/ rab tu byung nas nga'i rim gro byed cing gsung rab 'dzin pa dang / nga yongs su mya ngan las 'das nas bdud rtsi thob par 'gyur gyis/ ma la ngas gzhon nu kun dga' bo bstan pa la gzhug par bya'o snyam nas ma tshor ba kho nar grong khyer ser skya'i gzhir byon nas bdud</text></item>
<item><p>147a7</p><section>'dul ba</section><text>rtsi zas kyi gnas khang du gshegs te gdan bshams pa nyid la bzhugs so// bdud rtsi zas kyis gzhon nu kun dga' bo khang phran gzhan zhig gi nang du bcug ste bzhag go// bcom ldan 'das kyis gang gi tshe na sgo rang bye bar 'gyur ba de ltar byin gyis brlabs nas thog ma kho nar</text></item>
<item><p>147b1</p><section>'dul ba</section><text>bcom ldan 'das kyi zhabs gnyis la mgo bos phyag byas te bsil yab blangs nas bcom ldan 'das kyi snam logs nas bcom ldan 'das la g.yob cing 'dug go// de nas bdud rtsi zas kyis bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs</text></item>
<item><p>147b2</p><section>'dul ba</section><text>gcig tu 'dug pa dang / bcom ldan 'das kyis bdud rtsi zas la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du</text></item>
<item><p>147b3</p><section>'dul ba</section><text>mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas gdan las bzhengs te bzhud do// rgyu'i stobs che yang rkyen gyi stobs la ltos dgos pas srid pa tha ma</text></item>
<item><p>147b4</p><section>'dul ba</section><text>pa'i sems can kun dga' bo bcom ldan 'das kyi rjes bzhin rjes bzhin 'brang ba na/ bdud rtsi zas chung ma'i 'khor dang bcas pas bzlog par ma nus pa dang / bcom ldan 'das kyis bka' stsal pa/ 'di ni srid pa tha ma pa'i sems can yin pas khyed kyis bzlog par mi nus</text></item>
<item><p>147b5</p><section>'dul ba</section><text>kyis ma zlog shig/ bdud rtsi zas kyis gsol pa/ bcom ldan 'das gal te de ltar gyur na 'di la rim pa bzhin bgyi'o// bcom ldan 'das kyis bka' stsal pa/ de bzhin du byos shig/ de nas bdud rtsi zas kyis dge sbyong dang / bram ze dang / bkren pa dang / phongs</text></item>
<item><p>147b6</p><section>'dul ba</section><text>pa dang / 'gro bar chas pa'i slong ba pa rnams kyi phyir sbyin pa dag gtong du bcug/ bsod nams dag byed du bcug/ rang gi skye bo dang gnyen gyi tshogs rnams la yang bzod pa gsol du bcug nas rgyan thams cad kyis brgyan te/ glang po che la zhon nas skye bo du mas yongs su</text></item>
<item><p>147b7</p><section>'dul ba</section><text>bskor te/ n+ya gro ng+ha'i kun dga' ra ba logs su phyogs te bcom ldan 'das kyi spyan sngar btang ngo // de yang srang gi dbus nas 'gro ba na glang po ches ut+pa la'i chun po zhig zos so// mtshan mkhan rnams kyis mthong nas de rnams kyis smras pa/ gzhon nu 'di ni thos pa 'dzin pa</text></item>
<item><p>148a1</p><section>'dul ba</section><text>rnams kyi mchog tu 'gyur ro// de ji tsam bzhon pa'i sa'i bar du bzhon pas song nas bzhon pa las babs te rkang pa kho nas n+ya gro ng+ha'i kun dga' ra bar zhugs nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos</text></item>
<item><p>148a2</p><section>'dul ba</section><text>phyag byas te phyogs gcig tu 'dug go// bcom ldan 'das kyis 'od srung gzhon nu rab tu phyung shig ces 'od srung stobs bcu ldan la gtad nas des de rab tu phyung bsnyen par rdzogs par byas so// de nas bcom ldan 'das ser skya'i gzhir ji tsam bzhed kyi bar du bzhugs nas</text></item>
<item><p>148a3</p><section>'dul ba</section><text>rgyal po'i khab gang na ba der rgyu zhing gshegs te/ rim gyis rgyu zhing gshegs pa dang rgyal po'i khab tu byon nas rgyal po'i khab 'od ma'i tshal bya ka lan da ka gnas pa na bzhugs so// tshe dang ldan pa kun dga' bo'i spyi bor phol mig byung nas bcom ldan 'das kyis 'tsho byed la</text></item>
<item><p>148a4</p><section>'dul ba</section><text>bka' stsal pa/ dge slong kun dga' bo la dpyad byos shig/ btsun pa bka' bzhin 'tshal zhes 'tsho byed gzhon nus bskyed kyis bcom ldan 'das las mnyan to// de nas bcom ldan 'das dge slong gi dge 'dun gyi gung la gdan bshams pa nyid la bzhugs nas chos</text></item>
<item><p>148a5</p><section>'dul ba</section><text>'chad do// tshe dang ldan pa kun dga' bo yang chos mnyan pa'i phyir de nyid na 'dug go// 'tsho byed gzhon nus bskyed kyis bsams pa/ 'di chos la dad pa bdo bar gyur pas mi tshor gyis dpyad bya ba'i dus la bab bo snyam nas/ des de'i phol mig smin par 'gyur ba dag</text></item>
<item><p>148a6</p><section>'dul ba</section><text>bskus nas de nyid du dral te de nyid du sos par byas so// de na chos bshad pa rdzogs nas 'tsho byed kyis gsol pa/ bcom ldan 'das bdag gis 'phags pa kun dga' bo 'di nyid na mchis bzhin du phol mig smin par bgyis te brtol nas sos par bgyis lags so// tshe</text></item>
<item><p>148a7</p><section>'dul ba</section><text>dang ldan pa kun dga' bos smras pa/ gal te bdag gi lus til 'bru tsam du gtubs par gyur kyang bdag gis mi tshor lags so// bcom ldan 'das kyi chos las byung ba'i dad pas bsam pa bsdus pa la 'tsho byed mchog tu ya mtshan skyes so// dge slong rnams the tshom</text></item>
<item><p>148b1</p><section>'dul ba</section><text>skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun dga' bos las ci zhig bgyis na/ des na spyi bor phol mig byung bar gyur lags/ bcom ldan 'das kyis bka' stsal pa/ dge slong dag dge slong</text></item>
<item><p>148b2</p><section>'dul ba</section><text>kun dga' bo 'di nyid kyis las byas shing bsags pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba yul mtha' 'khob cig na rgyal po ki ra ta zhes bya ba gnas so// sangs rgyas rnams</text></item>
<item><p>148b3</p><section>'dul ba</section><text>'byung ba med pa na 'jig rten du rang sangs rgyas dman pa dang ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu ba dag 'byung bar 'gyur bas de nas rang sangs rgyas zhig de der rgyu ba na ki ra ta'i grong khyer du phyin nas de der</text></item>
<item><p>148b4</p><section>'dul ba</section><text>bsod snyoms kyi phyir ki ra ta'i rgyal po'i khyim du zhugs pa dang / de de la mi bzod pa skyes te sems gdug pas 'jim ril gyi ngan kong gis rgyab tu bsnun pa las bdag nyid chen po de dregs pa dang nga rgyal bcom pa yin pas de snod du ma gyur par shes nas song ngo // dge</text></item>
<item><p>148b5</p><section>'dul ba</section><text>slong dag ji snyam du sems/ ki ra ta'i rgyal po gang yin pa de ni dge slong kun dga' bo de nyid yin te/ gang 'dis rang sangs rgyas la mi bzod pa skyes te sems gdug pas 'jim ril gyi ngan kong gis rgyab tu bsnun pa de'i las kyi rnam par smin pas tshe rabs lnga brgyar gang dang</text></item>
<item><p>148b6</p><section>'dul ba</section><text>gang du skyes pa de dang der spyi bor phol mig byung bar gyur to// 'di ltar da ltar 'di'i srid pa tha ma la yang spyi bor phol mig byung ngo // gang gi tshe tshe dang ldan pa kun dga' bo bcom ldan 'das dang thabs cig 'gro ba de'i tshe bcom ldan 'das la lhag par dad pa dang / gus</text></item>
<item><p>148b7</p><section>'dul ba</section><text>pa dang / khrel yod pa dang / ngo tsha shes pa dang / 'dzem pa nyid kyis nye bar gnas so// gang gi tshe sprul pa yin na ni dad pa dang / gus pa dang / ngo tsha shes pa dang / khrel yod pa dang / 'dzem pa de 'dra ba dag gis mi gnas so// ji tsam na khyim bdag cig gis sangs</text></item>
<item><p>149a1</p><section>'dul ba</section><text>rgyas la sogs pa dge slong gi dge 'dun rang gi khyim du gdugs tshod la spyan drangs pa dang / bcom ldan 'das snga dro na bza' sham thabs mnabs lhung bzed dang chos gos bsnams te dge slong gi tshogs kyis yongs su bskor cing dge slong gi dge 'dun gyi mdun</text></item>
<item><p>149a2</p><section>'dul ba</section><text>gyis bltas nas khyim bdag de'i khyim du gshegs te/ gdugs tshod gsol nas slar gshegs so// dge slong rnams kyis tshe dang ldan pa kun dga' bo la dris pa/ tshe dang ldan pa kun dga' bo ci de ring khyod bcom ldan 'das dang thabs cig song ngam/ 'on te sprul pa</text></item>
<item><p>149a3</p><section>'dul ba</section><text>dang / des smras pa/ bcom ldan 'das dang thabs cig song gis sangs rgyas kyi sprul pa dang ni ma yin no// ci mngon gang gi tshe kho bo bcom ldan 'das dang thabs cig 'gro ba de'i tshe bdag bcom ldan 'das la lhag par dad pa dang / gus pa dang / ngo tsha shes pa dang /</text></item>
<item><p>149a4</p><section>'dul ba</section><text>khrel yod pa dang / 'dzem pas nye bar gnas pa yin no// gang gi tshe sangs rgyas kyi sprul pa yin pa de'i tshe de ltar mi 'gyur ro// dge slong dag phan tshun smras pa/ tshe dang ldan pa kun dga' bo ni mtshan ma la mkhas so// phyogs dang phyogs mtshams rnams su dge</text></item>
<item><p>149a5</p><section>'dul ba</section><text>slong kun dga' bo mtshan ma la mkhas so zhes bya ba'i sgra bsgrags so// de nas bcom ldan 'das kyis rgyal po'i khab tu ji tsam bzhed kyi bar du bzhugs nas mnyen yod gang na ba der rgyu zhing gshegs te/ rim gyis rgyu zhing gshegs pa dang mnyan yod du byon nas mnyan</text></item>
<item><p>149a6</p><section>'dul ba</section><text>yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so// de nas tshe dang ldan pa kun dga' bo snga dro sham thabs bgos chos gos dang lhung bzed thogs nas mnyan yod du bsod snyoms kyi phyir zhugs pa bram ze zhig gis mthong nas bsams pa/ dge</text></item>
<item><p>149a7</p><section>'dul ba</section><text>sbyong gau ta ma'i nyan thos dge slong kun dga' bo mtshan ma la mkhas so// zhes thos pa gang yin pa de ni 'di yin gyis re zhig shing sha pa zhes bya ba 'di la 'dab ma du yod pa dri'o snyam nas des de la dris pa/ 'phags pa shing sha pa 'di la 'dab ma ji snyed mchis/ des smras pa/ brgya</text></item>
<item><p>149b1</p><section>'dul ba</section><text>dang / stong dang / khri phrag 'di snyed yod do zhes smras nas song ngo // bram ze des de la lo ma dag cig btogs nas bgrangs te bor ro// tshe dang ldan pa kun dga' bos bsod snyoms spyad de slar log pa dang / bram ze des yang smras pa/ 'phags pa da ltar shing sha</text></item>
<item><p>149b2</p><section>'dul ba</section><text>pa 'di la 'dab ma ji snyed mchis mkhyen tam/ des smras pa/ sngar ni brgya dang / stong dang / khri phrag 'di snyed yod pa las da las 'di snyed cig btogs so// bram ze de 'phags pa ni rtsis la yang de ltar mkhas pa lta zhes mchog tu ngo mtshar skyes so// dge slong</text></item>
<item><p>149b3</p><section>'dul ba</section><text>rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun dga' bos las ci zhig bgyis na des na mtshan ma la mkhas par gyur lags/ bcom ldan 'das kyis bka' stsal pa/ dge slong dag</text></item>
<item><p>149b4</p><section>'dul ba</section><text>dge slong kun dga' bo 'di nyid kyis las byas shing bsags pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba bA rA Na sI na bram ze zhig yod pa des rigs mnyam pa las chung ma blangs te/</text></item>
<item><p>149b5</p><section>'dul ba</section><text>de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa las khye'u zhig btsas te zhag bdun gsum nyi shu gcig tu de btsas pa'i btsas ston rgya cher byas te rigs dang mthun pa'i ming</text></item>
<item><p>149b6</p><section>'dul ba</section><text>btags nas gsos bskyed de chen por gyur to// de yul gzhan du song ste mtshan ma'i bstan chos drug khri bslabs so// de bzhin du tshe rabs lnga brgya'i bar du 'khor ba na 'khor ba'i tshe mtshan ma'i bstan chos drug khri bslabs shing gzhan la yang bstan pa'i rgyu de dang rkyen</text></item>
<item><p>149b7</p><section>'dul ba</section><text>des gang dang gang du skyes pa de dang der mtshan mkhan rnams kyi mchog tu byung ngo // 'di ltar da ltar gyi srid pa tha ma la yang mtshan mkhan rnams kyi mchog tu byung ngo // ko sa la'i rgyal po gsal rgyal la yang nyi ma re re zhing dro ka'i dus su gzhong par 'bras sA lu'i chan dang /</text></item>
<item><p>150a1</p><section>'dul ba</section><text>bu ram shing gi sdong bu zhig dang / sreg pa gnyis lhung la de gnyis las gcig ni gzhong pa'i steng du 'bab/ cig shos ni sa la'o// des tshe dang ldan pa kun dga' bo la rig par byas te/ des kyang dge slong rnams la'o// dge slong rnams the tshom</text></item>
<item><p>150a2</p><section>'dul ba</section><text>skyes nas the tshom thams cad gcod pa sangs rgyas bcom ldan 'das la zhus pa/ btsun pa ko sa la'i rgyal po gsal rgyal gyis las ci zhig bgyis na/ des na 'tshal ma'i dus su gzhong bar 'bras sA lu'i chan dang / bu ram shing gi sdong bu zhig dang / sreg pa gnyis</text></item>
<item><p>150a3</p><section>'dul ba</section><text>lhung la/ de gnyis las gcig ni gzhong pa'i steng du 'bab/ cig shos ni sa la lhung bar gyur lags/ bcom ldan 'das kyis bka' stsal pa/ dge slong dag ko sa la'i rgyal po gsal rgyal 'di nyid kyis sngon gyi tshe rabs gzhan dag tu las byas shing bsags te/ des</text></item>
<item><p>150a4</p><section>'dul ba</section><text>na 'di'i zas kyi dus su gzhong par 'bras sA lu'i chan dang / bu ram shing gi sdong bu dang / sreg pa gnyis lhung la/ de gnyis las gcig ni gzhong pa'i steng du 'bab/ cig shos ni sa la lhung bar gyur pa ni dge slong dag sngon byung ba grong khyer bA rA Na sI na khyim bdag</text></item>
<item><p>150a5</p><section>'dul ba</section><text>phyug cing nor mang la longs spyod che ba zhig gnas te/ de'i mngag gzhug pa rnams kyis zhing pa'i grong nas 'bras sA lu sar pa zhig dang / sreg pa gnyis dang / bu ram shing gi sdong bu zhig khyer te 'ongs so// sangs rgyas rnams 'byung ba med pa na 'jig rten du</text></item>
<item><p>150a6</p><section>'dul ba</section><text>rang sangs rgyas dman pa dang ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu ba dag 'byung bar 'gyur bas de nas rang sangs rgyas zhig bA rA Na sIr 'ongs nas de snga dro na bza' sham thabs bgos chos gos dang</text></item>
<item><p>150a7</p><section>'dul ba</section><text>lhung bzed thogs te bsod snyoms la khyim bdag de'i khyim du zhugs pa na des de lus de mdzes pa dang / sems dad par mthong nas des der de la thog mar lo tog sar pa 'on cig ces byas nas 'bras sA lu'i chan dang / bu ram shing gi sdong bu zhig dang / sreg pa gnyis</text></item>
<item><p>150b1</p><section>'dul ba</section><text>phul ba las/ de las gcig ni lhung bzed du lhung ngo // cig shos ni sa la'o// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi khyim bdag gang yin pa de ni rgyal po gsal rgyal 'di nyid yin te/ 'dis rang sangs rgyas</text></item>
<item><p>150b2</p><section>'dul ba</section><text>la 'bras sA lu'i chan dang / bu ram shing gi sdong bu dang / sreg pa gnyis phul ba de'i las kyi rnam par smin pas lo mang po dang / lo brgya phrag mang po dang / lo stong phrag mang po dang / lo brgya stong phrag mang por mi'i bde ba nyams su myong ngo // da ltar yang 'di'i zas</text></item>
<item><p>150b3</p><section>'dul ba</section><text>kyi dus su gzhong par 'bras sA lu'i chan dang / bu ram shing gi sdong bu dang / sreg pa gnyis lhung ste/ de las gcig ni gzhong pa'i steng du lhung la/ cig shos ni sa la'o// ko sa la'i rgyal po gsal rgyal gyis bcom ldan 'das kyis bdag gi las kyi rgyu ba</text></item>
<item><p>150b4</p><section>'dul ba</section><text>gcig lung bstan pas sngon gyi mtha'i ni las kyi rnam par smin pa'i 'bras bu ni yod do snyam du rig nas nyan thos kyi dge 'dun dang bcas pa la mngon par dad de de ltar las kyi rnam par smin pa la yid ches pa'i blo gros kyis gnas so// ltas mkhan rnams kyis</text></item>
<item><p>150b5</p><section>'dul ba</section><text>'phags pa kun dga' bo ni cod pan gyis bcings par 'gyur ro zhes lung bstan pas ci tsam nam nangs pa dang / tshe dang ldan pa kun dga' bo'i 'phral bar phol mig byung ngo zhes ko sa la'i rgyal po gsal rgyal gyis thos nas de 'di snyam du sems te/ yon</text></item>
<item><p>150b6</p><section>'dul ba</section><text>gnas rnams la bya ba byas na bsod nams kyi 'bras bu khyad par med par mi 'gyur bas ma la bdag gis 'di la rang nyid kyis bkur sti bya'o snyam nas/ des sman pa thams cad bkug ste/ 'phags pa kun dga' bo'i dpyad gyis shig/ de'i dpyad gsal ba na bya bar</text></item>
<item><p>150b7</p><section>'dul ba</section><text>brtsams pa dang / ko sa la'i rgyal po gsal rgyal gyis tshe dang ldan pa kun dga' bo la rang nyid kyis rtsibs brgya yod pa'i gdugs bzung zhing / 'phral ba'i rtsa 'debs pa na cod pan gyis bcings so// dge slong rnams the tshom skyes nas the tshom thams cad gcod pa sangs rgyas</text></item>
<item><p>151a1</p><section>'dul ba</section><text>bcom ldan 'das la zhus pa/ btsun pa tshe dang ldan pa kun dga' bos las ci zhig bgyis na las de'i rnam par smin pas ko sa la'i rgyal po gsal rgyal gyis tshe dang ldan pa kun dga' bo la rang nyid kyis rtsibs brgya mchis pa'i gdugs bzung zhing rang nyid</text></item>
<item><p>151a2</p><section>'dul ba</section><text>kyis cod pan dkar pos bcings te bsnyen bkur bgyis lags/ bcom ldan 'das kyis bka' stsal pa/ dge slong dag dge slong kun dga' bo 'di nyid kyis sngon gyi tshe rabs gzhan dag tu las byas shing bsags pa dag ni zhes bya ba nas/ lus can dag la 'bras bur</text></item>
<item><p>151a3</p><section>'dul ba</section><text>'gyur zhes bya ba'i bar gong ma bzhin du'o// dge slong dag sngon byung ba bA rA Na sI na sman pa zhig gnas pa'i drung du rang sangs rgyas nad pa zhig song ba dang / des de la yo byad thams cad kyis bstabs te rang nyid kyis sman dpyad dang bkur sti byas so// dge slong dag ji</text></item>
<item><p>151a4</p><section>'dul ba</section><text>snyam du sems/ de'i tshe de'i dus kyi sman pa gang yin pa de ni dge slong kun dga' bo 'di nyid yin te/ de na 'dis rang sangs rgyas la bya ba byas nas smon lam btab pa de'i las kyi rnam par smin pas lo brgya phrag du ma dang / lo stong phrag du mar rgyal po dang / blon po dang / bram ze</text></item>
<item><p>151a5</p><section>'dul ba</section><text>dang / khyim bdag rnams kyis 'di la bsnyen bkur byas so// ji ltar da ltar kyang 'di la ko sa la'i rgyal po gsal rgyal gyis rtsibs brgya yod pa'i gdugs spyi bor bzung zhing rang nyid kyis bsnyen bkur byas so// de nas bcom ldan 'das mnyan yod na ji tsam bzhed kyi bar du</text></item>
<item><p>151a6</p><section>'dul ba</section><text>bzhugs nas shing sA la can gang na ba der rgyu zhing gshegs te/ rim gyis rgyu zhing gshegs pa dang sA la can du byon nas sA la can gyi bram ze'i grong khyer na bzhugs so// de'i tshe 'di lta bu'i nyan thos chen po gnas brtan gnas brtan rnams bcom ldan 'das kyi nye 'khor na nye bar brten</text></item>
<item><p>151a7</p><section>'dul ba</section><text>cing 'dug pa 'di lta ste/ tshe dang ldan pa kun shes kauN+Di n+ya dang / tshe dang ldan pa rta thul dang / bzang ldan dang / rlangs pa dang / ming chen dang / grags pa dang / gang po dang / dri ma med pa dang / ba lang bdag dang / lag dang / tshe dang ldan pa shA ri'i bu dang / tshe</text></item>
<item><p>151b1</p><section>'dul ba</section><text>dang ldan pa maud gal gyi bu chen po dang / tshe dang ldan pa 'od srung chen po dang / tshe dang ldan pa gsus po che dang / tshe dang ldan pa ka pi na chen po dang / tshe dang ldan pa ma 'gags pa dang / dga' yod dang / kim pi la dang / sa la na gnas pa'i gnas brtan grags ldan dang /</text></item>
<item><p>151b2</p><section>'dul ba</section><text>yul chu mig can na gnas pa'i gnas brtan gang po dang / de dag dang gzhan yang gnas brtan nyan thos chen po rnams bcom ldan 'das kyi nye 'khor na nye bar brten te gnas so// // 'dul ba gzhi/ bam po dgu bcu rtsa drug pa/ de nas bcom ldan 'das</text></item>
<item><p>151b3</p><section>'dul ba</section><text>kyis dge slong rnams la bka' stsal pa/ dge slong dag da ni nga rgas 'khogs gtugs te 'khor bzhi po dge slong dang / dge slong ma dang / dge bsnyen dang / dge bsnyen ma la gdams ngag dbog tu dub kyis dge slong dag nga'i rim gro la thugs la mi 'thad pa ma yin gyi</text></item>
<item><p>151b4</p><section>'dul ba</section><text>thugs la 'thad pas rim gro byed cing bka' stsal pa 'dzin pa dang / rang gi don yang nyams par mi 'gyur ba'i dge slong zhig spro ba skyed cig/ de nas tshe dang ldan pa kun shes kauN+Di n+ya stan las langs te bla gos phrag pa gcig tu gzar nas/ bcom ldan 'das gang na ba de</text></item>
<item><p>151b5</p><section>'dul ba</section><text>logs su thal mo sbyar ba btud de bcom ldan 'das la 'di skad ces gsol to// btsun pa bdag bcom ldan 'das la thugs la mi 'thad pa ma lags kyi/ thugs la 'thad pas rim gro bgyid cing bka' stsal pa 'dzin pa dang / rang gi don yang nyams par mi 'gyur ba</text></item>
<item><p>151b6</p><section>'dul ba</section><text>lags so// kauN+Di n+ya khyod re zhig rgas 'khogs gtugs pas khyod nyid la rim gro pa dgos kyis re zhig kauN+Di n+ya khyod nyid kyi stan ji lta ba bzhin la 'dug shig/ tshe dang ldan pa kun shes kauN+Di n+ya rang gi stan ji lta ba la 'dug go// de nas tshe dang ldan pa rta thul dang / bzang</text></item>
<item><p>151b7</p><section>'dul ba</section><text>ldan dang / rlangs pa dang / ming chen dang / grags pa dang / gang po dang / dri ma med pa dang / ba lang bdag dang / lag dang / tshe dang ldan pa shA ri'i bu dang / tshe dang ldan pa maud gal gyi bu chen po dang / tshe dang ldan pa 'od srung chen po dang / tshe</text></item>
<item><p>152a1</p><section>'dul ba</section><text>dang ldan pa gsus po che dang / tshe dang ldan pa ka pi na chen po dang / tshe dang ldan pa ma 'gags pa dang / dga' yod dang / kim pi la dang / sa la na gnas pa'i gnas brtan grags pa dang / yul chu mig can gyi gnas brtan gang po stan las</text></item>
<item><p>152a2</p><section>'dul ba</section><text>langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to// btsun pa bdag ni bcom ldan 'das la thugs la mi 'thad pa ma lags kyi thugs la 'thad pas rim gro bgyid</text></item>
<item><p>152a3</p><section>'dul ba</section><text>cing / bka' stsal pa 'dzin pa dang / bdag gi don yang nyams par mi 'gyur ba lags so// gang po khyod kyang rgas 'khogs gtugs te/ khyod nyid la rim gro pa dgos kyis re zhig gang po khyod nyid kyi stan ji lta ba bzhin la 'dug shig/ tshe dang ldan pa gang po rang gi</text></item>
<item><p>152a4</p><section>'dul ba</section><text>stan ji lta ba la 'dug go// de nas tshe dang ldan pa maud gal gyi bu chen po 'di snyam du sems te/ bcom ldan 'das dge slong gang zhig rim gro par bzhed par 'gyur/ ma la bdag gis ji ltar sems mnyam par gzhag na bcom ldan 'das kyi thugs la lta bar 'gyur ba de lta bu'i</text></item>
<item><p>152a5</p><section>'dul ba</section><text>ting nge 'dzin la snyoms par 'jug par bya'o snyam mo// de nas tshe dang ldan pa maud gal gyi bu chen pos ji ltar sems mnyam par bzhag na bcom ldan 'das kyi thugs la lta bar 'gyur ba de lta bu'i ting nge 'dzin la snyoms par zhugs te/ tshe dang ldan pa maud gal gyi bu chen pos</text></item>
<item><p>152a6</p><section>'dul ba</section><text>bcom ldan 'das kyi thugs la bltas na nga'i rim gro dge slong kun dga' bos byas na thugs la mi 'thad pa ma yin gyi thugs la 'thad pa dang / bka' stsal pa 'dzin pa dang / rang gi don yang nyams par mi 'gyur ba yin no zhes bcom ldan 'das kyi thugs tshe dang ldan pa kun dga'</text></item>
<item><p>152a7</p><section>'dul ba</section><text>bo la gtad pa mthong ngo // mthong nas kyang ting nge 'dzin de las langs te tshe dang ldan pa shA ri'i bu la 'di skad ces smras so// tshe dang ldan pa shA ri'i bu shes par gyis shig/ bcom ldan 'das kyi thugs la bltas na dge slong kun dga' bos nga'i rim gro byas na thugs la mi 'thad pa ma</text></item>
<item><p>152b1</p><section>'dul ba</section><text>yin gyi thugs la 'thad pa dang / bka' stsal pa 'dzin pa dang / rang gi don yang nyams par mi 'gyur ba yin no zhes tshe dang ldan pa kun dga' bo la gtad do// dper na khang pa brtsegs pa'am/ khang pa brtsegs pa'i khyams byang phyogs su ring ba shar phyogs su skar khung</text></item>
<item><p>152b2</p><section>'dul ba</section><text>btod pa/ shar phyogs su skar khung nas nyi ma'i 'od zer shar ba nub phyogs kyi rtsig pa'i ngos la 'bab pa de bzhin du nga'i rim gro dge slong kun dga' bos byas na thugs la mi 'thad pa ma yin gyi thugs la 'thad pa dang / bka' stsal pa 'dzin pa dang / rang gi don yang nyams</text></item>
<item><p>152b3</p><section>'dul ba</section><text>par mi 'gyur ba yin no zhes bcom ldan 'das kyi thugs tshe dang ldan pa kun dga' bo la gtad kyis tshur bdag cag dong la spro bar bya'o// de nas tshe dang ldan pa shA ri'i bu dang / tshe dang ldan pa maud gal gyi bu chen po tshe dang ldan pa kun dga' bo gang na ba der song ste phyin nas/ tshe dang</text></item>
<item><p>152b4</p><section>'dul ba</section><text>ldan pa kun dga' bo dang lhan cig mngon du yang dag par dga' ba dang / yang dag par mgu bar 'gyur ba'i gtam rnam pa sna tshogs byas te/ tshe dang ldan pa shA ri'i bu dang / maud gal gyi bu gnyis phyogs gcig tu 'khod do// phyogs gcig tu 'khod nas/ de nas tshe</text></item>
<item><p>152b5</p><section>'dul ba</section><text>dang ldan pa shA ri'i bus tshe dang ldan pa kun dga' bo la 'di skad ces smras so// tshe dang ldan pa kun dga' bo khyod bcom ldan 'das kyi rim gro par spro'am/ bde bar gshegs pa la bsnyen bkur bya ba ni khyod la don chen por 'gyur ro// tshe dang ldan pa shA ri'i bu</text></item>
<item><p>152b6</p><section>'dul ba</section><text>bcom ldan 'das kyi rim gro par bdag mi spro'o// de ci'i phyir zhe na/ 'di ltar sangs rgyas bcom ldan 'das rnams ni bsnyen par dka' zhing bzod par dka' ba yin no// 'di lta ste dper na me 'bar ba'i me phrag ni bsnyen par dka' zhing bzod par dka' ba yin no// de</text></item>
<item><p>152b7</p><section>'dul ba</section><text>bzhin du sangs rgyas bcom ldan 'das rnams kyang bsnyen par dka' zhing bzod par dka' bas bcom ldan 'das kyi rim gro par bdag mi spro'o// 'di lta ste dper na gcan gzan gyi rgyal po seng ge ri phug na gnas pa'i so phrag ni bsnyen par dka' zhing bzod par dka' ba yin no//</text></item>
<item><p>153a1</p><section>'dul ba</section><text>de bzhin du sangs rgyas bcom ldan 'das rnams kyang bsnyen par dka' zhing bzod par dka' ba yin no// 'di lta ste dper na ma tang ga'i glang po che'i rgyal po lo drug bcu lon pa dar la bab pa/ grags pa/ mche ba gshol mda' tsam yod pa/ brang gi</text></item>
<item><p>153a2</p><section>'dul ba</section><text>phel ka che ba/ g.yul myong ba/ g.yul ngor son pa'i mche ba'i phrag ni bsnyen par dka' zhing bzod par dka' ba yin no// de bzhin du sangs rgyas bcom ldan 'das rnams kyang bsnyen par dka' zhing bzod par dka' bas tshe dang ldan pa shA ri'i bu bcom ldan 'das kyi</text></item>
<item><p>153a3</p><section>'dul ba</section><text>rim gro par bdag mi spro'o// de nas tshe dang ldan pa maud gal gyi bu chen pos tshe dang ldan pa kun dga' bo la 'di skad ces smras so// tshe dang ldan pa shes par gyis shig/ bcom ldan 'das ni nga'i rim gro dge slong kun dga' bos byas na thugs la mi 'thad pa ma yin gyi</text></item>
<item><p>153a4</p><section>'dul ba</section><text>thugs la 'thad pa dang / bka' stsal pa 'dzin pa dang / rang gi don yang nyams par mi 'gyur ro zhes tshe dang ldan pa kun dga' bo la thugs gtad de dper na khang pa brtsegs pa'am/ khang pa brtsegs pa'i khyams byang phyogs su ring ba shar phyogs su skar khung btod pa shar</text></item>
<item><p>153a5</p><section>'dul ba</section><text>phyogs kyi skar khung nas nyi ma'i 'od zer shar ba nub phyogs kyi rtsig pa'i ngos la 'bab pa de bzhin du bcom ldan 'das ni nga'i rim gro dge slong kun dga' bos byas na thugs la mi 'thad pa ma yin gyi thugs la 'thad pa dang / bka' stsal pa 'dzin pa dang / rang gi don yang nyams</text></item>
<item><p>153a6</p><section>'dul ba</section><text>par mi 'gyur ro zhes tshe dang ldan pa kun dga' bo la thugs gtad na tshe dang ldan pa kun dga' bo khyod bcom ldan 'das kyi rim gro par spro'am/ bde bar gshegs pa la bsnyen bkur bya ba ni khyod la don chen por 'gyur ro// tshe dang ldan pa maud gal gyi bu bdag gis de bzhin du bgyi</text></item>
<item><p>153a7</p><section>'dul ba</section><text>ste/ bcom ldan 'das kyi rim gro bgyi bar spro bar bgyid na/ gal te bcom ldan 'das kyis bdag la mchog gsum po bcom ldan 'das kyi na bza' smad g.yogs dang chos gos bdag gis mi bcang ba dang / bcom ldan 'das kyi phyir gang zag pa'i mgron du 'bod na</text></item>
<item><p>153b1</p><section>'dul ba</section><text>bdag gis bdag gir mi bya ba dang / bdag bcom ldan 'das blta ba dang / bkur sti bya ba'i phyir nye bar 'gro ba la dus ma yin pa cung zad kyang med par gnang ngam/ tshe dang ldan pa maud gal gyi bu chen po gal te bcom ldan 'das kyis bdag la mchog gsum gnang ba</text></item>
<item><p>153b2</p><section>'dul ba</section><text>lta na bdag de bzhin du bcom ldan 'das kyi rim gro bgyid par spro'i gzhan du na ma lags so// de nas tshe dang ldan pa maud gal gyi bu chen po dang / tshe dang ldan pa shA ri'i bus tshe dang ldan pa kun dga' bo bcom ldan 'das kyi rim gro par spro ba bskyed nas/ bcom ldan 'das gang na</text></item>
<item><p>153b3</p><section>'dul ba</section><text>ba der dong ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'khod do// phyogs gcig tu 'khod nas bcom ldan 'das la tshe dang ldan pa maud gal gyi bu chen pos 'di skad ces gsol to// btsun pa bcom ldan 'das kyi rim</text></item>
<item><p>153b4</p><section>'dul ba</section><text>gro bgyid pa'i dge slong bdag cag gis spro ba bskyed pa ni 'di lta ste/ tshe dang ldan pa kun dga' bo lags na/ de'i mchid nas 'di skad ces tshe dang ldan pa maud gal gyi bu chen po bdag gis de bzhin du bcom ldan 'das kyi rim gro bgyid par spro bar bgyi na/ gal te bcom ldan 'das</text></item>
<item><p>153b5</p><section>'dul ba</section><text>kyis bdag la mchog gsum po bcom ldan 'das kyi na bza' smad g.yogs dang chos gos bdag gis mi bcang ba dang / bcom ldan 'das kyi phyir gang zag pa'i mgron du 'bod na bdag gis bdag gir mi bya ba dang / bdag bcom ldan 'das la blta ba dang bkur sti bya ba'i phyir nye</text></item>
<item><p>153b6</p><section>'dul ba</section><text>bar 'gro ba dus ma yin pa cung zad kyang med pa gnang ngam/ gal te bcom ldan 'das kyis bdag la mchog gsum gnang ba lta na bdag de bzhin du bcom ldan 'das kyi rim gro bgyid par spro'o zhes mchi lags so// maud gal gyi bu chen po legs so legs so// dge slong kun dga' bo</text></item>
<item><p>153b7</p><section>'dul ba</section><text>ni mkhas pa yin te/ des ma 'ongs pa na tshangs pa mtshungs par spyod pa rnams las rtsod cing rjes su rtsod pa smad pa'i gnas kyi chos 'byung la/ gzhi 'dis bdag la tshangs pa mtshungs par spyod pa rnams dge slong kun dga' bo ni chos gos kyi rgyus ston pa la bkur sti byed do zhes kha zer</text></item>
<item><p>154a1</p><section>'dul ba</section><text>bar 'gyur ba mthong ste/ maud gal gyi bu 'di ni dge slong kun dga' bo'i ngo mtshar rmad du byung ba'i chos yin no// maud gal gyi bu legs so// legs so// dge slong kun dga' bo ni mkhas pa yin te/ des ma 'ongs pa na tshangs pa mtshungs par spyod pa</text></item>
<item><p>154a2</p><section>'dul ba</section><text>rnams las rtsod cing rjes su rtsod pa'i smad pa'i gnas kyi chos 'byung la/ gzhi 'dis bdag la tshangs pa mtshungs par spyod pa rnams dge slong kun dga' bo ni kha zas kyi rgyus ston pa la bkur sti byed do zhes kha zer bar 'gyur ba mthong ste/ maud gal gyi bu 'di ni dge slong kun dga'</text></item>
<item><p>154a3</p><section>'dul ba</section><text>bo'i ngo mtshar rmad du byung ba'i chos yin no// maud gal gyi bu legs so legs so// dge slong kun dga' bo ni mkhas pa yin te/ dus shes shing dus rig pas de 'di ni bdag gis bcom ldan 'das la blta ba'i phyir 'gro ba'i dus yin/ 'di ni dus ma yin/ 'di ni dge</text></item>
<item><p>154a4</p><section>'dul ba</section><text>slong gi dge 'dun dang / dge slong ma'i dge 'dun dang / dge bsnyen gyi 'khor dang / dge bsnyen ma'i 'khor gyi dus yin/ 'di ni gzhan mu stegs can dang / kun tu rgyu dag bcom ldan 'das la blta ba'i phyir 'gro ba'i dus yin/ 'di ni dus ma yin/ gzhan mu stegs can</text></item>
<item><p>154a5</p><section>'dul ba</section><text>dang / kun tu rgyu 'di dag ni bcom ldan 'das kyi bka' la spobs pa dang ldan par 'gyur/ 'di dag ni bka' la spobs pa dang ldan par mi 'gyur/ bza' ba dang bca' ba 'di ni bcom ldan 'das la bde ba skyed par 'gyur/ 'di ni bde ba skyed pa ma yin no zhes shes te/ maud</text></item>
<item><p>154a6</p><section>'dul ba</section><text>gal gyi bu dge slong kun dga' bo ni mkhas pa yin te/ dus shes shing dus rig pas de 'di ni bdag gis bcom ldan 'das la blta ba'i phyir 'gro ba'i dus yin no// 'di ni dus ma yin no// 'di ni dge slong gi dge 'dun dang / dge slong ma'i dge 'dun dang / dge bsnyen</text></item>
<item><p>154a7</p><section>'dul ba</section><text>gyi 'khor dang / dge bsnyen ma'i 'khor gyi dus yin no// 'di ni gzhan mu stegs can dang / kun tu rgyu dag bcom ldan 'das la blta ba'i phyir 'gro ba'i dus yin no// 'di ni dus ma yin no// gzhan mu stegs can dang / kun tu rgyu 'di dag ni bcom ldan 'das</text></item>
<item><p>154b1</p><section>'dul ba</section><text>kyi bka' la spobs pa dang ldan par 'gyur ro// 'di dag ni bka' la spobs pa dang ldan par mi 'gyur ro// bza' ba dang bca' ba 'di ni bcom ldan 'das la bde ba skyed par 'gyur ro// 'di ni bde ba skyed pa ma yin no zhes shes pa gang yin pa 'di ni maud gal gyi bu dge</text></item>
<item><p>154b2</p><section>'dul ba</section><text>slong kun dga' bo'i ngo mtshar rmad du byung ba'i chos yin no// maud gal gyi bu legs so legs so// dge slong kun dga' bo ni mkhas pa yin no// de sems kyi rnam grangs la mkhas pa yin te/ de bzhin gshegs pa phyi ma nang du yang dag 'jog las bzhengs pa</text></item>
<item><p>154b3</p><section>'dul ba</section><text>mtshan ma 'am gsung bstan pas shes par 'gyur zhing bde ba'i gnas pa 'di dang 'dis bcom ldan 'das mang du bzhugs so// gnas pa 'di dang 'dis bde bar gshegs pa mang du bzhugs so zhes ston par 'dod na ji skad bstan pa de dag thams cad de bzhin du 'gyur te/</text></item>
<item><p>154b4</p><section>'dul ba</section><text>gzhan du mi 'gyur ba gang yin pa 'di ni maud gal gyi bu dge slong kun dga' bo'i rmad du byung ba'i chos yin te/ des de bzhin gshegs pa'i rim gro byas na thugs la mi 'thad pa ma yin gyi thugs la 'thad pa dang / bka' stsal pa 'dzin pa dang / rang gi don yang nyams par mi</text></item>
<item><p>154b5</p><section>'dul ba</section><text>'gyur ro// maud gal gyi bu de bzhin gshegs pa'i rim gro dge slong kun dga' bos byas na thugs la mi 'thad pa ma yin gyi thugs la 'thad pa dang / bka' stsal pa 'dzin pa dang / rang gi don yang nyams par mi 'gyur ba gang yin pa 'di ni dge slong kun dga' bo'i rmad du</text></item>
<item><p>154b6</p><section>'dul ba</section><text>byung ba'i chos yin no// gang gi tshe tshe dang ldan pa shA ri'i bu dang / maud gal gyi bu gnyis kyis tshe dang ldan pa kun dga' bo bcom ldan 'das kyi rim gro bar spro ba bskyed pa na/ bcom ldan 'das kyis rjes su bsngags pa mdzad pa de'i tshe dge slong rnams the tshom skyes nas</text></item>
<item><p>154b7</p><section>'dul ba</section><text>the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun dga' bos las ci zhig bgyis na las de'i rnam par smin pas bcom ldan 'das kyi mched du gyur cing thos pa mang ba dang / thos pa 'dzin pa dang / thos pa bsags pa'i</text></item>
<item><p>155a1</p><section>'dul ba</section><text>rim gro par gyur lags/ bcom ldan 'das kyis bka' stsal pa/ dge slong dag dge slong kun dga' bo 'di nyid kyis las byas shing bsags pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge</text></item>
<item><p>155a2</p><section>'dul ba</section><text>slong dag sngon byung ba grong khyer bA rA Na sI na rgyal po 'od zer zhes bya ba 'byor pa dang zhes bya ba nas/ skye bo dang / mi mang po yod pa na rgyal srid byed du 'jug ste zhes bya ba'i bar du ste/ de btsun mo dang lhan cig rtse bar byed/ dga' bar byed/ dga' mgur spyod par byed do//</text></item>
<item><p>155a3</p><section>'dul ba</section><text>de rtse bar byed/ dga' bar byed/ dga' mgur spyod par byed pa las khye'u zhig btsas te de'i btsas pa'i btsas ston rgya cher byas nas khye'u'i ming cir gdags zhes ming 'dogs par byed do// blon po rnams kyis smras pa/ 'di'i yab 'od zer lags pas de'i slad du khye'u'i</text></item>
<item><p>155a4</p><section>'dul ba</section><text>ming 'od zer can du gdags so zhes de'i ming 'od zer can du btags nas/ bsrings bskyed de chen por gyur pa dang phas rgyal tshab tu dbang bskur to// yang de rtse bar byed/ dga' bar byed/ dga' mgur spyod par byed pa na khye'u zhig btsas nas de'i yang btsas ston rgya</text></item>
<item><p>155a5</p><section>'dul ba</section><text>cher byas te 'od zer ldan zhes bya bar ming btags so// gzhon nu 'od zer can nges par 'byung ba la mngon par dga' zhing des pha chos dang chos ma yin pas rgyal srid byed du 'jug pa mthong nas des bsams pa/ bdag kyang yab 'das nas rgyal por 'gyur te bdag gis kyang</text></item>
<item><p>155a6</p><section>'dul ba</section><text>chos dang chos ma yin pas rgyal srid byed du bcug nas dmyal bar gzhol bar 'gyur ro snyam nas/ de pha'i drung du song ste rkang pa gnyis la gtugs nas smras pa/ lha mkhyen par mdzad du gsol/ rab tu 'byung lags so// des smras pa/ bu gang gi don du mchod sbyin mchod par</text></item>
<item><p>155a7</p><section>'dul ba</section><text>byed/ sbyin sreg sreg par byed/ dka' thub kyis gdung bar byed pa'i rgyal srid de khyod kyi lag tu 'ongs na ci'i phyir rab tu 'byung zhes de bzlog kyang ma btub bo// rgyal pos gdon mi za bar gal gyis 'chu bar shes nas gnang ba dang / de drang srong rnams kyi nang du song ste rab</text></item>
<item><p>155b1</p><section>'dul ba</section><text>tu byung ngo // rgyal pos gzhon nu 'od zer ldan rgyal tshab tu dbang bskur to// 'od zer can drang srong rnams kyi nang du rab tu phyung ste/ mtha' gcig tu song nas mkhan po med pa dang / slob dpon med par rang byang chub mngon sum du byas so// de dus gzhan zhig na nad kyis thebs</text></item>
<item><p>155b2</p><section>'dul ba</section><text>par gyur nas phan tshun 'khyam pa na bA rA Na sIr phyin to// rgyal po 'od zer gyis 'od zer can rang byang chub mngon sum du byas te de der 'ongs so zhes thos nas de de'i drung du 'ong ste rkang pa la gtugs nas smras pa/ drang srong chen po khyod ni bsod snyoms don du gnyer ba lags la/</text></item>
<item><p>155b3</p><section>'dul ba</section><text>bdag ni bsod nams 'tshal ba lags kyis bdag gi skyed mos tshal 'di nyid du bzhugs shig dang khyod la bdag gis yo byad thams cad kyis mi brel bar bgyi'o// des khas blangs pa dang rgyal pos de'i rim gro bar gzhon nu 'od zer ldan byin te des de'i rim gro bya ba la zhugs</text></item>
<item><p>155b4</p><section>'dul ba</section><text>pa na rang sangs rgyas kyis de zhag bdun na 'chi bar 'gyur ba'i mtshan smin pa mthong nas des de la smras pa/ nu bo ci'i phyir rab tu mi 'byung / des smras pa/ drang srong chen po rab tu 'byung ngo // gal te de ltar gyur na song la yab la rtogs shig/ de rgyal po'i drung du song</text></item>
<item><p>155b5</p><section>'dul ba</section><text>nas lha mkhyen par mdzad du gsol/ bdag rab tu 'byung lags so// rgyal pos smras pa/ khyod kyi phu bo rab tu byung bas nga 'das na khyod kho na rgyal po yin na ci'i phyir rab tu 'byung zhes des rab tu 'byung ba ma thob bo// rang sangs rgyas de nyid rgyal po'i drung du song ste song</text></item>
<item><p>155b6</p><section>'dul ba</section><text>nas tshigs su bcad pas smras pa/ 'od zer 'od zer ldan thong dang // 'od zer ldan pa rab tu 'byung // 'od zer rab tu byung ba legs// 'di ltar rgyal ba rnams kyis bsngags// rgyal pos smras pa/ drang srong chen po khyod rab tu byung bas de ni bdag 'das na rgyal</text></item>
<item><p>155b7</p><section>'dul ba</section><text>por 'gyur te 'di nyid du sbyin pa dag stsol ba dang / bsod nams dag bgyid par 'gyur na ci'i phyir rab tu 'byung / rang sangs rgyas kyis tshigs su bcad de smras pa/ 'od zer tshe ni cung zhig ste// re ltar thogs na zhag bdun nyid// don gzhan ched du bsams bsam</text></item>
<item><p>156a1</p><section>'dul ba</section><text>pa/ gzhan nyid du ni yongs su 'gyur// drang srong chen po 'di'i tshe zhag bdun lags sam/ rang sangs rgyas kyis smras pa/ zhag bdun yin no// rgyal pos smras pa/ drang srong chen po gal te de lta na gnang bar bgyis rab tu phyung shig/ de bdag la tshe cung</text></item>
<item><p>156a2</p><section>'dul ba</section><text>zhig yod par shes nas dad pa drag pos de la bkur sti bya bar brtsams so// rang sangs rgyas de rlung nad can zhig bas des lhung bzed lag tu blangs nas za ba na rlung gis lag pa 'dar bar gyur to// de nas rgyal bu gzhon nu de gdu bu phyung nas lhung bzed kyi gzhir bzhag pa dang de la lhung</text></item>
<item><p>156a3</p><section>'dul ba</section><text>bzed mi g.yo bar 'dug go// des de mthong nas smon lam gdab par brtsams pa/ ji ltar 'di la lhung bzed mi g.yo ba de bzhin du dge ba'i rtsa ba 'dis bdag gi rgyud la chos ci yod pa de dag mi g.yo bar gnas par gyur cig ces btab bo// de de la sngon yi ge dang tshig ran pa ran par</text></item>
<item><p>156a4</p><section>'dul ba</section><text>chos 'chad pa yin pas des smras pa/ khyod sngon khyim par gyur pa na yi ge dang tshig ran pa ran par chos 'chad pa lags na/ da rang byang chub mngon sum du bgyis na ci'i phyir chos mi bshad/ des smras pa/ kho bo chos mi 'chad do// 'o na su 'chad lags/ de bzhin gshegs</text></item>
<item><p>156a5</p><section>'dul ba</section><text>pa dgra bcom pa yang dag par rdzogs pa'i sangs rgyas rnams gang yin pa ste/ sangs rgyas bcom ldan 'das de dag ni tshig dang yi ge ran pa ran par chos 'chad do// des smon lam btab pa/ sangs rgyas bcom ldan 'das tshig dang yi ge ran pa ran par chos 'chad pa gang yin pa</text></item>
<item><p>156a6</p><section>'dul ba</section><text>de'i mched dang rim gro par bdag gyur cig ces btab bo// rang sangs rgyas des rab tu phyung nas smras pa/ khyod zhag bdun 'das nas 'chi bar 'gyur ba de kho na khyod kyis yid la byos shig/ des zhag bdun lon na cung zad kyang ma rtogs nas de'i 'chi ba'i tshe smon lam btab pa/</text></item>
<item><p>156a7</p><section>'dul ba</section><text>dge ba'i rtsa ba 'dis bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i bstan pa la rab tu byung nas thos pa mang ba dang / thos pa 'dzin pa dang / thos pa bsags par gyur cig ces btab bo// dge slong dag ji snyam du sems/</text></item>
<item><p>156b1</p><section>'dul ba</section><text>rgyal bu gzhon nu rang sangs rgyas kyi nu bor gyur pa gang yin pa de ni dge slong kun dga' bo 'di nyid yin te/ de na yang 'dis rang sangs rgyas phu bo shos kyi rim gro byas nas smon lam btab pa de'i las kyi rnam par smin pas bcom ldan 'das kyi mched du gyur cing / thos pa</text></item>
<item><p>156b2</p><section>'dul ba</section><text>mang ba dang / thos pa 'dzin pa thos pa bsags pa'i rim gro par gyur to// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa kun dga' bos las ci zhig bgyis na las de'i rnam par smin pas</text></item>
<item><p>156b3</p><section>'dul ba</section><text>bcom ldan 'das kyis thos pa mang ba/ thos pa 'dzin pa/ thos pa bsags pa rnams kyi mchog tu bstan lags/ bcom ldan 'das kyis bka' stsal pa/ dge slong dag dge slong kun dga' bo 'di nyid kyis las byas shing bsags pa dang tshogs rnyed pa ni zhes</text></item>
<item><p>156b4</p><section>'dul ba</section><text>bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa zhes bya ba nas/ sangs</text></item>
<item><p>156b5</p><section>'dul ba</section><text>rgyas bcom ldan 'das 'od srung zhes bya ba 'jig rten du byung ste zhes bya ba'i bar du ste/ de grong khyer bA rA Na sIr nye bar brten nas drang srong smra ba kyi nags na bzhugs so// de'i bstan pa la 'di rab tu byung na de na 'dis yon tan gyi tshogs cung zad kyang ma thob bo//</text></item>
<item><p>156b6</p><section>'dul ba</section><text>'di rab tu 'byin pa gang yin pa de ni yang dag par rdzogs pa'i sangs rgyas bcom ldan 'das 'od srung gis thos pa mang ba/ thos pa 'dzin pa/ thos pa bsags pa rnams kyi mchog tu lung bstan pa yin pas de 'chi ba'i tshe smon lam btab pa/ bdag gis yang dag par</text></item>
<item><p>156b7</p><section>'dul ba</section><text>rdzogs pa'i sangs rgyas bcom ldan 'das yon gnas bla na med pa 'od srung la tshe ji srid par tshangs par spyod pa spyad na yon tan gyi tshogs cung zad kyang ma thob kyis/ dge ba'i rtsa ba gang yin pa 'dis bdag yang dag par rdzogs pa'i sangs rgyas 'od srung gis bram ze'i khye'u bla ma zhes</text></item>
<item><p>157a1</p><section>'dul ba</section><text>bya ba gang yin pa de la bram ze'i khye'u khyod skye dgu rnams kyi tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub par 'gyur ro zhes lung bstan pa de'i bstan pa la bdag rab tu byung nas nyon mongs pa thams</text></item>
<item><p>157a2</p><section>'dul ba</section><text>cad spangs te dgra bcom pa mngon sum du byas nas ji ltar bdag gi mkhan po yang dag par rdzogs pa'i sangs rgyas bcom ldan 'das 'od srung gis thos pa mang ba/ thos pa 'dzin pa/ thos pa bsags pa rnams kyi mchog tu lung bstan pa de bzhin du bdag kyang shAkya'i</text></item>
<item><p>157a3</p><section>'dul ba</section><text>rgyal po'i yang rgyal po bcom ldan 'das shAkya thub pa des thos pa mang ba/ thos pa 'dzin pa/ thos pa bsags pa rnams kyi mchog tu lung bstan par gyur cig ces btab bo// smon lam de'i dbang gis da ltar ngas thos pa mang ba/ thos pa 'dzin pa/ thos pa bsags pa</text></item>
<item><p>157a4</p><section>'dul ba</section><text>rnams kyi mchog tu lung bstan to// dge slong dag de lta bas na las gcig tu gnag pa rnams kyi zhes bya ba nas/ dge slong dag khyed kyis de lta bu la bslab par bya'o zhes bya ba'i bar du'o// // sdom la/ rdzu 'phrul ston pa gsum smra dang // gtum byed rig pa ga yA</text></item>
<item><p>157a5</p><section>'dul ba</section><text>dang / gang gi phyir ni gnod pa dang // sems can rna ba khyi yin no// bcom ldan 'das rgyal po'i khab 'od ma'i tshal bya ka lan da ka gnas pa na bzhugs so// de'i tshe mu ge'i dgon pa nyam nga ba slong mo bas zas rnyed par dka' ba byung ngo // de na dge slong rdzu 'phrul thob pa gang</text></item>
<item><p>157a6</p><section>'dul ba</section><text>yin pa de rnams ni 'dzam bu zhes bya ba'i ming gis 'dzam bu'i gling zhes bya bar btags pa gang yin pa de las shing 'dzam bu'i snye ma kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs spyod par byed cing / lhag ma yang dge slong yod pa</text></item>
<item><p>157a7</p><section>'dul ba</section><text>rnams la 'god par byed do// gzhan yang 'di'i nye 'khor na bil pa'i tshal lam/ ka pid tha'i tshal lam/ skyur rtsi'i tshal gang yin pa de las skyur rtsi'i 'bras bu kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs spyod par byed</text></item>
<item><p>157b1</p><section>'dul ba</section><text>cing / lhag ma yang dge slong yod pa rnams la 'ged par byed do// byang gi sgra mi snyan gyi gling du dong nas ma rmos ma btab pa'i 'bras sA lu'i 'bru las lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged</text></item>
<item><p>157b2</p><section>'dul ba</section><text>par byed do// rgyal chen bzhi'i ris sam/ sum bcu rtsa gsum pa'i lha rnams kyi nang du dong nas lha'i bdud rtsi las lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'god par byed do// yul ljongs 'byor pa dang</text></item>
<item><p>157b3</p><section>'dul ba</section><text>zhes bya ba nas/ skye bo dang / mi mang pos gang ba'i bar gang yin pa de nas gtsang zhing bsod pa'i bza' ba dang bca' bas lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged par byed do// de nas lha sbyin 'di</text></item>
<item><p>157b4</p><section>'dul ba</section><text>snyam du sems te/ da ltar mu ge'i dgon pa nyam nga ba slong mo pas zas rnyed par dka' ba byung ba la/ dge slong rdzu 'phrul thob pa gang yin pa de rnams ni 'dzam bu zhes bya ba'i ming gis 'dzam bu'i gling zhes bya bar btags pa gang yin pa de las shing 'dzam bu'i snye ma kha</text></item>
<item><p>157b5</p><section>'dul ba</section><text>dog dang dri dang ro phun sum tshogs pa rnams kyis lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged par byed do// gzhan yang 'di'i nye 'khor na bil ba'i tshal lam/ ka pid tha'i tshal lam/ skyur rtsi'i tshal gang yin</text></item>
<item><p>157b6</p><section>'dul ba</section><text>pa de las skyur rtsi'i 'bras bu kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged par byed do// byang gi sgra mi snyan gyi gling du dong nas ma rmos ma btab pa'i 'bras</text></item>
<item><p>157b7</p><section>'dul ba</section><text>sA lu'i 'bru las lhung bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged par byed do// rgyal chen bzhi'i ris sam/ sum bcu rtsa gsum pa'i lha rnams kyi nang du dong nas lha'i bdud rtsi las lhung bzed bkang ste</text></item>
<item><p>158a1</p><section>'dul ba</section><text>blangs nas bdag nyid longs spyod par byed cing / lhag ma yang dge slong yod pa rnams la 'ged par byed do zhes bya ba nas yul ljongs 'byor pa dang zhes bya ba nas/ skye bo dang mi mang pos gang ba'i bar gang yin pa de nas gtsang zhing bsod pa'i bza' ba dang bca' bas lhung</text></item>
<item><p>158a2</p><section>'dul ba</section><text>bzed bkang ste blangs nas bdag nyid longs spyod par byed cing / lhag ma yang dge slong yod pa rnams la 'ged par byed kyis/ gal te bdag gis kyang rdzu 'phrul zhig thob na bdag gis kyang 'dzam bu zhes bya ba'i ming gis 'dzam bu'i gling zhes bya bar btags pa gang yin pa</text></item>
<item><p>158a3</p><section>'dul ba</section><text>las shing 'dzam bu'i snye ma kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs spyod cing / lhag ma yang dge slong yod pa rnams la bgo bar bya'o// gzhan yang 'di'i nye 'khor na bil ba'i tshal lam/ ka pid tha'i tshal lam/ skyur</text></item>
<item><p>158a4</p><section>'dul ba</section><text>rtsi'i 'bras bu kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs spyod cing lhag ma yang dge slong yod pa rnams la bgo bar bya'o// byang gi sgra mi snyan gyi gling du song la ma rmos ma btab pa'i 'bras sA lu'i 'bru las lhung bzed bkang ste</text></item>
<item><p>158a5</p><section>'dul ba</section><text>blangs nas bdag nyid longs spyod cing / lhag ma yang dge slong yod pa rnams la bgo bar bya'o// rgyal chen bzhi'i ris sam/ sum bcu rtsa gsum gyi lha rnams kyi nang du song la lha'i bdud rtsi las lhung bzed bkang ste blangs nas bdag nyid longs spyod cing / lhag ma yang</text></item>
<item><p>158a6</p><section>'dul ba</section><text>dge slong yod pa rnams la bgo bar bya'o// yul ljongs 'byor pa dang zhes bya ba nas/ skye bo dang mi mang pos gang ba'i bar gang yin pa de nas gtsang zhing bsod pa'i bza' ba dang bca' bas lhung bzed bkang ste blangs nas bdag nyid longs spyod cing / lhag ma yang dge slong rnams</text></item>
<item><p>158a7</p><section>'dul ba</section><text>la bgo bar bya na/ su zhig gis bdag la rdzu 'phrul gyi lam lung dbog par nus snyam mo// de nas lha sbyin bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas bcom</text></item>
<item><p>158b1</p><section>'dul ba</section><text>ldan 'das la lha sbyin gyis 'di skad ces gsol to// bcom ldan 'das bdag la rdzu 'phrul gyi lam gyi lung dbog tu gsol/ de nas bcom ldan 'das kyis lha sbyin sdig pa'i 'dod pa de lta bu skyes par gyur pa thugs su chud nas lha sbyin la 'di skad ces bka' stsal to//</text></item>
<item><p>158b2</p><section>'dul ba</section><text>gau ta ma khyod lhag pa'i tshul khrims la tshul bzhin yid la byos shig dang / khyod rdzu 'phrul dang gzhan dag dang yang ldan par 'gyur ro// gau ta ma khyod lhag pa'i sems la tshul bzhin yid la byos shig dang khyod rdzu 'phrul dang gzhan dag dang yang ldan par 'gyur ro// gau ta ma</text></item>
<item><p>158b3</p><section>'dul ba</section><text>khyod lhag pa'i shes rab la tshul bzhin yid la byos shig dang / khyod rdzu 'phrul dang gzhan dag dang yang ldan par 'gyur ro// de nas lha sbyin 'di snyam du sems te/ bcom ldan 'das kyis bdag la rdzu 'phrul gyi lam gyi lung ma phog go snyam du bsams nas chas te tshe dang ldan pa</text></item>
<item><p>158b4</p><section>'dul ba</section><text>kun shes kauN+Di n+ya gang na ba der song ste phyin nas tshe dang ldan pa kun shes kauN+Di n+ya la 'di skad ces smras so// gnas brtan bdag la rdzu 'phrul gyi lam gyi lung dbog tu gsol/ de nas tshe dang ldan pa kun shes kauN+Di n+yas bcom ldan 'das kyi thugs dang lha sbyin gyi la bltas na sdig pa 'dod</text></item>
<item><p>158b5</p><section>'dul ba</section><text>pa de lta bu skyes par shes nas lha sbyin la 'di skad ces smras so// lha sbyin khyod gzugs la tshul bzhin yid la byos shig dang khyod rdzu 'phrul dang gzhan dag dang yang ldan par 'gyur ro// de nas lha sbyin 'di snyam du sems te/ gnas brtan kun shes kauN+Di n+yas kyang bdag la rdzu 'phrul</text></item>
<item><p>158b6</p><section>'dul ba</section><text>gyi lam gyi lung ma phog go snyam du bsams nas/ tshe dang ldan pa rta thul dang / bzang ldan dang / rlangs pa dang / ming chen dang / grags pa dang / gang po dang / dri ma med pa dang / ba lang bdag dang / lag dang / gnas brtan lnga brgya gang na ba der song ste phyin nas</text></item>
<item><p>158b7</p><section>'dul ba</section><text>gnas brtan lnga brgya la 'di skad ces smras so// gnas brtan bdag la rdzu 'phrul gyi lam gyi lung dbog tu gsol// de nas gnas brtan lnga brgya pos bcom ldan 'das kyi thugs dang / dge slong gnas brtan gnas brtan rnams dang lha sbyin gyi la bltas na sdig pa'i 'dod pa de</text></item>
<item><p>159a1</p><section>'dul ba</section><text>lta bu skyes par shes nas lha sbyin la 'di skad ces smras so// lha sbyin khyod gzugs la tshul bzhin yid la byos shig dang / khyod rdzu 'phrul dang gzhan dag dang yang ldan par 'gyur ro// lha sbyin khyod tshor ba dang / 'du shes dang / 'du byed dang / rnam</text></item>
<item><p>159a2</p><section>'dul ba</section><text>par shes pa la tshul bzhin yid la byos shig dang / khyod rdzu 'phrul dang gzhan dag dang yang ldan par 'gyur ro// de nas lha sbyin 'di snyam du sems te/ gnas brtan lnga brgyas kyang bdag la rdzu 'phrul gyi lam gyi lung ma phog na/ ci tshe dang ldan pa 'di dag dang bcom ldan</text></item>
<item><p>159a3</p><section>'dul ba</section><text>'das dang lhan cig snga nyid nas bgros sam/ 'di ltar bdag la sus kyang rdzu 'phrul gyi lam gyi lung ma phog go snyam mo// de nas lha sbyin 'di snyam du sems te/ su zhig bdag la rdzu 'phrul gyi lam gyi lung dbog par nus snyam mo// de'i tshe tshe dang ldan pa 'od srung stobs bcu</text></item>
<item><p>159a4</p><section>'dul ba</section><text>ldan rgyal po'i khab kyi sde can gyi phug na 'dug go// de nas lha sbyin 'di snyam du sems te/ gnas brtan 'od srung stobs bcu ldan 'di ni yun ring po nas g.yo med pa/ sgyu can ma yin pa/ drang por byed pa/ drang po'i rang bzhin can yin la/ bdag gi nye mtshams kyi phu bo kun</text></item>
<item><p>159a5</p><section>'dul ba</section><text>dga' bo'i yang mkhan po yin pas gnas brtan 'od srung stobs bcu ldan gyis bdag la rdzu 'phrul gyi lam gyi lung dbog par nus so snyam du bsams nas/ tshe dang ldan pa 'od srung stobs bcu ldan gang na ba der song ste phyin nas tshe dang ldan pa 'od srung stobs bcu ldan gyi rkang pa gnyis</text></item>
<item><p>159a6</p><section>'dul ba</section><text>la mgo bos phyag byas te phyogs gcig tu 'dug go// phyogs gcig tu 'dug nas lha sbyin gyis tshe dang ldan pa 'od srung stobs bcu ldan la 'di skad ces smras so// gnas brtan bdag la rdzu 'phrul gyi lam gyi lung dbog tu gsol/ de nas tshe dang ldan pa 'od srung stobs</text></item>
<item><p>159a7</p><section>'dul ba</section><text>bcu ldan gyis bcom ldan 'das kyi thugs dang / dge slong gnas brtan gnas brtan rnams dang / lha sbyin gyi la bltas na sdig pa'i 'dod pa de lta bu skyes par gyur par ma rig nas lha sbyin la rdzu 'phrul gyi lam gyi lung phog go// de nas lha sbyin gyis nam gyi cha stod dang / nam gyi cha</text></item>
<item><p>159b1</p><section>'dul ba</section><text>smad la mi nyal bar brtson pa dang ldan pa'i gnas pas bsam gtan dang po la brten te rdzu 'phrul mngon par bsgrubs nas/ de gcig tu gyur cing mang por 'gyur ba dang / mang por gyur cing gcig tu 'gyur ba dang / snang bar gyur cing mi snang bar 'gyur ba shes pa mthong bas</text></item>
<item><p>159b2</p><section>'dul ba</section><text>nyams su myong bar byed do// rtsig pa la yang thad kar 'gro/ ri la yang thad kar 'gro/ rab la yang lus kyis mi thogs par thad kar 'gro'o// 'di lta ste/ nam mkha' dang sa la yang steng du 'byung ba dang byi'u zul byed de dper na chu la bya ba bzhin no// chu la yang mi</text></item>
<item><p>159b3</p><section>'dul ba</section><text>nub par rgyun phyogs su 'gro ste/ dper na sa la bya ba bzhin no// skyil mo krung gis nam mkha' la 'gro bar byed de/ dper na 'dab chags bya bzhin no// zla ba dang / nyi ma 'di gnyis 'di ltar rdzu 'phrul che ba/ 'di ltar mthu che ba la yang lag pas nyug cing kun du nyug</text></item>
<item><p>159b4</p><section>'dul ba</section><text>par byed do// de nas lha sbyin 'di snyam du sems te/ ci bdag gis 'dzam bu zhes bya ba'i ming gis 'dzam bu'i gling zhes bya bar btags pa gang yin pa de las 'dzam bu'i snye ma kha dog dang dri dang ro phun sum tshogs pa rnams las lhung bzed bkang ste blangs nas bdag nyid longs</text></item>
<item><p>159b5</p><section>'dul ba</section><text>spyod cing / lhag ma yang dge slong yod pa rnams la bgo bar bya'am/ gzhan yang 'di'i nye 'khor na bil ba'i tshal lam/ ka pid tha'i tshal lam/ skyur rtsi'i tshal gang yin pa de las skyur rtsi'i 'bras bu kha dog dang dri dang ro phun sum tshogs pa rnams las lhung bzed bkang</text></item>
<item><p>159b6</p><section>'dul ba</section><text>ste blangs nas bdag nyid longs spyod cing / lhag ma yang dge slong yod pa rnams la bgo bar bya'am/ byang gi sgra mi snyan gyi gling du song la ma rmos ma btab pa'i 'bras sA lu'i 'bru las lhung bzed bkang ste blangs nas zhes bya ba'i bar gong ma bzhin du'o// rgyal tshe na</text></item>
<item><p>159b7</p><section>'dul ba</section><text>bzhi'i ris sam/ sum bcu rtsa gsum pa'i lha rnams kyi nang du song la/ lha'i bdud rtsi las lhung bzed bkang ste blangs nas bdag nyid longs spyod cing / lhag ma yang dge slong yod pa rnams la bgo bar bya'am/ yul ljongs 'byor pa dang zhes bya ba nas skye bo dang /</text></item>
<item><p>160a1</p><section>'dul ba</section><text>mi mang pos gang ba'i bar de nas gtsang zhing bsod pa'i bza' ba dang bca' ba lhung bzed bkang ste blangs nas bdag gis longs spyod cing / lhag ma yang dge slong yod pa rnams la bgo bar bya'am snyam mo// de nas yang lha sbyin 'di snyam du</text></item>
<item><p>160a2</p><section>'dul ba</section><text>sems te/ bdag gis yul ma ga d+hA'i mi gtso bo gang zhig dbang du byas na de dbang du gyur pas skye bo'i tshogs chen po tshogs chung ngus bdag gi dbang du 'gyur snyam pa dang / de nas lha sbyin 'di snyam du sems te/ gzhon nu ma skyes dgra 'di pha shi nas pha'i rgyal srid kyi</text></item>
<item><p>160a3</p><section>'dul ba</section><text>dbang phyug la bzhag par 'gyur gyis/ ma la bdag gis gzhon nu ma skyes dgra dbang du 'gyur bar bya ste/ de dbang du gyur na skye bo'i tshogs chen po tshegs chung ngus bdag gi dbang du 'gyur ro snyam mo// de nas lha sbyin gyis glang po cang shes bzang po dang / rta cang</text></item>
<item><p>160a4</p><section>'dul ba</section><text>shes bzang po dang / dge slong skra bregs shing snam sbyar bgos pa dar la bab pa dag tu bsgyur nas gzhon nu ma skyes dgra'i sgo nas zhugs shing sge'u chung ngu 'byung ba dang / sge'u chung nas zhugs shing sgor 'byung bar byed do// res 'ga' gzhon nu gser gyi 'og pag gis bcings</text></item>
<item><p>160a5</p><section>'dul ba</section><text>par bsgyur nas gzhon nu ma skyes dgra'i pang na 'gre ldog par byed do// ma skyes dgra yang gzhon nu de la 'dzin cing kha sprad de 'khyud par byed do// res 'ga' ni khar mchil ma'i thal ba blugs na de yang lha sbyin med par byed do// 'di lta ste rnyed pa dang bkur stis zil gyis non pas</text></item>
<item><p>160a6</p><section>'dul ba</section><text>sems gtugs pa'i phyir ro// de na gzhon nu ma skyes dgra lhag par yang sdig pa can gyi lta bar song ba thob ste/ kye ma ston pa bas ni 'phags pa lha sbyin ches mthu che'o zhes dad par gyur to// de la dad par gyur nas lhag par bya ba byed do// shing rta lnga brgya tsam dang lhan</text></item>
<item><p>160a7</p><section>'dul ba</section><text>cig snga dro dang phyi dro rim gro byed du 'gro'o// de la g.yos kyi sna rdze'u lnga brgya tsam yang bkad sa dang bkad sa dag tu stobs par byed do// lha sbyin yang dge slong lnga brgya tsam dang lhan cig bkad sa'i gung la 'dug par byed do// de nas dge slong rab tu mang po snga dro sham thabs bgos</text></item>
<item><p>160b1</p><section>'dul ba</section><text>lhung bzed dang chos gos blangs te rgyal po'i khab tu bsod snyoms la zhugs so// dge slong rab tu mang po rgyal po'i khab tu bsod snyoms spyod pas lha sbyin la rnyed pa dang bkur sti 'di lta bu dag byung bar gyur te/ ma ga d+hA'i rgyal po lus 'phags ma'i bu ma skyes dgras shing rta lnga brgya tsam</text></item>
<item><p>160b2</p><section>'dul ba</section><text>dang lhan cig snga dro dang phyi dro rim gro byed du 'gro zhing / de la g.yos kyi sna rdze'u lnga brgya tsam yang bkad sa dang bkad sa dag tu stobs par byed do// lha sbyin yang dge slong lnga brgya tsam dang lhan cig bkad sa'i gung la 'dug par byed do zhes thos so// thos nas kyang rgyal po'i khab tu</text></item>
<item><p>160b3</p><section>'dul ba</section><text>bsod snyoms spyad de/ zas kyi bya ba byas shing zas phyi ma'i bsod snyoms spangs nas chos gos dang lhung bzed mkhos su phab ste rkang pa bkrus nas bcom ldan 'das gang na ba der dong ste lhags nas/ bcom ldan 'das kyi zhabs gnyis la mgo bos phyag byas te phyogs gcig</text></item>
<item><p>160b4</p><section>'dul ba</section><text>tu 'khod do// phyogs gcig tu 'khod nas bcom ldan 'das la dge slong rab tu mang pos 'di skad ces gsol to// btsun pa 'dir bdag cag dge slong rab tu mang po snga dro sham thabs 'tshal lhung bzed dang chos gos blangs te rgyal po'i khab tu bsod snyoms la zhugs</text></item>
<item><p>160b5</p><section>'dul ba</section><text>nas btsun pa bdag cag dge slong rab tu mang po rgyal po'i khab tu bsod snyoms spyad pa na/ lha sbyin la rnyed pa dang bkur sti 'di lta bu dag byung bar gyur te/ ma ga d+hA'i rgyal po lus 'phags ma'i bu ma skyes dgras shing rta lnga brgya tsam dang lhan cig snga dro dang phyi dro rim gro bgyid du mchi zhing / de</text></item>
<item><p>160b6</p><section>'dul ba</section><text>la g.yos kyi sna rdze'u lnga brgya tsam yang bkad sa dang bkad sa dag tu stobs par bgyid do// lha sbyin yang dge slong lnga brgya tsam dang lhan cig bkad sa'i gung la mchis par bgyid do zhes thos lags so// dge slong dag khyed lha sbyin gyi rnyed pa dang bkur sti la dga' bar ma byed</text></item>
<item><p>160b7</p><section>'dul ba</section><text>cig/ de ci'i phyir zhe na/ lha sbyin gyi rnyed pa dang bkur sti ni gsod pa yin no// lha sbyin gyi rnyed pa dang bkur sti ni smad pa yin no// dge slong dag dper na chu shing gi 'bras bu phyung nas brnyis par 'gyur zhing / chu shing ni 'bras bu phyung nas bskams par 'gyur ba de bzhin du lha</text></item>
<item><p>161a1</p><section>'dul ba</section><text>sbyin gyi rnyed pa dang bkur sti ni gsod pa yin no// lha sbyin gyi rnyed pa dang bkur sti ni smad pa yin no// dper na sba dang smyug ma ni 'bras bu phyung nas bskams par 'gyur zhing / sba dang smyug ma ni 'bras bu phyung nas dung yag tu 'gyur ba de bzhin du lha sbyin gyi rnyed pa dang bkur</text></item>
<item><p>161a2</p><section>'dul ba</section><text>sti ni gsod pa yin no// lha sbyin gyi rnyed pa dang bkur sti ni smad pa yin no// dper na dre'u mo mngal du bzung nas 'chi bar 'gyur zhing / dre'u mo ni mngal du bzung nas ma rung bar 'gyur ba de bzhin du lha sbyin gyi rnyed pa dang bkur sti ni gsod pa yin no// lha sbyin gyi rnyed pa dang bkur sti ni smad</text></item>
<item><p>161a3</p><section>'dul ba</section><text>pa yin no// dge slong dag lha sbyin gyi rnyed pa dang bkur sti de lta bu ji snyed byung ba de dag ni skyes bu gti mug can de la yun ring por gnod pa dang / phan pa ma yin pa dang / sdug bsngal bar 'gyur ro// dge slong dag de lta bas na 'di ltar bslab par bya ste/ rnyed pa dang bkur sti gang yin pa</text></item>
<item><p>161a4</p><section>'dul ba</section><text>zil gyis mnan par bya'i rnyed pa dang bkur sti byung ba la sems gtugs te gnas par mi bya ste/ dge slong dag khyed kyis de lta bu la bslab bar bya'o// chu shing 'bras bu smyug 'bras dang // sba ni 'bras bus skems pa dang // rang gi bu yis dre'u mo ltar// skyes bu tha shal bkur</text></item>
<item><p>161a5</p><section>'dul ba</section><text>stis 'joms// ji srid byis pa mngon byed pa// de srid du ni phung bar 'gyur// byis pa'i dkar ba'i cha 'joms pa// rtse mo las kyang ltung bar 'gyur// de nas lha sbyin rnyed pa dang bkur stis zil gyis non pa sems yongs su gtugs pa la sdig pa'i 'dod pa 'di lta bu skyes par gyur te/</text></item>
<item><p>161a6</p><section>'dul ba</section><text>da ni bcom ldan 'das bgres 'khogs gtugs te 'khor bzhi la gdams ngag dbog tu mnyel bar gyur gyis/ e ma'o bcom ldan 'das kyis dge slong gi dge 'dun bdag la spangs te bdag gis dge slong gi dge 'dun yongs su drang zhing / bcom ldan 'das ni thugs las chung ngur</text></item>
<item><p>161a7</p><section>'dul ba</section><text>mthong ba'i chos la bde bar gnas pa'i rnal 'byor gyi rjes su brtson pas bzhugs kyang ci ma rung snyam du sems bskyed ma thag tu lha sbyin rdzu 'phrul de las yongs su nyams kyang bdag yongs su nyams so zhes mi shes so// de'i tshe bcom ldan 'das kyi nyan thos skrod nga'i bu dge slong nog can zhes</text></item>
<item><p>161b1</p><section>'dul ba</section><text>bya bas bcom ldan 'das kyi spyan sngar tshangs par spyod pa spyad de/ tshangs pa'i gnas pa bzhi bsgoms nas 'dod pa rnams la 'dod pa'i 'dun pa spang ba'i phyir de la mang du gnas pas tshangs pa'i 'jig rten dang skal ba mnyam par skyes so// de'i tshe tshe dang ldan pa maud gal gyi bu chen po ngan</text></item>
<item><p>161b2</p><section>'dul ba</section><text>spong gi chu srin byis pa gsod kyi ri la 'jigs byed kyi tshal gyi kyi nags na 'dug go// de nas tshangs pa nog can gyis lha sbyin rdzu 'phrul de las yongs su nyams par shes nas/ dper na skyes bu stobs dang ldan pa'i lag pa bskum pa las brkyang ba'am brkyang ba las bskum</text></item>
<item><p>161b3</p><section>'dul ba</section><text>pa tsam gyis tshangs pa nog can tshangs pa'i 'jig rten nas mi snang bar byas te ngan spong du 'ongs nas tshe dang ldan pa maud gal gyi bu chen po'i mdun du 'dug go// de nas tshangs pa nog can gyis tshe dang ldan pa maud gal gyi bu chen po la 'di skad ces smras so// tshe dang ldan pa maud</text></item>
<item><p>161b4</p><section>'dul ba</section><text>gal gyi bu chen po shes par gyis shig/ lha sbyin rnyed pa dang bkur stis zil gyis non pa sems gtugs pa la sdig pa'i 'dod pa 'di lta bu skyes te/ da ni bcom ldan 'das bgres 'khogs gtugs te 'khor bzhi la gdams ngag dbog tu mnyel bar gyur gyis/ e ma'o</text></item>
<item><p>161b5</p><section>'dul ba</section><text>bcom ldan 'das kyis dge slong gi dge 'dun bdag la spangs te/ bdag gis dge slong gi dge 'dun yongs su drang zhing / bcom ldan 'das ni thugs las chung ngur gnas shing mthong ba'i chos la bde bar gnas pa'i rnal 'byor gyi rjes su brtson pas bzhugs kyang</text></item>
<item><p>161b6</p><section>'dul ba</section><text>ci ma rung snyam du sems bskyed ma thag tu rdzu 'phrul de las slar yongs su nyams te/ yongs su nyams kyang bdag ni slar yongs su nyams so zhes ma shes kyis/ btsun pa maud gal gyi bu snying brtse ba nye bar bzung ste bcom ldan 'das gang na ba der song ste phyin nas don 'di</text></item>
<item><p>161b7</p><section>'dul ba</section><text>rgyas par gsol na legs so// tshe dang ldan pa maud gal gyi bu chen pos tshangs pa nog can la cang mi smra bas khas blangs so// de nas tshangs pa nog can gyis tshe dang ldan pa maud gal gyi bu chen po cang mi smra bas khas blangs par rig nas tshe dang ldan pa maud gal gyi bu chen po'i rkang</text></item>
<item><p>162a1</p><section>'dul ba</section><text>pa gnyis la mgo bos phyag 'tshal te de nyid du mi snang bar gyur to// de nas tshe dang ldan pa maud gal gyi bu chen pos tshe dang ldan pa tshangs pa nog can song nas ring po ma lon par shes nas ji ltar sems mnyam par bzhag na ngan spong nas mi snang bar gyur te/ rgyal</text></item>
<item><p>162a2</p><section>'dul ba</section><text>po'i khab 'od ma'i tshal bya ka lan da ka gnas par phyin pa de lta bu'i ting nge 'dzin la snyoms par zhugs so// de nas tshe dang ldan pa maud gal gyi bu chen po bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas nas</text></item>
<item><p>162a3</p><section>'dul ba</section><text>phyogs gcig tu 'dug go// phyogs gcig tu 'dug nas tshe dang ldan pa maud gal gyi bu chen pos tshangs pa nog can dang lhan cig bar skabs kyi gtam ji snyed glengs pa de dag thams cad rgyas par gsol to// de skad ces gsol pa dang / bcom ldan 'das kyis tshe dang ldan</text></item>
<item><p>162a4</p><section>'dul ba</section><text>pa maud gal gyi bu chen po la 'di skad ces bka' stsal to// maud gal gyi bu snga mo zhig tu lha sbyin sems la bkram nas rig par ma byas sam ci na da gzod tshangs pa nog can gyis sbran/ btsun pa mad lags so// bcom ldan 'das dang tshe dang ldan pa maud gal gyi bu thabs cig tu</text></item>
<item><p>162a5</p><section>'dul ba</section><text>bar skabs kyi gtam 'di gleng bar mdzad pa na/ de nas lha sbyin grogs dge slong bzhi po ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin dang lhan cig bcom ldan 'das gang na ba der dong ba dang / bcom ldan 'das kyis lha sbyin rgyang ring po kho na</text></item>
<item><p>162a6</p><section>'dul ba</section><text>nas gzigs so// gzigs nas kyang tshe dang ldan pa maud gal gyi bu chen po la bka' stsal pa/ maud gal gyi bu lha sbyin 'o ni da ltar 'ong gis tshig srungs shig dang / de'u re skyes bu gti mug 'o ni bdag nyid kyis/ bdag nyid lung bstan to// de nas tshe dang ldan pa maud</text></item>
<item><p>162a7</p><section>'dul ba</section><text>gal gyi bu chen pos bcom ldan 'das kyi zhabs gnyis la mgo bos phyag byas nas ji ltar sems mnyam par bzhag na 'od ma'i tshal nas mi snang bar gyur te/ ngan spong gi chu srin byis pa gsod kyi ri la 'jigs byed kyi tshal gyi kyi nags su phyin pa de lta bu'i ting nge 'dzin la snyoms par</text></item>
<item><p>162b1</p><section>'dul ba</section><text>zhugs so// de nas lha sbyin bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas/ bcom ldan 'das la lha sbyin gyis 'di skad ces gsol to// da ni bcom</text></item>
<item><p>162b2</p><section>'dul ba</section><text>ldan 'das bgres 'khogs gtugs te 'khor bzhi la gdams ngag dbog tu mnyel bar gyur gyis/ e ma'o bcom ldan 'das kyis dge slong gi dge 'dun bdag la spongs shig dang / bdag gis dge slong gi dge 'dun yongs su drang gis/ bcom ldan 'das ni thugs las chung</text></item>
<item><p>162b3</p><section>'dul ba</section><text>ngur bde bar gnas pa'i rnal 'byor gyi rjes su brtson pas bzhugs su gsol/ skyes bu gti mug re zhig shA ri'i bu dang / maud gal gyi bu tshangs pa mtshungs par spyod pa de dag la yang ngas dge slong gi dge 'dun mi spongs na/ ro dang 'dra ba mchil ma 'thung ba khyod la ltag la spong /</text></item>
<item><p>162b4</p><section>'dul ba</section><text>de nas lha sbyin 'di snyam du sems te/ bcom ldan 'das kyis shA ri'i bu dang maud gal gyi bu la ni bsngags pa gsungs la bdag la ni ro dang 'dra ba mchil ma 'thung ba'o zhes smad pa gsungs so snyam mo// de nas bcom ldan 'das la lha sbyin 'khrugs pa dang / zhe sdang dang /</text></item>
<item><p>162b5</p><section>'dul ba</section><text>nga rgyal dang / 'chab pa dang / bgrongs pa dang / mi bzod pa dang / ma dad pa bstan to// de nas lha sbyin gyis 'jal to zhes byas nas mgo lan gsum lcogs te/ bcom ldan 'das kyi spyan snga nas song ngo // // 'dul ba gzhi/ bam po dgu bcu rtsa bdun</text></item>
<item><p>162b6</p><section>'dul ba</section><text>pa/ de'i tshe tshe dang ldan pa kun dga' bo bsil yab thogs te bcom ldan 'das kyi snam logs na bcom ldan 'das la g.yob cing 'dug go// de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la 'od ma'i tshal bya ka lan da ka gnas</text></item>
<item><p>162b7</p><section>'dul ba</section><text>pa na dge slong ji snyed nye bar brten te gnas pa de dag thams cad rim gro'i gnas su sdus shig/ btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas 'od ma'i tshal bya ka lan da ka gnas pa na dge slong ji snyed nye bar brten te gnas pa de dag thams</text></item>
<item><p>163a1</p><section>'dul ba</section><text>cad rim gro'i gnas su bsogs nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas bcom ldan 'das la tshe dang ldan pa kun dga' bos 'di</text></item>
<item><p>163a2</p><section>'dul ba</section><text>skad ces gsol to// btsun pa 'od ma'i tshal bya ka lan da ka gnas pa na dge slong ji snyed nye bar brten te mchis pa de dag thams cad rim gro'i gnas su bsogs lags te/ bcom ldan 'das da ni de'i dus la bab par dgongs su gsol/ de nas bcom ldan 'das rim gro'i gnas</text></item>
<item><p>163a3</p><section>'dul ba</section><text>gang na ba der gshegs te byon nas/ dge slong gi dge 'dun gyi gung la gdan bshams pa nyid la bzhugs so// bzhugs nas bcom ldan 'das kyis dge slong rnams la bka' stsal pa/ dge slong dag ston pa lnga po 'di dag 'jig rten na yod cing mngon te/ lnga gang zhe na/ 'di na</text></item>
<item><p>163a4</p><section>'dul ba</section><text>ston pa gcig ni tshul khrims yongs su ma dag pa yin bzhin du bdag gi tshul khrims yongs su dag ste nyon mongs pa can ma yin no zhes khas 'che ba ste/ de nyan thos rnams dang lhan cig gnas pa'i rgyus so sor shes nas ston pa shes ldan 'di ni tshul khrims yongs su ma dag pa</text></item>
<item><p>163a5</p><section>'dul ba</section><text>yin bzhin du bdag gi tshul khrims yongs su dag ste nyon mongs pa can ma yin no zhes khas 'che ba yin te/ gal te bdag cag gis gzhan la de skad smras na/ des na 'di'i yid la mi 'bab par 'gyur bas ston pa de la yid du mi 'ong par 'gyur ba gang yin pa de bdag cag gis</text></item>
<item><p>163a6</p><section>'dul ba</section><text>glengs te ci rung / ston pa shes ldan 'di rang nyid shes par 'gyur grang / 'di bdag cag la 'di lta ste/ chos gos dang / bsod snyoms dang / gnas mal dang / nad gsos kyi rkyen sman gyi yo byad rnams kyis sems so snyam ste/ de nyan thos rnams kyis tshul khrims las rjes su</text></item>
<item><p>163a7</p><section>'dul ba</section><text>srung bar sems so// ston pa de lta bu ni nyan thos rnams kyis tshul khrims kyi sgo nas rjes su srung bar re ba yin te/ 'di ni 'jig rten na ston pa yod cing mngon pa dang po yin no// gzhan yang 'di na ston pa gcig ni 'tsho ba yongs su ma dag pa yin bzhin du bdag gi 'tsho ba</text></item>
<item><p>163b1</p><section>'dul ba</section><text>yongs su dag ste nyon mongs pa can ma yin no zhes khas 'che ba ste/ de nyan thos rnams dang lhan cig gnas pa'i rgyus so sor shes te/ ston pa shes ldan 'di ni 'tsho ba yongs su ma dag pa yin bzhin du bdag gi 'tsho ba yongs su dag ste/ nyon mongs pa can ma yin no zhes</text></item>
<item><p>163b2</p><section>'dul ba</section><text>khas 'che ba yin te/ gal te bdag cag gis gzhan la de skad smras na/ des na 'di'i yid la mi 'bab par 'gyur bas ston pa de la yid du mi 'ong bar 'gyur ba gang yin pa de bdag cag gis glengs te ci rung / ston pa shes ldan 'di rang nyid shes par 'gyur grang / 'di bdag cag</text></item>
<item><p>163b3</p><section>'dul ba</section><text>la 'di lta ste/ chos gos dang / bsod snyoms dang / gnas mal dang / nad gsos kyi rkyen sman gyi yo byad rnams kyis sems so snyam ste/ de nyan thos rnams kyis 'tsho ba'i sgo nas rjes su srung bar sems so// ston pa de lta bu ni nyan thos rnams kyis 'tsho ba'i sgo nas</text></item>
<item><p>163b4</p><section>'dul ba</section><text>rjes su srung bar re ba yin te/ 'di ni 'jig rten na yod cing mngon pa'i ston pa gnyis pa yin no// gzhan yang 'di na ston pa gcig ni shes pa mthong ba yongs su ma dag pa yin bzhin du bdag gi shes pa mthong ba yongs su dag ste/ nyon mongs pa can ma yin no zhes khas 'che ba</text></item>
<item><p>163b5</p><section>'dul ba</section><text>ste/ de nyan thos rnams dang lhan cig gnas pa'i rgyus so sor shes nas ston pa shes ldan 'di'i shes pa mthong ba yongs su ma dag pa yin bzhin du bdag gi shes pa mthong ba yongs su dag ste/ nyon mongs pa can ma yin no zhes khas 'che ba yin te/ gal te bdag cag gis gzhan</text></item>
<item><p>163b6</p><section>'dul ba</section><text>la de skad smras na/ des na 'di'i yid la mi 'bab par 'gyur bas ston pa de la yid du mi 'ong bar 'gyur ba gang yin pa de bdag cag gis glengs te ci rung / ston pa shes ldan 'di rang nyid shes par 'gyur grang / 'di bdag cag la 'di lta ste/ chos gos dang / bsod snyoms dang /</text></item>
<item><p>163b7</p><section>'dul ba</section><text>gnas mal dang / nad gsos kyi rkyen sman gyi yo byad rnams kyis sems so snyam ste/ de nyan thos rnams kyis shes pa mthong ba'i sgo nas rjes su srung bar sems so// ston pa de lta bu ni nyan thos rnams kyis shes pa mthong ba'i sgo nas rjes su srung bar re ba yin te/ 'di ni 'jig rten na</text></item>
<item><p>164a1</p><section>'dul ba</section><text>yod cing mngon pa'i ston pa gsum pa yin no// gzhan yang 'di na ston pa gcig ni lung ston pa phun sum tshogs pa ma yin bzhin du bdag gis lung ston pa ni phun sum tshogs pa yin te nyon mongs pa can ma yin no zhes khas 'che ba ste/ de nyan thos rnams dang</text></item>
<item><p>164a2</p><section>'dul ba</section><text>lhan cig gnas pa'i rgyus so sor shes nas ston pa shes ldan 'di ni lung ston pa phun sum tshogs pa ma yin bzhin du bdag gi lung ston pa ni phun sum tshogs pa yin te/ nyon mongs pa can ma yin no zhes khas 'che ba yin te/ gal te bdag cag gis gzhan la de skad ces smras na/ des</text></item>
<item><p>164a3</p><section>'dul ba</section><text>na 'di'i yid la mi 'bab par 'gyur bas ston pa de la yid du mi 'ong bar 'gyur ba de bdag cag gis glengs te ci rung ston pa shes ldan 'di rang nyid shes par 'gyur grang / 'di bdag cag la 'di lta ste/ chos gos dang / bsod snyoms dang / gnas mal dang / nad gsos</text></item>
<item><p>164a4</p><section>'dul ba</section><text>kyi rkyen sman dang / yo byad rnams kyis sems so snyam ste/ de nyan thos rnams kyis lung ston pa phun sum tshogs pa'i sgo nas rjes su srung bar sems so// ston pa de lta bu ni nyan thos rnams kyis lung ston pa phun sum tshogs pa'i sgo nas rjes su srung bar re ba yin te/ 'di ni</text></item>
<item><p>164a5</p><section>'dul ba</section><text>'jig rten na yod cing mngon pa'i ston pa bzhi pa yin no// gzhan yang 'di na ston pa gcig ni chos 'dul ba nyes par 'chad bzhin du bdag gi chos 'dul ba ni legs par bshad pa yin te nyon mongs pa can ma yin no zhes khas 'che ba ste/ de nyan thos rnams dang lhan cig gnas pa'i</text></item>
<item><p>164a6</p><section>'dul ba</section><text>rgyus so sor shes nas ston pa shes ldan 'di ni chos 'dul ba nyes par 'chad bzhin du bdag gi chos 'dul ba ni legs par bshad pa ste/ nyon mongs pa can ma yin no zhes khas 'che ba yin te/ gal te bdag cag gis gzhan la de skad smras na/ des na 'di'i yid la mi 'bab par</text></item>
<item><p>164a7</p><section>'dul ba</section><text>'gyur bas ston pa de la yid du mi 'ong bar 'gyur ba gang yin pa de bdag cag gis glengs te ci rung / ston pa shes ldan 'di rang nyid shes par 'gyur grang 'di bdag cag la 'di lta ste chos gos dang / bsod snyoms dang / gnas mal dang / nad gsos kyi rkyen sman dang / yo byad rnams</text></item>
<item><p>164b1</p><section>'dul ba</section><text>kyis sems so snyam ste/ de nyan thos rnams kyis chos 'dul ba legs par bshad pa'i sgo nas rjes su srung bar sems so// ston pa de lta bu ni nyan thos rnams kyis chos 'dul ba legs par bshad pa'i sgo nas rjes su srung bar re ba yin te/ 'di ni 'jig rten na yod cing mngon pa'i</text></item>
<item><p>164b2</p><section>'dul ba</section><text>ston pa lnga pa yin no// dge slong dag nga ni tshul khrims yongs su dag pa kho na yin pas nga tshul khrims yongs su dag pa ste nyon mongs can ma yin no zhes zhal gyis 'che ste/ nyan thos rnams kyis nga la tshul khrims kyi sgo nas rjes su srung bar bsam yang mi dgos la nga yang nyan thos</text></item>
<item><p>164b3</p><section>'dul ba</section><text>rnams kyis tshul khrims kyi sgo nas rjes su srung bar 'dod pa mi mnga'o// dge slong dag nga ni 'tsho ba yongs su dag pa kho na yin pas nga'i 'tsho ba yongs su dag ste nyon mongs pa can ma yin no zhes zhal gyis 'che ste/ nyan thos rnams kyis nga la 'tsho ba'i sgo nas rjes su srung bar bsam</text></item>
<item><p>164b4</p><section>'dul ba</section><text>yang mi dgos la/ nga la yang nyan thos rnams kyis 'tsho ba'i sgo nas rjes su srung bar 'dod pa mi mnga'o// dge slong dag nga ni ye shes gzigs pa yongs su dag pa kho na yin pas nga ye shes gzigs pa yongs su dag ste nyon mongs pa can ma yin no zhes zhal gyis 'che ste/ nyan</text></item>
<item><p>164b5</p><section>'dul ba</section><text>thos rnams kyis nga la ye shes gzigs pa'i sgo nas rjes su srung bar bsam yang mi dgos la nga yang nyan thos rnams kyis ye shes gzigs pa'i sgo nas rjes su srung bar 'dod pa mi mnga'o// dge slong dag nga ni lung ston pa dang ldan pa kho na yin pas nga'i lung ston pa phun sum tshogs te nyon</text></item>
<item><p>164b6</p><section>'dul ba</section><text>mongs pa can ma yin no zhes zhal gyis 'che ste/ nyan thos rnams kyis nga la lung ston pa phun sum tshogs pa'i sgo nas rjes su bsrung bar bsam yang mi dgos la/ nga yang nyan thos rnams kyis lung ston pa dang ldan par rjes su srung bar 'dod pa mi mnga'o// dge slong dag nga'i chos 'dul</text></item>
<item><p>164b7</p><section>'dul ba</section><text>ba ni legs par gsungs pa kho na yin pas nga'i chos 'dul ba legs par gsungs pa ste/ nyon mongs pa can ma yin no zhes zhal gyis 'che ste/ nyan thos rnams kyis nga la chos 'dul ba ni legs par gsungs pa'i sgo nas rjes su bsrung bar bsam mi dgos la/ nga yang nyan thos</text></item>
<item><p>165a1</p><section>'dul ba</section><text>rnams kyis chos 'dul ba legs par gsungs pa'i sgo nas rjes su srung bar 'dod pa mi mnga'o// dge slong dag nga ni khyed la tshar bcad cing tshar bcad cing / thag bcug cing thag bcug cing rab tu smra'i khyed la ngo ni mi byed de/ rdza mkhan gyis rdza ma tshos pa rnams</text></item>
<item><p>165a2</p><section>'dul ba</section><text>la bya ba bzhin du gang rung ba de 'jog par zad pas nga'i tshig gi lam rnams bzod par yang gyis shig/ de nas lha sbyin gyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin la smras pa/ ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos</text></item>
<item><p>165a3</p><section>'dul ba</section><text>byin dag tshur/ dge sbyong gau ta ma 'dug bzhin du nyan thos kyi dge 'dun mthun pa dbye ba dang 'khor lo dbye bar bya'o// des na bdag cag shi ste 'das na yang / dge sbyong gau ta ma de ltar rdzu 'phrul che ba/ de ltar mthu che ba 'dug bzhin du lha sbyin dang / ko ka li ka dang / khaN+Da dra bya</text></item>
<item><p>165a4</p><section>'dul ba</section><text>dang / ka ti mo ra ka ti Sh+ya dang / rgya mtshos byin gyis nyan thos kyi dge 'dun mthun pa phye ba dang / 'khor lo phye ba byas so zhes phyogs dang phyogs mtshams su grags pa dang / sgra dang tshigs su bcad pa snyan pa rgya cher 'byung bar 'gyur ro// de rnams kyis smras pa/ lha sbyin bdag cag</text></item>
<item><p>165a5</p><section>'dul ba</section><text>gis ni bcom ldan 'das kyi nyan thos kyi dge 'dun mthun pa dbye ba dang / 'khor lo dbye bar bya mi nus so// de ci'i phyir zhe na/ tshe dang ldan pa lha sbyin bcom ldan 'das kyi nyan thos rdzu 'phrul che ba mthu che ba lha'i mig dang pha rol gyi sems rig pa dag yod la/ de dag ni rgyang ring po</text></item>
<item><p>165a6</p><section>'dul ba</section><text>nas kyang mthong la/ drung na 'dug kyang mi snang ba dag yin te/ de rnams kyi sems kyis sems khyab par byas nas/ yid kyis yid rnam par shes kyi/ de rnams kyis bdag cag bskyod pa nyid kyis shes par 'gyur ro// des smras pa/ ko ka li ka dag tshur thabs yod kyis</text></item>
<item><p>165a7</p><section>'dul ba</section><text>bdag cag dge slong gnas brtan gnas brtan rnams kyi drung du song la gnas brtan dag thugs las chung ngur mdzod cig dang / bdag cag gis gnas brtan rnams la yo byad thams cad kyis mi brel bar bgyi'o zhes yo byad thams cad kyis bstab par bya zhing dge slong gsar bu rnams la yang</text></item>
<item><p>165b1</p><section>'dul ba</section><text>lhung bzed dang / chos gos dang / lhung bzed kyi snod dang / chu tshags dang / ska rags dang / lung 'bogs pa dang / klog tu gzhug pa dang / 'don du gzhug pa dang / rnal 'byor dang / yid la byed pas nye bar bsdu zhing rim gro bya'o// tshe dang ldan pa lha sbyin thabs de ni</text></item>
<item><p>165b2</p><section>'dul ba</section><text>bden pa zhig yod do// de na lha sbyin gyis dge 'dun mthun pa dbye ba'i phyir rtul bar brtsams so// dge slong gnas brtan gnas brtan rnams kyis lha sbyin dge 'dun mthun pa dbye ba'i phyir rtul bar bskyod pa nyid tshor nas skabs de dge slong rnams la smras pa dang / dge slong rnams</text></item>
<item><p>165b3</p><section>'dul ba</section><text>kyis bcom ldan 'das la gsol pa/ btsun pa lha sbyin ni dge 'dun mthun pa dbye ba'i slad du rtul ba bgyid lags so// de nas bcom ldan 'das kyis dge slong rnams la bka' stsal pa/ dge slong dag khyed kyis lha sbyin dang / de lta bu dang mthun pa gzhan su yang rung ba la</text></item>
<item><p>165b4</p><section>'dul ba</section><text>bzhams te bsgo bar bya'o// bsgo ba yang 'di ltar bya ste/ lha sbyin khyod dge 'dun mthun pa dbye ba'i phyir rtul bar ma byed cig/ dbyen byed par 'gyur ba'i rtsod pa yang dag par blangs nas rab tu bzung ste ma 'dug shig/ lha sbyin khyod dge 'dun dang mthun par gyis shig/</text></item>
<item><p>165b5</p><section>'dul ba</section><text>dge 'dun mthun mi phyed/ kun tu dga'/ mi rtsod/ mchog gcig 'don pa gcig cing / chu dang 'o ma gcig tu 'dres pa lta bur gyur la/ ston pa'i bstan pa gsal bar byed na bde ba la reg par gnas par 'gyur ro zhes bsgo shig/ dge slong de rnams kyis lha sbyin bzhams</text></item>
<item><p>165b6</p><section>'dul ba</section><text>te bsgo ba dang / de bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni no zhes rjes su tha snyad 'dogs par byed nas/ skabs de dge slong rnams kyis bcom ldan 'das la gsol pa/ btsun pa bdag cag gis lha sbyin</text></item>
<item><p>165b7</p><section>'dul ba</section><text>la bzhams te bsgo lags na/ de bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes tha snyad 'dogs par bgyid lags so// bcom ldan 'das kyis bka' stsal pa/ dge slong dag khyed kyis lha sbyin dang /</text></item>
<item><p>166a1</p><section>'dul ba</section><text>gzhan yang de lta bu dang mthun pa su yang rung ba la gsol ba dang bzhi'i las kyis bsgo bar bya'o// bsgo ba yang 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo la/ dge 'dun thams cad</text></item>
<item><p>166a2</p><section>'dul ba</section><text>'dug cing mthun par gyur pa dang / dge slong gcig gis gsol ba byas te las bya'o// dge 'dun btsun pa rnams gsan du gsol/ lha sbyin 'di dge 'dun mthun pa dbye ba'i slad du rtul te dbyen bgyid par 'gyur ba'i rtsod pa yang dag par blangs nas rab tu bzung ste mchis</text></item>
<item><p>166a3</p><section>'dul ba</section><text>na/ 'di la dge slong mang pos bzhams te bsgo na/ bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid na/ gal te dge 'dun gyi dus la bab cing bzod na dge</text></item>
<item><p>166a4</p><section>'dul ba</section><text>'dun gyis gnang bar mdzod cig dang / dge 'dun gyis lha sbyin la lha sbyin khyod dge 'dun mthun pa dbye ba'i phyir rtul par ma byed cig/ dbyen byed par 'gyur ba'i rtsod pa yang dag par blangs nas rab tu bzung ste ma 'dug shig/ lha sbyin khyod dge 'dun dang mthun par gyis</text></item>
<item><p>166a5</p><section>'dul ba</section><text>shig/ dge 'dun mthun mi phyed/ kun du dga' mi rtsod/ mchog gcig 'don pa gcig cing chu dang 'o ma gcig tu 'dres pa lta bur gyur la/ ston pa'i bstan pa gsal bar byed na bde ba la reg par gnas par 'gyur ro zhes lha sbyin la gsol ba dang bzhi'i las kyis bsgo ba</text></item>
<item><p>166a6</p><section>'dul ba</section><text>mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ lha sbyin 'di dge 'dun mthun pa dbye ba'i slad du rtul te dbyen bgyid par 'gyur ba'i rtsod pa yang dag par blangs nas rab tu bzung ste mchis nas 'di la dge slong mang pos</text></item>
<item><p>166a7</p><section>'dul ba</section><text>bzhams te bsgo ba na/ bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid de/ de'i slad du dge 'dun gyis lha sbyin la lha sbyin khyod dge 'dun mthun pa dbye ba'i phyir rtul</text></item>
<item><p>166b1</p><section>'dul ba</section><text>bar ma byed cig/ dbyen byed par 'gyur ba'i rtsod pa yang dag par blangs nas rab tu bzung ste ma 'dug shig/ lha sbyin khyod dge 'dun dang mthun par gyis shig/ dge 'dun mthun mi phyed/ kun du dga' mi rtsod/ mchog gcig 'don pa gcig cing chu dang 'o ma gcig tu 'dres</text></item>
<item><p>166b2</p><section>'dul ba</section><text>pa lta bur gyur la/ ston pa'i bstan pa gsal bar byed na bde ba la reg par gnas par 'gyur gyis/ lha sbyin khyod dge 'dun mthun pa dbye ba'i phyir rtul bar ma byed cig/ dbyen byed par 'gyur ba'i rtsod pa yang dag par blangs nas rab tu bzung ste ma 'dug shig/ lha sbyin</text></item>
<item><p>166b3</p><section>'dul ba</section><text>khyod dge 'dun dang mthun par gyis shig/ dge 'dun mthun mi phyed/ kun du dga' mi rtsod/ mchog gcig/ 'don pa gcig cing chu dang / 'o ma gcig tu 'dres pa lta bur gyur la/ ston pa'i bstan pa gsal bar byed na bde ba la reg par gnas par 'gyur ro</text></item>
<item><p>166b4</p><section>'dul ba</section><text>zhes lha sbyin la gsol ba dang bzhi'i las kyis bsgo bar mdzad na/ tshe dang ldan pa gang dag lha sbyin la gsol ba dang bzhi'i las kyis bsgo bar mdzad par bzod pa de dag ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po ste/ de</text></item>
<item><p>166b5</p><section>'dul ba</section><text>bzhin du las brjod pa gnyis pa dang gsum pa'i bar du bya'o// dge 'dun de rnams kyis lha sbyin la gsol ba dang / bzhi'i las kyis bsgo na/ bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni no zhes rjes su tha snyad</text></item>
<item><p>166b6</p><section>'dul ba</section><text>'dogs so// de'i grogs byed cing mi mthun par smra ba'i rjes su phyogs pa'i dge slong bzhi po ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin te/ de rnams kyis kyang dge slong rnams la 'di skad ces smras so// tshe dang ldan pa dag khyed cag dge yang</text></item>
<item><p>166b7</p><section>'dul ba</section><text>rung sdig kyang rung dge slong 'di la ci yang ma smra shig/ de ci'i phyir zhe na/ dge slong 'di ni chos smra ba 'dul ba smra ba/ dge slong 'di ni chos dang 'dul ba yang dag par blangs nas rab tu bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/</text></item>
<item><p>167a1</p><section>'dul ba</section><text>dge slong 'di gang la 'dod cing bzod pa de la bdag cag kyang 'dod cing bzod do// skabs de dge slong rnams kyis bcom ldan 'das la gsol pa/ btsun pa bdag cag gis lha sbyin la gsol ba dang bzhi'i las kyis bsgo na/ bsgo yang gzhi de nyid la</text></item>
<item><p>167a2</p><section>'dul ba</section><text>nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid lags so// de'i grogs bgyid cing mi mthun par smra ba'i rjes su phyogs pa'i dge slong bzhi po ko ka li ka dang / khaN+Da dra bya dang / ka ti mo ra ka ti Sh+ya</text></item>
<item><p>167a3</p><section>'dul ba</section><text>dang / rgya mtshos byin de rnams kyang dge slong rnams la 'di skad ces tshe dang ldan pa dag khyed cag dge yang rung sdig kyang rung dge slong 'di la ci yang ma smra shig/ de ci'i phyir zhe na/ dge slong 'di ni chos smra ba/ 'dul ba smra ba/ dge slong 'di ni chos dang 'dul ba yang dag par</text></item>
<item><p>167a4</p><section>'dul ba</section><text>blangs nas rab tu bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/ dge slong 'di gang la bzod cing 'dod pa de la bdag cag kyang 'dod cing bzod do zhes mchi lags so// bcom ldan 'das kyis bka'</text></item>
<item><p>167a5</p><section>'dul ba</section><text>stsal pa/ dge slong dag khyed kyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin la bzhams te bsgo bar bya'o// bzhams te bsgo ba yang 'di ltar bya ste/ ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin</text></item>
<item><p>167a6</p><section>'dul ba</section><text>dag khyed shes bzhin du dge slong gang dge 'dun mthun par dbye ba'i phyir rtul bar byed cing dbyen byed par 'gyur ba'i rtsod pa yang dag par blangs nas rab tu bzung ste 'dug pa'i grogs byed cing mi mthun par rjes su phyogs par ma byed cig/ dge slong rnams la 'di skad ces tshe</text></item>
<item><p>167a7</p><section>'dul ba</section><text>dang ldan pa dag khyed cag dge yang rung sdig kyang rung dge slong 'di la ci yang ma smra shig/ de ci'i phyir zhe na/ tshe dang ldan pa dge slong 'di ni chos smra ba/ 'dul ba smra ba/ dge slong 'di ni chos dang 'dul ba yang dag par blangs nas rab tu bzung ste rjes su tha snyad 'dogs par byed pa/</text></item>
<item><p>167b1</p><section>'dul ba</section><text>dge slong 'di ni shes bzhin du smra'i mi shes par ma yin pa'i phyir te/ dge slong 'di gang la 'dod cing bzod pa de la bdag cag kyang 'dod cing bzod do zhes ma zer cig/ tshe dang ldan pa khyed cag dge 'dun 'byed 'dod par ma byed par tshe dang ldan pa khyed cag dge 'dun mthun</text></item>
<item><p>167b2</p><section>'dul ba</section><text>par smra ba nyid du 'dod par gyis shig/ tshe dang ldan pa dag dge 'dun mthun par gyis shig/ dge 'dun mthun mi phyed/ kun tu dga' mi rtsod/ mchog gcig/ 'don pa gcig cing chu dang 'o ma gcig tu 'dres pa lta bur gyur la/ ston pa'i bstan pa gsal bar byed na</text></item>
<item><p>167b3</p><section>'dul ba</section><text>bde ba la reg par gnas par 'gyur gyis/ tshe dang ldan pa dag dge 'dun 'byed pa'i rjes su phyogs shing mi mthun par smra ba 'di lta bu 'di thong shig ces bsgo shig/ dge slong de rnams kyis/ ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos</text></item>
<item><p>167b4</p><section>'dul ba</section><text>byin rnams la bzhams te bsgo na/ bzhams te bsgo yang gzhi de nyid la nan tan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par byed do// skabs de dge slong rnams kyis bcom ldan 'das la gsol pa/</text></item>
<item><p>167b5</p><section>'dul ba</section><text>btsun pa bdag cag gis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la bzhams te bsgo lags na/ bsgo yang gzhi de nyid nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad</text></item>
<item><p>167b6</p><section>'dul ba</section><text>'dogs par bgyid lags so// bcom ldan 'das kyis bka' stsal pa/ dge slong dag khyed kyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin dang gzhan yang de lta bu dang mthun pa su yang rung ba la gsol pa dang bzhi'i las kyis bsgo bar bya'o//</text></item>
<item><p>167b7</p><section>'dul ba</section><text>bsgo ba ni 'di ltar bya ste/ gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo la dge 'dun thams cad 'dug cing mthun par gyur pa dang / dge slong gcig gis gsol ba byas te las bya'o// dge 'dun btsun</text></item>
<item><p>168a1</p><section>'dul ba</section><text>pa rnams gsan du gsol/ ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin 'di dag 'tshal bzhin du dge slong gang dge 'dun mthun pa dbye ba'i slad du rtul bar bgyid cing de mi mthun par smra ba'i rjes su phyogs par gyur</text></item>
<item><p>168a2</p><section>'dul ba</section><text>nas dge slong rnams la 'di skad ces tshe dang ldan pa khyed cag dge yang rung sdig kyang rung dge slong 'di la ci yang ma smra shig/ de ci'i phyir zhe na/ tshe dang ldan pa dag dge slong 'di ni chos smra ba/ 'dul ba smra ba/ dge slong 'di ni chos dang 'dul ba yang dag par blangs nas</text></item>
<item><p>168a3</p><section>'dul ba</section><text>rab tu bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/ dge slong 'di gang la bzod cing 'dod pa de la bdag cag kyang 'dod cing bzod do zhes mchis nas/ 'di dag la dge slong mang pos bzhams te bsgo na</text></item>
<item><p>168a4</p><section>'dul ba</section><text>bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis ko ka</text></item>
<item><p>168a5</p><section>'dul ba</section><text>li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin khyed cag shes bzhin du dge slong gang dge 'dun mthun pa dbye ba'i phyir rtul bar byed cing dbyen byed par gyur pa'i rtsod</text></item>
<item><p>168a6</p><section>'dul ba</section><text>pa yang dag par blangs nas rab tu bzung ste 'dug pa dang de mi mthun par smra ba'i rjes su phyogs par ma byed cig/ dge slong rnams la 'di skad ces/ tshe dang ldan pa dag khyed cag dge yang rung sdig kyang rung dge slong 'di la ci yang ma smra shig/ de ci'i phyir zhe na/ tshe dang</text></item>
<item><p>168a7</p><section>'dul ba</section><text>ldan pa dag dge slong 'di ni chos smra ba/ 'dul ba smra ba/ dge slong 'di ni chos dang 'dul ba yang dag par blangs nas rab tu bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/ dge slong 'di gang la 'dod</text></item>
<item><p>168b1</p><section>'dul ba</section><text>cing bzod pa de la bdag cag kyang 'dod cing bzod do zhes ma zer cig/ de ci'i phyir zhe na/ tshe dang ldan pa dag dge slong 'di ni chos smra ba ma yin/ 'dul ba smra ba ma yin gyi tshe dang ldan pa dag dge slong 'di ni chos ma yin pa smra ba/ 'dul ba ma yin pa smra ba/ dge slong 'di ni</text></item>
<item><p>168b2</p><section>'dul ba</section><text>chos ma yin pa dang / 'dul ba ma yin pa yang dag par blangs nas rab tu bzung ste rjes su tha snyad 'dogs par byed pa/ dge slong 'di ni mi shes bzhin du smra'i shes par ma yin pa'i phyir te/ dge slong 'di gang la 'dod cing bzod pa de la tshe dang ldan pa dag 'dod cing bzod par</text></item>
<item><p>168b3</p><section>'dul ba</section><text>ma byed cig/ tshe dang ldan pa dag khyed dge 'dun 'byed 'dod par ma byed par tshe dang ldan pa dge 'dun mthun pa nyid du 'dod par gyis shig/ tshe dang ldan pa dag dge 'dun 'byed pa'i rjes su phyogs shing mi mthun par smra ba 'di lta bu 'di thong shig/ tshe dang ldan pa dag dge</text></item>
<item><p>168b4</p><section>'dul ba</section><text>'dun dang mthun par gyis shig/ dge 'dun mthun mi phyed/ kun tu dga' mi rtsod/ mchog gcig 'don pa gcig cing chu dang 'o ma gcig tu 'dres pa lta bur gyur la/ ston pa'i bstan pa gsal bar byed na bde ba la reg par gnas par 'gyur ro zhes bsgo ba mdzad na/</text></item>
<item><p>168b5</p><section>'dul ba</section><text>tshe dang ldan pa dag dge 'dun 'byed pa'i rjes su phyogs shing mi mthun par smra ba 'di lta bu 'di thong shig ces gsol ba dang bzhi'i las kyis bsgo ba mdzad do// 'di ni gsol ba'o// las ni 'di ltar bya ste/ dge 'dun btsun pa rnams gsan du gsol/ ko ka li ka dang /</text></item>
<item><p>168b6</p><section>'dul ba</section><text>khaN+Da dra bya dang / ka ti mo ra ka ti Sh+ya dang / rgya mtshos byin 'di dag 'tshal bzhin du dge slong gang dge 'dun mthun pa dbye ba'i slad du rtul bar bgyid cing de mi mthun par smra ba'i rjes su phyogs par gyur nas dge slong rnams la 'di skad ces/ tshe dang ldan pa dag khyed cag dge yang</text></item>
<item><p>168b7</p><section>'dul ba</section><text>rung sdig kyang rung dge slong 'di la ci yang ma smra shig/ de ci'i phyir zhe na/ dge slong 'di ni shes bzhin du smra'i mi shes par ma yin pa'i phyir te/ tshe dang ldan pa dag dge slong 'di ni chos smra ba/ 'dul ba smra pa/ dge slong 'di ni chos dang 'dul ba yang dag par blangs nas rab tu</text></item>
<item><p>169a1</p><section>'dul ba</section><text>bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/ dge slong 'di gang la 'dod cing bzod pa de la bdag cag kyang 'dod cing bzod do zhes mchis nas/ 'di dag la dge slong mang pos bzhams te</text></item>
<item><p>169a2</p><section>'dul ba</section><text>bsgo na/ bzhams te bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid de/ de'i slad du dge 'dun gyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos</text></item>
<item><p>169a3</p><section>'dul ba</section><text>byin rnams la ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin khyed cag shes bzhin du dge slong gang dge 'dun mthun pa dbye ba'i phyir rtul bar byed cing dbyen byed par 'gyur ba'i rtsod pa yang dag par blangs nas rab tu bzung ste 'dug pa dang de</text></item>
<item><p>169a4</p><section>'dul ba</section><text>mi mthun par smra ba'i rjes su phyogs par ma byed cig/ dge slong rnams la 'di skad ces tshe dang ldan pa dag khyed cag dge yang rung sdig kyang rung dge slong 'di la ci yang ma smra shig/ de ci'i phyir zhe na/ tshe dang ldan pa dag dge slong 'di ni chos smra ba/ 'dul ba smra ba/</text></item>
<item><p>169a5</p><section>'dul ba</section><text>dge slong 'di ni chos dang 'dul ba yang dag par blangs nas rab tu bzung ste rjes su tha snyad 'dogs par byed pa/ dge slong 'di ni shes bzhin du smra'i mi shes par ma yin pa'i phyir te/ dge slong 'di gang la 'dod cing bzod pa de la bdag cag kyang 'dod cing bzod do zhes ma zer cig/</text></item>
<item><p>169a6</p><section>'dul ba</section><text>de ci'i phyir zhe na/ tshe dang ldan pa dag dge slong 'di ni chos smra ba ma yin/ 'dul ba smra ba ma yin gyi/ tshe dang ldan pa dag dge slong 'di ni chos ma yin pa smra ba/ 'dul ba ma yin pa smra ba/ dge slong 'di ni chos ma yin pa dang / 'dul ba ma yin pa yang dag par blangs</text></item>
<item><p>169a7</p><section>'dul ba</section><text>nas rab tu bzung ste rjes su tha snyad 'dogs par byed pa/ dge slong 'di ni mi shes bzhin du smra'i shes par ma yin pa'i phyir te/ dge slong 'di gang la 'dod cing bzod pa de la bdag cag kyang 'dod cing bzod do zhes ma zer cig/ tshe dang ldan pa dag dge 'dun 'byed 'dod par ma</text></item>
<item><p>169b1</p><section>'dul ba</section><text>byed par/ tshe dang ldan pa dag dge 'dun mthun pa nyid du 'dod par gyis shig/ tshe dang ldan pa dag dge 'dun dang mthun par gyis shig/ dge 'dun mthun mi phyed/ kun tu dga' mi rtsod/ mchog gcig 'don pa gcig cing chu dang 'o ma gcig tu 'dres pa lta bur gyur la/</text></item>
<item><p>169b2</p><section>'dul ba</section><text>ston pa'i bstan pa gsal bar byed na bde ba la reg par gnas par 'gyur gyi/ tshe dang ldan pa dag dge 'dun 'byed pa'i rjes su phyogs shing mi mthun par smra ba 'di lta bu 'di thong shig ces gsol ba dang bzhi'i las kyis bsgo ba mdzad na/ tshe dang ldan pa gang dag ko ka li</text></item>
<item><p>169b3</p><section>'dul ba</section><text>ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la gsol ba dang bzhi'i las kyis bsgo ba mdzad par bzod pa de ni cang ma gsung shig/ gang dag mi bzod pa de dag ni gsung shig/ 'di ni las brjod pa dang po'o// de bzhin du lan</text></item>
<item><p>169b4</p><section>'dul ba</section><text>gnyis lan gsum du bzlas/ dge 'dun gyis bzod cing gnang nas dge 'dun gyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la gsol ba dang bzhi'i las kyis bsgo ba mdzad lags te/ 'di ltar cang mi gsung bas de de</text></item>
<item><p>169b5</p><section>'dul ba</section><text>bzhin du 'dzin to// dge slong rnams kyis btsun pa bka' bzhin 'tshal zhes bcom ldan 'das las mnyan nas/ ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la gsol ba dang / bzhi'i las kyis bsgo'o// dge slong de rnams</text></item>
<item><p>169b6</p><section>'dul ba</section><text>kyis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la gsol ba dang bzhi'i las kyis bsgo na/ de rnams dge slong rnams kyis gsol ba dang bzhi'i las kyis bsgo yang gzhi de nyid la nan gyis mchog tu bzung zhing mngon par zhen nas/</text></item>
<item><p>169b7</p><section>'dul ba</section><text>'di nyid bden gyi gzhan ni pa'o zhes rjes su tha snyad 'dogs par byed do// skabs de dge slong rnams kyis bcom ldan 'das la gsol pa/ btsun pa bdag cag gis ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin la gsol pa dang /</text></item>
<item><p>170a1</p><section>'dul ba</section><text>bzhi'i las kyis bsgo lags na/ bsgo yang gzhi de nyid la nan gyis mchog tu bzung zhing mngon par zhen nas 'di nyid bden gyi gzhan ni pa'o zhes rjes su tha snyad 'dogs par bgyid lags so// de nas bcom ldan 'das kyis dge slong rnams la</text></item>
<item><p>170a2</p><section>'dul ba</section><text>bka' stsal pa/ dge slong dag lha sbyin gyis nga'i nyan thos kyi dge 'dun mthun pa dbye ba dang 'khor lo dbye bar bya nus te/ 'di ltar 'di'i grogs byed cing mi mthun par smra ba'i rjes su phyogs pa'i dge slong bzhi po ko ka li ka dang / khaN+Da dra bya dang / ka ti mo ra ka ti Sh+ya</text></item>
<item><p>170a3</p><section>'dul ba</section><text>dang / rgya mtshos byin rnams yin pas so// lha sbyin gyis bdag la dge sbyong gau ta mas lha sbyin gyis nga'i nyan thos kyi dge 'dun mthun pa dbye ba dang 'khor lo dbye bar bya nus te/ 'di ltar 'di'i grogs byed cing mi mthun par smra ba rjes su phyogs pa'i dge slong bzhi</text></item>
<item><p>170a4</p><section>'dul ba</section><text>po ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams yin pas so zhes lung bstan pa thos so// thos nas kyang ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams la smras pa/ ko ka li ka dang / khaN+Da</text></item>
<item><p>170a5</p><section>'dul ba</section><text>dra bya dang / ka ti mo ra ka ti Sh+ya dang / rgya mtshos byin dag shes par gyis shig/ dge sbyong gau ta mas kho bo la lha sbyin gyis nga'i nyan thos kyi dge 'dun mthun pa dbye ba dang / 'khor lo dbye bar bya nus te/ 'di ltar 'di'i grogs byed cing mi mthun par smra ba'i rjes su</text></item>
<item><p>170a6</p><section>'dul ba</section><text>phyogs pa'i dge slong bzhi po ko ka li ka dang / khaN+Da dra bya dang / ka ti mo ra ka ti Sh+ya dang / rgya mtshos byin rnams yin pas so zhes lung bstan to// ma la kho bos lhag par yang dge 'dun dbye bar bya ba'i phyir rtul bar bya'o zhes de dge slong lnga brgya dang lhan cig kun dga' ra</text></item>
<item><p>170a7</p><section>'dul ba</section><text>ba'i nang du tshogs shing za bar byed pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag ji snyam du sems/ de bzhin gshegs pas ci'i phyir gsum ni za bar rjes su gnang la/ tshogs shing</text></item>
<item><p>170b1</p><section>'dul ba</section><text>za ba ni bkag pa mdzad ce na/ rigs 'bar ba la brten pa dang / gang zag sdig pa 'dod pa rnams kyi phyogs gzhom pa'i don gnyis gzigs pa ste/ gang zag sdig pa 'dod pa rnams dge 'dun kho na la brten/ dge 'dun kho na'i ched du byas/ dge 'dun kho na ma shes</text></item>
<item><p>170b2</p><section>'dul ba</section><text>shing ya mtshan can lta bur byas nas dge 'dun kho na dang lhan cig rtsod pa bzung nas gnas par 'gyur du 'ong ngo snyam pas so// gang gi tshe tshe dang ldan pa 'od srung stobs bcu ldan gyis lha sbyin la rdzu 'phrul gyi lam gyi lung phog pa de'i tshe/ de la dge slong rnams kyis smras pa/ gnas</text></item>
<item><p>170b3</p><section>'dul ba</section><text>brtan khyod kyis ci'i phyir lha sbyin la rdzu 'phrul gyi lam gyi lung phog/ des smras pa/ tshe dang ldan pa dag bdag gis de sdig pa 'dod par ma shes mod/ gal te bdag gis shes na de la bdag gis rdzu zhes bya ba tsam gyi lung yang mi dbog na rdzu 'phrul gyi lam lta smos kyang</text></item>
<item><p>170b4</p><section>'dul ba</section><text>ci dgos/ de nas lha sbyin la dge slong rnams kyis gcugs pas smras pa/ lha sbyin khyod kyi dpal dang skal ba phun sum tshogs pa ci yod pa de thams cad ni gnas brtan 'od srung stobs bcu ldan la brten te yin na khyod de'i drung du mi 'gro'am/ de rnams kyis bsams</text></item>
<item><p>170b5</p><section>'dul ba</section><text>pa/ bdag cag gis 'di bskul na de'i drung du 'gro zhing des 'di slar zlog par 'gyur ro snyam mo// de la de ltar bskul ba na smras pa/ kho bo la des ci zhig byas/ kho bos brtson 'grus la gnas te nam gyi cha stod dang cha smad la mi nyal bar rnal 'byor la rjes su brtson</text></item>
<item><p>170b6</p><section>'dul ba</section><text>pas gnas nas bsam gtan dang po la brten te rdzu 'phrul 'grub par ma byas sam zhes de'i tshig smras ma thag kho nar byas pa mi gzo bas rdzu 'phrul las nyams par gyur to// dge slong rnams the tshom skyes nas/ the tshom thams cad gcod pa sangs rgyas bcom ldan 'das</text></item>
<item><p>170b7</p><section>'dul ba</section><text>la zhus pa/ btsun pa lha sbyin byas pa mi gzo bas rdzu 'phrul las nyams pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'di 'das pa na yang byas pa mi gzo bas rig sngags las nyams pa de nyon cig</text></item>
<item><p>171a1</p><section>'dul ba</section><text>dge slong dag sngon byung ba grong khyer bA rA Na sI na rgyal po tshangs sbyin zhes bya ba 'byor ba dang / zhes bya ba nas skye bo dang / mi mang pos rab tu gang bas rgyal srid byed du 'jug go zhes bya ba'i bar du ste/ de la rig sngags dang gsang sngags 'chang gdol pa/ rig</text></item>
<item><p>171a2</p><section>'dul ba</section><text>sngags dang gsang sngags su mkhas pa zhig yod de/ des sa 'dzin gyi rig sngags sbyar nas rdzu 'phrul gyis ri bo spos kyi ngad ldang las dus ma yin pa dang / dus tshigs ma yin pa'i me tog dang 'bras bu dag blangs nas rgyal po tshangs sbyin la 'bul ba byed do// rgyal po tshangs</text></item>
<item><p>171a3</p><section>'dul ba</section><text>sbyin de la mngon par dga' nas bya dga' sbyin par byed do// ji tsam na bram ze'i khye'u zhig gsang sngags don du gnyer zhing gsang sngags tshol ba na brgyud pa las thos nas yul nas bA rA Na sIr son te/ de nas lam gyis dub pa ngal sos nas rig sngags dang gsang sngags 'chang</text></item>
<item><p>171a4</p><section>'dul ba</section><text>gdol pa de'i drung du song ste phyin nas smras pa/ mkhan po la bdag bsnyen bkur bgyid par 'tshal lo// ci'i phyir/ rig sngags kyi slad du'o// des tshigs su bcad pas smras pa/ rig sngags su la'ang mi sbyin te// rig sngags dang ni lhan cig 'chi// yang na rig</text></item>
<item><p>171a5</p><section>'dul ba</section><text>dang bsnyen bkur dang / nor gyis rig sngags sbyin par bya// des smras pa/ mkhan po gal te de lta lags na bdag cag bsnyen bkur bgyid na dus ji tsam gyi bar du bgyi/ des smras pa/ lo bcu gnyis kyi bar du bsnyen bkur byas na sbyin nam mi sbyin du zad do// de shin tu</text></item>
<item><p>171a6</p><section>'dul ba</section><text>rig sngags don du gnyer ba zhig pas khas blangs so// de nas mgu bar bya ba lhur blangs nas gus par byas te bsnyen bkur bya bar brtsams so// ji tsam dus gzhan zhig na gdol pa de chang gis myos nas khyim du 'ongs so// bram ze'i khye'u des bsams pa/ mkhan po 'di ma</text></item>
<item><p>171a7</p><section>'dul ba</section><text>'os par chang gis myos kyis 'di'i glor nyal bar bya'o snyam mo// ji tsam na gdol pa de mal nas 'gre bar brtsams te de 'gres pa dang khri'i ngos chag pa bram ze'i khye'u yis thos nas sad de des bsams pa/ mkhan po sdug bsngal zhing nyal bar 'gyur gyis/ mal bdag gis</text></item>
<item><p>171b1</p><section>'dul ba</section><text>khri'i ngos su rgyab gtad do snyam nas/ des khri'i ngos su rgyab gtad nas 'dug go// 'di ni chos nyid yin ter ro ba rnams las gang stobs dang ldan pa de'i thun dang pos myos pa sangs par 'gyur na/ de chang lci ba'i shugs kyis bram ze'i khye'u'i rgyab la skyugs pas gtor to//</text></item>
<item><p>171b2</p><section>'dul ba</section><text>des bsams pa/ gal te bdag gis lus bsgul tam tshig phyung na mkhan pos thos te sad nas slar gnyid ldog par mi 'gyur ba gang yin pa'i gnas 'di yod do snyam nas de mnags nas 'dug go// ji tsam na gdol pa de rang nyid sad pa dang de lta bu'i ngan pa de mthong nas de nas</text></item>
<item><p>171b3</p><section>'dul ba</section><text>dris pa 'di su yin des smras pa/ mkhan po bdag ni bde ba'i zla ba lags so// bu 'di ltar 'dug ste ci byed/ des ji ltar gyur pa rnams smras pa dang / de yang lhag par dga' nas smras pa/ bu kho bo mgu bar gyur gyis song la khrus byos te shog shig dang khyod la rig</text></item>
<item><p>171b4</p><section>'dul ba</section><text>sngags sbyin no// des khrus byas te 'ongs pa dang des de la rig sngags byin no// bram ze rnams ni rgod bag can yin pas des nogs ma thub ste bsams pa/ re zhig sngags 'di 'di nyid du sad la de nas gzhan du 'gro'o snyam nas/ des rig sngags de sbyar te nam mkha'</text></item>
<item><p>171b5</p><section>'dul ba</section><text>la 'phangs nas myur bar ri bo spos kyi ngad ldang la song ste dus ma yin pa dang dus tshigs ma yin pa'i me tog dang / 'bras bu dag blangs te 'ongs nas des de dag rgyal po'i mdun na 'don la byin no// des kyang rgyal po tshangs sbyin la'o// rgyal pos smras pa/ khyod kyis</text></item>
<item><p>171b6</p><section>'dul ba</section><text>'di su las 'ongs/ des smras pa/ yul thag ring po nas bram ze'i khye'u zhig mchis te/ des 'di dag bdag la stsal to// de ni lhag par rig sngags dang gsang sngags 'chang zhing bram ze 'dod pa chung ba lags kyis/ gdol pa 'jig rten thams cad kyis smad</text></item>
<item><p>171b7</p><section>'dul ba</section><text>pa 'dis ci zhig bgyi/ de dbang ba'i 'tsho ba bkum ste bram ze'i khye'u 'di la stsal du gsol/ rgyal pos smras pa/ de bzhin du gyis shig/ de nas mdun na 'don gyis gdol pa'i 'tsho ba bcad nas bram ze'i khye'u de la byin no// de byas pa mi gzo ba des rig sngags</text></item>
<item><p>172a1</p><section>'dul ba</section><text>de las yongs su nyams par gyur to// dge slong dag ji snyam du sems/ de'i tshe de'i dus kyi gdol pa gang yin pa de ni 'od srung stobs bcu ldan 'di nyid yin no// de'i tshe de'i dus kyi bram ze'i khye'u gang yin pa de ni lha sbyin 'di nyid yin te/ de na yang</text></item>
<item><p>172a2</p><section>'dul ba</section><text>'di rig sngags las yongs su nyams par gyur to// da ltar yang 'di rdzu 'phrul las yongs su nyams par gyur to// dge slong dag de lta bas na 'di ltar bslab par bya ste/ ci nas kyang byas pa gzo ba dang byas pa tshor ba can du bya ste/ chung ngu byas pa yang chud mi gzan na</text></item>
<item><p>172a3</p><section>'dul ba</section><text>mang po lta smos kyang ci dgos te/ dge slong dag khyed kyis de ltar bslab par bya'o// de nas bcom ldan 'das ji tsam bzhed kyi bar du rgyal po'i khab tu bzhugs nas/ dge slong rnams kyis yongs su bskor cing dge slong gi dge 'dun gyis mdun du bdar nas ga yA gang na ba</text></item>
<item><p>172a4</p><section>'dul ba</section><text>der rgyu zhing gshegs te/ rim gyis rgyu zhing gshegs pa dang ga yAr byon nas ga yA na bzhugs so// rgyal po gzugs can snying pos bcom ldan 'das la 'bras sA lu sog ma'i sbubs su smin pa shing rta lnga brgya tsam dbul ba btang ba dang / lha sbyin gyis ma skyes dgra la smras</text></item>
<item><p>172a5</p><section>'dul ba</section><text>pa/ rgyal po bgres po dge sbyong gau ta ma la ci 'dra bar bya ba byed pa gzigs la/ bdag cag ljongs rgyu zhing mchi ba na bdag cag la yang bsod snyoms kyis mi brel bar gyis shig/ lha sbyin yang 'khor lnga brgyas bskor te ljongs rgyu zhing 'dong ba dang / lha sbyin la rgyal po ma</text></item>
<item><p>172a6</p><section>'dul ba</section><text>skyes dgras 'bras sA lu sog ma'i sbubs su smin pa shing rta lnga brgya lam du bskur ba dge slong rnams kyis mthong nas bsams pa/ shing rta lnga brgya tsam po 'di su zhig las 'ongs snyam ste/ de rnams ngo mtshar skyes nas lam nas 'gro ba'i mi dag la dris pa dang de rnams kyis rgyas par</text></item>
<item><p>172a7</p><section>'dul ba</section><text>smras so// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa btsun pa rgyal po ma skyes dgra snod ma lags pas snod ma lags par char phab pa la gzigs/ bcom ldan 'das kyis bka' stsal pa/ dge slong dag rgyal po ma skyes</text></item>
<item><p>172b1</p><section>'dul ba</section><text>dgra snod ma yin pas snod ma yin par char phab pa da ltar gyi 'ba' zhig tu ma zad de ji ltar 'dis 'das pa na yang snod ma yin par char phab pa de nyon cig/ dge slong dag sngon byung ba grong rdal med pa'i dgon pa'i gnas zhig na drang srong rnams kyi bsti gnas me tog</text></item>
<item><p>172b2</p><section>'dul ba</section><text>dang 'bras bu sna tshogs dang ldan pa zhig yod de/ de na drang srong zas su rtsa ba dang / chu dang / 'bras bu za ba/ ral pa can shing shun gyon pa/ 'bras bu lhung ba la longs spyod pa dag gnas so// ji tsam na bsti gnas de na yod pa'i shing a mra'i yal ga 'bras bu can</text></item>
<item><p>172b3</p><section>'dul ba</section><text>dag 'bras bu smin pas g.yur za zhing 'dug go// drang srong rnams kyis 'bras bu bslangs pa na shing de la gnas pa'i lha gang yin pa de ser sna'i zil gyis non pas ma byin no// de nas drang srong de rnams kyis drang srong gcig bsti gnas su 'dug tu bcug nas rtsa ba</text></item>
<item><p>172b4</p><section>'dul ba</section><text>dang 'bras bu'i phyir 'khyam du dong ma thag tu chom rkun pa lnga brgya bsti gnas su lhags nas de rnams kyis shing de mthong ste/ de rnams kyis smras pa/ bdag cag gis 'bras bu ji ltar longs spyod par bya/ chom rkun pa'i sde dpon gyis smras pa/ sta res shing rtsa</text></item>
<item><p>172b5</p><section>'dul ba</section><text>nas bcad la 'bras bu rnams bza'o zhes de skad ces smras pa dang / lhas 'bras bu thams cad sa la blags nas chom rkun pa rnams kyis ji tsam 'dod pa zos nas dong ngo // drang srong rnams lhags nas dris pa/ shing a mra'i 'bras bu rnams sus zos/ drang srong</text></item>
<item><p>172b6</p><section>'dul ba</section><text>des tshigs su bcad pas smras pa/ zhi ba tshangs par spyod rnams la// shing gi 'bras bu ma byin gyi// rkun po sdig byed de dag la// 'bras bu rnams ni byin par gyur// de rnams kyis dris pa/ drang srong de ji lta bu yin// des ji ltar gyur pa smras pa dang de rnams kyis</text></item>
<item><p>172b7</p><section>'dul ba</section><text>smad par brtsams pa/ ser sna'i zil gyis non pa'i lhas 'bras bu drang srong rnams la ma byin gyi/ snod ma yin pa'i rkun po rnams la byin no// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi lha gang yin pa de ni ma skyes dgra</text></item>
<item><p>173a1</p><section>'dul ba</section><text>'di nyid yin no// de'i tshe de'i dus kyi chom rkun pa'i sde dpon gang yin pa de ni lha sbyin 'di nyid yin te/ de'i tshe na yang ma skyes dgra 'di ltar gyur pa na snod ma yin pas snod ma yin par char phab bo// da ltar yang snod ma yin pa 'dis snod ma yin par char</text></item>
<item><p>173a2</p><section>'dul ba</section><text>phab bo// de nas bcom ldan 'das yul ma ga d+hA nas ljongs rgyu zhing gshegs pa na rgyal po'i khab tu byon nas/ rgyal po'i khab 'od ma'i tshal bya ka lan da ka gnas pa na bzhugs so// lha sbyin ni rgyal po'i khab tu gnas pa'i skye bo'i tshogs la rgyun kho nar 'tshe bar byed do//</text></item>
<item><p>173a3</p><section>'dul ba</section><text>gang dang gang gtses pa de bcom ldan 'das kyi snyan du gsol ba gtong ngo // de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo snam sbyar khyer la phyi bzhin 'brang ba'i dge sbyong dge slong zhig dang song la rgyal po'i khab kyi lam po che dang</text></item>
<item><p>173a4</p><section>'dul ba</section><text>srang dang / bzhi mdo dang / sum mdo rnams su khyim bdag dang bram ze rnams la lha sbyin nam lha sbyin gyi phyogs kyis 'tsher bcug pa gang yin pa de rnams ni sangs rgyas sam/ chos sam/ dge 'dun gyi dang 'brel ba ma yin no zhes sgo shig/ gal te lha sbyin ni rdzu 'phrul che zhing</text></item>
<item><p>173a5</p><section>'dul ba</section><text>mthu che ba yin no zhes zer na mthu chen por gyur pa las da ni rdzu 'phrul de las yongs su nyams so zhes smros shig/ de song nas rgyal po'i khab kyi grong khyer gyi lam po che dang / srang dang / bzhi mdo dang / sum mdo rnams su bram ze dang khyim bdag rnams la bsgo nas de rnams phyin</text></item>
<item><p>173a6</p><section>'dul ba</section><text>chad bcom ldan 'das kyi snyan du gsol ba mi gtong ngo // bcom ldan 'das snyun gyis thebs nas 'tsho byed kyis sman mar lcags mda' zhes bya ba bcom ldan 'das la phul lo// de nas bcom ldan 'das kyis sman pa'i rgyal po 'tsho byed la bka' stsal pa/ 'tsho byed ngo mtshar</text></item>
<item><p>173a7</p><section>'dul ba</section><text>che'am/ bcom ldan 'das ngo mtshar che lags so// 'tsho byed ya mtshan che'am/ bcom ldan 'das ya mtshan che lags so// 'tsho byed shes sam/ bcom ldan 'das 'tshal lags so// 'tsho byed mi shes sam/ bde bar gshegs pa ma 'tshal lags so//</text></item>
<item><p>173b1</p><section>'dul ba</section><text>'tsho byed ngo mtshar che ba ci yin/ bcom ldan 'das pa rnams ran spyod cing chab 'tshal ba de las bdud rtsi 'di 'byung la/ de las kyang bsgral ba'i sman mar lcags mda' zhes bgyi ba 'byung lags so// 'tsho byed ya mtshan che ba ci yin/ bcom ldan 'das sangs rgyas</text></item>
<item><p>173b2</p><section>'dul ba</section><text>byung ba dang / dam pa'i chos bshad pa dang / dge 'dun legs par sgrub pa lags so// shes pa ci yin/ bcom ldan 'das skye ba mchis na gdon mi 'tshal bar 'gum lags so// mi shes pa ci yin/ bcom ldan 'das gang zhig gang du 'gum pa de ma 'tshal</text></item>
<item><p>173b3</p><section>'dul ba</section><text>lags so// dge slong rnams the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis dgongs te bka' stsal pa 'tsho byed kyis 'tshal ba la gzigs/ bcom ldan 'das kyis bka' stsal pa/ dge</text></item>
<item><p>173b4</p><section>'dul ba</section><text>slong dag da ltar gyi 'di 'ba' zhig tu ma zad de/ ji ltar 'das pa na yang 'dis nga'i dgongs te bka' stsal pa shes par gyur pa de nyon cig/ dge slong dag sngon byung ba ri 'or zhig na khyim bdag phyug pa nor mang ba longs spyod che ba zhig gnas pa des rigs mnyam pa las chung ma</text></item>
<item><p>173b5</p><section>'dul ba</section><text>blangs te/ de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga' mgur spyod par byed pa las dus gzhan zhig na chung ma sems can dang ldan par gyur to// de zla ba brgyad dam dgu 'das pa dang bu mo zhig</text></item>
<item><p>173b6</p><section>'dul ba</section><text>btsas nas nyi ma bdun gsum nyi shu rtsa gcig tu de'i btsas pa'i btsas ston rgya cher byas nas gdu bu can zhes bya bar ming btags so// de yang rtse bar byed/ dga' bar byed/ dga' mgur spyod par byed pa las khye'u zhig btsas te/ de yang rigs dang mthun par ming btags</text></item>
<item><p>173b7</p><section>'dul ba</section><text>so// des bsams pa/ bdag cag la bu lon ded pa dang nor 'phrog pa btsas kyis zong khyer te yul gyi mthar 'gro'o// des yang bsams pa/ bdag gi chung ma 'di dar la bab pa'i gzugs dang lang tsho la bab pas/ bdag gis 'di la kAr ShA pa Na mang po gtad de song na skyes</text></item>
<item><p>174a1</p><section>'dul ba</section><text>pa gzhan dang lhan cig chud gson par byed par 'gyur ba'i gnas gang yin pa de yod kyis ma la bdag gis 'di la kAr ShA pa Na nyung zhig byin la 'gro'o snyam nas/ des de la kAr ShA pa Na nyung zhig byin nas lhag ma rnams gser gyi bum pa'i nang du blugs te/ de'i</text></item>
<item><p>174a2</p><section>'dul ba</section><text>mgrin pa mu tig gi phreng bas bcings nas dur khrod kyi shing rta rna zhes bya ba'i drung du sbas nas zong thogs te yul gyi mthar song ngo // de de na rnyed pa mang po dang ldan pas des de nyid du bud med gcig blangs te 'dug nas de la bu yang mang du btsas so// da nas chung ma snga ma des gdu bu</text></item>
<item><p>174a3</p><section>'dul ba</section><text>can dang khye'u gnyis lag las dang gnyen gyi mthus gsos bskyed do// de gnyis kyis smras pa/ bdag cag gi pha gar mchis/ des smras pa/ bu yul che ge mo zhes bya ba'i grong ga ge mo zhes bya ba de na de nor chen po dang ldan zhing 'dug go zhes thos kyis song dang gal te</text></item>
<item><p>174a4</p><section>'dul ba</section><text>cung zad byin na khyed kyi 'tsho ba'i rkyen du 'gyur ro// // 'dul ba gzhi/ bam po dgu bcu rtsa brgyad pa/ de pha tshol zhing rim gyis de'i drung du phyin nas de srang na 'khyam pa na phas bzhin ras las ngo shes nas bos te smras pa/ khyod gang nas 'ongs/ gang du 'gro</text></item>
<item><p>174a5</p><section>'dul ba</section><text>'dod/ des rgyas par smras pa dang des bsams pa/ bdag gi bu de ni 'di kho na yin no zhes des de bzung ste/ bu khyod su la yang 'di bdag gi pha yin no zhes ma smra shig ces smras nas de de la shin tu sdug par byed do// de nas bu gzhan rnams kyis smras pa/ yab khye'u 'di</text></item>
<item><p>174a6</p><section>'dul ba</section><text>su'i lags/ des smras pa/ 'di nga'i grogs po zhig gi bu yin no// de rnams kyis bsams pa/ ji ltar 'di la shin tu sdug par byed pa las na gdon mi za bar 'di nyid kyi bu yin no snyam nas de rnams kyis phan tshun gros bya bar brtsams pa/ 'di ni mas dbyen gyi spun</text></item>
<item><p>174a7</p><section>'dul ba</section><text>yin no snyam mo// des bsams pa/ sha 'khon rnams kyi nang na ni 'di lta ste/ chen chun ni tha chad yin pas 'di bsad par 'gyur pa'i gnas gang yin pa 'di nyid yod kyis gtang ngo // gal te cung zad brdzangs na nor la sogs pa'i phyir lam kar bsad par 'gyur gyis// ma</text></item>
<item><p>174b1</p><section>'dul ba</section><text>la bdag gis 'di la brjed byang cig byin te gtang ngo snyam du bsams nas bris pa/ grong khyer gyi ni grong rdal rta rna'i drung // sa yi shar du dpag tshad kyis bcad par// mkhas pas bag yod par ni brko byas na// bdag gi nor gyi skal ba 'thob 'gyur gyis// mgul chings gang</text></item>
<item><p>174b2</p><section>'dul ba</section><text>yin de ni gdub can byin// des brjed byang de khyer te song ba dang lam kar mas dbyen gyi spun rnams kyis bzung nas smras pa/ khyod kyis yab las ci thob/ des smras pa/ 'di ni brjed byang yin te ci yang med do// de rnams kyis bsams pa/ phas 'di brid nas btang ngo</text></item>
<item><p>174b3</p><section>'dul ba</section><text>zhes de rnams kyis de btang ngo // rim gyis rang gi khyim du phyin nas lam gyis dub pa ngal sos pa dang mas smras pa/ khyod kyis pha las ci thob/ des smras pa/ 'di ni brjed byang yin te ci yang med do// des smras pa/ bu khyod des bslus te lam gyi tshegs phyung</text></item>
<item><p>174b4</p><section>'dul ba</section><text>bar zad kyi kyang ma rnyed do// des smras pa/ yum bdag nyid chen po de bdag la mi 'drid do zhes byas nas des brjed byang de dpyad par brtsams te/ grong khyer zhes bya ba ni gang du btsas pa de ni grong khyer du 'dod do// grong rdal zhes bya ba ni gang du ro bsregs pa'o// rta</text></item>
<item><p>174b5</p><section>'dul ba</section><text>rna'i drung zhes bya ba la rta zhes bya ba na rta rnams te de'i rna ba zhes bya ba'i shing ni rta rna ste/ de'i drung na zhes smras pa yin no// sa'i shar du zhes bya ba ni shar phyogs su'o// dpag tshad kyis bcad par zhes bya ba ni gnya' shing gang tsam gyis bcad par ro// des de ltar tshigs</text></item>
<item><p>174b6</p><section>'dul ba</section><text>bcad kyi don dpyad nas mun tshab tshub tsam na dur khrod du song ste de'i nye 'khor du des bltas na shing rta rna zhig yod pa de'i shar gyi ngos su gnya' shing gang gcal te brkos pa dang / ci tsam na gser gyi bum pa mgul mu tig gi phreng bas bcings pa zhig mthong nas/ de mgu bas de</text></item>
<item><p>174b7</p><section>'dul ba</section><text>blangs nas khyim du song ste mu tig gi phreng ba ni bkrol te gdu bu can la byin no// dge slong dag ji snyam du sems/ de'i tshe de'i dus kyi khyim bdag gang yin pa de ni nga nyid yin no// de'i tshe de'i dus kyi de'i bu gang yin pa de ni 'tsho byed 'di nyid yin te/ de na yang 'dis nga'i bsams te</text></item>
<item><p>175a1</p><section>'dul ba</section><text>smras pa shes so// da ltar yang 'dis nga'i dgongs te bshad pa shes so// 'tsho byed kyis bsams pa/ bcom ldan 'das ni rdo rje'i sku mnga' la sku che ba yin pas de la mar nyung ngus ni gdangs par bya mi nus so snyam du brtags nas des mar srang sum bcu</text></item>
<item><p>175a2</p><section>'dul ba</section><text>rtsa gnyis srang la bcal te lhung bzed bzed nas bcom ldan 'das la gsol to// bcom ldan 'das kyis lhung bzed kyi lhag ma dge slong rnams la 'brim du bcug pa dang / 'tsho byed dge slong rnams kyis bcom ldan 'das kyis lhung bzed kyi lhag ma bor ro zhes byas</text></item>
<item><p>175a3</p><section>'dul ba</section><text>nas phyag byas so// lha sbyin gyis bsams pa/ bdag gis kyang mar btung ngo snyam nas des 'tsho byed la dris pa/ 'tsho byed dge sbyong gau ta mas mar ji tsam gyi tshad cig gsol/ des smras pa/ srang sum bcu so gnyis so// des smras pa/ kho bos kyang srang sum bcu rtsa gnyis</text></item>
<item><p>175a4</p><section>'dul ba</section><text>btung ngo // 'tsho byed kyis smras pa/ bcom ldan 'das ni rdo rje'i sku mnga' la sku che bas 'di tsam yang 'ju bar spyod kyi/ khyod kyis ni 'ju bar mi nus so// des smras pa/ kho bo yang rdo rje'i lus can yin na ci'i phyir mi 'ju/ des mar srang sum bcu rtsa gnyis lhung bzed nas</text></item>
<item><p>175a5</p><section>'dul ba</section><text>'thungs so// bcom ldan 'das kyis ni legs par zhu'o// lha sbyin gyis ni ma zhu'o// phyi de nyin par 'tsho byed kyis bcom ldan 'das la 'jams gsol to// lha sbyin gyis nga rgyal bskyed nas bcom ldan 'das kyis kyang gsol to zhes mar ma zhu bzhin du thug pa 'thungs pas/</text></item>
<item><p>175a6</p><section>'dul ba</section><text>sbos gzer nas gnad du gnod pa'i tshor ba nyams su myong bas de rgyu des na sdug bsngal nyam nga ba rtsub pa/ dog pa/ yid du mi 'ong ba'i tshor ba nyams su myong zhing nyin dang mtshan du gnyid mi 'ong ngo // tshe dang ldan pa kun dga' bo ni gnyen la gdung ba yin pas des gleng gzhi</text></item>
<item><p>175a7</p><section>'dul ba</section><text>de bcom ldan 'das la gsol to// de nas bcom ldan 'das kyi phyag glang po che'i sna lta bu 'khor lo dang / bkra shis dang / g.yung drung 'khyil ba can bsod nams brgya phrag du mas bsgrubs pa/ 'jigs pa rnams kyi dbugs 'byin par mdzad pa'i phyag mngon du brkyang ste bya rgod kyi phung</text></item>
<item><p>175b1</p><section>'dul ba</section><text>po'i ri phug nas lha sbyin gyi spyi bor bzhag ste bden pa gsungs pa/ ji ltar nga bu gcig pa sgra can zin bzang po la dgongs pa de bzhin du lha sbyin la yang lhag chad med pa yin zhe na/ bden pa des nad zhi bar gyur cig ces bden pa'i tshig gsungs ma thag kho nar</text></item>
<item><p>175b2</p><section>'dul ba</section><text>lha sbyin gyi nad zhi bar gyur cing de dbugs chad pa las slar dbugs byung nas bcom ldan 'das kyi phyag la gtad nas brtags te des shes nas des bsams pa/ dge sbyong gau ta ma'i lag pa yin no snyam na de bskal pa mi nyung bar ngan g.yo'i kun tu spyod pa dregs pa'i</text></item>
<item><p>175b3</p><section>'dul ba</section><text>mthus bsgrubs pa'i bsam pa can yin pas de ltar sangs rgyas bdag nyid chen pos tshor ba zhi bar mdzad pa dang smras pa/ don grub khyod sman dpyad khong du chud pa ni legs na 'dis 'tsho bar nus sam/ kun tu bcom ldan 'das kyi bden pa'i gsung gis lha</text></item>
<item><p>175b4</p><section>'dul ba</section><text>sbyin tshor ba drag pos nyen pas srog dang 'bral ba na sos par mdzad do// zhes sgra grags pa de lha sbyin gyi phyogs shin tu zhen pa rnams kyis kyang thos nas/ bcom ldan 'das la kye ma'o 'di ni byams pa yang dag pa dang ldan/ kye ma 'di ni sems can rnams</text></item>
<item><p>175b5</p><section>'dul ba</section><text>la thugs rje legs par bsgoms pa yin no zhes ngo mtshar du 'dzin par gyur to// dge slong rnams kyis lha sbyin la smras pa/ lha sbyin khyod ni bcom ldan 'das kyis sos par mdzad kyi gzhan du na srog dang bral bar 'gyur ro// des smras pa/ de ni dbang</text></item>
<item><p>175b6</p><section>'dul ba</section><text>du byed pa'i sgyu ma shes te des 'jig rten dbang du byed do// dge slong rnams kyis smras pa/ lha sbyin khas rlabs de thong la rang gi sems gtan la phob shig/ khyod ni bcom ldan 'das kyis gsos so// des smras pa/ mar zhu nas nad zhi bar zad mod des kho</text></item>
<item><p>175b7</p><section>'dul ba</section><text>bo la ci zhig byas/ 'di ni byas pa mi gzo ba dang byas pa mi tshor ba yin no zhes byas nas de rnams chas te/ bcom ldan 'das gang na ba der dong nas lhags pa dang the tshom skyes nas/ the tshom thams cad gcod pa/ sangs rgyas bcom ldan 'das la zhus pa/</text></item>
<item><p>176a1</p><section>'dul ba</section><text>btsun pa lha sbyin byas pa mi gzo ba dang / byas pa mi tshor ba la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de ji ltar 'das pa'i dus na yang 'di byas pa mi gzo ba dang byas pa mi tshor</text></item>
<item><p>176a2</p><section>'dul ba</section><text>ba de nyon cig// / sdom la/ kau shi dbang phyug chen po'i sde// a mra dang ni shing sta mo// dom gnyis shi ba'i rgyal po dang // nyams par byas dang dzu dzu ka// dge slong dag sngon byung ba grong rdal med pa'i dgon pa'i gnas skyed mos tshal me tog dang 'bras</text></item>
<item><p>176a3</p><section>'dul ba</section><text>bu rnam pa sna tshogs dang / chu phun sum tshogs pa zhig yod de/ de na kau shi ka dang rus gcig pa'i drang srong 'bras bu lhung ba la longs spyod pa/ zas su rtsa ba dang / chu dang / 'bras bu za ba/ pags pa dang shing shun gyon pa zhig gnas te/ de'i bsti gnas</text></item>
<item><p>176a4</p><section>'dul ba</section><text>kyi nye 'khor du dang bya rnams 'dris pas ci bder 'khod do// de dang ha cang yang mi ring bar bal glang mo zhig phru gu byung ste/ de bu byung ma thag tu seng ge'i sgra sgrogs nas de 'jigs sngangs nas phru gu bor te gcin rtug shor nas bros so// re zhig cig na drang srong</text></item>
<item><p>176a5</p><section>'dul ba</section><text>de bsti gnas nas byung nas bsti gnas kyi nye 'khor gyi phyogs su lta zhing song ba las ji tsam na glang po che'i phru gu gsar du byung ma thag pa ma dang bral ba de mthong ngo // de nas drang srong de snying rjes bskyod pa'i snying gis de'i ma btsal ba'i phyir bsgrim pa'i mig gis kun tu lta bar</text></item>
<item><p>176a6</p><section>'dul ba</section><text>brtsams pa na/ gang gi tshe gnas thams cad na mi snang ba de'i tshe de khyer nas bsti gnas su zhugs te/ des de bu bzhin du bsnun bsnyod de bskyed do// de gang gi tshe chen por gyur pa de'i tshe drang srong de'i bsti gnas su gnod pa byed de me tog gi shing rnams</text></item>
<item><p>176a7</p><section>'dul ba</section><text>'byin par byed/ 'bras bu'i shing rnams yal ga gcog par byed cing de dag dang gnod pa gzhan yang stong phrag dag byed do// drang srong des de la bsdigs te/ drang srong des bsdigs pa na de zhum zhum por byas te 'dug go// gang gi tshe 'dod chags skyes</text></item>
<item><p>176b1</p><section>'dul ba</section><text>par gyur pa de'i tshe bsdigs kyang brnyas thabs byed do// ji tsam dus gzhan zhig na drang srong des drag tu bsdigs pa dang drang srong de nyid bsad par brgyugs pa dang / drang srong des spyil bu'i glo phug nas bros so// lhas tshigs su bcad pas smras pa/ sems</text></item>
<item><p>176b2</p><section>'dul ba</section><text>can rab gdug byas pa chud gson pa'i// skyes bu ngan dang 'grogs pa bzang po min// ji ltar kau shi ka'i bsti gnas su// yun ring bskyed pa'i glang chen sdig byed bzhin// gus pas zas dang skom dang gnyi ga yis// skye bo ngan bsten khyod la ci zhig dgos//</text></item>
<item><p>176b3</p><section>'dul ba</section><text>nges par kau shi ka'i bsti gnas su// glang chen bzhin du de yis mthar grogs gsod// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi drang srong gang yin pa de ni nga nyid yin no// de'i tshe de'i dus kyi glang po che dam pa</text></item>
<item><p>176b4</p><section>'dul ba</section><text>gang yin pa de ni lha sbyin 'di nyid yin te/ de'i tshe de'i dus na yang 'di byas pa mi gzo zhing byas pa mi tshor ba yin no// da ltar yang 'di byas pa mi gzo zhing byas pa mi tshor ba yin no// gzhan yang 'di ltar 'di byas pa mi gzo zhing byas pa mi tshor ba de nyon cig/</text></item>
<item><p>176b5</p><section>'dul ba</section><text>dge slong dag sngon byung ba 'das pa'i dus na grong khyer bA rA Na sIr rgyal po dbang phyug chen po'i sde zhes bya ba 'byor pa dang / rgyas pa dang / bde ba dang / lo legs pa dang / skye bo dang / mi mang pos rab tu gang ba na rgyal srid byed du 'jug go// de'i btsun mo zla</text></item>
<item><p>176b6</p><section>'dul ba</section><text>'od ma zhes bya ba rmi lam rno ba yin te/ rmi lam du gang ci mthong ba de thams cad de bzhin du 'gyur gyi gzhan du ma yin pa zhig yod do// rgyal po de'i yul du byang chub sems dpa' rnams kyi nang du skyes nas gser gyi glo zhes bya ste/ rnams</text></item>
<item><p>176b7</p><section>'dul ba</section><text>kyi dpon por gyur to// de yang lus kyi gzi brjid bsam gyis mi khyab pa dang ldan zhing 'jig rten thams cad kyi yid dang / mig tu sdug par byed pas 'dod pa skyed par byed do// gang gis de mthong na de rtog cing de nyid du sdod par byed do// de lhag par</text></item>
<item><p>177a1</p><section>'dul ba</section><text>rtog pa na yid gnyis su gyur te/ de rngon pas 'jigs pa dang / 'jig rten pa gzhan gyis 'jigs pas 'tsher zhing skrag pas spyod do// 'di ni chos nyid yin te/ 'jig rten chags nas ring por ma lon pa na dud 'gro rnams kyang mi'i skad du smra</text></item>
<item><p>177a2</p><section>'dul ba</section><text>nus pa yin no// de nas bya rog cig de'i drung du 'ongs nas des de dang lhan cig bshes shing 'dre ba'i gtam byas nas smras pa/ kye zhang po khyod ci'i phyir 'di ltar 'tsher zhing skrag pas spyod/ des smras pa/ tsha bo bdag gi lus skal ba dang ldan pa 'di la 'jig rten</text></item>
<item><p>177a3</p><section>'dul ba</section><text>thams cad 'dod pa skyed pas kho bo 'jig rten gyis 'jigs shing rngon pas 'tsher zhing skrag pas spyod do// des smras pa/ zhang po bdag kyang de bas kyang 'ug pas 'jigs pas gcig la gcig bsrung bar bya ste/ bdag gis ni khyod nyin par bsrung ngo // khyod kyis ni</text></item>
<item><p>177a4</p><section>'dul ba</section><text>bdag mtshan mo srungs shig ces de gnyis kyis de ltar dam bcas nas gnas so// ji tsam na mi zhig dgras lag pa phying ka log tu bcing bas dam du bcings nas chu gsar du bab pa shugs drag po'i dba'i nang du bor te/ de des khyer ba na nyam thag pa'i nga ros snying rje rje</text></item>
<item><p>177a5</p><section>'dul ba</section><text>skad du smre sngags 'don par byed de/ gang gis de ring bdag gi srog/ 'jig rten rnyed dka' sbyin 'gyur ba// bdag gis de yi dran bya zhing // de yi gor re long yang bya// stes dbang gis kyi dpon po de'i snying rje'i bsam pas kyi tshogs kyis</text></item>
<item><p>177a6</p><section>'dul ba</section><text>yongs su bskor te/ 'bab chu'i 'gram du nye bar song ngo // de nas mi 'o dod 'bod pa thos nas de rnams ni kun du bros so// 'di ni chos nyid yin te/ byang chub sems dpa' rnams ni lus kyis log par ltung ba yin yang sems kyis ma yin pas kyi</text></item>
<item><p>177a7</p><section>'dul ba</section><text>dpon po de snying rjes brlan pa'i snying gis mod la 'bab chu de'i nang du 'jug par brtsams pa na bya rog kyang de dang sngon dam bcas pa'i yid kyis kun du bsrung ba'i phyir/ de'i phyi bzhin 'brang bas des mi de dbyung ba'i phyir 'bad pa byed par rig nas 'di skad ces smras so// ri</text></item>
<item><p>177b1</p><section>'dul ba</section><text>dgas kyi dpon po thong thong gzu lums ma byed/ mi 'di dag ni byas pa mi gzo zhing byas pa mi sems pa yin no// byang chub sems dpa' bdag nyid chen po rnams ni mi zlogs pa yin pas des de'i tshig ma mnyan par 'bab chu de'i nang du zhugs te/ bu gcig pa sdug</text></item>
<item><p>177b2</p><section>'dul ba</section><text>pa bzhin du mi de rgyab tu zhon nas chu'i 'gram du phyung ste/ bcings pa rnams bkrol zhing yud tsam cig dbugs phyung nas smras pa/ bu lam 'di nas ci dga' bar song shig/ de nas mi des thal mo sbyar te/ kyi dpon po'i rkang pa gnyis la gtugs</text></item>
<item><p>177b3</p><section>'dul ba</section><text>nas/ 'di skad ces smras pa/ khyod kyis bdag gi srog gang lags// 'jig rten rnyed dka' stsal pas na/ yab gcig khyod kyi 'bangs bdag ste// de bzhin go re long yang bgyi// des smras pa/ deng khyod bdag gi bran dang ni// go re long yang</text></item>
<item><p>177b4</p><section>'dul ba</section><text>ma byed par// pags pa'i phyir ni bsad 'ong gis// khyod kyis bdag gzhan ma bstan cig/ bu khyod kyis mdor bya ba ni 'di yin te/ kho bo'i lus 'di 'jig rten thams cad kyis shin tu chags par bya ba dang / 'dod par bya ba yin pas khyod kyis kho bo</text></item>
<item><p>177b5</p><section>'dul ba</section><text>su la yang ma bstan dang / byas pa la lan du phan btags pa yin no// de nas mi des de bzhin du bgyi'o zhes khas blangs nas/ kyi dpon po la lan gsum bskor ba byas te rkang pa la gtugs nas song ngo // ji tsam dus gzhan zhig na btsun mo zla 'od ma</text></item>
<item><p>177b6</p><section>'dul ba</section><text>rtsed mos dub nas mal chen por legs par gnyid log pa las mtshan mo'i thun tha ma la rmi lam du kyi dpon po gzugs mchog tu sdug pa zhig seng ge'i khri la 'dug nas/ rgyal po'i 'khor mang po la chos 'chad par mthong ngo // mthong nas kyang mngon</text></item>
<item><p>177b7</p><section>'dul ba</section><text>sum du gyur pa bzhin du rmi lam du rmis pas/ yid bde ba skyes nas myur ba myur bar mal nas langs te rgyal po la smras so// rgyal pos thos nas kyang de'i bden pa'i rmi lam gyi khyad par la mchog tu ngo mtshar skyes te/ mi 'dod pa'i 'gro bar skyes pa des go ji ltar</text></item>
<item><p>178a1</p><section>'dul ba</section><text>seng ge'i khri la 'dug nas rgyal po'i 'khor mang po la chos 'chad par 'gyur snyam mo// de nas btsun mo zla 'od mas dga' ba dang / snyan pa dang / g.yer bag gi gtam dang ldan pa'i kun du spyod pas rgyal po yud tsam zhig dga' bar byas nas</text></item>
<item><p>178a2</p><section>'dul ba</section><text>smras pa/ lha de khugs par bgyi ba'i slad du nan tan mdzad du gsol// de nas rgyal pos blon po rnams la bsgo ba/ shes ldan dag pa'i yul na rngon pa ji snyed gnas pa de dag thams cad nga'i spyan sngar khug cig/ blon po rnams kyis yul so sor rgyal po'i</text></item>
<item><p>178a3</p><section>'dul ba</section><text>mi rnams la bsgo ba/ lhas bka' stsal pa/ nga'i yul na rngon pa gnas pa rnams 'dir khug cig ces byung gis khyod kyis rngon pa thams cad 'dir thong shig/ de rnams kyis yul rnams na gnas pa'i rngon pa thams cad rgyal po'i drung du btang nas/ blon po rnams</text></item>
<item><p>178a4</p><section>'dul ba</section><text>kyis rgyal po la phul ba dang / rgyal pos smras pa/ shes ldan dag nga'i yul na kyi dpon po gzugs shin tu rab tu sdug pa zhig yod do// zhes ngas thos kyis khyed kyis de rnyi 'jam zhing lhod pas zung la ma snad pa rang la phul cig/ de rnams kyis smras pa/</text></item>
<item><p>178a5</p><section>'dul ba</section><text>lha bdag cag ni 'di nyid kyis 'tsho ba lags pas bdag cag gis dus 'di tsam gyi bar du lha'i yul du brgyus pa las kyi dpon po mchog 'di lta bu ni sngon chad lan 'ga' yang ma thos na mthong ba lta ci smos/ lha gcig nas gcig tu smras te phyogs ga ge mo</text></item>
<item><p>178a6</p><section>'dul ba</section><text>zhig na mchis so zhes gsan nas bdag cag la bka' stsal pa'i rigs so// de lta na bdag cag gis kyang lha'i bka' stsal pa nges par 'grub par mchi'o// de nas rgyal pos blon po rnams la bsgo ba/ shes ldan dag bA rA Na sIr dril sgrogs su chug la/ lhas</text></item>
<item><p>178a7</p><section>'dul ba</section><text>bka' stsal pa/ nga'i yul na kyi dpon po gzugs shin tu rab tu sdug pa zhig yod kyis sus de'i gtam nga'i snyan du gsol na/ de ngas bkur sti chen pos bkur sti byas la de la grong rdal mchog lnga sbyin no zhes sgo shig/ blon po rnams kyis rgyal po las</text></item>
<item><p>178b1</p><section>'dul ba</section><text>mnyan nas bA rA Na sIr dril bsgrags pa/ bA rA Na sI na gnas pa'i grong mi dang / yul sna tshogs nas lhags pa'i skye bo'i tshogs kyi shes ldan dag nyon cig/ lhas 'di skad ces bka' stsal to// nga'i yul na kyi dpon po gzugs shin tu rab tu sdug</text></item>
<item><p>178b2</p><section>'dul ba</section><text>pa zhig yod kyis sus de'i gtam nga'i snyan du gsol pa/ de ngas bkur sti chen pos bkur sti byas te/ de la grong rdal mchog lnga sbyin no zhes byung ngo // de nas de mthong ba'i mi de 'di snyam du sems te/ ci re zhig 'khor rjes su bskyang bar bya 'am/ 'on</text></item>
<item><p>178b3</p><section>'dul ba</section><text>te byas pa gzo bar bya snyam pa las 'dod pa la so sor bsten pa ni sdig pa'i las mi byed pa ci yang med pas de 'dod pa'i rgyus bslang ba'i zhe sdang gi me drag pos snying gdungs nas bsams pa/ byas pa gzo ba re zhig zhog/ dgra la sha glan pa'i dus la bab</text></item>
<item><p>178b4</p><section>'dul ba</section><text>bo/ ci bdag gis yang de 'dra ba'i gnas skabs thob par 'gyur ram/ re zhig de la sha glan par bya'o snyam nas/ de nam nangs pa dang / rgyal po'i dgos pa sgrub pa'i 'khor gyi nang du 'dug pas rgyal po'i pho brang gi sgo lhug par 'dug pa na de me tog shin tu</text></item>
<item><p>178b5</p><section>'dul ba</section><text>dri zhim pa sna tshogs dag khyer te sgo ba dang / blon po rnams las gcig nas gcig tu brgyud de rgyal pos thos par byas nas/ 'khor gyi nang du zhugs te thog mar bkur sti rnam pa sna tshogs byas nas rgyal po la smras pa/ lha phyogs ga ge mo zhig na zhugs shing sna</text></item>
<item><p>178b6</p><section>'dul ba</section><text>tshogs kyi nags bya dang 'dris pas mdzes par bgyis pa na kyi dpon po gser gyi glo zhes bgyi ba kyi tshogs stong phrag du mas yongs su bskor cing mchis te/ bdag gis lha la dam pa gzugs mchog tu sdug pa de bstan par</text></item>
<item><p>178b7</p><section>'dul ba</section><text>bgyi'o// de nas rgyal pos de thos nas yid bde ba skyes te/ blon po brgya phrag du mas yongs su bskor cing ya mtshan skyes pa yul sna tshogs nas lhags pa gzhan rnams dang bA rA Na sI na gnas pa'i grong mi dang yul mi rnams kyis kyang mdun du bdar te/ mi des lam</text></item>
<item><p>179a1</p><section>'dul ba</section><text>bstan pa bzhin rim gyis phyogs der phyin to// ji tsam na bya rog byang chub sems dpa' dang dam bcas pas phyogs su blta ba'i phyir nags tshang tshing de'i shing kha na 'dug pas skye bo'i tshogs chen po nags tshang tshing du phyogs te 'ong ba mthong nas des</text></item>
<item><p>179a2</p><section>'dul ba</section><text>rings pa rings par kyi dpon po'i drung du song ste smras pa/ kyi rgyal po khyod la bdag gis sngar mi rnams ni phan pa byas pa mi sems shing byas pa mi gzo la byas pa mi tshor ba yin no zhes smras pa yin te/ mi des skyes mang du khyer nas 'ong ngo // sgra de ri</text></item>
<item><p>179a3</p><section>'dul ba</section><text>dgas rnams kyis thos nas skrag ste kun du bros so// kyi dpon po byang chub sems dpas bsams pa/ gal te bdag gis 'di dag ma bsrungs na de ring nyid du kha btags par 'gyur gyis sems can yal bar dor ba bas ni rang gi srog chud</text></item>
<item><p>179a4</p><section>'dul ba</section><text>gzon pa bla'o snyam nas rgyal po sur song ngo // de nas mi snying rje med cing 'jig rten pha rol la mi lta ba de la blta bar brtun pa'i blos kyi mchog de lag pa gnyis kyis bstan te smras pa/ lha kyi dpon po ni 'di lags so// las shin du</text></item>
<item><p>179a5</p><section>'dul ba</section><text>drag po yongs su rdzogs pa dag ni rnam par smin pa'i dus la mi ltos pa yin pas tshig smras ma thag kho nar mi de'i lag pa gnyis ka sa la lhung bar gyur to// de nas rgyal po de skyo ba skyes nas mi de la dris pa/ kwa'i nang rje 'di ci las gyur/ de sdug bsngal gyi tshor bas nyen</text></item>
<item><p>179a6</p><section>'dul ba</section><text>cing nga ro mi gsal bas tshigs su bcad de smras pa/ rgyal chen gang zhig bkum nas nor// 'phrog de chom rkun ma lags kyi// rgyal chen byas pa mi gzo ba// gang lags de ni chom rkun lags// rgyal pos smras pa/ kwa'i nang rje smras pa de'i don ci yin/ des ji</text></item>
<item><p>179a7</p><section>'dul ba</section><text>ltar gyur pa thams cad rgyas par rgyal po la smras so// de nas rgyal pos byas pa chud gzon pa'i mi de la tshigs su bcad pas slar smras pa/ ci phyir tha chad sar ni bying ma gyur// ci'i phyir lce ni dum bu brgyar ma lhags// ji ltar khyod kyis lus 'di gsang ba bas// rdo rje char</text></item>
<item><p>179b1</p><section>'dul ba</section><text>mdung mnga' chen brdeg ma gyur// de nas rgyal pos byang chub sems dpa'i mthu chen po de shes nas blon po rnams la smras pa/ shes ldan dag kyi dpon po bdag nyid chen po 'di ni bsnyen bkur bya bar 'os kyis deng la grong khyer dang lam byi dor byed du chug shig/</text></item>
<item><p>179b2</p><section>'dul ba</section><text>de rnams kyis grong khyer de'i rdo ba dang / gseg ma dang / gyo mo rnams bsal cing tsan dan gyi chus chag chag btab/ shin tu dri zhim po'i pog phor dag bzhag/ rgyal mtshan btsugs/ dar gyi chun 'phyang mang po dbyangs/ me tog sna tshogs kyis dga' dga'</text></item>
<item><p>179b3</p><section>'dul ba</section><text>ltar bkram ste/ lha rnams kyi dga' tshal gyi skyed mos tshal bzhin du lam yang mdzes par byed du bcug nas bA rA Na sI na gnas pa'i skye bo'i tshogs kyis me tog gi phreng ba dag thogs te bsur dong ngo // de nas rgyal pos kyi dpon po gzugs shin tu sdug pa de</text></item>
<item><p>179b4</p><section>'dul ba</section><text>'byor pa chen pos grong khyer bA rA Na sIr zhugs nas seng ge'i khri la 'dug tu bcug go// de nas rgyal po rgyal po'i 'byor pa dang / mthu chen pos btsun mo dang / gzhon nu dang / blon po dang / grong mi dang / yul mi dang bcas pas yongs su bskor cing</text></item>
<item><p>179b5</p><section>'dul ba</section><text>'dug go// de nas kyi dpon po byang chub sems dpas 'khor la bltas nas rgyal po dang 'khor de la de lta bu'i chos bshad de/ de thos pas rgyal po 'khor dang bcas pas bslab pa lnga'i gzhi blangs so// sems can du ma dag gis ni dge ba'i rtsa ba dag</text></item>
<item><p>179b6</p><section>'dul ba</section><text>thob bo// de nas rgyal pos nags de rnams la byin no// srog chags 'byung po thams cad la yang mi 'jigs pa byin no// dge slong dag ji snyam du sems/ de'i tshe de'i dus kyi kyi dpon po gser gyi glo gang yin pa de ni nga nyid yin no// de'i tshe</text></item>
<item><p>179b7</p><section>'dul ba</section><text>de'i dus kyi mi gang yin pa de ni lha sbyin 'di nyid yin te/ de na yang 'di byas pa mi gzo ba dang byas pa mi tshor ba yin no// da lta na yang 'di byas pa mi gzo ba dang byas pa mi tshor ba yin no// gzhan yang ji ltar lha sbyin 'di byas pa mi gzo zhing byas pa mi tshor ba de nyon</text></item>
<item><p>180a1</p><section>'dul ba</section><text>cig/ dge slong dag sngon byung ba ri 'or zhig na me tog phreng rgyud mkhan zhig gnas te/ de'i me tog gi rab chu'i pha rol na yod pas de nyi ma re re zhing chu rgal zhing me tog thu'o// ji tsam dus gzhan zhig na chu rgal ba na dus tshigs ma yin pa'i a mra'i</text></item>
<item><p>180a2</p><section>'dul ba</section><text>'bras bu chus khyer ba zhig mthong nas des de blangs te sgo ba la byin no// sgo bas gsol ka ba la'o// gsol ka bas rgyal po la'o// rgyal pos btsun mo la'o// btsun mos de myangs pa na rol zhen nas rgyal po la gsol ba btab pa/ lha a mra'i 'bras bu</text></item>
<item><p>180a3</p><section>'dul ba</section><text>'di 'dra ba gzhan yang stsal ba'i rigs so// rgyal pos gsol ka ba la smras pa/ khyod kyis a mra'i 'bras bu su las 'ongs/ des smras pa/ sgo srungs kyis stsal lags so// sgo srungs la smras pa dang / des smras pa/ me tog phreng rgyud mkhan</text></item>
<item><p>180a4</p><section>'dul ba</section><text>gyis stsal lags so// rgyal pos smras pa/ shes ldan dag me tog phreng rgyud mkhan khug shig/ rgyal po'i mi rnams kyis bkug nas rgyal pos smras pa/ kwa'i me tog phreng rgyud mkhan khyod kyis a mra'i 'bras bu 'di ga las rnyed/ des ji ltar gyur pa</text></item>
<item><p>180a5</p><section>'dul ba</section><text>smras pa dang / rgyal pos de nyid la bsgo ba/ song la a mra'i 'bras bu 'di 'dra ba gzhan yang khyer te shog shig/ mi'i dbang po rnams kyi tshig ni gcig tu mi rung bas de bag tsha bas snying la zug cing a mra'i 'bras bu btsal bar brtsams te/ des rgyags khyer nas thog</text></item>
<item><p>180a6</p><section>'dul ba</section><text>ma a mra rnyed pa logs su song ba dang / ri'i phyogs gcig na a mra'i shing spre'u rnams kyi bgrod par gyur gyi mi rnams kyi ni ma yin pa de mthong nas/ de nas me tog phreng rgyud mkhan de shing de la phan tshun nas brtags na/ g.yang sa chen por skyes pas mi rnams kyis</text></item>
<item><p>180a7</p><section>'dul ba</section><text>bgrod pa ma yin te gzeg par ma nus so// de de na a mra'i 'bras bu 'dod pa'i phyir zhag mang du lon pas rgyags zad par gyur to// des bsams pa/ bdag 'di bzhin 'dug na yang rgyags med pas 'chir cha bas gcig gis ci byung ba byung gzeg go zhes des rdo</text></item>
<item><p>180b1</p><section>'dul ba</section><text>ba rnams la 'jus te 'dzeg par brtsams pa las a mra'i 'bras bu ma thob par g.yang du lhung ngo // ri de la byang chub sems dpa' spre'ur gyur pa na spre'u rnams kyi dpon por gyur to// stes dbang gis des ri de la tshogs bzhag ste/ phyogs der phyin pa dang / ji</text></item>
<item><p>180b2</p><section>'dul ba</section><text>tsam na des me tog phreng rgyud mkhan de sdug bsngal dog cing nyam nga bar gyur par mthong nas byang chub sems dpa' ni bzo'i gnas dang las kyi gnas de dang de dag la mkhas pa yin te/ de de la phan pa skyed pa lhur len pas rim gyis ma sad na dbyung bar mi nus so// zhes</text></item>
<item><p>180b3</p><section>'dul ba</section><text>rdo rnams kyis goms par bya bar brtsams te/ gang gi tshe bdag gis dbyung bar nus so snyam du rig pa de'i tshe des de g.yang sa nas rim gyis phyung ba dang / rdo ba bteg pa dang / me tog phreng rgyud mkhan phyung bas shin tu dub par gyur to// de'i tshe dud 'gro yang mi'i skad</text></item>
<item><p>180b4</p><section>'dul ba</section><text>du smra ba yin pas des de la dris pa/ khyod ci'i phyir nyam nga ba 'di lta bu dang ldan par gyur/ des ji ltar gyur pa smras pa dang / byang chub sems dpas bsams pa/ 'di a mra'i 'bras bu med par song na gnod pa 'thob par 'gyur gyi/ bdag gis 'di la a mra'i</text></item>
<item><p>180b5</p><section>'dul ba</section><text>'bras bu sbyin no snyam nas bdag nyid chen po de spro ba dang gzhan la phan par bya ba la brtson pa ma bor bas dub bzhin du yang shing de la 'dzegs nas a mra'i 'bras bu klag par brtsams te/ mi de ji tsam 'dod kyi bar du a mra'i 'bras bu zar bcug nas thu ba yang bkang ngo //</text></item>
<item><p>180b6</p><section>'dul ba</section><text>byang chub sems dpa' rnams ni sems can thams cad la bag 'bebs pa yin pas de nas spre'u'i dpon po de babs nas des mi de la smras pa/ kwa'i nang rje kho bo dub pas yud tsam zhig nyal gyis re zhig phyogs su byar gyis shig/ des smras pa/ bka' bzhin 'tshal</text></item>
<item><p>180b7</p><section>'dul ba</section><text>de gnyid log pa dang mi des bsams pa/ bdag rgyags chad pas gal te a mra rnams zos na ni bdag gis rgyal po la yang ci dbul de bas na spre'u 'di bsad la sha skam du byas te lam du 'jug go snyam nas/ snying rje med pa 'jig rten pha rol yal bar bor ba des de rdo ba</text></item>
<item><p>181a1</p><section>'dul ba</section><text>chen pos bsad do// lhas tshigs su bcad de smras pa/ phan 'dogs pa yi mtshan nyid dang // de bzhin drin gzo grogs por brjod// mi rnams la yang kha cig ni// phan pa byas pa mi shes so// dge slong dag ji snyam du sems de'i tshe de'i</text></item>
<item><p>181a2</p><section>'dul ba</section><text>dus kyi spre'u'i dpon po gang yin pa de ni nga nyid yin no// de'i tshe de'i dus kyi me tog phreng rgyud mkhan gang yin pa de ni lha sbyin 'di nyid yin te/ de na yang 'di byas pa mi gzo ba dang / byas pa mi tshor ba yin no// da ltar yang 'di byas pa mi gzo zhing byas pa mi tshor ba</text></item>
<item><p>181a3</p><section>'dul ba</section><text>yin no// gzhan yang ji ltar 'di byas pa mi gzo ba dang / byas pa mi tshor ba de nyon cig/ dge slong dag sngon byung ba byang chub sems dpa' ma nges pa'i phung po la gnas pa na grong rdal med pa'i dgon pa'i gnas ri 'or dang ri'i phug chu dang / me tog dang / 'bras</text></item>
<item><p>181a4</p><section>'dul ba</section><text>bus rgyas pa zhig tu bya rnams kyi nang du skyes te/ bya shing sta mo zhes bya bar gyur to// ri de nyid kyi phyogs zhig na kyi rgyal po seng ge zhig ji ltar 'dod pa'i spyod pa dang gnas pas bsad cing bsad cing za bar byed do// de dus gzhan zhig na sha zos pa</text></item>
<item><p>181a5</p><section>'dul ba</section><text>las so'i bar du rus pa chud nas de 'jigs pa dang / bag tsha ba dang bral ba yin yang so'i nad kyi tshor bas lus la gnod par gyur nas blong bar gyur pas kha zas za ma nus so// stes dbang gis shing sta mo de shing kha gcig nas gcig tu rgyu ba la goms pas de</text></item>
<item><p>181a6</p><section>'dul ba</section><text>phyogs de nas kyi dpon po 'dug pa'i phyogs der 'ongs pa na/ des seng ge de sdug bsngal gyi tshor bas nyen par mthong nas smras pa/ zhang po ci'i phyir blong bar gyur/ des smras pa/ tsha bo bdag sdug bsngal gyi tshor bas nyen to// khyod sdug bsngal</text></item>
<item><p>181a7</p><section>'dul ba</section><text>ci lta bu zhig gis/ des rgyas par smras pa dang / des smras pa/ zhang po khyod la bdag gis dpyad byas khyod ni seng ge yin te rkang bzhi ba thams cad kyi dpon po yin pas phan gdags par nus kyis khyod kyis bdag la dus dus su phan pa byos shig/ des smras pa/</text></item>
<item><p>181b1</p><section>'dul ba</section><text>de bzhin du bya'o// shing sta mos bsams pa/ ji ltar 'dis byed pa yang ma tshor ba de ltar 'di'i dpyad byas nas sos nas shes par 'gyur bar bya'o snyam mo// de phan par bya ba lhur len pas de'i spyod pa dang gnas pa la rtog cing 'dug go// ji tsam na kyi</text></item>
<item><p>181b2</p><section>'dul ba</section><text>dpon po de rlung bde ba'i reg pas nad rtse zhil nas rdo ba che zhing yangs pa zhig la kha gdangs nas gnyid log go// de nas shing sta mo de kyi dpon po de'i drung du song na de ltar bsod par gnas par mthong nas des bsams pa/ 'di'i dpyad bya ba'i dus de la bab bo</text></item>
<item><p>181b3</p><section>'dul ba</section><text>snyam du rig nas legs par brtags te so'i bar du chud pa'i rus pa 'dab mas bskyod pa'i rim pas mod la phyung ste skyes shing gnyid kyi snyoms pa bsal ba'i mig gis langs nas 'dug go// de nas shing sta mo des kyi dpon po de sdug bsngal dang / yid mi</text></item>
<item><p>181b4</p><section>'dul ba</section><text>bde ba dang bral bar rig nas rab tu dga' ba'i yid kyis de'i drung du song ste smras pa/ zhang po khyod kyi sdug bsngal gyi rgyur gyur pa ni rus pa 'di yin no// de nas kyi dpon po de mchog tu ngo mtshar skyes nas smras pa/ tsha bo phan pa 'di'i lan khyod la bdag gis</text></item>
<item><p>181b5</p><section>'dul ba</section><text>nges par slar phan pa byas dus dus su shog shig/ legs so de bzhin du bya'o zhes smras nas shing sta mo song ngo // ji tsam dus gzhan zhig na kyi dpon po sha la za ba na shing sta mo de yang bya khra zhig gis zin te de'u shi ba las shor te bkres pas gdungs pa'i snying gis ri</text></item>
<item><p>181b6</p><section>'dul ba</section><text>dgas kyi dpon po de'i drung du song ste/ nyam thag pa dag rig par byas nas smras pa/ zhang po bdag bkres pas gzir gyis sha la byin cig/ des tshigs su bcad de smras pa/ da ltar kho bo srog gcod cing // gtum po mi dge byed pa yi// mche ba'i bar</text></item>
<item><p>181b7</p><section>'dul ba</section><text>du khyod 'ongs pa// gson pa drin cher mi sems sam// des kyang tshigs su bcad de smras pa/ rgya mtshor lhung ba phung ba ste// rmi lam bsams pa don med yin// pho ngan bsten pa gang yin dang // byas mi gzo la byas don med// bcom ldan 'das kyis bka' stsal</text></item>
<item><p>182a1</p><section>'dul ba</section><text>pa/ dge slong dag ji snyam du sems/ de'i tshe de'i dus kyi shing sta mo gang yin pa de ni nga nyid yin no// de'i tshe de'i dus kyi kyi dpon po gang yin pa de ni lha sbyin 'di nyid yin te/ de na yang 'di byas pa mi gzo ba dang / byas pa mi tshor ba yin no//</text></item>
<item><p>182a2</p><section>'dul ba</section><text>da ltar yang 'di byas pa mi gzo ba dang / byas pa mi tshor ba yin no// gzhan yang ji ltar 'di byas pa mi gzo ba dang / byas pa mi tshor ba de nyon cig/ dge slong dag sngon byung ba grong khyer bA rA Na sI na mi dbul po zhig gnas pa de shing btsong zhing btsongs pas 'tsho bar byed</text></item>
<item><p>182a3</p><section>'dul ba</section><text>do// de dus gzhan zhig na nang par sngar langs te sta re dang khur shing dag thogs te shing gi phyir nags khrod du song ba dang / dus ma yin pa'i char sprin chen po sna la rlung ldang ba langs so// mi de 'di rung ngam 'di rung ngam zhes gnas kyi khyad par tshol zhing shing nas shing</text></item>
<item><p>182a4</p><section>'dul ba</section><text>gzhan gyi drung du song na 'on kyang gsher bar gyur pa nyid pas/ des shing drung brgyus te rim gyis brag phug cig tu zhugs pa dang / des brag phug de na dom zhig gnas pa de mthong nas sngangs te 'bros par brtsams pa las/ dom gyis smras pa/ bu ci'i phyir sdangs bu</text></item>
<item><p>182a5</p><section>'dul ba</section><text>ma 'jigs par kho bo'i drung na 'dug shig/ de bag tsha bzhin du bred nas 'gro ma nus so// de nas dom des dbugs phyung ste/ lag pa gnyis kyis pang du 'khyud nas rtsa ba dang 'bras bus tshim par byas so// yul ngan yang zhag bdun du byung lhas kyang char pa ma bcad</text></item>
<item><p>182a6</p><section>'dul ba</section><text>do// zhag bdun 'das te zhag brgyad pa'i nyin par char sprin sangs nas dom gyis phyogs bzhir bltas te rtsa ba dang / 'bras bu rab tu mang po byin nas mi de la smras pa/ bu char sprin sangs te yul ngan med kyis ci bder song shig/ mi des rkang pa la gtugs te smras pa/</text></item>
<item><p>182a7</p><section>'dul ba</section><text>yab mchi na bdag gis khyed la lan ci zhig glan/ des smras pa/ bu ci nas kyang kho bo su la yang ma smras na de nyid kyis lan glan pa yin no// des smras pa/ yab de bzhin du bgyi'o zhes des de la bskor ba byas nas rkang pa la phyag byas nas chas so// de bA rA Na sIr zhugs</text></item>
<item><p>182b1</p><section>'dul ba</section><text>pa dang rngon pa zhig 'chor du chas pa des de mthong nas smras pa/ grogs po khyod dus 'di srid cig lon na gang nas 'dir 'ongs/ khyod kyi bu smad ni khyod dus ma yin par char zhag bdun bab pas gcan gzan gyis bsad par ma gyur grang zhes skrag par gyur nas shin tu smre</text></item>
<item><p>182b2</p><section>'dul ba</section><text>sngags 'don to// dus ma yin pa'i char zhag bdun bab pas bya dang / kyang du ma shi na khyod ji ltar shor/ des ji ltar gyur pa rgyas par smras pa dang / des smras pa/ grogs po dom de gang na 'dug pa'i phug de smros shig/ des smras pa/ ne'u zla cis</text></item>
<item><p>182b3</p><section>'dul ba</section><text>'tsho yang bla/ slar nags khrod du mi 'gro'o// des de la ji ltar khas len par 'gyur ba de ltar sha'i skal ba sum nyis sbyin pas bslus pa dang lam mtshon pa'i phyir song ste/ ji tsam na rim gyis bdag nyid chen po'i dom de gang na gnas pa'i phug der phyin to// de nas snying</text></item>
<item><p>182b4</p><section>'dul ba</section><text>rje med pa la gnas pa byas pa mi gzo bas smras pa/ phug 'di na dom gnas so// de nas rngon pa pha rol gyi srog la gnod pa byed pas phug der me btang ngo // de nas bdag nyid chen po'i dom de du bas subs pa'i yid dang mig mchis mas gang bas tshigs su bcad de</text></item>
<item><p>182b5</p><section>'dul ba</section><text>smras pa/ bdag ni ri yi sul gnas te// rtsa ba 'bras bu chu 'thung zhing // sems can la ni phan blo yis// su la gnod pa ci zhig byas// 'chi ba'i dus la bab gyur pas// da ni ci yang byar med de// lus can 'dod dang mi 'dod pa'i// las kyi</text></item>
<item><p>182b6</p><section>'dul ba</section><text>rjes su 'brang bar bya// zhes smras nas shi'o// de nas de rnams kyis bshas te sha bgos nas byas pa chud gzon pa'i mi de la smras pa/ sha'i skal ba sum nyis long shig/ des blang ngo zhes lag pa gnyis brkyang ba dang sa la lhung ngo // de nas rngon pa de rnams</text></item>
<item><p>182b7</p><section>'dul ba</section><text>kyis de ltar ma rung ba de mthong nas kyi hud kyi hud ces smras te/ rang rang gi skal ba yang bor nas dong ngo // shin tu ya mtshan du gyur pa de skye bo'i tshogs chen pos thos nas phyogs der 'dus so// rgyal po tshangs sbyin yang ya mtshan skyes nas de nyid du 'ongs so//</text></item>
<item><p>183a1</p><section>'dul ba</section><text>ri de'i phyogs gcig na dge 'dun gyi gtsug lag khang yod pas de nas rgyal po tshangs sbyin gyis de'i pags pa blangs te/ ya mtshan gyi mig phye nas don de dge slong gi dge 'dun la rig par bya'o zhes dge 'dun gyi gtsug lag khang der song nas pags pa</text></item>
<item><p>183a2</p><section>'dul ba</section><text>dag bting ste/ rgan pa'i mtha' logs su 'dug nas dge 'dun la don de rgyas par smras so// de na gnas brtan dgra bcom pa zhig yod pa des tshigs su bcad de/ rgyal po de la smras pa/ rgyal chen 'di ni dom ma lags// byang chub sems dpa' gzi</text></item>
<item><p>183a3</p><section>'dul ba</section><text>'chang ste// rgyal chen 'jig rten gsum po dang // khyod kyis kyang ni mchod 'os lags// rgyal pos bsams pa/ 'di la mchod pa bya'o snyam mo dge slong rnams kyis smras pa/ lha 'di ni bskal pa bzang po'i byang chub sems dpa' lags kyis 'di la mchod</text></item>
<item><p>183a4</p><section>'dul ba</section><text>pa mdzod cig/ de nas rgyal po tshangs sbyin btsun mo dang / gzhon nu dang / blon po dang / grong mi dang / yul mi dang bcas pas dri'i shing thams cad blangs te/ phyogs der dong nas de'i sha dang / keng rus thams cad phung po gcig tu byas nas smras</text></item>
<item><p>183a5</p><section>'dul ba</section><text>pa/ shes ldan dag dri'i shing thams cad spungs la spungs zin nas sregs shig/ de dri'i shing thams cad kyis spungs te spungs nas bkur sti chen po byas te bsregs nas phyogs de nyid du mchod rten chen po byed du bcug ste/ gdugs dang / rgyal mtshan dang /</text></item>
<item><p>183a6</p><section>'dul ba</section><text>ba dan btags nas dus mchod chen po btsugs so// de la bya ba byas pa gang yin pa de thams cad kyang mtho ris su gzhol bar gyur to// dge slong dag ji snyam du sems/ de'i tshe de'i dus kyi dom gang yin pa de ni nga yin no// de'i tshe de'i dus kyi mi byas pa</text></item>
<item><p>183a7</p><section>'dul ba</section><text>chud gzon pa gang yin pa de ni lha sbyin 'di nyid yin te/ de na yang 'di byas pa mi gzo ba dang / byas pa mi tshor ba yin no// da ltar yang 'di byas pa mi gzo ba dang / byas pa mi tshor ba yin no// gzhan yang ji ltar 'di byas pa mi gzo ba dang / byas pa</text></item>
<item><p>183b1</p><section>'dul ba</section><text>mi tshor ba de nyon cig/ dge slong dag sngon byung ba grong khyer bA rA Na sI na mi dbul po zhig yod pa de shing btsong zhing btsongs pas 'tsho bar byed do// de dus gzhan zhig na nang par sngar langs te sta re dang khur shing blangs te shing gi phyir nags khrod du song ba dang / ri de'i</text></item>
<item><p>183b2</p><section>'dul ba</section><text>phyogs shing rnam pa sna tshogs kyi nags stug po me tog dang 'bras bu sna tshogs kyis rgyas pa zhig yod pa de na byang chub sems dpa' ma nges pa'i phung po la gnas pa dom rnams kyi nang du skyes pa zhig yod do// ji tsam na shing thun de shing 'tshol ba na phyogs gzhan zhig nas</text></item>
<item><p>183b3</p><section>'dul ba</section><text>stag gis gtses te 'chi ba'i 'jigs pas skrag nas stes dbang gi shing gang la byang chub sems dpa' dom de gnas pa'i shing de la 'dzegs pa las des de mthong nas lhag par skrag par gyur pa dang / bdag nyid chen po des dbugs phyung nas bzung ste pang du bzhag go//</text></item>
<item><p>183b4</p><section>'dul ba</section><text>stag de yang kha zas la zhen pas shing drung de nyid mi gtang bar smras pa/ kye bdag nyid chen po mi mgo nag 'di rnams ni byas pa mi gzo ba yin gyis 'or cig dang de zos te 'gro'o// mi gzhan phal cher skyabs su 'ongs pa la byams na/ byang chub sems dpa' rnams lta</text></item>
<item><p>183b5</p><section>'dul ba</section><text>smos kyang ci dgos pas des smras pa/ 'di bdag la skyabs su 'ongs pas bdag gis mi dor ro// 'on kyang stag de sha dang khrag 'dod pas de nyid du 'dug gi ma song ngo // de nas dom des mi de la smras pa/ bu kho bo ngal gyis re zhig khyod 'dug shig dang kho bo ngal sos</text></item>
<item><p>183b6</p><section>'dul ba</section><text>par bya'o// de de'i pang du 'dug nas ngal ba dang dub pas gnyid log go// stag gis smras pa/ kwa'i mi khyod dus ji srid zhig tu 'dir 'dug/ 'o ni mar 'or cig dang zos la 'gro'o// de nas khyod ci bder song shig/ snying rje med pa sdig pa'i las can 'jig</text></item>
<item><p>183b7</p><section>'dul ba</section><text>rten pha rol yal bar bor ba des bsams pa/ bdag gis dus ji srid zhig tu 'dir gnas par byas des smras pa/ legs kyis dor ro snyam nas des de bor ba dang bdag nyid chen po des bor ba na smras pa/ kye/ min/ tshig/ des/ kyi/ ci/ se/ ngan/ bsten/</text></item>
<item><p>184a1</p><section>'dul ba</section><text>gro zhes smras te lhung nas stag gis tshul ma yin pas bsad do// mi des bsams te smras pa/ de thos nas bsams pa/ 'dis bdag la ji zhig bgo bsha' bya bar 'dod de/ gang gi phyir 'di skad ces smras so snyam nas/ de sred pas ldongs</text></item>
<item><p>184a2</p><section>'dul ba</section><text>bas bla bar gyur te/ de sems 'khrugs shing smyos nas de dang de dag tu 'khyam pa na 'di skad ces kye/ min/ tshig/ des/ kyi/ ci/ se/ ngan/ bsten/ gro zhes smra'o// de gnyen rnams kyis khyim du khrid na de bzhin du bla zhing 'dug go// de rnams kyis 'byung po'i dpyad bya ba'i</text></item>
<item><p>184a3</p><section>'dul ba</section><text>rig sngags dang / gsang sngags 'chang dang / gzhan yang dge sbyong dang / bram ze dang / snying du sdug pa dang / nye du dang / rtsa lag rnams la dris na/ de rnams rnam pa phal mo cher smra zhing dpyad ni kyang mi byed do// de'i tshe bA rA Na sI dang ha cang yang mi ring ba'i bsti</text></item>
<item><p>184a4</p><section>'dul ba</section><text>gnas shing rnam pa sna tshogs kyi nags stug po 'bras bu dang / me tog dang / chu phun sum tshogs pa/ bya du ma skad 'byin pas mdzes par byas pa zhig yod pa na drang srong mngon par shes pa lnga dang ldan pa zhig gnas so// mi de'i gnyen rnams kyis mi de khrid de drang srong de'i</text></item>
<item><p>184a5</p><section>'dul ba</section><text>gan du dong nas rkang pa gnyis la gtugs te smras pa/ drang srong chen po bdag cag gi gnyen 'di yang dang yang 'di skad du bla ba 'di la ji ltar bgyi/ des smras pa/ sems can 'di ni sdig pa byed pa yin te/ rang bzhin ngan pa 'dis byang chub sems dpa' phan 'dogs</text></item>
<item><p>184a6</p><section>'dul ba</section><text>'dogs pa stag gi mdun du bor ro// bdag nyid chen po des ni 'di la chos bshad par bya'o snyam du bsams na 'dis de bor te/ de bor ba na mya myo khyer te tshigs su bcad pa bcu las yi ge re re zhig dran pa ni kye/ min/ tshig/ des/ kyi/ ci/ se/ ngan/ bsten/</text></item>
<item><p>184a7</p><section>'dul ba</section><text>gro zhes bya ba yin no// drang srong de'i slob ma zhig gis smras pa/ mkhan po re shig tshigs su bcad pa de rnams ji lta bu lags pa gsungs shig/ drang srong des rim bzhin du tshigs su bcad pa de rnams smra bar brtsams pa/ kye ma kyi hud 'jig rten 'dir//</text></item>
<item><p>184b1</p><section>'dul ba</section><text>chos ma yin pa mi bzad de// tshogs par mi dbyung mi rnams la// grogs po gsod par byed pa yod// grogs gsod gnas skabs gang du yang // bde bar 'gyur ba ma yin te// stan la ma yin lam du min// 'dug min 'chag pa na yang min//</text></item>
<item><p>184b2</p><section>'dul ba</section><text>de lhung snying ni rje rje skad// 'di la tshig tu smras pa gang // des ni sems can blo ngan po// ji ltar khan da 'bar bzhin sreg/ shin tu mi bzad las byas pa// nges khyod 'jig rten pha rol du// sdug bsngal reg pa'i tshor ba ni// sim pa ma yin myong</text></item>
<item><p>184b3</p><section>'dul ba</section><text>bar 'gyur// tha shal bas kyang tha shal khyod// ngu 'bod shin tu mi bzad par// kyi hud kyi hud ces sgrogs pa'i// sdug bsngal ngan pa chen po 'thob// mi dge'i las can gtum de la// de yis ci zhig byas gyur na// tshogs par mi 'byung mi</text></item>
<item><p>184b4</p><section>'dul ba</section><text>rnams las// grogs po gsod par byed pa yod// chos 'jig byed pa mi bzad pa'i// sems ni sdig pa yin par shes// khyod kyis dom la sdig pa dang // stag la gang byas dran par gyis// blo ngan khyod kyis ji lta bur// grogs la bya ba mi</text></item>
<item><p>184b5</p><section>'dul ba</section><text>shes te// gsod par byed pas gsod 'thob la// sha 'khon can gyis 'khon rnams mthong // stag gi 'jigs chen byung ba na// khyod ni yun ring bsten byas shing // nyal ba na yang khyod bsrungs na// khyod kyis de ni ma bsrungs so// grogs 'khu kha</text></item>
<item><p>184b6</p><section>'dul ba</section><text>na mtho cher// chos smra ba rnams rjod byed do// blo ngan lus ni zhig gyur nas// dmyal ba rnams su skye bar 'gyur// dge slong dag ji snyam du sems/ de'i tshe de'i dus kyi dom gang yin pa de ni nga nyid yin no// de'i tshe de'i dus kyi byas</text></item>
<item><p>184b7</p><section>'dul ba</section><text>pa chud gzon pa'i mi gang yin pa de ni lha sbyin 'di nyid yin te/ de na yang 'di byas pa mi gzo ba dang / byas pa mi tshor ba yin no// da ltar yang 'di byas pa mi gzo ba dang / byas pa mi tshor ba yin no// //</text></item>
<item><p>185a1</p><section>'dul ba</section><text>'dul ba gzhi/ bam po dgu bcu rtsa dgu pa/ gzhan yang ji ltar 'di byas pa mi gzo ba dang byas pa mi tshor ba de nyon cig/ dge slong dag sngon byung ba yul shi bi'i dbyangs kyi rgyal po'i pho brang na rgyal po shi bi zhes bya ba 'byor pa dang / rgyas pa dang / bde ba dang /</text></item>
<item><p>185a2</p><section>'dul ba</section><text>lo legs pa/ skye bo dang / mi mang pos rab tu gang ba na rgyal srid byed du 'jug go// rgyal po de yang dad pa bzang ba/ dge ba'i bsam pa can/ bdag la phan pa dang / gzhan la phan par zhugs pa/ snying rje can/ bdag nyid chen po chos 'dod pa/ skye dgu rnams la byams</text></item>
<item><p>185a3</p><section>'dul ba</section><text>pa/ thams cad rab tu sbyin pa/ thams cad yongs su gtong ba/ chags pa med par yongs su gtong ba/ gtong ba chen po la gnas pa zhig yin te/ de 'di lta ste dge sbyong dang / bram ze dang / bkres pa dang / phongs pa dang / 'gro bar chas pa'i slong ba rnams la sbyin</text></item>
<item><p>185a4</p><section>'dul ba</section><text>par yongs su mi gtong ba ci yang med de/ lhag par yang nad pa rnams la sbyin no// rgyal po de'i kun tu spyod pa ni nang par sngar langs nas pha dang ma gnyis la phyag byas te nad pa la bltas nas dgos pa'i ched kyi phyir 'dug par byed do// ji tsam na mi nad pa sman pa thams</text></item>
<item><p>185a5</p><section>'dul ba</section><text>cad kyis bor ba 'tsho ba'i re ba med la 'chi ba la mngon du phyogs pa zhig de dang de dag tu 'khyam zhing shi bi'i dbyangs kyi rgyal po'i pho brang du phyin to// de'i tshe rgyal po shi bi so ga'i dus la bab ste/ me tog gi shing rnams kha 'bus shing ngang pa dang / khrung khrung dang / rma bya dang /</text></item>
<item><p>185a6</p><section>'dul ba</section><text>ne tso dang / ri skegs dang / khu byug sgra 'byin pa'i nags tshal stug po'i skyed mos tshal gyi sar btsun mos yongs su bskor te chas so// nad pa de yang tshor ba drag pos gdungs pas yid mi bde ba skyes shing lus kyi dbugs ni brdzags/ mig ni mchi mas gang bzhin</text></item>
<item><p>185a7</p><section>'dul ba</section><text>lag pa khar ba la brten nas dal bus rgyal po'i drung du song nas mgo bos phyag byas te smras pa/ lha bdag bro nad 'di las yongs su bskyab tu gsol/ srog stsal du gsol/ de nas shi bi'i rgyal pos nad pa de'i tshig snying rje rje skad du dal bus yi ge re re nas smras pa thos nas snying</text></item>
<item><p>185b1</p><section>'dul ba</section><text>rjes kun nas bskyod pa'i sems kyis de nyid nas slar log ste/ blon po rnams la smras pa/ shes ldan dag nga'i yul na gnas pa'i sman pa rnams khug cig/ de rnams kyis sman pa thams cad bkug ste rgyal po la phul lo// de nas rgyal pos mi de bkug nas smras pa/ shes ldan</text></item>
<item><p>185b2</p><section>'dul ba</section><text>dag mi 'di'i dpyad gyis shig/ sman pa rnams kyis dpyad de blo gros gcig tu byas nas smras pa/ lha 'di'i sman dkon lags so// rgyal pos smras pa/ shes ldan dag de'i sman ci 'dra ba zhig yin/ sman pa rnams kyis smras pa/ lha skyes pa thog ma btsas nas su la yang khrom</text></item>
<item><p>185b3</p><section>'dul ba</section><text>myong ba gang lags pa de'i khrag gis nas thug sbyar nas gal te 'tshal du stsal na 'di sos par 'gyur lags kyi gzhan du ma lags so// rgyal pos thos nas bsams pa/ bdag gis ni 'di 'dra ba'i sdug bsngal gyis nyen pa gzhan dag zhi bar byed mi nus pa'i rgyal srid kyi dbang phyug</text></item>
<item><p>185b4</p><section>'dul ba</section><text>gam/ 'tsho ba 'di lta bu bdag la ci dgos zhes de snyam du bsams nas/ rgyal po rang gi rgyud la brtag par brtsams nas des ma ma la smras pa/ nga sngon su la lan 'ga' khros pa yod dam/ des smras pa/ lha gang gi tshe khyod bdag gis pang du blangs pa de'i tshe nas bdag kyang su la</text></item>
<item><p>185b5</p><section>'dul ba</section><text>yang khro ma myong na khyod lta smos ci 'tshal/ de nas ma'i drung du song ste smras pa/ yum bdag sngon su la yang lan 'ga' khros pa ma mchis sam/ des smras pa/ bu khyod gang gi tshe kho mo'i rum du zhugs pa de'i tshe nas bdag kyang su la yang khrom myong na khyod lta zhig ci smos/</text></item>
<item><p>185b6</p><section>'dul ba</section><text>rgyal pos bsams pa/ da ni sman rnyed do snyam nas des sman pa de rnams la smras pa/ nga'i lus kyi yan lag lnga'i rtsa gtubs shig/ de rnams kyis smras pa/ lha bdag cag ni mi phal pa'i ched du lha'i sku la mtshon gyis mi 'debs so// byang chub sems dpa' rnams ni bzo'i</text></item>
<item><p>185b7</p><section>'dul ba</section><text>gnas dang las kyi gnas de dang de dag la mkhas pa yin pas des rang nyid kyi lus kyi yan lag lnga'i rtsa gtar te/ khrag gis rdze'u bkang nas des nas thug sbyar te blud do// rgyal po de la rjes su chags pa'i btsun mo dang / gzhon nu dang / blon po dang / grong mi dang / yul mi</text></item>
<item><p>186a1</p><section>'dul ba</section><text>rnams ngu ba la zhugs so// yul sna tshogs nas lhags pa'i skye bo'i tshogs kyis kyang 'phya bar brtsams te mi phal pa gcig gi phyir 'di snyed kyi sems can 'dor ba lta ci tha tshig ces gleng ngo // de nas rgyal pos skye bo'i tshogs de dbugs phyung nas thabs des</text></item>
<item><p>186a2</p><section>'dul ba</section><text>zla ba drug tu lus kyi yan lag lnga'i rtsa gtar te/ gtar nas nas thug blud do// rgyal po shi bi'i lus de tshags 'dra bar gyur nas gzi byin yongs su nyams so// gnas gtsang ma'i ris kyi lha rnams kyis bsams pa/ 'di ni bskal pa bzang po'i byang chub sems dpa'</text></item>
<item><p>186a3</p><section>'dul ba</section><text>yin te/ gal te yongs su nyams nam legs so snyam nas de rnams de la nyi ma re re zhing gzi byin sgrub par byed de des de 'tsho'o// gang gi tshe mi de'i nad de zhi bar gyur pa de'i tshe rgyal po shi bis grong rdal mchog lnga byin nas bA rA Na sI na gtso bor bkur bar gyur to// mtha' dag tu</text></item>
<item><p>186a4</p><section>'dul ba</section><text>sgra grags pa rgyal po shi bi'i lus kyi yan lag lnga'i rtsa gtubs pa'i khrag gis nad pa'i rim gro dus 'di srid cig byas pas de yang sos par gyur to// gang yang ya mtshan skyes pa'i sems can rnams lhags nas mi de la dris pa/ kye nang rje khyod la rgyal po shi bis dus 'di srid</text></item>
<item><p>186a5</p><section>'dul ba</section><text>cig rim gro byas so zhes grag na bden nam/ des smras pa/ bdag la des ci zhig byas/ ngan khrag lta zhig sa la pho 'am gzhan la byin yang rung ste ngo mtshar ci zhig che/ de skad ces smras ma thag kho nar de'i khyim du me byung nas des de'i khyim dang nor thams cad tshig par gyur to//</text></item>
<item><p>186a6</p><section>'dul ba</section><text>dge slong dag ji snyam du sems/ de'i tshe de'i dus kyi rgyal po shi bi gang yin pa de ni nga nyid yin no// de'i tshe de'i dus kyi byas pa chud gzon pa'i mi gang yin pa de ni lhas byin 'di nyid yin te/ de na yang 'di byas pa mi gzo ba dang byas pa mi tshor ba yin no// da ltar yang 'di byas pa mi gzo</text></item>
<item><p>186a7</p><section>'dul ba</section><text>ba dang byas pa mi tshor ba yin no// gzhan yang ji ltar 'di byas pa mi gzo ba dang byas pa mi tshor ba de nyon cig/ dge slong dag sngon byung ba rgyal po'i pho brang zhig na rgyal po zhig 'byor pa dang / rgyas pa dang / bde ba dang / lo legs pa/ skye bo dang mi mang pos rab tu gang ba na rgyal srid</text></item>
<item><p>186b1</p><section>'dul ba</section><text>byed du 'jug go// de dus gzhan zhig na btsun mo dang lhan cig rtse bar byed/ dga' bar byed/ dga' mgur spyod par byed do// de rtse bar byed de/ dga' bar byed/ dga' mgur spyod par byed pa na btsun mo sems can dang ldan par gyur te/ de zla ba brgyad dam dgu lon pa</text></item>
<item><p>186b2</p><section>'dul ba</section><text>na khye'u gzugs bzang ba/ blta na sdug pa/ mdzes pa/ pags pa'i mdog gser 'dra ba/ mgo gdugs ltar 'dug pa/ lag pa ring ba/ 'phral ba'i dbyes che ba/ smin ma 'jar ba/ sna'i gzangs mtho ba/ yan lag dang nying lag thams cad dang ldan pa zhig</text></item>
<item><p>186b3</p><section>'dul ba</section><text>btsas te/ de btsas pa na dge ba stong phrag du ma byung bar gyur to// de'i btsas pa'i btsas ston rgya cher byas nas khye'u'i ming cir gdags zhes ming 'dogs par byed de/ blon po rnams kyis smras pa/ lha 'di btsas pas na dge ba stong phrag du ma byung bas khye'u ming dge byed du</text></item>
<item><p>186b4</p><section>'dul ba</section><text>gdags so zhes de'i ming dge byed du btags te/ khye'u dge byed ma ma brgyad po pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis la rjes su gtad de/ de ma ma brgyad po dag gis</text></item>
<item><p>186b5</p><section>'dul ba</section><text>'o ma dang / zho dang / mar dang / zhun mar gyi snying po dang / gzhan yang yo byad kyi bye brag gtso bo gtso bo dag gis sring bar byed/ skyed par byed cing rdzing na gnas pa'i pad ma bzhin myur du skyed par byed do// rgyal po de yang btsun mo dang lhan cig rtse bar byed de/</text></item>
<item><p>186b6</p><section>'dul ba</section><text>dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa na btsun mo sems can dang ldan par gyur te/ de zla ba brgyad dam dgu lon pa na khye'u zhig btsas te/ de btsas pa na mi dge ba stong phrag du ma byung</text></item>
<item><p>186b7</p><section>'dul ba</section><text>nas de'i ming ni sdig byed ces bya bar btags te/ de yang bsrings bskyed de chen por gyur to// gzhon nu dge byed ni byams pa'i bdag nyid snying rje can sems can thams cad la brtse ba can/ sbyin 'dod pa/ sbyin pa la dga' ba yin pas de dge sbyong dang / bram ze</text></item>
<item><p>187a1</p><section>'dul ba</section><text>dang / bkren pa dang / phongs pa'i slong ba rnams la sbyin pa gtong bar byed do// phas de la smras pa/ bu khyod rtag tu sbyin pa ma gtong zhig/ de ltar btang na re zhig 'u bu cag la nor gyi rigs de rnyed ga la yod/ 'di ni chos nyid yin te sbyin</text></item>
<item><p>187a2</p><section>'dul ba</section><text>pa po dang sbyin bdag la skye bo mang po dga' ba dang yid du 'ong bar 'gyur zhing phyogs dang phyogs mtshams rnams su yang de'i grags pa dang / sgra dang / tshigs su bcad pa dang / bzang po 'byung ba yin pas yul gzhan gyi rgyal po zhig gis de'i yon tan</text></item>
<item><p>187a3</p><section>'dul ba</section><text>gyi bdag nyid chen po thos nas bu mo sbyin no// rgyal pos de dpal gyi 'byor pa chen pos bsu bar byas pa dang / dge byed kyis smras pa/ re zhig nor ma bsgrubs kyi bar du bdag mchis 'brang mi 'tshal gyis/ yab rgya mtsho chen por 'jug par gnang ba'i rigs</text></item>
<item><p>187a4</p><section>'dul ba</section><text>so// des smras pa/ de bzhin du gyis shig/ de zong thogs te rgya mtsho chen por chas pa na de'i nu bo sdig byed gang yin pa des bsams pa/ 'di skye bo mang po sdug pa dang / yid du 'ong ba yin te/ gal te yang rgya mtsho chen po'i gru grub ste slar 'ongs nas lhag</text></item>
<item><p>187a5</p><section>'dul ba</section><text>par yang skye bo mang po sdug pa dang yid du 'ong bar 'gyur zhing des na pha 'dug bzhin du rgyal srid kyi dbang phyug la dbang byed du bcug par 'gyur ba'i gnas gang yin pa 'di yod kyis/ 'dir yong ci'i dus la bab ce na/ bdag kyang de dang lhan cig rgya mtsho chen por zhugs</text></item>
<item><p>187a6</p><section>'dul ba</section><text>la der 'di srog dang phral na/ bdag mi 'dod bzhin du yang rgyal tshab tu dbang bskur bar 'gyur ro snyam du bsams nas pha'i drung du song ste smras pa/ lha dge byed rgya mtsho chen por mchi na bdag kyang de dang lhan cig mchi'o// des smras pa/ de bzhin du gyis</text></item>
<item><p>187a7</p><section>'dul ba</section><text>shig/ de nas dge byed kyis rang gi yul du dril sgrogs su bcug pa/ grong khyer na gnas pa'i tshong pa shes ldan dag nyon cig/ gzhon du dge byed zong thogs te rgya mtsho chen por 'jug gis/ ded dpon dge byed dang lhan cig rgya mtsho chen por 'jug par khyed cag</text></item>
<item><p>187b1</p><section>'dul ba</section><text>las su spro ba de sho gam dang / la gcan dang / gru btsas med par 'gyur gyis/ rgya mtsho chen por 'dong ba'i zong sta gon gyis shig/ tshong pa brgya phrag du mas rgya mtsho chen por 'gro ba'i zong sta gon byas so// de nas ded dpon dge byed nu bo sdig byed dang lhan cig dge</text></item>
<item><p>187b2</p><section>'dul ba</section><text>mtshan dang bde legs su 'gyur ba dag byas nas tshong pa brgya phrag du mas yongs su bskor te/ shing rta dang / khur dang / gzeb dang / pang tshad dang / rnga mo dang / ba lang dang / bong bu dag gis rgya mtsho chen por 'jug pa'i zong mang po khyer nas chas te de rim gyis</text></item>
<item><p>187b3</p><section>'dul ba</section><text>grong rdal dang / grong khyer dang / yul dang / rgyal po'i pho brang dang / tshong rdal rnams la lta zhing rgya mtsho chen po'i 'gram du phyin nas/ des kAr+ShA pa Na lnga brgyas gru nyos te zho shas 'tsho ba lnga po stobs par byed pa dang / sel bar byed pa dang / rkyal chen pa dang / gru</text></item>
<item><p>187b4</p><section>'dul ba</section><text>pa dang / rlung yor thogs pa khrid nas lan gsum du dril bsgrags te rgya mtsho chen por zhugs nas gru spangs pa na nu bo sdig byed la smras pa/ gal te rgya mtsho chen po'i dbus su gru chag par gyur nam rtabs par nga'i mgul du 'jus shig/ des smras pa/ legs kyis</text></item>
<item><p>187b5</p><section>'dul ba</section><text>de bzhin du bgyi'o// ji tsam na gru de rjes su mthun pa'i rlung gis rin po che'i gling du phyin nas rlung yor thogs pas smras pa/ 'dzam bu'i gling gi tshong pa shes ldan dag nyon cig/ rin po che'i gling zhes bya ba rdo rje dang / bai DUr+ya dang / in+d+ra nI la dang / ma rgad la sogs</text></item>
<item><p>187b6</p><section>'dul ba</section><text>pa'i rin po che sna tshogs kyi 'byung gnas shig yod do zhes thos pa gang yin pa der yu bu phyin gyis/ rin po che ci 'dod pa long shig/ de nas de rnams dga' ba dang mgu bas brtags shing brtags nas rin po che rnams kyis gru de dper na til lam/ 'bras sam/</text></item>
<item><p>187b7</p><section>'dul ba</section><text>rgya sran nam/ sran ma la sogs pa bzhin du bkang ngo // byang chub sems dpa' rnams ni shin tu brtags pa dang mkhas pa yin pas gzhon nu dge byed kyis chen po la 'os pa'i nor bu chen po rnams rked la btags so// ji tsam na gru de slar bsgyur ba las</text></item>
<item><p>188a1</p><section>'dul ba</section><text>'gram dang / ha cang yang mi ring ba zhig tu chu srin nya'i rigs kyis tshul ma yin pas ma rung bar byas so// de nas sdig byed kyis dge byed kyi mgul nas 'jus pa dang / des de 'bad pa chen pos 'gram du phyung ngo // de khur gyis</text></item>
<item><p>188a2</p><section>'dul ba</section><text>dub nas gnyid kyis log pa dang / de 'gres pa'i rked pa la rin po che btags pa dag sdig byed kyis mthong nas des bsams pa/ 'di ni rin po che 'di lta bu dag khyer te 'gro bar 'gyur na/ bdag gi lag pa stong par 'gro bar 'gyur ba lta zhes bsams nas</text></item>
<item><p>188a3</p><section>'dul ba</section><text>des de gnyid stug pos non pa na rin po che de rnams kyang phrogs/ mig gnyis kyang tsher mas phyung nas des de long bar rgya mtsho'i 'gram du bor te song ngo // stes te phyugs rdzi dag cig phyugs skyong zhing phyogs der phyin pa dang / de rnams kyis de mthong nas dris pa/ kye</text></item>
<item><p>188a4</p><section>'dul ba</section><text>nang rje khyod su zhig des ji ltar gyur pa rgyas par smras pa/ de rnams kyis thos nas snying rje skyes te/ de rnams kyis de phyugs rdzi dpon po'i khyim du khrid do// de de na pi wang blang bar brtsams pa dang / phyugs rdzi dpon po de'i chung ma gzugs dang lang tsho'i dregs</text></item>
<item><p>188a5</p><section>'dul ba</section><text>pas rgyags pas pi wang gi sgra thos nas bsgugs pa las/ de byas pa chud gzon pa'i spyod pa rjes su dran nas rna ba bkag ste 'dug nas ma btub bo// 'dod pa la zhen pa rnams ni mi bya ba ci yang med pas des khyim thab la dpar ba smras pa/ mi long ba 'di</text></item>
<item><p>188a6</p><section>'dul ba</section><text>bdag la sgugs na/ khyod 'di 'dra ba dag sdud par byed dam/ sha 'khon rnams kyi nang na 'di lta ste bud med kyi sha 'khon ni tha chad yin pas des bsams pa/ 'di chad pas ni bcad zin pas spang pa ma gtogs par 'di la ci byar yang med do snyam nas des de khyim nas spangs</text></item>
<item><p>188a7</p><section>'dul ba</section><text>te lam po che dang / srang dang / bzhi mdo dang / sum mdo rnams na pi wang gis 'tsho bar byed do// de'i pha shi nas de'i nu bo sdig byed rgyal srid la bzhag go// de yang rim gyis mtshams gzhan gyi rgyal po sngon bu mo byin pa gang yin pa de'i grong khyer du phyin to//</text></item>
<item><p>188b1</p><section>'dul ba</section><text>de yang chen mor gyur nas/ de slong ba yul sna tshogs na gnas pa rgyal po'i bu dang / blon po'i bu dang / mdun na 'don gyi bu dag lhags nas phas smras pa/ bu mo khyod gang la byin pa'i gzhon nu dge byed de ni rgya mtsho chen por song ba las de nyid du tshul ma</text></item>
<item><p>188b2</p><section>'dul ba</section><text>yin pas shi bar gyur to// da ni khyod slong ba dag lhags te/ gang la khyod ma byin pa de mi dga' bar 'gyur na/ 'di la ji ltar bsgrub par bya/ des smras pa/ yab gal te de ltar na grong khyer byi dor bgyid du stsol cig dang bdag nyid kyis khyim thab 'dam</text></item>
<item><p>188b3</p><section>'dul ba</section><text>mo// rgyal pos smras pa/ bu de bzhin gyis shig/ de nas rgyal pos yul sna tshogs dang grong khyer sna tshogs rnams su rang nyid khyim thab 'dam par bsgrags nas grong khyer de yang gseg ma dang / rdo ba dang / gyo mo bsal cing tsan dan gyi chus chag</text></item>
<item><p>188b4</p><section>'dul ba</section><text>chag btab/ dri zhim pa'i pog por dag bzhag/ gdugs dang / rgyal mtshan dang / ba dan bsgreng / dar gyi chun 'phyang mang po dpyangs/ me tog rnam pa sna tshogs kyi lha rnams kyi dga' tshal gyi skyed mos tshal bzhin du dga' dga' ltar byas nas dril sgrogs</text></item>
<item><p>188b5</p><section>'dul ba</section><text>su bcug pa/ grong khyer na gnas pa dang grong mi dang yul sna tshogs nas lhags pa'i skye bo'i tshogs kyi shes ldan dag nyon cig/ sang rgyal po'i gzhon nu ma rang nyid khyim thab 'dam gyis khyed cag 'byor pa ji lta ba bzhin du 'du bar gyis shig/ nam nangs nas rgyal po'i</text></item>
<item><p>188b6</p><section>'dul ba</section><text>gzhon nu ma de rgyan sna tshogs kyis bklubs te gzhon nu ma du mas yongs su bskor nas nags tshal gyi lha me tog rgyas pa'i nags tshal gyi nang na shin tu mdzes pa de bzhin dpal gyi 'byor pa chen pos grong khyer gyi dbus na srog chags brgya stong phrag mang po 'dus pa'i nang du rang</text></item>
<item><p>188b7</p><section>'dul ba</section><text>nyid khyim thab 'dam du 'ongs so// dge byed de yang de'i phyogs gzhan zhig na pi wang len cing 'dug go// sems can rnams ni las rnams kho nas phan tshun sbyor bar byed pa yin la/ rgyu'i stobs che yang rkyen gyi stobs la ltos pa yin pas/ de nas rgyal po'i</text></item>
<item><p>189a1</p><section>'dul ba</section><text>gzhon nu ma de pi wang gi sgras sems bsdus pas dge byed pi wang len pa la chags nas des de la 'di bdag gi khyim thab bo zhes me tog gi phreng ba bor ro// skye bo'i tshogs yid mi bde bar gyur cing kha cig snying na nas mod la 'phya bar brtsams pa/</text></item>
<item><p>189a2</p><section>'dul ba</section><text>rgyal po'i gzhon nu ma 'di ltar gzugs bzang ba dar la bab pa sgyu rtsal phun sum tshogs pa dang ldan pas yul sna tshogs nas lhags pa'i rgyal po dang / blon po dang / mdun na 'don gyi bu rnams dang / gzhan yang grong khyim na gnas pa'i skyes pa'i gtso bo rnams</text></item>
<item><p>189a3</p><section>'dul ba</section><text>spangs te long ba la khyim thab tu 'dam pa ci tha tshig/ zho shas 'tsho ba rnams yid mi bde zhing mi dga' bas rgyal po la smras pa/ lha gzhon nu ma rang nyid kyis khyim thab bdams lags so// rgyal pos smras pa/ ci 'dra ba zhig/ lha long ba zhig lags so// de</text></item>
<item><p>189a4</p><section>'dul ba</section><text>yang thos nas yid mi bde bar gyur te de nas de bkug nas smras pa/ bu rgyal po dang / nor can dang / tshong dpon dang / ded dpon dang / blon po'i bu dang / mdun na 'don gyi bu gzugs bzang ba dang dar la bab pa 'byor pa phun sum tshogs pa dag yod na/ khyod</text></item>
<item><p>189a5</p><section>'dul ba</section><text>kyis ci'i phyir 'di 'dra ba zhig khyim thab tu bdams/ des smras pa/ yab 'di kho na bdag 'tshal lags so// rgyal pos smras pa/ bu gal te de ltar na de nyid kyi thad du song shig ci'i phyir 'dug/ de de'i drung du song nas smras pa/ bdag gi khyim thab tu khyod</text></item>
<item><p>189a6</p><section>'dul ba</section><text>'dams so// des smras pa/ khyod kyis ma legs pa zhig byas te de lta mod kyi 'di ni long ba yin pas/ bdag skyes pa gzhan dang lhan cig dga' mgur spyad par bya'o snyam du bsams pa lta zhig/ des smras pa/ bdag ni de lta bu'i las byed pa ma yin no//</text></item>
<item><p>189a7</p><section>'dul ba</section><text>des smras pa/ ci mngon des bden pa gsol bar brtsams te/ bden pa dang bden pa'i tshig gang gis rgyal bu gzhon nu dge byed de dang khyod la 'dod chags skyes kyi gzhan su la yang ma yin zhe na/ bden pa dang bden pa'i tshig des khyod kyi mig gcig sngon gyi ji lta ba bzhin</text></item>
<item><p>189b1</p><section>'dul ba</section><text>du gyur cig ces bden pa'i byin gyis brlabs ma thag kho nar de'i mig gcig sngon gyi ji lta ba bzhin du gyur te/ des smras pa/ dge byed de nyid nga yin te/ nu bo shos sdig byed kyis 'di lta bu'i gnas skabs su byas so// des smras pa/ gzhon nu dge byed de kho na</text></item>
<item><p>189b2</p><section>'dul ba</section><text>khyod yin par ci mngon/ des kyang bden pa gsol bar brtsams te/ bden pa dang bden pa'i tshig gang gis sdig byed kyis bdag gi mig phyung ba na de la ngan sems cung zad kyang ma byung zhe na/ bden pa dang bden pa'i tshig des bdag gi mig cig shos kyang</text></item>
<item><p>189b3</p><section>'dul ba</section><text>sngon gyi ji lta ba bzhin du gyur cig ces byas pa dang / bden pa gsol bas de'i mig cig shos kyang sngon gyi ji lta ba bzhin du gyur to// de nas rgyal po gzhon nu ma des dge byed dbang po ma tshang ba ma yin pa de khrid nas rgyal po'i drung du song ste smras pa/ yab dge byed de</text></item>
<item><p>189b4</p><section>'dul ba</section><text>ni 'di nyid lags so// rgyal po yid ma ches pa las des ji ltar gyur pa smras pa dang rgyal po mchog tu ngo mtshar skyes nas de nas des bu mo de dpal gyi 'byor pa chen pos ba byin nas dpung chen po dang chas te grong khyer der song ste sdig byed rgyal srid las phyung ste dge byed de yang pha'i</text></item>
<item><p>189b5</p><section>'dul ba</section><text>rgyal srid la bzhag go// dge slong dag ji snyam du sems/ de'i tshe de'i dus kyi dge byed gang yin pa de ni nga nyid yin no// de'i tshe de'i dus kyi sdig byed gang yin pa de ni lhas byin 'di nyid yin te/ de na yang 'di byas pa mi gzo ba dang byas pa mi tshor ba yin no// da ltar yang 'dis</text></item>
<item><p>189b6</p><section>'dul ba</section><text>byas pa mi gzo ba dang byas pa mi tshor ba yin no// gzhan yang 'di ji ltar byas pa mi gzo ba dang / byas pa mi tshor ba de nyon cig/ dge slong dag sngon byung ba rgyal po'i pho brang zhig na rgyal po zhig 'byor pa dang / rgyas pa dang / bde ba dang / lo legs pa/ skye bo</text></item>
<item><p>189b7</p><section>'dul ba</section><text>dang mi mang pos rab tu gang ba na rgyal srid byed du 'jug go// de btsun mo dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las rim gyis bu bzhi btsas te yal ga dang / lcug</text></item>
<item><p>190a1</p><section>'dul ba</section><text>ma dang / rjes su mthun pa'i lcug ma dang sa ga'o// de rnams bsrings bskyed de chen por gyur nas yul gzhan gyi rgyal po'i bu mo dag las chung ma blangs pa dang / de rnams rgyal po la brnyas thabs byed par brtsams pa dang / de nas rgyal pos</text></item>
<item><p>190a2</p><section>'dul ba</section><text>spyugs te rang rang gi chung ma khrid de dong ba las ji tsam na dgon pa'i lam zhig tu phyin pa na de rnams lam rgyags chad nas de rnams la phan tshun du nang khrims bcas te/ chung ma re re bsad la de'i shas dgon pa'i lam rgal bar bya'o zhes byas so// sa gas bsams pa/</text></item>
<item><p>190a3</p><section>'dul ba</section><text>gzhan gyi srog gcod pa bas rang gi srog chud zos pa bla'i 'dir yong ci'i dus la bab ce na chung ma khrid de bros te 'gro'o snyam nas/ des chung ma khrid de bros pa las de'i chung ma bza' ba dang btung ba dang bral ba dang lam gyi dub pas blong blong por gyur te smras pa/ rje'i sras srog</text></item>
<item><p>190a4</p><section>'dul ba</section><text>dang bral bar 'gyur ro// sa gas bsams pa/ bdag gis 'di srin po rnams kyi nang nas yongs su bskyabs nas da gal te shi bar gyur nam legs so snyam nas des brla'i sha las bcad de zar bcug cing / lag pa gnyis kyi rtsa gtubs pa'i khrag blud de des de khrid de</text></item>
<item><p>190a5</p><section>'dul ba</section><text>rim gyis ri zhig gi drung du phyin nas/ de na rtsa ba dang 'bras bus 'tsho bar byed do// ri de'i drung na 'bab chu zhig 'bab pa de la mi zhig dgras lag pa dang rkang pa gtubs nas chur bskyur te de chus khyer ba na nyam thag pa'i nga ro'i skad 'byin to// sa g.yang phyogs gzhan zhig na rtsa ba</text></item>
<item><p>190a6</p><section>'dul ba</section><text>dang 'bras bu rko ba las des mi de'i 'o dod 'bod pa thos nas/ de sems kyi rgyud snying rjes brlan pas ri de la 'dzegs te kun tu blta bar brtsams pa las/ ji tsam na mi chus khyer ba de mthong nas des myur ba myur bar ri las babs te 'bab chu'i nang du zhugs nas mi de</text></item>
<item><p>190a7</p><section>'dul ba</section><text>khur du blangs te 'bab chu'i 'gram du phyung ste bzhag nas de'i sdug bsngal gyis snying gdungs nas smras pa/ bu 'di ci las gyur/ des ji ltar gyur pa thams cad smras nas de nas des de dbugs phyung ste/ rtsa ba dang 'bras bus tshim par byas nas chung ma la gtad de/ des</text></item>
<item><p>190b1</p><section>'dul ba</section><text>de'i rim gro byas nas sos par gyur to// de de'i rim gro byed pa na gcugs pa'i bde bas yang dang yang du drung du song nas gtam rnam pa sna tshogs smra zhing 'dug go// 'di ni chos nyid yin te/ byang chub sems dpa' rnams ni rang bzhin gyis 'dod chags chung ba yin pas sa</text></item>
<item><p>190b2</p><section>'dul ba</section><text>ga de dang lhan cig res 'ga' dga' mgur spyod la/ res 'ga' dga' mgur spyod par mi byed do// byang chub sems dpa'i mthus sdong bu dang rtsa ba dang 'bras bu de dag lhag par mthu dang ldan pa yin pas des de dag longs spyad pas nyon mongs pa bdo nas mi rkang lag</text></item>
<item><p>190b3</p><section>'dul ba</section><text>rdum bu de la bsgugs par brtsams pa dang de ma btub nas smras pa/ re zhig bdag shi zin pa dang 'dra ba las da lta sos pa yang stes te gson na/ gal te yang 'di 'dra ba byas na khyod kyi khyod sa bdag thams cad kyi thams cad du srog dang phral bar 'gyur ba'i gnas gang yin</text></item>
<item><p>190b4</p><section>'dul ba</section><text>pa de yod do// de la des yang nas yang du bsgugs pa dang nyon mongs pa rnams ni thul bar dka' ba yin pas de de dang lhan cig nyal lo// de de dang lhan cig kun du dga' ba dang yid du 'ong ba dang / lhag par chags par gyur pas mngags kyang de'i drung du mi 'gro'o// des</text></item>
<item><p>190b5</p><section>'dul ba</section><text>bsams pa/ 'di ltar 'di chags par gyur la sha 'khon rnams kyi nang na 'di lta ste/ bud med kyi sha 'khon tha chad yin pas da ni bdag ma rung ngo snyam nas des de dang lhan cig gros bya bar brtsams te/ khyod kyi khyo 'dis gal te bdag cag nyal ba shes par gyur na gdon mi za</text></item>
<item><p>190b6</p><section>'dul ba</section><text>bar khyod la gnod pa byed cing bdag kyang srog dang bral bar 'gyur ro// des bsams pa/ smras pa 'di ni legs kyis thabs shig bsham par bya'o snyam mo// bud med ni ma bslabs par mkhas pas des mgo bo gos kyis dkris nas ri'i brag ka zhig na nyal te 'dug go//</text></item>
<item><p>190b7</p><section>'dul ba</section><text>ji tsam na sa ga rtsa ba dang 'bras bu khyer te 'ongs nas de de ltar nyal ba mthong nas de nas dris pa bzang mo 'di ci zhig/ des smras pa/ rje'i sras bdag klad pa bro 'tshal te te por mi bde'o// sa gas smras pa/ de la ji ltar bsgrub par bya/ des ri'i bya skyibs na rdo dreg cig</text></item>
<item><p>191a1</p><section>'dul ba</section><text>mthong nas des smras pa/ rje'i sras bdag sngon yang klad pa'i bro nad 'di lta bus thebs pa na sman pas rdo dreg bstan te des sos par gyur lags so// sa gas smras pa/ rdo dreg btsal lo// des smras pa/ rje'i sras ri'i bya skyibs 'di la mchis kyis bdag</text></item>
<item><p>191a2</p><section>'dul ba</section><text>gis khyod kyis spyang thag gzung gis khyod kyis phyung shig/ bdag nyid chen po drang po drang po yin pas de'i ngan g.yo ma shes pas de bzhin du byas zung shig dang dbyung ngo zhes khas blangs nas des de thag pa las dpyang la btang ba dang / des lag pa gcig gis thag pa btang ba na</text></item>
<item><p>191a3</p><section>'dul ba</section><text>des kyang btang nas chur lhung ngo // sems can tshe ring ba rgyal srid kyi bde ba nyams su myong bar 'gyur ba ni mi 'chi ba yin pas chu'i rgyun phyogs su khyer nas rgyal po'i pho brang zhig tu phyin to// de'i rgyal po yang bu med par shi'o// blon po rnams dang / grong mi dang / yul</text></item>
<item><p>191a4</p><section>'dul ba</section><text>mi dang bcas pa thams cad 'dus nas gros byed de/ shes ldan dag rgyal po nongs na da su zhig rgyal srid la gzhag par bya/ de rnams kyis mtshan mkhan gyi mi rnams bskos te/ shes ldan dag sems can bsod nams kyi skal ba chen po dang ldan pa tshol cig dang de</text></item>
<item><p>191a5</p><section>'dul ba</section><text>rgyal srid la gzhag par bya'o// de rnams kyis phyogs kun du btsal bar brtsams pa na/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// sa ga la rgyal srid 'byung</text></item>
<item><p>191a6</p><section>'dul ba</section><text>bar 'gyur ba'i las kyi rnam par smin pa nyid nye bar gnas pas 'bab chu nas byung nas phyogs gzhan zhig na 'dug pa las byang chub sems dpa'i mthus sa phyogs de rgyan gyis brgyan pa bzhin du 'dug go// ji tsam na mtshan mkhan gyi mi rnams phyogs der lhags nas bdag</text></item>
<item><p>191a7</p><section>'dul ba</section><text>nyid chen po de rgyal srid kyi mtshan dang ldan par mthong nas/ de rnams dga' ba dang yid bde bas blon po rnams kyi drung du dong ste smras pa/ bdag cag gis btsal na sems can bsod nams kyi skal ba chen po dang ldan pa zhig yod de de la rgyal srid 'os so// de nas blon</text></item>
<item><p>191b1</p><section>'dul ba</section><text>po de rnams kyis lam gyi byi dor byas grong khyer byi dor byas nas dpal gyi 'byor pa chen pos grong khyer du khrid de nyi ma dang / tshes grangs dang / yud tsam dang / rgyu skar rnams rim bzhin du sbyar te rgyal srid kyi dbang bskur ro// de la btsun mo med nas blon po rnams dang /</text></item>
<item><p>191b2</p><section>'dul ba</section><text>mdun na 'don rnams dang / yul gzhan gyi rgyal po rnams dang / gzhan yang nor can dang / tshong dpon dang / ded dpon rnams dang / rang gi bu mo rgyan thams cad kyis bklubs nas khrid de rgyal pos khab tu bzhes par bya ba'i phyir grong khyer der lhags na/ rgyal po</text></item>
<item><p>191b3</p><section>'dul ba</section><text>de bud med kyis sun phyung ba yin pas khas ma blangs so// blon po rnams kyis smras pa/ lha rgyal po rnams ni btsun mo dang / gzhon nu dang / blon po dang / grong mi dang / yul mir bcas pa lags kyis btsun mo gzhag tu gsol/ yul sna tshogs na gnas</text></item>
<item><p>191b4</p><section>'dul ba</section><text>pa'i mi gtso bo rnams dang yul gzhan gyi rgyal po rnams dang / mi gtso bo de rnams kyi bu mo rnams de'i mngon du 'gyur bar bya ba'i phyir sta gon byas te bzhag na/ 'on kyang de khas len du ma btub ste bud med rnams yang dang yang du smod do// sems can rnams kyi bsod nams</text></item>
<item><p>191b5</p><section>'dul ba</section><text>kyi mthus longs spyod rnams mthu dang ldan zhing phun sum tshogs pa yin pas gang gi tshe byang chub sems dpa' bud med byas pa chud gzon pas ri de las bor ba de'i tshe ri de'i rtsa ba dang 'bras bu rnams srabs par gyur cing mthu med par gyur to// de nas bud med de mu ge'i dus kyi 'chi ba'i</text></item>
<item><p>191b6</p><section>'dul ba</section><text>'jigs pas skrag nas rkang lag ma tshang ba'i mi de khur du thogs te grong mthar song nas lam po che dang / srang dang / bzhi mdo dang / sum mdo rnams su yang sprang zhig rgyu'o// dris pa na smras pa/ bdag khyim thab las mi 'phyo ba'o// bud med gang zhig khyim thab las</text></item>
<item><p>191b7</p><section>'dul ba</section><text>mi 'phyo ba de 'jig rten gyis mchod pa'i chos de yod pas de gang du zhugs pa der slong mo 'thob bo// ji tsam na de rim gyis rgyal po'i pho brang du phyin pa dang / 'jig rten gyis thos nas mchog tu ngo mtshar skyes so// kha cig dag ni ngo mtshar skyes nas de la blta ba'i phyir phyir</text></item>
<item><p>192a1</p><section>'dul ba</section><text>byung ba dang grong khyer na gnas pa'i skye bo'i tshogs kyis glags rnyed nas de dag 'phya bar byed/ gzhogs 'phyas byed/ kha zer bar byed de/ rgyal po 'di ni bud med thams cad la smod par byed na khyim thab las mi 'phyo ba mi rkang lag ma tshang ba khur nas 'khyam</text></item>
<item><p>192a2</p><section>'dul ba</section><text>pa dam pa 'di ma mthong ba lta/ gtam de mdun na 'don gyis rgyal po la smras pa dang / rgyal pos bsams nas des smras pa/ bud med de bltas khug shig/ de bkug nas rgyal pos mthong ba dang / 'dzum dmul te tshigs su bcad pas smras pa/ nga yi brla yi</text></item>
<item><p>192a3</p><section>'dul ba</section><text>sha dag dang // khrag kyang zos shing 'thungs nas ni// rdum po khur du thogs pa khyod// khyim thab las da mi 'phyo 'am// rdo dreg dag gi ched du ni// nga ni g.yang sar bor nas su// rdum po khur du thogs pa khyod// khyim thab las da mi 'phyo 'am// de ngo tsha</text></item>
<item><p>192a4</p><section>'dul ba</section><text>bar gyur pa'i snying gis gdong smad de 'dug go// blon po rnams kyis don de rgyal po la dris pa dang des ji ltar gyur pa rgyas par smras nas/ de la smad pa'i tshig gis grong khyer gyi phyi rol du bskrad do// bcom ldan 'das kyis bka' stsal pa/ dge slong dag ji snyam du sems</text></item>
<item><p>192a5</p><section>'dul ba</section><text>de'i tshe de'i dus kyi rgyal po gzhon nu sa ga gang yin pa de ni nga nyid yin no// de'i tshe de'i dus kyi bud med gang yin pa de ni lha sbyin 'di nyid yin te/ de na yang 'di byas pa mi gzo ba dang byas pa mi tshor ba yin no// da ltar yang 'di byas pa mi gzo ba dang byas pa mi tshor ba yin no//</text></item>
<item><p>192a6</p><section>'dul ba</section><text>gzhan yang ji ltar 'di byas pa mi gzo ba dang byas pa mi tshor ba de nyon cig/ dge slong dag sngon byung ba thams cad kyi grong rdal gyi grong khyer na rgyal po thams cad kyi bshes gnyen zhes bya ba zhig rgyal srid byed du 'jug ste// 'byor pa dang / rgyas pa dang / bde ba dang / lo</text></item>
<item><p>192a7</p><section>'dul ba</section><text>legs pa/ skye bo dang mi mang pos rab tu gang ba na 'thab pa dang / thab mo dang / khrag khrug dang / 'gyed pa dang / chom rkun med cing nad rab tu zhi bar gyur pa 'bras dang / bu ram shing dang / ba lang dang / ma he phun sum tshogs pa na chos kyi rgyal po</text></item>
<item><p>192b1</p><section>'dul ba</section><text>chos dang ldan pa/ chos bzhin gyis rgyal srid byed du 'jug ste/ rgyal po de yang dad pa bzang ba/ dge ba'i bsam pa can/ bdag dang gzhan la phan par zhugs pa/ snying rje can/ bdag nyid chen po chos 'dod pa/ skye dgu la byams pa zhig yod pa de dus gzhan</text></item>
<item><p>192b2</p><section>'dul ba</section><text>zhig na btsun mo dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa na btsun mo sems can dang ldan par gyur to// de zla ba brgyad dam dgu 'das nas khye'u gzugs bzang ba/ mdzes</text></item>
<item><p>192b3</p><section>'dul ba</section><text>pa/ blta na sdug pa/ pags pa'i mdog gser 'dra ba/ mgo bo gdugs ltar 'dug pa/ dpung pa ring ba/ dpral ba'i dbyes che ba/ smin ma 'jar ba/ sna'i gzangs mtho ba// yan lag dang nying lag thams cad dang ldan pa zhig btsas so// btsas nas de'i</text></item>
<item><p>192b4</p><section>'dul ba</section><text>btsas ston rgya cher byas nas/ khye'u'i ming cir gdags zhes ming 'dogs par byed do// nye du rnams kyis smras pa/ khye'u 'di rgyal po thams cad kyi bshes gnyen kyi sras yin pas de bas na khye'u'i ming thams cad sgrol zhes bya bar gdags so// zhes btags nas khye'u</text></item>
<item><p>192b5</p><section>'dul ba</section><text>thams cad sgrol ma ma brgyad po bang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis dang / ma ma brgyad la rjes su gtad nas de 'o ma dang / zho dang / mar dang / zhun mar dang / mar gyi snying khu</text></item>
<item><p>192b6</p><section>'dul ba</section><text>dang / gzhan yang yo byad kyi bye brag gtso bo gtso bo dag gis srid par byed/ skyed par byed cing rdzing na gnas pa'i pad ma bzhin du myur du skyed par byed do// de gang gi tshe chen por gyur pa de'i tshe yi ge dang / grangs dang / rtsis dang / lag rtsis la nye bar zhugs shing rgyal po</text></item>
<item><p>192b7</p><section>'dul ba</section><text>rgyal rigs spyi bo nas dbang bskur ba yul gyi 'byor ba dang / mthu dang / brtson 'grus thob pa/ sa chen po'i dkyil 'khor mngon par zil gyis mnan te gnas pa rnams kyi bzo'i gnas dang las kyi gnas tha dad par gyur pa gang dag yin pa 'di lta ste/ glang po</text></item>
<item><p>193a1</p><section>'dul ba</section><text>che'i gnya' bar zhon pa dang / rta la zhon pa dang / shing rta la zhon pa'i thabs dang / ral gri'i thabs dang / gzhu'i 'dzin stangs dang / mdun du bsnur ba dang / phyir bsnur ba dang / lcags kyus sgyur thabs dang / zhags pa gdab pa dang / mda'</text></item>
<item><p>193a2</p><section>'dul ba</section><text>bo che 'phen pa dang / gcad pa dang / dral ba dang / dbug pa dang / 'dzin stangs dang / gom stangs dang / rgyang nas phog pa dang / sgra grag par phog pa dang / gnad du phog pa dang / mi 'chor bar phog pa dang / tshabs che ba ste gnas lnga rnams la yang byang bar gyur to//</text></item>
<item><p>193a3</p><section>'dul ba</section><text>gzhon nu thams cad sgrol dad pa bzang ba/ dge ba'i bsam pa can/ bdag dang gzhan la phan par zhugs pa/ snying rje can bdag nyid chen po chos 'dod pa/ skye dgu rnams la byams pa/ thams cad rab tu gtong ba/ thams cad yongs su gtong ba/ chags pa med par</text></item>
<item><p>193a4</p><section>'dul ba</section><text>yongs su gtong ba/ gtong ba chen po la zhugs pa yin te/ de'i gtong ba rgya chen po thos na dpag tshad brgya nas kyang don du gnyer ba'i skye bo 'ong ste/ thams cad kyang yid la re ba yongs su rdzogs par byas nas gtong ngo // de nas re zhig cig na byang chub sems dpa' shing rta nor bu dang /</text></item>
<item><p>193a5</p><section>'dul ba</section><text>gser dang / dngul dang / rdo rje dang / byi ru dang / bai DUr+ya dang / spug dang / pad ma rA ga dang / in+d+ra nI las 'bar bar byas pa/ tsan dan mchog gi snying po las bsgrubs pa/ seng ge dang / stag dang / gung gi pags pas g.yogs pa/ rta rlung gi shugs ltar</text></item>
<item><p>193a6</p><section>'dul ba</section><text>mgyogs pa/ gser dang dngul gyi dril bu g.yer ka'i sgra 'khrol ba bzhi dang ldan pa mchog gi nang du zhugs nas grong khyer dam pa nas skyed mos tshal du mngon du song ngo // de nas bram ze rig byed dang rig byed kyi yan lag shes pa kha cig gis thams cad sgrol bsu nas smras pa/ rgyal</text></item>
<item><p>193a7</p><section>'dul ba</section><text>rigs gzhon nu khyod rgyal bar gyur cig/ yang smras pa/ khyod ni 'jig rten thams cad du// thams cad gtong zhes rnam par grags// bram ze rnams la shing rta 'di// khyod kyis sbyin pa gtang bar rigs// de skad ces smras pa dang / byang chub sems dpa' thams</text></item>
<item><p>193b1</p><section>'dul ba</section><text>cad sgrol shing rta de las myur ba myur bar babs te snying dga' ba dang / mgu ba dang / rab tu dga' bas bram ze de dag la shing rta de byin nas smras pa/ bdag gis ji ltar bram ze la// mchog tu dga' bas shing rta btang // de bzhin bdag gis srid pa gsum// btang nas byang</text></item>
<item><p>193b2</p><section>'dul ba</section><text>chub mchog reg shog/ de dus gzhan zhig na glang po che'i mchog rgyal srid 'phel zhes bya ba me tog kun da dang / puN+Da rI ka dang / kha ba dang / dngul dang / sprin dkar po lta bu'i mdog can bdun legs par gyur pa/ rkang lag legs par gnas pa/ glang po ches srung</text></item>
<item><p>193b3</p><section>'dul ba</section><text>gi bu ltar 'gying zhing 'gro ba/ skal ba mchog gi mtshan can/ bsod nams byas pas mthong ba la zhon nas shin tu sdug pa'i bran dang / mdza' bshes dang / g.yog rnams phyi bzhin 'brang zhing zla ba rgyu skar gyi tshogs kyis yongs su bskor ba bzhin du so ga'i dus la</text></item>
<item><p>193b4</p><section>'dul ba</section><text>bab pas shing rnams me tog kha 'bus shing / ngang pa dang / khrung khrung dang / rma bya dang / ne tso dang / ri skegs dang / khu byug dang / shang shang te'u sgra 'byin pa'i nags tshal gyi skyed mos tshal gyi sar song ba dang / de nas phyir rgol bas rbad pa'i bram ze kha cig gzhon</text></item>
<item><p>193b5</p><section>'dul ba</section><text>nu thams cad sgrol gyi drung du rings pa rings par 'ongs nas gzhon nu thams cad sgrol la smras pa/ rgyal rigs gzhon nu khyod rgyal bar gyur cig/ yang smras pa/ lha min lhar bcas 'jig rten du// khyod ni thams cad gtong zhes grags// khyod kyi glang po mchog</text></item>
<item><p>193b6</p><section>'dul ba</section><text>'di ni// bdag cag rnams la stsal pa'i rigs// de skad ces smras pa dang / byang chub sems dpa' glang po che'i mchog de las myur ba myur bar babs nas/ dga' ba dang / mgu ba dang / rab tu dga' ba'i yid kyis de dag la glang po che'i mchog de byin nas smras pa/</text></item>
<item><p>193b7</p><section>'dul ba</section><text>bdag gis ji ltar bram ze la// mchog tu dga' bas glang chen btang // de bzhin bdag gis srid pa gsum// btang nas byang chub mchog reg shog/ rgyal po thams cad kyi bshes gnyen gyi bu thams cad sgrol gyis glang po che'i mchog rgyal srid 'phel zhes bya ba phyir rgol</text></item>
<item><p>194a1</p><section>'dul ba</section><text>bas rbad pa'i bram ze rnams la byin no zhes thos so// thos nas kyang rgyal po thams cad kyi bshes gnyen shin tu khros 'khrugs nas gzhon nu thams cad sgrol bkug ste smras pa/ gzhon nu khyod nga'i yul na ma 'dug par song shig/ de nas gzhon nu</text></item>
<item><p>194a2</p><section>'dul ba</section><text>thams cad sgrol phas spangs pa dang bsams pa/ bdag gis byang chub kyi phyir 'bad pa byas pa dang / 'jig rten thams cad rjes su gzung ba'i phyir brtson 'grus kyi go cha bgos pas glang po che de yang btang ste/ de bas khyim na gnas pas ni// ci nus pas ni sbyin pa btang //</text></item>
<item><p>194a3</p><section>'dul ba</section><text>dka' thub nags su brten nas ni// nges pa mchog dag bya ba yin// bslangs na mi sbyin bya ba yi// tshig ni smra bar mi phod kyi// de bas bdag ni khyim spangs te// dka' thub nags su rab tu 'gro// de nas byang chub sems dpas de ltar snying la mna' mtho</text></item>
<item><p>194a4</p><section>'dul ba</section><text>bcad nas chung ma rgyags sbyin ma'i drung du song ste de dag rgyas par smras so// de nas rgyags sbyin mas thos ma thag tu sdug pa dang bral bar dogs pa'i snying gis thal mo sbyar te byang chub sems dpa' la smras pa/ rje'i sras gal te de ltar na bdag kyang dka' thub kyi nags su</text></item>
<item><p>194a5</p><section>'dul ba</section><text>mchi ste/ bdag ni rje'i sras dang bral na skad cig tsam yang 'tsho bar rngo mi thog lags so// ci'i slad du zhe na/ nam mkha' zla bas stongs par gyur pa dang // ji ltar sa ni lo tog gis stongs dang // pad ma chu yis stongs par gyur pa dang // bud med khyim thab kyis</text></item>
<item><p>194a6</p><section>'dul ba</section><text>stongs de bzhin no// byang chub sems dpas smras pa/ bdag cag mthar gdon mi za bar 'bral bar 'gyur te/ 'di ni 'jig rten gyi rang bzhin no// khyod ni bza' ba dang / btung ba dang / mal cha dang / bgo ba mchog la goms pas lus shin tu skyid de ba</text></item>
<item><p>194a7</p><section>'dul ba</section><text>yin/ dka' thub kyi nags na ni rtswa dang lo ma bting bar ni nyal/ rtsa ba dang / me tog dang / 'bras bu ni za/ rtswa dUr ba dang / zug rdo dang / rtswa dang / tsher mas gang ba'i sa la ni rgyu/ yang dang yang du za gcig pa la ni sten/ bdag nyid skye bo thams cad la ni</text></item>
<item><p>194b1</p><section>'dul ba</section><text>bsten dgos/ glo bur du 'ongs pa thams cad mchod pa la ni 'bad dgos la/ de na yang nga gdon mi za bar ci nus kyis sbyin pa gtong ste de la khyod kyis cung zad kyang mi 'gyod par bya dgos so// de bas na re zhig da dung yang legs par soms shig rgyags sbyin mas smras pa/ rje'i</text></item>
<item><p>194b2</p><section>'dul ba</section><text>sras bdag rngo ci thog gis rje'i sras kyi rjes su sgrub lags so// byang chub sems dpa' smras pa/ gal te de lta na dam bcas pa de dag khyod kyis dran par byos shig/ de nas byang chub sems dpa' pha'i drung du song nas mgo bos phyag byas te/ yab cig bdag gis sbyin</text></item>
<item><p>194b3</p><section>'dul ba</section><text>par glang chen stsal// nongs pa gang lags sa bdag bzod par gsol// bdag ni grong nas dgon par mchi lags kyi// mi yi dbang po phyag mdzod stongs ma gyur// de nas rgyal po bu dang bral ba'i sdug bsngal gyis dbugs kyis brnangs te skad 'dar 'dar bos smras pa/</text></item>
<item><p>194b4</p><section>'dul ba</section><text>bu sbyin pa'i blo bor la 'dug shig/ byang chub sems dpas smras pa/ sa ni ri dang bcas par yang // gal te ldog par 'gyur gda' yis// sa bdag bdag ni sbyin pa las// sems ni ldog par mi bgyid do// zhes smras nas song ngo // de nas bu dang / bu mo dang /</text></item>
<item><p>194b5</p><section>'dul ba</section><text>chung ma dang lhan cig shing rta'i nang du zhugs te grong khyer dam pa de nas byung nas pho brang 'khor gyi mi dang yul mi mya ngan byed pa brgya stong rjes su 'brang bzhin du song ngo // de nas mi zhig gis ngu zhing smre sngags 'don pa'i sgra de yang thos/ skye bo'i tshogs chen po grong khyer gyi sgor byung ba yang</text></item>
<item><p>194b6</p><section>'dul ba</section><text>mthong nas mi zhig la dris pa/ kye nang rje skye bo'i tshogs chen po 'di cho nges 'debs pa ci las gyur des smras pa/ shes ldan ci mi shes sam/ 'di ltar mi yi dbang po nyid kyi sras po mche ba bzang // brtan pa'i ngang tshul rab tu sbyin la dga' ba 'di nas spyugs/ de ni bu dang chung mar</text></item>
<item><p>194b7</p><section>'dul ba</section><text>bcas te nags mthar chas pa la// pho brang 'khor ba rnams 'dus shin tu snying rjes cho nges 'debs// de nas byang chub sems dpas grong khyer dam pa de nas byung ba'i pho brang 'khor ba rnams la ci rigs par mngon du song nas smras pa/ shes ldan dag slar deng shig/ slar</text></item>
<item><p>195a1</p><section>'dul ba</section><text>deng shig/ 'di ltar shin tu yun ring po nas sdug pa dang 'grogs pa yang mjug tu gdon mi za bar 'bral ba'i mtha' can du 'gyur te/ gnyen gyi skye bo dang 'grogs pa ni lam ka'i ngal bso ba'i bsti gnas kyi shing dang 'dra bas gdon mi za bar sdug pa dang bral</text></item>
<item><p>195a2</p><section>'dul ba</section><text>bar 'gyur ro// de ci'i phyir zhe na/ 'jig rten kun na skye bo dbang med de// mdza' ba rnams dang bral bar 'gyur bsams nas// khyed kyis sa steng 'bad pa thams cad kyis// zhi phyir blo gros mi g.yo brtan pa gyis// de nas dpag tshad sum brgya 'das pa dang // byang chub</text></item>
<item><p>195a3</p><section>'dul ba</section><text>sems dpa' mthong nas bram ze zhig mngon du 'ongs te smras pa/ kye rgyal rigs gzhon nu bdag ni khyod kyi yon tan thos nas 'di nas dpag tshad sum brgya tsam gyi yul nas 'dir mchis lags kyis/ khyod kyi shing rta mchog 'dis bdag ngal ba 'bras bu mchis par bgyi ba'i rigs</text></item>
<item><p>195a4</p><section>'dul ba</section><text>so// de nas rgyags sbyin ma mi bzod pa skyes te tshig brlang pos bram ze de la smras pa/ e ma'o nags na'ang mi dbang sras la slong ba gang // bram ze 'di ni shin tu brtse ba med pa'i blo// mi dbang sras po mi dbang dpal las nyams gyur pa// 'di la 'dir ni snying rje cig mi</text></item>
<item><p>195a5</p><section>'dul ba</section><text>skye 'am// byang chub sems dpas smras pa/ khyod kyis bram ze ma spyo shig/ de ci'i phyir zhe na/ rgyags sbyin gal te nor 'dod len pa 'di dag med gyur na// kun sbyin med par mi gang zhig gis sa steng byang chub 'thob// sbyin sogs pha rol phyin drug tshul gyis yon tan</text></item>
<item><p>195a6</p><section>'dul ba</section><text>mchog can gyi// byang chub sems dpa' rnams kyis kun mkhyen nyid mchog rtag tu 'thob// de nas byang chub sems dpa' mchog tu dga' bas rta dang ldan pa'i shing rta de bram ze de la byin nas smras pa/ bram ze ser sna dri ma sel byed pa// shing rta rab tu byin pa 'di yis</text></item>
<item><p>195a7</p><section>'dul ba</section><text>'dir// bdag ni drang srong che mchog gis bskor ba'i// zag med chos kyi shing rta che skor shog/ de nas thams cad sgrol gyis snying rab tu dga' bas shing rta'i mchog de yang bram ze la byin nas gzhon nu mdog gnag phrag pa la khyer/ rgyags sbyin mas ni gzhon nu ma dra ba can</text></item>
<item><p>195b1</p><section>'dul ba</section><text>khyer nas dka' thub kyi nags logs su chas pa dang rim gyis dka' thub kyi nags su phyin to// de nas thams cad sgrol dka' thub kyi tshal der rang gi snying mgu bar byed pa'i brtul zhugs blangs te gnas so// ci tsam na rgyags sbyin ma rtsa ba dang 'bras bu'i phyir dka' thub kyi</text></item>
<item><p>195b2</p><section>'dul ba</section><text>nags su song ba dang bram ze zhig thams cad sgrol gyi drung du 'ongs nas smras pa/ rgyal rigs gzhon nu khyod rgyal bar gyur cig/ bdag cag bkol ba ma mchis pa// spa shug lhan cig 'khyam bgyid na// de yi don du bus pa gnyis// khyod kyis bdag la sbyin pa'i rigs//</text></item>
<item><p>195b3</p><section>'dul ba</section><text>de skad ces smras pa dang / de nas byang chub sems dpa' thams cad sgrol bu sdug pa gtong ba la chung shig sems shing 'dug pa dang de nas bram ze des byang chub sems dpa' thams cad sgrol la smras pa/ kye rgyal rigs gzhon nu bdag gis khyod thams cad ster ba'o zhes thos na 'di</text></item>
<item><p>195b4</p><section>'dul ba</section><text>ltar khyod la bdag gis bslangs pa de la ci zhig dpyad du yod/ khyod ni kun ster snying rje yi// bdag nyid can du sa steng grags// ji ltar grags pa de bzhin du// khyod kyis rtag tu bya ba'i rigs// de skad ces smras pa dang / byang chub sems dpa' thams cad sgrol gyis</text></item>
<item><p>195b5</p><section>'dul ba</section><text>bram ze de la smras pa/ kye bram ze chen po// rang gi srog ni gtong ba la'ang // lan 'ga' dpyod pa ma myong na// rang gi bu ni gtong ba la// bdag blo gzhan du 'gyur ci smos// bram ze chen po de lta mod kyi/ bdag gis nags su bskyed bskyed pa'i// bus pa 'di gnyis</text></item>
<item><p>195b6</p><section>'dul ba</section><text>yongs spangs na// ma dang bral ba'i nyon mongs pa// 'di dag ji ltar gnas snyam mod// gzhon nu shin tu brtse med pas// bus pa btang la bdag min zhes// kha cig bdag la 'phyar 'ong gis// bram ze bdag ni khrid na legs// de nas bram ze des thams cad</text></item>
<item><p>195b7</p><section>'dul ba</section><text>sgrol la smras pa/ kye rgyal rigs gzhon nu rgyal po chen po'i rigs su skyes pa/ sa 'di thams cad du yon tan grags pa/ srog chags thams cad la snying rje brtse bas 'o byams par zhugs pa/ sbyin pa dang / mchod pa dang / bkur stis spos kyi glang po lta bu dge</text></item>
<item><p>196a1</p><section>'dul ba</section><text>sbyong dang / bram ze dang / blo bur ba'i skye bo la mchod pa byed pa/ skye bo bkren pa dang / phongs pa dang / mgon med pa dang / ltogs pa yongs su sdug pa thams cad kyi yid la re ba yongs su rdzogs par byed pa/ mthong na don yod pa khyod kyis bdag</text></item>
<item><p>196a2</p><section>'dul ba</section><text>'ongs na nom pa med pa'am/ lam gyis dub pa 'bras bu med pa'am/ mthong na don med pa'am/ re ba dang yun ring po nas brnag brnag pa'i 'dod pa 'bras bu med par bya ba gang yin pa de ni cha ma yin te/ khyod kyi med do zhes bya ba'i tshig gis kho bo'i yid la re ba kun tu rtog pa'i</text></item>
<item><p>196a3</p><section>'dul ba</section><text>rta bstabs na myur du ldog par 'gyur ro// de bas na khyod kyis bdag gi yid la re ba yongs su rdzogs par byas nas btang ba'i rigs so// de ci'i phyir zhe na/ chu gter gos su gyon zhing bza' mig mtshungs med pa// ri bo mchog rgyas nu mar ldan pa'i ro stod can// grong khyer</text></item>
<item><p>196a4</p><section>'dul ba</section><text>grong rdal bcas pa'i sa la btsal byas kyang // mche bzang khyod dang mtshungs par gtong phod yod ma yin// de nas byang chub sems dpa' thams cad sgrol gyis bram ze'i tshig de thos nas bu la chags pa'i slong bas 'di dag sems par byed de/ gal te re zhig bu gnyis po// bram</text></item>
<item><p>196a5</p><section>'dul ba</section><text>ze byin na bu dang ni// bral ba las byung sdug bsngal dag/ bdag dang rgyags sbyin gyis 'thob 'gyur// 'on te 'di la ma byin na// brtul zhugs las kyang nyams gyur cing // bram ze 'di ni tshe chad de// ji ltar 'ongs pa bzhin du 'gro// nyes na bu bral nyam thag pa'i//</text></item>
<item><p>196a6</p><section>'dul ba</section><text>mya ngan sa steng bdag gis blang // de bzhin ma byas dam bcas pa// zhig cing brtul zhugs nyams par 'gyur// de nas byang chub sems dpa' thams cad sgrol gyis sdug pa'i bu gnyis nges par btang bar chad nas smras pa/ kye kho bos dka' spyad brgya yis 'jig rten</text></item>
<item><p>196a7</p><section>'dul ba</section><text>sdug bsngal gyi// rgya mtsho chen po so sor 'jigs byed pa// gting mi dpogs par rab tu bying ba dag/ pha rol bsgral phyir lam gyi zam stegs bca'// zla ba dri med nya ba'i bzhin ras can// ma zhum kha nas de skad tshig smras nas// mchi ma'i brlan chus mig ni</text></item>
<item><p>196b1</p><section>'dul ba</section><text>gang gyur pas// byis pa gnyis po bram ze de la byin// yang smras pa/ bu 'di byin pa'i 'bras bu ni// rgya chen bdag gis thob gyur nas// des ni 'khor ba'i rgya mtsho las// 'jig rten rnams ni bsgral bar bya// byis pa gzhon nu dag byin ma thag tu sa 'di rnam pa drug</text></item>
<item><p>196b2</p><section>'dul ba</section><text>tu g.yos so// de nas sa g.yo ba des nags de na gnas pa'i dka' thub can rnams sdangs nas phan tshun smras pa/ sa ni mi bzad g.yos gyur pa// 'di ni su yi mthu ltas yin// gang gi mthu ni 'di 'dra ba// shin tu bsal bar shes par bya// de na gnas 'jog dang rus gcig</text></item>
<item><p>196b3</p><section>'dul ba</section><text>pa rgan po dka' thub can ltas shes pa la mkhas pa gzhan zhig yod pa des drang srong de rnams la don de go bar byas pa/ gdon mi za bar dka' thub kyi nags su 'dug pa'i bu byis pa 'bras bu dang chu 'thung ba yid du 'ong ba'i mig tu sdug par byed pa gnyis thams cad sgrol gyis skye bo sdug</text></item>
<item><p>196b4</p><section>'dul ba</section><text>bsngal gyis nyam thag pa/ yongs su thar bar bya ba'i phyir btang ste/ des nas g.yos par gyur to// // 'dul ba gzhi/ bam po brgya pa/ de nas bus pa gzhon nu de gnyis kyis phas snying nas yongs su btang ba'i blo rig nas snying rje rje skad du ngu zhing thal mo gnyis sbyar</text></item>
<item><p>196b5</p><section>'dul ba</section><text>nas thams cad sgrol gyi rkang pa gnyis la gtugs te smras pa/ yab cig yum ni ma mchis par// khyod ni bdag cag stsol bzhed pa// re zhig de ni mthong gyur nas// de nas bdag cag stsal du gsol// de nas byang chub sems dpa' yid la gcags pa'i sdug bsngal</text></item>
<item><p>196b6</p><section>'dul ba</section><text>gyis ngom zung gnag cing mchi ma 'dzag bzhin de gnyis la 'khyud nas smras pa/ bu dag nga yi snying du mi sdug min// snying brtse snying rje med min te// 'jig rten kun la phan pa'i phyir// yon tan mthong nas btang ba yin// ci nas nga yis byang chub mchog/ zhi ba rang</text></item>
<item><p>196b7</p><section>'dul ba</section><text>gis thob nas ni// sdug bsngal rgya mtsho la gnas pa'i// rten med 'jig rten rnams bsgral lo// de nas byis pa gzhon nu de dag gis phas snying nas yongs su btang ba'i blo rig nas pha'i rkang pa gnyis la mgo bos phyag 'tshal te thal mo sbyar nas snying rje rje skad dang sma</text></item>
<item><p>197a1</p><section>'dul ba</section><text>bab pa'i tshig gis dal gyis smras pa/ gal te khyod kyis thag bkum na// ma la bdag cag gnyis kyi phrin// khyod kyis bzod pa mdzod cig ces// yab cig khyod kyis gsung du gsol// yab gzhan yang byis par gyur pas bla ma khyod la</text></item>
<item><p>197a2</p><section>'dul ba</section><text>nongs pa bgyis pa gang // gal te la lar thugs la mi bab tshig 'ga' smras pa'am// gus par mnyan pas yongs su mnyes pa nyid du ma bgyis pa// de ni byis pa'i nongs pa lags zhes bzod pa mdzad du gsol// de skad ces smras nas pha la phyag 'tshal te lan</text></item>
<item><p>197a3</p><section>'dul ba</section><text>gsum du bskor ba byas nas mig mchi mas gang bzhin bla ma la smra bar yid la gcags pas yang dang yang phyir lta zhing bsti gnas de nas byung ste song ngo // de nas byang chub sems dpa' byis pa gzhon nu'i tshig shin tu snying rjer rung ba de dag gis snying blong nas yid kyi byang chub tu</text></item>
<item><p>197a4</p><section>'dul ba</section><text>smon lam btab ste/ dka' thub kyi tshal gyi lo ma'i spyil bur zhugs so// byis pa gzhon nu dag dong ma thag tu stong gsum gyi stong chen po'i 'jig rten gyi khams 'di yang rnam pa drug tu g.yos so// lha stong phrag du mas yang bar snang la ca co dang ga zha'i sgra 'byin cing / e</text></item>
<item><p>197a5</p><section>'dul ba</section><text>ma'o rab sbyin bdag nyid che// byis pa 'di gnyis btang nas kyang // gang gi yid ni 'gyur med pa// de ni nges pa rmad cig go// de nas rgyags sbyin ma rtsa ba dang 'bras bu rnams khyer te bsti gnas logs su chas pa las sa che thang du g.yos pa des myur ba kho nar bsti gnas de</text></item>
<item><p>197a6</p><section>'dul ba</section><text>nyid du song ba dang / lha gzhan zhig gis rgyags sbyin ma byang chub sems dpa' sems can thar bar bya bar brtson pa byas pa'i sbyin pa'i pha rol tu phyin pa'i bar chad byed par 'gyur du 'ong ngo snyam nas seng ge mo zhig gi gzugs su bsgyur te lam bkag nas 'dug pa dang rgyags sbyin</text></item>
<item><p>197a7</p><section>'dul ba</section><text>mas kyi rgyal po'i chung ma de la smras pa/ rgyal po'i chung ma sgeg sgeg ma// kho mo lam 'dir bkag nas ci ste 'dug/ ji ltar bdag ni mi 'phyo nges gyur na// lam las bzur te myur du 'gro bar gyis// gzhan yang khyod kyang rgyal po'i chung ma la//</text></item>
<item><p>197b1</p><section>'dul ba</section><text>bdag kyang mi yi dbang po seng ge yi// btsun mo yin pas chos kyi spun gyur gyis// rgyal mos bdag gi lam phye shig/ de skad ces smras pa dang lha seng ge mo'i gzugs su bsgyur ba de yang lam de nas logs shig tu song ngo // de nas rgyags sbyin mas bkra mi</text></item>
<item><p>197b2</p><section>'dul ba</section><text>shis pa'i ltas dag mthong nas yud tsam zhig bsams pa/ ji ltar bar snang la ngud mo'i sgra grag pa dang / ji ltar yang tshal na gnas pa'i 'byung po rnams mya ngan byed pa'i sgra grag pa las na gdon mi za bar bsti gnas su ma legs pa zhig byung bar gyur to snyam nas smras pa/ ji</text></item>
<item><p>197b3</p><section>'dul ba</section><text>ltar bdag mig 'gul ba dang // ji ltar bya skad 'byin pa dang // ji ltar bdag ni dogs pa las// bus pa de gnyis btang bar nges// ji ltar sa 'di g.yos pa dang // bdag gi snying ni 'dar ba dang // ji ltar lus kyang rma ba las// bus pa de yang btang bar nges//</text></item>
<item><p>197b4</p><section>'dul ba</section><text>zhes de lta bu'i mi legs pa brgya stong dag sems shing bsti gnas su song nas bsti gnas su zhugs te/ mi dga' bzhin bltas na bu de gnyis ma mthong nas de nas rmongs shing snying 'dar bas bsti gnas kyi gzhi de'i rjes bzhin du sems te/ phyogs 'di na ni gzhon nu mdog nag sring</text></item>
<item><p>197b5</p><section>'dul ba</section><text>mo dang lhan cig kyi phru gu dang lhan cig rtag tu rtse rtse/ 'di ni de gnyis kyis sa rdul las byas pa'i khyim yin/ 'di ni de gnyis kyi rtsed mo'i cha byad yin na de gnyis ni mi snang na gal te zhig na bdag gis ma mthong gi lo ma'i spyil bur zhugs nas nyal lta srid dam snyam du de ltar</text></item>
<item><p>197b6</p><section>'dul ba</section><text>snying la re zhig bu mthong bar 'dod pas rtsa ba dang 'bras bu phyogs gcig tu bzhag nas mig mchi mas gang bzhin du khyim thab kyi rkang pa gnyis la gtugs te smras pa/ rje'i sras khye'u dang bu mo de gnyis gang du mchis/ thams cad sgrol gyis smras pa/ kho bo'i drung du bram ze zhig/ re</text></item>
<item><p>197b7</p><section>'dul ba</section><text>bas yang dag 'ongs gyur na// bus pa de gnyis de la byin// de la rjes su yi rang gyis// de skad ces smras pa dang / rgyags sbyin ma mo mda' dug can gyis phog pa bzhin du sa la skyel nas nya chu'i gnas nas phyung ba bzhin du 'gre ldog par byed/ khrung khrung bu stor ba</text></item>
<item><p>198a1</p><section>'dul ba</section><text>bzhin du ni snying rje rje skad du du/ ba be'u shi ba bzhin du ni 'ba' sgra sna tshogs 'don cing smras pa/ pad mo gzhon nu lta bu'i byad bzhin can// lag pa pad ma'i mda' ltar gzhon sha can// bdag gi bu gnyis sdug bsngal ma myong ba// 'gro ba gang du</text></item>
<item><p>198a2</p><section>'dul ba</section><text>song nas sdug bsngal gyur// bu ltar drang zhing mig/ lhan cig bsti gnas dga' ba na// de ring bdag gi bu gnyis ji lta bur// gzhan gyi dbang gis dong zhing sdug bsngal gyur// mig ni mchi mas gang ba'i mig gis ni// snying rjes du</text></item>
<item><p>198a3</p><section>'dul ba</section><text>bas shin tu sdug bsngal ba// de ring bdag gis legs par ma mthong bas// skye bo bkren pa'i nang na sdug pas 'tsho// de gnyis bdag gi pang nas bskyed bskyed pa// zas su rtsa ba me tog 'bras bu za// bzod dang gnas pas bla ma rtag dga' bas// bdag gi bu gnyis</text></item>
<item><p>198a4</p><section>'dul ba</section><text>shin tu sdug bsngal lo// de gnyis ma dang nye du bral ba dang // rtsa lag rnams kyis gzu lums spangs pa las// skye bo sdig can ngan dang phrad gyur nas// bdag gi bu gnyis shin tu sdug bsngal lo// skom zhing bkres pas bdag nyid rtag gdungs na// de gnyis su yi dbang</text></item>
<item><p>198a5</p><section>'dul ba</section><text>gis 'gro bar 'gyur// bran du gyur pas gdon mi za bar ni// de gnyis nyam thag sdug bsngal yongs su zin// bdag gis nges par tshe rabs gzhan dag tu// srog chags sdug pa brgya dag phral ba yi// sdig las shin tu mi bzad 'dir byas pa// des na ba be'u med</text></item>
<item><p>198a6</p><section>'dul ba</section><text>bzhin cho nges 'debs// bden tshig gang gis bdag ni rtag tu yang // sems can kun la yid ni mnyam gyur pa// bden tshig des ni bdag gi bu gnyis po// bran du gyur pa las ni thar bar shog/ de nas rgyags sbyin mas bus pa gzhon nu de dag gis bskyed cing bsrungs</text></item>
<item><p>198a7</p><section>'dul ba</section><text>pa'i shing gang yin pa de dag lo ma thib be 'dug par mthong nas snying du sdug nas 'khyud de smras pa/ bus pas ril ba chung ngu'i chus bcus pa// lo ma rnams la chu thigs 'dzag pa yi// ljon shing rnams ni sems dang bcas pa bzhin// bus pa nu zho ma blud lta bur ngu //</text></item>
<item><p>198b1</p><section>'dul ba</section><text>yang bus pa gzhon nu de gnyis dang rtse rtse ba'i kyi phru gu bsti gnas na 'dug pa rnams mthong nas mi dga' ste snying rje rje skad kyi tshig gis dal bus smras pa/ de'i ne'u zla mthong bar 'dod pa gang // gnas su sa tshugs mtshon cing tshol byed pa// phru gu rgyu ba</text></item>
<item><p>198b2</p><section>'dul ba</section><text>'di dag kyang // bdag gi sdug bsngal mi chung gzhan yin no// de nas bus pa gzhon nu de dag lam gang nas dong ba'i lam der rjes bcad pa dang / bus pa gzhon nu de gnyis rjes drang por ma byung gi gya gyus gang bar mthong nas lhag par yang sdug bsngal gyis gdungs nas</text></item>
<item><p>198b3</p><section>'dul ba</section><text>smras pa/ ji ltar 'then pa'i rjes byung dang // la lar myur du song ba las// brdegs te khrid par gdon mi za// kye ma bram ze brtse med mchog/ mgul ni dbugs kyis brdzags shing skad kyang 'dzer// ma mchu mdzes pa 'dar zhing bdag gi bu// bzhin du mig</text></item>
<item><p>198b4</p><section>'dul ba</section><text>kyang rig rig ste// rkang pa 'jam pos ji ltar song zhig gu// de nas byang chub sems dpa' de ltar smre sngags 'don pa'i bdag nyid de mthong nas mi rtag pa nyid dang ldan pa'i tshig de dang de dag gis rnam grangs mang por go bar byas nas smras pa/ kho bos bu gnyis grags pa yis//</text></item>
<item><p>198b5</p><section>'dul ba</section><text>btang ba ma yin sdang bas min// sems can kun la phan don du// btang bar dka' ba'i bu de btang // mchog tu btang dka' bdag nyid dang // bu dang chung ma rnams btang nas// sems dpa' chen pos tshul bzhin du// byang chub mchog ni thob par 'gyur// rgyags</text></item>
<item><p>198b6</p><section>'dul ba</section><text>sbyin bdag gis gtong ba la brten gtang dka' ba'i// bus pa de gnyis 'jig rten thar pa'i don du btang // bdag dang chung ma gzhon nu nor yang gtang bya ste// kun la thams cad btang ba'i blo gros nga la yod// de nas rgyags sbyin mas sems brtan te/ byang chub sems</text></item>
<item><p>198b7</p><section>'dul ba</section><text>dpa' la smras pa/ khyod la bar chad mi bgyid kyis// khyod blo gzhan du ma 'gyur cig/ gal te bdag kyang stsol bzhed na// dogs pa ma mdzad bdag stsol cig/ gzhan yang dpa' bo gang phyir nyid kyi mi// sdug pas chags pa btang ba yi// don de myur du thob nas ni//</text></item>
<item><p>199a1</p><section>'dul ba</section><text>srid las 'gro ba bsgral bar mdzod// de nas lha rnams kyi dbang po brgya byin gyis byang chub sems dpa' dang / rgyags sbyin ma brtson 'grus shin tu rmad du byung ba dang / shin tu bya dka' bar rig nas sum bcu rtsa gsum pa'i tshogs kyis yongs su</text></item>
<item><p>199a2</p><section>'dul ba</section><text>bskor te/ steng gi nam mkha' las bsti gnas der lhags nas snang ba rgya chen pos gnas de gsal bar byas te/ nam mkha' la 'dug bzhin du byang chub sems dpa' la smras pa/ 'di ltar 'jig rten rmongs pa blo ngan gzhung gis bcings pa'i blo gros can// longs</text></item>
<item><p>199a3</p><section>'dul ba</section><text>spyod la chags snying gi zhags pa bu yis bcings pa'i nang na yang // khyab bdag khyod gcig chags pa med pas dga' bskyed pa'i bu gtong bas// nges par go 'phang ba de dang zhi ba dri med dka' ba med pas 'thob// de skad ces byang chub sems dpa' spro ba bskyed nas lha</text></item>
<item><p>199a4</p><section>'dul ba</section><text>rnams kyi dbang po brgya byin gyis bsams pa/ 'di gcig pu g.yog dang bral na nyon mongs par 'gyur gyis/ ma la bdag gis rgyags sbyin ma bslang ngo snyam nas/ de nas bram ze'i cha byad du bsgyur te byang chub sems dpa'i drung du song nas yang byang chub sems dpa' la</text></item>
<item><p>199a5</p><section>'dul ba</section><text>smras pa/ yan lag kun bzang khyim thab las// 'phyo ba med cing snying nye ba// rigs na bsngags pa'i sring mo 'di// bdag la bran mo'i don du stsol// de nas rgyags sbyin ma mi bzod pa skyes nas bram ze la smras pa/ ngo tsha med cing brkam pa khyod// 'di ni</text></item>
<item><p>199a6</p><section>'dul ba</section><text>bram ze'i tha shal te// khyod lta 'phyon ma mi byed cing // dam chos dga' ba nga 'dod dam// de nas byang chub sems dpa' thams cad sgrol snying rje dang ldan pa'i snying gis rgyags sbyin ma la brtag par brtsams pa dang / de nas rgyags sbyin mas byang chub sems dpa' la smras pa/</text></item>
<item><p>199a7</p><section>'dul ba</section><text>bdag ni bdag la g.yar ngan med// de bzhin bdag la lta ma lags// gcig pu ji ltar bzhugs 'gyur zhes// de ltar khyod slang g.yar ngan bgyid// de nas byang chub sems dpas rgyags sbyin ma la smras pa/ go 'phang mi zad mya ngan med pa tshol bdag la// sa</text></item>
<item><p>199b1</p><section>'dul ba</section><text>steng 'dir ni rgyags sbyin mya ngan bya mi dgos// khyod ni mya ngan med par bram ze 'di rjes 'brongs// bdag ni 'chi ba bzhin du bsti gnas 'then// de skad ces smras nas dga' ba dang / mgu ba dang / yid rab tu dga' bas bsams pa/ sbyin pa 'di ni nags</text></item>
<item><p>199b2</p><section>'dul ba</section><text>tshal 'dir// bdag gi sbyin pa tha ma yin// rgyags sbyin 'dir yang yongs btang nas// yongs su gzung ba med par 'gyur snyam du rig nas rgyags sbyin ma lag pa nas bzung ste bram ze de la smras pa/ bdag gi mchis 'brang sdug pa 'di// snying nas snying nye bsgo ba nyan//</text></item>
<item><p>199b3</p><section>'dul ba</section><text>ya rabs tshul can snyan par smra// bram ze'i mchog khyod bzhes su gsol// de nas mche ba bzang po yi// chung ma byang chub 'dod phyir btang // chu la gru ni ji lta bar// sa ni mtha' dag rnam drug g.yos// de nas rgyags sbyin ma bram ze'i dbang du gyur te// khyo dang / bu</text></item>
<item><p>199b4</p><section>'dul ba</section><text>dang / bu mo dang bral ba'i sdug bsngal gyis nyam thag nas dbugs brdzags pas mgul sgra ngar ngar por 'gags bzhin 'di skad ces smras so// bdag gis tshe rabs snga ma la// ci 'dra ba yi las ngan byas// des na ba be'u shi ba bzhin// skye bo med pa'i nags na ngu // de</text></item>
<item><p>199b5</p><section>'dul ba</section><text>nas lha rnams kyi dbang po brgya byin gyis bram ze'i cha byad mi snang bar byas te rang bzhin gyi cha byad du gnas nas rgyags sbyin ma la smras pa/ skal bdag ni bram ze ma yin mi yang ma yin gyi// bdag ni lha yi dbang po brgya byin lha min 'joms byed de// khyod kyi 'dul ba'i mchog</text></item>
<item><p>199b6</p><section>'dul ba</section><text>tu gyur pa 'di yis bdag mgu yis// bdag las dam pa gang zhig 'dod pa de 'dir smra bar gyis// de nas de'i tshig gis rgyags sbyin ma yid bde ba skyes nas brgya byin la phyag 'tshal nas smras pa/ spyan stong ldan pa bdag gi bu// bran gyur pa las thar mdzad cing // mes</text></item>
<item><p>199b7</p><section>'dul ba</section><text>po'i drung du phyin par yang // sum bcu rtsa gsum bdag pos mdzod// de skad ces smras nas yang dbang po chen po bsti gnas su zhugs nas byang chub sems dpa'i drung du song ste/ rgyags sbyin ma lag pa g.yon pas bzung nas byang chub sems dpa' la smras pa/ bdag gis khyod</text></item>
<item><p>200a1</p><section>'dul ba</section><text>la rgyags sbyin 'di// g.yog gi phyir ni sbyin par byas// khyod kyis su la'ang ma sbyin cig/ bzhag pa byin na smad par 'gyur// de nas lha rnams kyi dbang po brgya byin gyis bram ze khye'u dang bu mo khyer ba de ji ltar grong khyer gzhan yin no snyam nas grong khyer de</text></item>
<item><p>200a2</p><section>'dul ba</section><text>nyid du song ste bus pa gzhon nu de dag btsong bar brtsams pa de lta bur rmongs par byas so// ji tsam na blon po rnams kyis mthong nas rgyal po la smras pa/ lha khyod kyi dpon po mdog nag dang // dra ba can dang de gnyis ni// bram ze shin tu ma rungs pa// grong khyer mchog</text></item>
<item><p>200a3</p><section>'dul ba</section><text>'dir 'tshong zhing mchis// de skad ces thos nas rgyal po de sems mi dga' nas smras pa/ gzhon nu gnyis myur du ston cig/ blon po rnams kyis skad phyung ba dang grong khyer pa rnams myur du rgyal po'i mdun du nye bar lhags nas/ ji tsam na blon po gzhan zhig gis rgyal po'i</text></item>
<item><p>200a4</p><section>'dul ba</section><text>drung du khrid pa dang / mi yi dbang po mngon phyogs khrid pa'i tsha bo gos med cing // lus rbeg dri ma can gyi lus de de yis mthong nas ni// mod la seng ge'i khri las sa yi steng du ltung gyur te// pho brang 'khor mi blon tshogs bud med dag kyang ngu bar gyur// de nas rgyal pos</text></item>
<item><p>200a5</p><section>'dul ba</section><text>blon po rnams la smras pa/ gang zhig nags na gnas pa yang // sbyin la mngon par dga' ba'i yid// mig de ni myur du 'dir// chung ma dang bcas dgug par gyis// de nas lha rnams kyi dbang po brgya byin gyis byang chub sems dpa' la phyag byas nas rang gi gnas</text></item>
<item><p>200a6</p><section>'dul ba</section><text>su song ngo // phyi zhig na rgyal po thams cad kyi bshes gnyen 'das pa dang // bram ze de dang / blon po dang / grong mi dang / yul mi rnams lhan cig bsti gnas der song nas byang chub sems dpa' la gsol ba btab ste/ rang gi grong khyer du bos nas rgyal por bcug go// de</text></item>
<item><p>200a7</p><section>'dul ba</section><text>nas rgyal po thams cad sgrol thams cad gtong zhes bya bar gyur to// des dge sbyong dang / bram ze dang / bkren pa dang / phongs pa dang / mdza' bo dang / nye du dang / gnyen bshes dang / zho shas 'tsho ba rnams la sbyin pa rnam pa du ma dag byin nas tshigs su bcad de smras pa/ byang</text></item>
<item><p>200b1</p><section>'dul ba</section><text>chub don du gnyer ba yis// rgyal rigs bram ze rje'u rigs dang // dmangs rigs gdol pa g.yung po la'ang // 'jigs pa med par sbyin pa btang // gser dang dngul dang ba lang dang // rta dang nor bu'i rna rgyan dang // de bzhin las dag byed pa'i bran// tshul khrims phun</text></item>
<item><p>200b2</p><section>'dul ba</section><text>sum tshogs la sbyin// chags pa med pa'i sems kyis ni// bu dang chung ma yongs btang bas// 'jig rten 'di dang pha rol tu// mi yis dag pa thob par 'gyur// gang gi tshe rgyal po thams cad kyi bshes gnyen gyis thams cad sgrol gyi ched du bram ze dzu dzu ka la nor</text></item>
<item><p>200b3</p><section>'dul ba</section><text>mang po sbyin pa de'i tshe de 'byor pa rgya chen por gyur pa dang / de la snying du sdug pa dang / rtsa lag dang / grogs po dag 'ongs nas smras pa/ khyod kyi 'byor pa dang / dpal dang skal ba phun sum tshogs pa gang yin pa ci yang rung de dag thams cad ni gzhon nu thams cad sgrol</text></item>
<item><p>200b4</p><section>'dul ba</section><text>de la brten te yin no// des smras pa/ gzhon nu thams cad sgrol gyis kho bo la ci zhig byas/ rigs mchog gi nang du skyes pas kho bo 'jig rten gyi yon gnas su gyur te// des na kho bo skal pa dang ldan par gyur to// bcom ldan 'das kyis bka' stsal pa/ dge slong</text></item>
<item><p>200b5</p><section>'dul ba</section><text>dag ji snyam du sems/ de'i tshe de'i dus kyi gzhon nu thams cad sgrol gang yin pa de ni nga nyid yin no// de'i tshe de'i dus kyi dzu dzu ka gang yin pa de ni lha sbyin 'di nyid yin te/ de na yang 'di byas pa mi gzo ba dang byas pa mi tshor ba yin no// da ltar yang 'di byas pa mi gzo ba dang byas</text></item>
<item><p>200b6</p><section>'dul ba</section><text>pa mi tshor ba yin no// de lta bas na dge slong dag 'di ltar bslab par bya ste/ byas pa gzo ba dang byas pa tshor bar bya ste/ cung zad byas pa yang chud mi gsan par bya na mang po la lta smos kyang ci dgos te/ dge slong dag khyed kyis de ltar bslab par bya'o// sangs rgyas</text></item>
<item><p>200b7</p><section>'dul ba</section><text>bcom ldan 'das rgyal po'i khab 'od ma'i tshal bya ka lan da ka gnas pa na bzhugs so// de'i tshe yul tsam pa na khyim bdag gru 'dzin zhes bya ba phyug pa nor mang ba longs spyod che ba yongs su gzung ba yangs shing rgya che ba/ rnam thos kyi bu'i nor dang ldan pa rnam thos kyi bu la nor</text></item>
<item><p>201a1</p><section>'dul ba</section><text>gyis 'gran pa zhig gnas te/ des rigs mnyam pa las chung ma blangs nas/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las/ dus gzhan zhig</text></item>
<item><p>201a2</p><section>'dul ba</section><text>na chung ma sems can dang ldan par gyur te/ 'di ltar de'i mngal yongs su smin par bya ba'i phyir de yid du mi 'ong ba'i sgra cung zad kyang mi thos shing grang ba na grang ba'i yo byad dang / dro ba na dro ba'i yo byad dang / sman pas bcas pa'i kha zas ha cang kha ba ma yin pa dang / ha cang skyur ba ma</text></item>
<item><p>201a3</p><section>'dul ba</section><text>yin pa dang / ha cang lan tshwa che ba ma yin pa dang / ha cang mngar ba ma yin pa dang / ha cang tsha ba ma yin pa dang / ha cang bska ba ma yin pa ste/ de ltar kha ba dang / skyur ba dang / lan tshwa dang / mngar ba dang / tsha ba dang / bska ba spangs pa'i kha zas kyis bsnyen bkur byed cing do</text></item>
<item><p>201a4</p><section>'dul ba</section><text>shal dang / se mo dos lus brgyan nas lha'i bu mo dga' tshal na rgyu ba bzhin du khri'u nas khri'ur dang / khri nas khrir rgyu zhing 'og gis gzhi la mi 'bab bo// de'i tshe khyim bdag gru 'dzin dgos pa 'ga' zhig la rgyal po'i khab tu song ngo // de yang zla ba dgu 'am/ bcu lon te rgyu skar</text></item>
<item><p>201a5</p><section>'dul ba</section><text>gro bzhin la bab pa na khye'u gzugs bzang po blta na sdug pa mdzes pa de'i rkang pa'i mthil gnyis la spu gser gyi kha dog 'dra ba sor bzhi tsam skyes pa zhig btsas so// btsas nas ji tsam na khyim bdag gru 'dzin gyi mi zhig rings pa rings par rgyal po'i khab tu song nas khyim bdag gru</text></item>
<item><p>201a6</p><section>'dul ba</section><text>'dzin la smras pa/ khyim bdag dgyes pa skyed cig/ khyod kyi khye'u zhig btsas so// de dga' ba dang yid bde ba skyes nas smras pa/ kye nang rje ci zhig smra/ des smras pa/ khyim bdag khyod kyi khye'u zhig btsas so// de dga' ba dang / yid bde ba skyes nas yang dris pa/</text></item>
<item><p>201a7</p><section>'dul ba</section><text>kye nang rje ci zhig smra/ des smras pa/ khyim bdag khyod kyi khye'u zhig btsas so// yang dris pa/ kye nang rje ci zhig smra/ de nas mi de 'di snyam du sems te ci khyim bdag 'di yang nas yang du 'dri ba bdag la kyal ka smra bar mi 'dod grang snyam du bsams nas cang mi smra bar 'dug go// khyim</text></item>
<item><p>201b1</p><section>'dul ba</section><text>bdag gis smras pa/ kye nang rje khyod kyis nyes te/ gal te khyod kyis lan brgyar smras par gyur na yang / ngas kyang khyod kyi kha gser gyis lan brgya bkang bar 'gyur ba zhig/ de nas khyim bdag gru 'dzin gyis mi de'i kha gser gyis lan gsum bkang nas dkor pa la khye'u dkan</text></item>
<item><p>201b2</p><section>'dul ba</section><text>dbab pa'i rin gser bye ba nyi shu byin cig ces spring ngo // khyim bdag gru 'dzin dga' ba dang yid bde bas rgyal po'i drung du song nas lha bdag gi khye'u zhig btsas so// rgyal pos smras pa legs so// ngas de la tsam pa gzhi dang bcas pa dang / glang po che bdun gyi tshogs</text></item>
<item><p>201b3</p><section>'dul ba</section><text>sbyin no// khyim bdag gru 'dzin gyis rgyal po gzugs can snying po la bltas te tsam par 'ongs nas de nas khyim bdag gi gnyen rnams kyis nyi ma bdun gsum nyi shu gcig tu btsas pa'i btsas ston rgya cher byas nas khye'u'i ming cir gdags zhes ming 'dogs par byed do// gzhan dag</text></item>
<item><p>201b4</p><section>'dul ba</section><text>gis smras pa/ khye'u 'di rgyu skar gro bzhin la btsas la 'di btsas pa na phas kyang dkan dbab pa'i rin du gser bye ba nyi shu byin pas/ de bas na khye'u'i ming gro bzhin skyes bye ba nyi shu pa zhes bya bar gdags so zhes de'i ming gro bzhin skyes bye ba nyi shu pa zhes bya bar btags te/ khye'u gro bzhin skyes</text></item>
<item><p>201b5</p><section>'dul ba</section><text>bye ba nyi shu pa ma ma brgyad la rjes su gtad de/ pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis te/ de ma ma brgyad po dag gis 'o ma dang / zho dang / mar dang / zhun mar dang / mar gyi snying khu</text></item>
<item><p>201b6</p><section>'dul ba</section><text>dang gzhan yang yo byad kyi bye brag gtso bo gtso bo dag gis skyed par byed/ sring bar byed cing rdzing na gnas pa'i pad ma bzhin myur du skyed par byed de/ de gang gi tshe chen por gyur pa de'i tshe yi ge dang / grangs dang / rtsis dang / lag rtsis dang / dbyung ba dang / gzhug pa dang / gzhag</text></item>
<item><p>201b7</p><section>'dul ba</section><text>pa la nye bar zhugs shing / brtag pa brgyad po gzhi brtag pa dang / gos brtag pa dang / rin po che brtag pa dang / shing brtag pa dang / glang po che brtag pa dang / rta brtag pa dang / gzhon nu brtag pa dang / gzhon nu ma brtag pa dang / 'byed pa dang / klog pa la mkhas</text></item>
<item><p>202a1</p><section>'dul ba</section><text>pa dang / g.yer por gyur to// de bsod nams kyi skal ba chen po dang ldan pa yin no// zhes rigs mnyam pa mang pos thos nas bu sring dag byin no// de'i phas 'dug pa'i khang pa gsum po dgun gyi dang / dpyid kyi dang / dbyar gyi rtsig tu bcug ste chung ma</text></item>
<item><p>202a2</p><section>'dul ba</section><text>gsum po chen ma dang / bar ma dang / chun ma bzhag nas de steng gi khang gzhir song ste skyes pa med pa na rtse bar byed/ dga' bar byed/ dga' mgur spyod par byed do// de nyi ma re re zhing lnga brgya'i ston mo snod nas 'tshed cing sbyor ro// lha sbyin gyis gzhon nu ma skyes dgra</text></item>
<item><p>202a3</p><section>'dul ba</section><text>la rbad pa gzhon nu rgyal po thams cad ni gang gi tshe skra skya bo skyes par gyur pa de'i tshe gzhon nu'i thu bo shos rgyal srid kyi dbang phyug la bzhag nas rab tu 'byung na/ khyod kyi yab ni skra kha dog rnam pa gsum pa'i mthar phyin na 'on kyang 'dod pa rnams la zhen bzhin te nye bar zhi bar mi 'gro'o//</text></item>
<item><p>202a4</p><section>'dul ba</section><text>ma skyes dgras smras pa/ de nyid kyis shes mod/ de la ci byar yod/ lha sbyin gyis smras pa/ pha rol gnod pa gyis shig/ 'dod pa don du gnyer ba rnams ni mi byed pa ci yang med pas/ ji tsam na rgyal po gzugs can snying po bcom ldan 'das mar gsol nas 'jams gsol bar</text></item>
<item><p>202a5</p><section>'dul ba</section><text>bzhed pa'i 'jams kyi zhal ta byas te/ 'od ma'i tshal du song ba ma skyes dgras mthong nas des rdo rje rtse gcig pa zhig 'phangs pa dang rgyal po sgra la mkhas pa yin pas des g.yon phyogs su thug pa'i rdze'u chag par gyur nas de nyid nas slar log go// sangs rgyas bcom ldan 'das</text></item>
<item><p>202a6</p><section>'dul ba</section><text>rnams ni 'di lta bu mi mkhyen pa'am/ mi gzigs pa'am/ thugs su ma chud pa'am/ rnam par mi mkhyen pa cung zad kyang mi mnga' bas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu ma skyes dgra mi dge ba'i bshes gnyen</text></item>
<item><p>202a7</p><section>'dul ba</section><text>lha sbyin gyis zin pas/ de bzhin gshegs pa'i bsod snyoms ma rung bar byas kyis tsam par gru 'dzin gyi bu'i drung du song la bsod snyoms khyer te shog shig/ btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas ji</text></item>
<item><p>202b1</p><section>'dul ba</section><text>ltar sems mnyam par bzhag na rgyal po'i khab nas mi snang bar gyur te tsam par phyin pa de lta bu'i ting nge 'dzin la snyoms par zhugs so// gro bzhin skyes bye ba nyi shu pa nyi ma la dad pas de nyi ma re re zhing nang par sngar langs te nyi ma la phyag byed pa na tshe dang ldan pa maud gal gyi bu chen po'i</text></item>
<item><p>202b2</p><section>'dul ba</section><text>rdzu 'phrul gyis nyi ma'i dkyil 'khor brtol nas babs pa/ tshe dang ldan pa gro bzhin skyes bye ba nyi shu pas mthong ngo // mthong nas kyang bdag gis mngon sum kho nar nyi ma nyid kyi gzugs mthong ngo snyam nas mchog tu ngo mtshar skyes so// mthong nas yang tshigs su bcad nas smras pa/</text></item>
<item><p>202b3</p><section>'dul ba</section><text>nyi ma brtol nas sa steng mngon phyogs myur nyid du// bdag gi gnas su byon pa 'di ko su zhig lags// 'di ci nyi ma'am nor sbyin zla ba'am brgya byin nam// 'on te lha yi bdag po mod la gshegs shig gu// tshe dang ldan pa maud gal gyi bu chen po'i sems kyis kyang de'i bsam pa</text></item>
<item><p>202b4</p><section>'dul ba</section><text>shes nas yang tshigs su bcad de smras pa/ kho bo 'od zer stong gi 'od 'bar nyi ma ma yin rgyu skar bdag po min// kho bo rnam thos ma yin mchog ldan ma yin legs pa'i brtul zhugs dbang phyug min// kho bo thugs zhi gzi brjid kyis 'bar sangs rgyas sras po yin par shes par</text></item>
<item><p>202b5</p><section>'dul ba</section><text>byos// kho bo thub la bsod snyoms dgongs nas bslang ba'i phyir ni khyod kyi drung du 'ongs/ gro bzhin skyes kyis smras pa/ ci shes ldan nyid thub pa yin nam/ des tshigs su bcad de smras pa/ ji ltar gser gyi ri bo lhun po'i zlar ni yungs kar khyer te 'ong ba dang / ji ltar nyi</text></item>
<item><p>202b6</p><section>'dul ba</section><text>ma'i zlar ni sa steng srog chags srin bu me khyer 'jal ba dang // rin chen gyis phyug rgya mtsho'i zlar ni 'di ni gnag gi rmig rjes sgrun pa ltar// de bzhin mi mchog bla ma sangs rgyas la ltos ston pa'i sras dag rig par gyis/ gro bzhin skyes kyis smras pa/ rjes su dpag pa 'di yis</text></item>
<item><p>202b7</p><section>'dul ba</section><text>na// bdag gis khyod kyi 'dren pa ni// ji ltar dka' thub rab che ba// gsal bar rab tu rtogs lags so// dgos pa ci la byon bka' stsol cig/ bcom ldan 'das kyi bsod snyoms phul cig/ bcom ldan 'das de su yin/ khyim bdag gi bu dge sbyong gau ta ma shAkya'i</text></item>
<item><p>203a1</p><section>'dul ba</section><text>sras shAkya'i rigs las skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ste/ de bla na med pa yang dag par rdzogs pa'i byang chub mngon par rdzogs par sangs rgyas pa zhig yod do// khyim bdag gi</text></item>
<item><p>203a2</p><section>'dul ba</section><text>bu de ni sangs rgyas zhes bya'o// des sangs rgyas zhes bya ba'i sgra sngon ma thos pa thos nas ba spu'i khung thams cad g.yos shing mngon par dad pa des snod du btsos pa lnga brgya po de nyid tshe dang ldan pa maud gal gyi bu chen po la phul lo// de nas tshe dang ldan pa maud gal gyi bu chen pos de las</text></item>
<item><p>203a3</p><section>'dul ba</section><text>bsod snyoms blangs nas ji ltar sems mnyam par bzhag na tsam pa nas mi snang bar gyur te/ rgyal po'i khab 'od ma'i tshal bya ka lan da ka gnas par phyin pa de lta bu'i ting nge 'dzin la snyoms par zhugs nas/ des bcom ldan 'das la bsod snyoms phul te bcom ldan 'das kyis</text></item>
<item><p>203a4</p><section>'dul ba</section><text>gsol par brtsams pa na/ ma ga d+hA'i rgyal po bzo sbyangs gzugs can snying pos snod nas btsos pa phyi ma shos khyer te bcom ldan 'das kyi spyan sngar song ba dang / ji tsam na 'od ma'i tshal thams cad kha zas kyi dri zhim po rnam pa sna tshogs kyis khyab par mthong nas des bsams</text></item>
<item><p>203a5</p><section>'dul ba</section><text>pa/ gdon mi za bar lha rnams kyi dbang po brgya byin nam/ lha gzhan dag gis bcom ldan 'das la bsod snyoms phul te/ 'di ltar 'od ma'i tshal 'di kha zas kyi dri zhim po rnam pa sna tshogs kyis khyab par gyur to snyam du bsams nas bcom ldan 'das la 'di skad ces gsol</text></item>
<item><p>203a6</p><section>'dul ba</section><text>to// btsun pa bcom ldan 'das la lha rnams kyi dbang po brgya byin nam/ lha gzhan dag gis bsod snyoms phul ba'am ci lags na/ 'di ltar 'od ma'i tshal 'di zhal zas kyi dri bda' ba sna tshogs kyis khyab par gyur lags/ bcom ldan 'das kyis bka' stsal pa/ rgyal po</text></item>
<item><p>203a7</p><section>'dul ba</section><text>chen po lha rnams kyi dbang po brgya byin gyis kyang ma yin la/ lha gzhan rnams kyis kyang ma phul te/ de lta mod kyi khyod nyid kyi yul tsam pa na gru 'dzin gyi bu nyi ma re re lnga brgya'i ston mo snod nas 'tshed cing sbyor ba yod de/ de las dge slong maud gal gyi bus blangs so// bcom</text></item>
<item><p>203b1</p><section>'dul ba</section><text>ldan 'das de'i bsngags pa gsung bar brtsams pa thos nas de yang mthong bar 'dod pa skyes pa dang / bcom ldan 'das kyi thugs kyis de'i bsam pa mkhyen nas bka' stsal pa/ rgyal po chen po sems can de ni bsod nams kyi skal ba chen po dang ldan pa yin pas khyod bsod</text></item>
<item><p>203b2</p><section>'dul ba</section><text>nams yongs su zad par 'gyur du 'ong gis de la bka' ma stsol cig/ de lta mod kyi rgyal po chen po lhung bzed kyi lhag ma la longs spyod cig/ des gsol pa/ btsun pa bdag rgyal po rgyal rigs spyi bo nas dbang bskur ba lags te/ sngon ni su'i lhung bzed kyi lhag ma</text></item>
<item><p>203b3</p><section>'dul ba</section><text>yang ma 'tshal lags mod kyi/ bcom ldan 'das ni chos nyid kyis bdag gi yab lags pas/ gal te bcom ldan 'das kyis bka' stsal na longs spyod par bgyi'o zhes des longs spyod par brtsams so// bcom ldan 'das kyis bka' stsal pa/ rgyal po</text></item>
<item><p>203b4</p><section>'dul ba</section><text>chen po khyod kyis sngon lan 'ga' yang bza' ba dang btung ba 'di 'dra ba longs spyad pa yod dam/ rgyal pos gsol pa/ btsun pa bdag kyang rgyal po'i rgyud du btsas/ rgyal po'i rgyud las chen por gyur cing rgyal por gyur kyang g.yar zas dang btung ba 'di 'dra ba ni sngon lan 'ga'</text></item>
<item><p>203b5</p><section>'dul ba</section><text>yang myong bar ma 'tshal lags so// rgyal po chen po sems can skal ba chen po de ni 'di ltar 'di 'dra ba'i bza' ba dang btung ba la longs spyod do// de nas ma ga d+hA'i rgyal po bzo sbyangs gzugs can snying pos bcom ldan 'das kyi zhabs gnyis la mgo bos phyag 'tshal te bcom ldan</text></item>
<item><p>203b6</p><section>'dul ba</section><text>'das kyi spyan snga nas song nas/ des blon po rnams la bsgo ba/ shes ldan dag yul tsam par 'dong gis dpung gi tshogs yan lag bzhi pa go skon cig/ ci'i slad du lags/ gru 'dzin gyi bu blta'o// lha'i yul na de mchis pas de nyid dgug tu gsol/ de ni sems can bsod</text></item>
<item><p>203b7</p><section>'dul ba</section><text>nams kyi skal ba chen po dang ldan pa yin pas de la bka' mi stsol to// lha ji ltar bka' ma stsal kyang bdag cag gis mchi bar 'gyur ba de ltar bgyi'o// de bzhin du gyis shig/ de rnams kyis tsam par yi ge spring ba/ shes ldan dag rgyal po gshegs par 'gyur gyis grong khyer byi</text></item>
<item><p>204a1</p><section>'dul ba</section><text>dor gyis shig/ rtswa dang chas dag sta gon gyis shig ces spring ba de rnams kyis thos nas shin tu dga' bar gyur pa dang yang yi ge spring ba/ shes ldan dag rgyal po ni mi gshegs mod kyi gzhon nu gshegs par 'gyur ro zhes spring ba dang / de rnams skrag ste</text></item>
<item><p>204a2</p><section>'dul ba</section><text>gzhon nu gtum po lan 'ga' zhig 'ongs na yang gnod par 'gyur ro snyam nas yang spring ba/ rgyal po yang mi gshegs gzhon nu yang mi gshegs te/ de lta mod kyi khyed kyis gang gA ji ltar rgyun las bzlog phyogs su 'bab pa de ltar gags rtsigs shig ces spring ba thos nas tsam</text></item>
<item><p>204a3</p><section>'dul ba</section><text>pa na gnas pa'i grong khyer gyi mi rnams 'dus nas shes ldan dag gdon mi za bar rgyal po ni bdag cag la chad pa gcad par bzhed pas des na yi ge 'di skad spring mod ces de rnams kyis blon po rnams la don de spring ba dang / de rnams kyis blags te yang drang por spring ba/ shes ldan dag</text></item>
<item><p>204a4</p><section>'dul ba</section><text>'di ni bden pa yin te/ rgyal po dang gzhon nu yang mi gshegs la/ gang gA gags brtsig pa yang dgos pa cung zad kyang med do// de lta mod kyi lha ni gru 'dzin gyi bu blta bar bzhed do zhes spring ba dang / de rnams kyis nyan rna ba'i mi zhig mngags so// des kyang de bzhin du bsnyad do//</text></item>
<item><p>204a5</p><section>'dul ba</section><text>de nas de rnams 'dus nas khyim bdag gru 'dzin gyi drung du song nas khyim bdag lha gro bzhin skyes bye ba nyi shu pa blta bar bzhed nas blon po rnams kyis bdag la drang por spring ste/ nyan rna ba'i mis kyang don de nyid smras na/ 'di thong shig/ des smras pa/ shes ldan dag kho bo'i gags</text></item>
<item><p>204a6</p><section>'dul ba</section><text>kyi skal ba gang yin pa gser gyi gong bus rtsig kyang bla'i mi btang ngo // de rnams kyis smras pa/ khyim bdag gal te de lta yin du zin kyang ma 'ongs pa'i skye bo rnams la snying brtse bar gyis shig des smras pa/ shes ldan dag gal te de lta na dam zhig bca' ste/ gal te khyed</text></item>
<item><p>204a7</p><section>'dul ba</section><text>cag gi bu rnams kyang gro bzhin skyes dang lhan cig gtong ba lta na btang ngo // de rnams kyis smras pa/ khyim bdag de bzhin du bgyi'o// 'o na shes ldan dag shig/ khyim bdag gru 'dzin gro bzhin skyes bye ba nyi shu pa gang na ba der song ste phyin nas gro bzhin skyes bye ba nyi shu pa</text></item>
<item><p>204b1</p><section>'dul ba</section><text>la 'di skad ces smras so// bu grong mi 'di dag 'di skad ces zer ro// des smras pa/ yab gal te de lta na mchi'o// bu gdon mi za bar rgyal po de khyod kyi rkang mthil gyi spu gser gyi kha dog can blta bar 'dod kyis/ rgyal po de dag ni gnas ma yin par khro bas khyod la gnod</text></item>
<item><p>204b2</p><section>'dul ba</section><text>pa byed par 'gyur du 'ong gis khyod kyis rkang pa bteg ste de la bstan par mi bya'i/ 'di re mu tig phreng ba 'di rgyal po de'i zhabs kyi drung du zhog la phyag byas nas de'i spyan sngar skyil mo krung chos te 'dug shig dang / des na spu rnams mthong bar 'gyur ro// khyim bdag gru 'dzin gyis</text></item>
<item><p>204b3</p><section>'dul ba</section><text>bsams pa/ gro bzhin skyes bzhon pa gang gis gtang / ci glang po che'i bzhon pas sam/ rta'i bzhon pas sam/ shing rta'i bzhon pas sam/ 'on te gru'i bzhon pas snyam pa las de 'di snyam du sems te/ 'di dag gi nang na gru'i bzhon pa mchog yin pas gru'i</text></item>
<item><p>204b4</p><section>'dul ba</section><text>bzhon pas gtang ngo snyam du bsams nas des chu bo gang gA la gru sbrengs nas der skyed mos tshal rnam pa sna tshogs byed du bcug ste/ me tog dang 'bras bu rnam pa sna tshogs dang ldan zhing ngang pa dang / khrung khrung dang / rma bya dang / ne tso dang / ri skegs dang / khu byug la sogs</text></item>
<item><p>204b5</p><section>'dul ba</section><text>pa bya rnams skad 'byin cing rol mo'i cha byad sna tshogs dang / bud med rgyan sna tshogs kyis bklubs pa dag 'dug tu bcug ste/ 'byor pa des chu'i nang nas btang ngo // de rim gyis rgyal po'i khab tu nye bar phyin pa/ rgyal po gzugs can snying pos gru 'dzin gyi bu 'ong ngo zhes thos nas</text></item>
<item><p>204b6</p><section>'dul ba</section><text>des rgyal po'i khab nas gang gA'i 'bab chu'i bar der 'obs brkos nas chus bkang ste de'i nang nas gru drangs so// rgyal po'i khab kyi grong khyer yang rdo ba dang / gseg ma dang / gyo mo bsal cing tsan dan gyi chus chag chag btab/ dri zhim po'i pog phor bzhag/ dar gyi chun</text></item>
<item><p>204b7</p><section>'dul ba</section><text>'phyang mang po btags/ rgyal mtshan dang / ba dan btsugs me tog sna tshogs kyis lha rnams kyi dga' tshal gyi skyed mos tshal bzhin du dga' dga' ltar byas te/ de 'byor pa des rgyal po'i khab kyi grong khyer du khrid do// de nas rgyal po seng ge'i khri la 'dug pa'i rkang pa'i drung du</text></item>
<item><p>205a1</p><section>'dul ba</section><text>mu tig gi phreng ba bzhag nas mgo bos phyag byas te mdun du skyil mo krung bcas nas 'dug pa dang / rgyal pos de'i rkang pa gnyis la gser gyi kha dog 'dra ba'i spu yod pa mthong ngo // mthong nas kyang kye ma gro bzhin skyes bye ba nyi shu pa ni bsod nams kyi</text></item>
<item><p>205a2</p><section>'dul ba</section><text>skal ba chen po dang ldan pa yin no zhes mchog tu ngo mtshar skyes so// mthong nas smras pa gro bzhin skyes khyod kyis bcom ldan 'das mthong ngam/ lha ma mthong lags so// tshur shog 'dong ngo // des dris pa lha ci bcom ldan 'das bzhon pas gshegs sam/ 'on te</text></item>
<item><p>205a3</p><section>'dul ba</section><text>zhabs kyis lags/ rgyal pos smras pa/ de rab tu byung ba yin na de la bzhon pas ci bya/ des smras pa/ lha gal te de lta na bdag kyang sug pa kho nas 'chi'o zhes de rkang pa kho nas chas pa na/ de'i zho shas 'tsho ba rnams kyis sa la gos dag bting ba dang / des smras</text></item>
<item><p>205a4</p><section>'dul ba</section><text>pa/ ci bcom ldan 'das gding ba las bzhud dam/ 'on te gding ba med par bzhud/ de rnams kyis smras pa/ gding ba med par bzhud do// des smras pa/ gding ba sdus shig/ bdag kyang gding ba med par 'gro'o// zho shas 'tsho ba rnams kyis gos</text></item>
<item><p>205a5</p><section>'dul ba</section><text>rnams bsdus pa dang / mi ma yin pa rnams kyis bting nas des smras pa/ shes ldan dag ngas khyed cag la ma bzlog gam/ de rnams kyis smras pa/ lha bzlog lags so// 'o na yang su zhig gis bting / lha khyod bsod nams kyi skal ba chen po mnga' bas mi ma</text></item>
<item><p>205a6</p><section>'dul ba</section><text>yin pa rnams kyis bting lags grang / des snying nas tshig tu smras pa/ mi ma yin pa dag gos rnams sdus shig/ de rnams kyis bsdus nas rkang pa sa la bzhag pa nas chen po rnam pa drug tu g.yos par gyur te/ sa chen po 'di g.yos/ rab tu g.yos/ kun tu rab</text></item>
<item><p>205a7</p><section>'dul ba</section><text>tu g.yos/ ldeg rab tu ldeg/ kun tu rab tu ldeg par gyur te/ shar phyogs mtho na nub phyogs dma'/ nub phyogs mtho na shar phyogs dma'/ lho phyogs mtho na byang phyogs dma'/ byang phyogs mtho na lho phyogs dma'/ mtha' mtho na dbus dma'/ dbus</text></item>
<item><p>205b1</p><section>'dul ba</section><text>mtho na mtha' dma' bar gyur to// de nas bcom ldan 'das kyis dge slong rnams la bka' stsal pa/ dge slong dag 'di nas bzung ste bskal pa dgu bcu rtsa gcig gi bar du gru 'dzin gyi bus lan 'ga' yang gding ba med par rkang pas lam bor te/ da ltar bor ba yang chos la</text></item>
<item><p>205b2</p><section>'dul ba</section><text>gus pas yin gyi bsod nams yongs su zad pas ni ma yin te/ des nas 'di rnam pa drug tu g.yos par gyur to// de nas gro bzhin skyes bye ba nyi shu pa bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu</text></item>
<item><p>205b3</p><section>'dul ba</section><text>'dug go// de nas bcom ldan 'das kyis de'i bsam pa dang / bag la nyal dang / khams dang rang bzhin thugs su chud nas gang thos pas 'phags pa'i bden pa bzhi so sor rtogs par 'gyur ba de lta bu'i chos bshad par mdzad pas gro bzhin skyes bye ba nyi shu pas 'jig</text></item>
<item><p>205b4</p><section>'dul ba</section><text>tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ des bden pa mthong ba dang / de stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de</text></item>
<item><p>205b5</p><section>'dul ba</section><text>bcom ldan 'das la 'di skad ces gsol to// btsun pa bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po thob pa lta na/ bdag bcom ldan 'das kyi spyan sngar tshangs par spyad pa spyod lags so// bcom ldan 'das</text></item>
<item><p>205b6</p><section>'dul ba</section><text>kyis bka' stsal pa/ khyim bdag gi bu de bzhin gshegs pa rnams sam/ de bzhin gshegs pa'i nyan thos rnams ni pha mas ma gnang ba'i rigs kyi bu rab tu 'byin pa dang bsnyen par rdzogs par mi byed kyis song la pha dang / ma la rtogs shig/ rgyal pos gsol pa/ btsun</text></item>
<item><p>205b7</p><section>'dul ba</section><text>pa bdag ni rten pa thams cad kyi dpon po lags te don du 'di ni chos nyid kyis bdag gi bu lags pas 'di bdag gis gnang lags kyis bcom ldan 'das ci legs su rab tu dbyung du gsol/ de nas bcom ldan 'das kyis dge slong tshur shog ces bya bas dge slong tshur shog tshangs</text></item>
<item><p>206a1</p><section>'dul ba</section><text>par spyad pa spyod cig ces gsungs so// de nas bcom ldan 'das kyis bka' stsal ma thag kho nar skra byi ba dang snam sbyar gyon par gyur te skra dang kha spu zhag bdun skyes pa tsam dang / lag pa lhung bzed dang / bya ma bum gyis 'brel pa dang / lo brgya</text></item>
<item><p>206a2</p><section>'dul ba</section><text>lon pa'i spyod lam lta bur gnas par gyur to// 'dir smras pa/ de bzhin gshegs pas tshur shog bka' stsal pas// skra byi snam sbyar gyon pa'i lus ldan zhing // mod la dbang po rab zhir gnas gyur te// sangs rgyas dgongs pas lus gzugs bkab par gyur//</text></item>
<item><p>206a3</p><section>'dul ba</section><text>drug sde rnams kyis de la co dri bar brtsams pa/ re zhig bstan pa la ni gcig tu brtson par bya dgos pa yin na/ mar sar gyi gong bu 'dis khyad par ci zhig rtogs par 'gyur zhes de rnams kyis de co dris pa dang / tshe dang ldan pa kun dga' bo gang na ba der song ste phyin nas tshe dang ldan</text></item>
<item><p>206a4</p><section>'dul ba</section><text>pa kun dga' bo la 'di skad ces smras so// btsun pa kun dga' bo bcom ldan 'das kyis dge slong gcig tu brtson pa'i rnal 'byor dang mthun pa'i ting nge 'dzin du gsungs pa gang lags/ tshe dang ldan pa gro bzhin skyes 'chag pas thob pa'i ting nge 'dzin ni yun ring du gnas par</text></item>
<item><p>206a5</p><section>'dul ba</section><text>'gyur ro zhes bcom ldan 'das kyis bka' stsal to// des bsil ba'i tshal gyi dur khrod du song ste/ 'chag sa byas nas de na tshe dang ldan pa gro bzhin skyes bye ba nyi shu pa rgyal po'i khab kyi bsil ba'i tshal gyi dur khrod du gnas nas rtag tu 'grus pa dang ldan par byang chub kyi phyogs dang</text></item>
<item><p>206a6</p><section>'dul ba</section><text>mthun pa'i chos rnams la rnal 'byor gyi rjes su brtson pa'i sgom pas gnas so// de nas tshe dang ldan pa gro bzhin skyes bye ba nyi shu pa gcig pu dben par song ste nang du yang dag bzhag pa na sems la sems kyi rnam par rtog pa 'di snyam du skyes par gyur te/ bcom ldan 'das kyi</text></item>
<item><p>206a7</p><section>'dul ba</section><text>nyan thos brtson 'grus brtsams te gnas pa ji snyed cig yod pa de rnams kyi nang na bdag mchog yin na/ 'on kyang bdag len pa med par zag pa rnams las sems rnam par grol bar ma gyur gyis/ bdag gi nye du rnams la longs spyod rgya chen po yod pas/ ma la bdag 'dug la</text></item>
<item><p>206b1</p><section>'dul ba</section><text>'dod pa rnams la longs spyod cing sbyin pa dag sbyin bsod nams dag bya'o snyam mo// de nas bcom ldan 'das kyi thugs kyis tshe dang ldan pa gro bzhin skyes bye ba nyi shu pa'i bsam pa mkhyen nas dge slong zhig la bka' stsal pa/ dge slong tshur shog/ khyod gro bzhin skyes bye ba nyi</text></item>
<item><p>206b2</p><section>'dul ba</section><text>shu pa gang na ba der song la phyin nas gro bzhin skyes bye ba nyi shu pa la 'di skad ces gro bzhin skyes bye ba nyi shu pa khyod la ston pa gsung ngo zhes sgo shig/ btsun pa bka' bzhin 'tshal zhes dge slong des bcom ldan 'das las mnyan nas tshe dang ldan pa gro bzhin skyes bye ba nyi shu pa gang na ba der</text></item>
<item><p>206b3</p><section>'dul ba</section><text>song ste phyin nas tshe dang ldan pa gro bzhin skyes bye ba nyi shu pa la 'di skad ces smras so// tshe dang ldan pa gro bzhin skyes khyod la ston pa gsung ngo // tshe dang ldan pa bka' bzhin 'tshal zhes tshe dang ldan pa gro bzhin skyes bye ba nyi shu pas dge slong de las mnyan nas bcom ldan 'das gang</text></item>
<item><p>206b4</p><section>'dul ba</section><text>na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas bcom ldan 'das kyis tshe dang ldan pa gro bzhin skyes bye ba nyi shu pa la 'di skad ces bka' stsal to// gro bzhin skyes khyod</text></item>
<item><p>206b5</p><section>'dul ba</section><text>gcig pu dben par song ste nang du yang dag bzhag pa na sems la sems kyi rnam par rtog pa 'di lta bu bcom ldan 'das kyi nyan thos brtson 'grus brtsams te gnas pa ji snyed yod pa de rnams kyi nang na bdag mchog yin na/ 'on kyang bdag len pa med par zag pa rnams las</text></item>
<item><p>206b6</p><section>'dul ba</section><text>sems rnam par grol bar ma gyur gyis/ bdag gi nye du rnams la longs spyod rgya chen po yod pas ma la bdag 'dug la 'dod pa rnams la longs spyod cing sbyin pa dag sbyin/ bsod nams dag bya'o snyam pa skyes par ma gyur tam/ de nas tshe dang ldan pa gro bzhin skyes 'di snyam</text></item>
<item><p>206b7</p><section>'dul ba</section><text>du sems te/ bcom ldan 'das kyi thugs kyis bdag gi sems mkhyen to snyam du bsams nas 'jigs pa dang skrag pa dang skyobs pa spu zing zhes byed nas bcom ldan 'das la 'di skad ces gsol to// btsun pa de lta lags so// de'i phyir gro bzhin skyes khyod la dri yis</text></item>
<item><p>207a1</p><section>'dul ba</section><text>khyod kyis ji ltar bzod pa bzhin de'i lan thob shig/ gro bzhin skyes ji snyam du sems khyod sngon khyim par gyur pa na pi bang gi rgyud kyi sgra la mkhas pa yin nam/ btsun pa bdag sngon khyim par gyur pa na pi bang gi rgyud kyi sgra la mkhas pa mad lags so// gro</text></item>
<item><p>207a2</p><section>'dul ba</section><text>bzhin skyes ji snyam du sems/ gang gi tshe pi bang gi rgyud shin tu bsdams par gyur pa de'i tshe ji ga pi bang gi sgra snyan par 'gyur ba'am/ sgra yid du 'ong ba'am/ sgra dang ldan pa'am/ las su rung bar 'gyur ram/ btsun pa ma lags so// 'o na gang gi tshe pi bang gi rgyud</text></item>
<item><p>207a3</p><section>'dul ba</section><text>lhag par lhod par gyur pa de'i tshe ji ga pi bang gi sgra snyan par 'gyur ba'am/ sgra yid du 'ong ba'am/ sgra dang ldan pa'am/ las su rung bar 'gyur ram/ btsun pa ma lags so// gang gi tshe pi bang gi rgyud shin tu bsdams pa ma yin zhing lhag par lhod pa ma yin par gyur te rgyud ran par</text></item>
<item><p>207a4</p><section>'dul ba</section><text>'dug pa de'i tshe pi bang gi sgra snyan par 'gyur ba'am/ sgra yid du 'ong ba'am/ sgra dang ldan pa'am/ las su rung bar 'gyur ba ma yin nam/ btsun pa de lta lags so// gro bzhin skyes de bzhin du ha cang brtson 'grus brtsams pa ni rgod par 'gyur ro// ha cang zhan na ni zhum</text></item>
<item><p>207a5</p><section>'dul ba</section><text>par 'gyur ro// gro bzhin skyes de lta bas na khyod kyis ran pa nyid rtogs par bya ste/ des kyang nga rgyal du mi bya zhing de la yang bag yod par bya/ de'i tshe mtshan ma yang gzung bar bya/ gro bzhin skyes khyod gnas pa 'dis gnas na ring po mi thogs pa kho nar zag pa rnams zad</text></item>
<item><p>207a6</p><section>'dul ba</section><text>nas zag pa med pa rnam par grol ba'i sems dang / rnam par grol ba'i shes rab mthong ba'i chos nyid la rang gi mngon par shes pas mngon sum du byas nas rdzogs par byas te/ bdag gi skye ba zad do// tshangs par spyod pa bsten to// bya ba byas so// srid pa 'di las</text></item>
<item><p>207a7</p><section>'dul ba</section><text>gzhan mi shes so zhes sgrogs par 'gyur ro// de nas tshe dang ldan pa gro bzhin skyes bye ba nyi shu pa bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo // de</text></item>
<item><p>207b1</p><section>'dul ba</section><text>nas bcom ldan 'das kyis pi bang gi dpe 'dis tshe dang ldan pa gro bzhin skyes la gdams ngag phog nas gcig pu dben pa bag yod pa rtun pa dang ldan pa bdag nyid gtong bar gnas so// gcig pu dben pa bag yod pa rtun pa dang ldan pa bdag nyid gtong bar gnas pa na gang gi phyir rigs kyi bu</text></item>
<item><p>207b2</p><section>'dul ba</section><text>rnams skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar byed pa/ tshangs par spyod pa'i mtha' bla na med pa de tshe de nyid la rang gi mngon par shes pas mngon sum du byas te/ bsgrubs nas bdag gi skye ba zad do// tshangs</text></item>
<item><p>207b3</p><section>'dul ba</section><text>par spyod pa bsten to// bya ba byas so// 'di las srid pa gzhan mi shes so zhes go bar byed cing tshe dang ldan pa de kun shes par gyur te/ sems shin tu rnam par grol ba'i dgra bcom par gyur to// de nas tshe dang ldan pa gro bzhin skyes bye ba nyi shu pa dgra bcom pa thob ste/ rnam</text></item>
<item><p>207b4</p><section>'dul ba</section><text>par grol ba'i dga' ba'i bde ba nyams su myong nas de 'di snyam du sems te/ bdag bcom ldan 'das blta ba dang bsnyen bkur bya ba'i phyir 'gro ba'i dus ni 'di yin no snyam nas de nas tshe dang ldan pa gro bzhin skyes bye ba nyi shu pa dgongs ka nang du yang dag 'jog las langs te bcom</text></item>
<item><p>207b5</p><section>'dul ba</section><text>ldan 'das gang na ba der song nas phyin pa dang bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas bcom ldan 'das la tshe dang ldan pa gro bzhin skyes bye ba nyi shu pas 'di skad ces gsol to// btsun pa</text></item>
<item><p>207b6</p><section>'dul ba</section><text>dge slong dgra bcom pa/ zag pa zad pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol bar gyur pa gang lags pa de de'i tshe gnas drug</text></item>
<item><p>207b7</p><section>'dul ba</section><text>la mos par 'gyur te nges par 'byung ba la mos par 'gyur ba lags/ 'tshe ba ma mchis pa la mos par 'gyur ba lags/ rab tu dben pa la mos par 'gyur ba lags/ sred pa zad pa dang / len pa zad pa dang / mi brjed pa'i sems la mos par 'gyur ba lags</text></item>
<item><p>208a1</p><section>'dul ba</section><text>so// btsun pa 'di na kha cig 'di snyam du kye ma tshe dang ldan pa 'di dad pa tsam kho na la gnas pas nges par 'byung ba la mos so snyam du sems na/ btsun pa de ltar blta bar mi bgyi ste/ 'dod chags zad pa dang / zhe sdang zad pa dang / gti mug zad</text></item>
<item><p>208a2</p><section>'dul ba</section><text>pas nges par 'byung ba la mos par 'gyur lags so// btsun pa 'di na kha cig 'di snyam du kye ma tshe dang ldan pa 'di tshul khrims tsam kho na la brten nas mi 'tshe ba la mos so snyam du sems na/ btsun pa de ltar blta bar mi bgyi ste/ 'dod chags zad pa dang / zhe sdang</text></item>
<item><p>208a3</p><section>'dul ba</section><text>zad pa dang / gti mug zad pas mi 'tshe ba la mos par 'gyur lags so// btsun pa 'di na kha cig 'di snyam du kye ma tshe dang ldan pa 'di rnyed pa dang / bkur sti dang / tshigs su bcad pa tsam kho na tshol ba'i slad du rab tu dben pa la mos so snyam du sems na/ btsun pa</text></item>
<item><p>208a4</p><section>'dul ba</section><text>de ltar blta bar mi bgyi ste/ 'dod chags zad pa dang / zhe sdang zad pa dang / gti mug zad pa dang / sred pa zad pa dang / len pa zad pa las mi brjed pa'i sems la yang mos par 'gyur lags te/ btsun pa dge slong dgra bcom pa zag pa zad pa/ bya ba byas</text></item>
<item><p>208a5</p><section>'dul ba</section><text>pa/ byed pa byas pa/ khur bor ba/ rang gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol bar gyur pa gang lags pa de de'i tshe de gnas drug po 'di dag la mos par 'gyur lags so// btsun pa</text></item>
<item><p>208a6</p><section>'dul ba</section><text>dge slong slob pa gang yin pa ma thob pa gang lags pa de gong ma'i grub pa dang bde ba'i mya ngan las 'das pa don du gnyer ba'i tshul la lan mang du gnas te/ de de'i tshe slob pa'i tshul khrims dang / slob pa'i dbang po dang ldan pa lags so// de dus gzhan na zag pa rnams</text></item>
<item><p>208a7</p><section>'dul ba</section><text>zad nas zag pa med pa'i rnam par grol ba'i sems dang / rnam par grol ba'i shes rab mthong ba'i chos nyid la rang gi mngon par shes pas mngon sum du bgyis te bsgrubs nas bdag gi skye ba zad do// tshangs par spyod pa bsten to// srid pa 'di las gzhan mi shes</text></item>
<item><p>208b1</p><section>'dul ba</section><text>so zhes sgrogs pa de'i tshe ni de mi slob pa'i tshul khrims dang / mi slob pa'i dbang po rnams dang ldan lags so// // 'dul ba gzhi/ bam po brgya rtsa gcig pa/ btsun pa dper na bus pa gzhon nu chung ngu zhan pa gan rkyal du nyal ba de ni de'i tshe byis pa'i</text></item>
<item><p>208b2</p><section>'dul ba</section><text>ngang tshul dang / byis pa'i dbang po rnams dang ldan lags la/ de dus gzhan na chen por gyur pa'i rgyus dbang po rnams yongs su smin pa de'i tshe na chen po'i ngang tshul dang / chen po'i dbang po dang ldan lags so// btsun pa de bzhin du dge slong slob pa yid ma thob pa gang</text></item>
<item><p>208b3</p><section>'dul ba</section><text>lags pa de gong ma'i grub pa dang bde ba'i mya ngan las 'das pa la don du gnyer ba'i tshul la lan mang du gnas te/ de de'i tshe slob pa'i tshul khrims dang slob pa'i dbang po dang ldan lags so// de dus gzhan na zag pa rnams zad nas zag pa med pa'i rnam par grol ba'i</text></item>
<item><p>208b4</p><section>'dul ba</section><text>sems dang / rnam par grol ba'i shes rab mthong ba'i chos nyid la rang gi mngon par shes pas mngon sum du bgyis te bsgrubs nas bdag gi skye ba zad do// tshangs par spyod pa bsten to// bya ba byas so// srid pa 'di las gzhan mi shes so zhes sgrogs pa de'i</text></item>
<item><p>208b5</p><section>'dul ba</section><text>tshe ni de mi slob pa'i tshul khrims dang / mi slob pa'i dbang po dang ldan lags so// gal te de'i mig gis rnam par shes par bya ba'i gzugs rnams mig la shin tu snang bar gyur kyang de'i rnam par grol ba'i sems dang / rnam par grol ba'i shes rab de gtugs</text></item>
<item><p>208b6</p><section>'dul ba</section><text>par mi 'gyur te/ de'i sems phyin ci ma log pa shin tu rnam par grol ba/ shin tu bsgoms pa de nang du gnas par 'gyur zhing de la zad par yang rjes su blta'o// gal te de'i rna bas rnam par shes par bya ba'i sgra rnams dang / snas rnam par shes par bya ba'i dri rnams</text></item>
<item><p>208b7</p><section>'dul ba</section><text>dang / lces rnam par shes par bya ba'i ro rnams dang / lus kyis rnam par shes par bya ba'i reg bya rnams dang / yid kyis rnam par shes par bya ba'i chos rnams yid la shin tu snang bar gyur kyang de'i rnam par grol ba'i sems dang / rnam par grol ba'i shes rab de</text></item>
<item><p>209a1</p><section>'dul ba</section><text>gtugs par mi 'gyur te de'i sems phyin ci ma log pa/ shin tu rnam par grol ba/ shin tu bsgoms pa de nang du gnas par 'gyur zhing de la zad par yang rjes su blta'o// btsun pa dper na grong khyer ram/ grong rdal dang ha cang yang thag mi ring ba</text></item>
<item><p>209a2</p><section>'dul ba</section><text>zhig na ri brag chen po ser ga ma mchis pa/ shin tu mkhregs pa gcig tu 'thas pa zhig mchis na/ de la gal te shar phyogs nas rlung gi shugs drag po langs kyang de g.yos par mi 'gyur/ de 'gul bar mi 'gyur zhing de nub phyogs su bkur bar mi nus lags so//</text></item>
<item><p>209a3</p><section>'dul ba</section><text>gal te lho phyogs dang / nub phyogs dang / byang phyogs nas rlung gi shugs drag po langs kyang de g.yos par mi 'gyur/ de 'gul bar mi 'gyur zhing de lho phyogs su bkur bar mi nus lags te/ gang nas rlung gi shugs drag po langs kyang des de g.yos par mi 'gyur/</text></item>
<item><p>209a4</p><section>'dul ba</section><text>de 'gul bar mi 'gyur zhing de gang du yang bkur bar mi nus lags so// de bzhin du gal te de'i mig gis rnam par shes par bya ba'i gzugs rnams mig la shin tu snang bar gyur kyang de'i rnam par grol ba'i sems dang / rnam par grol ba'i shes rab de gtugs par mi</text></item>
<item><p>209a5</p><section>'dul ba</section><text>'gyur te de'i sems phyin ci ma log pa/ shin tu rnam par grol ba/ shin tu bsgoms pa de nang du gnas par 'gyur zhing de la zad par yang rjes su lta'o// gal te de'i rna bas rnam par shes par bya ba'i sgra rnams dang / snas rnam par shes par bya ba'i dri rnams dang /</text></item>
<item><p>209a6</p><section>'dul ba</section><text>lces rnam par shes par bya ba'i ro rnams dang / lus kyis rnam par shes par bya ba'i reg bya rnams dang / yid kyis rnam par shes par bya ba'i chos rnams yid la shin tu snang bar gyur kyang de'i rnam par grol ba'i sems dang / rnam par grol ba'i shes rab de gtugs</text></item>
<item><p>209a7</p><section>'dul ba</section><text>par mi 'gyur te/ de'i sems phyin ci ma log pa/ shin tu rnam par grol ba/ shin tu bsgoms pa de nang du gnas par 'gyur zhing de la zad par yang rjes su lta'o// tshe dang ldan pa gro bzhin skyes bye ba nyi shu pas/ de skad ces gsol nas gnas brtan dgra bcom</text></item>
<item><p>209b1</p><section>'dul ba</section><text>pas gzhan yang 'di skad ces gsol to// nges par 'byung la mos pa dang // sems ni 'tshe ba med pa dang // rab tu dben la mos pa dang // sred pa zad la dga' ba dang // len pa zad la mos pa dang // sems ni brjed pa med gyur pa// skye mched skye</text></item>
<item><p>209b2</p><section>'dul ba</section><text>ba shes nas su// sems ni rnam par grol bar 'gyur// de nas sems ni rnam grol zhing // sems zhi ba yi skyob pa yis// bya ba dag ni byas zin pas// bya ba yod pa ma yin no// ji ltar brag gi ri bo la// rlung gis rab tu mi g.yos pa// de bzhin</text></item>
<item><p>209b3</p><section>'dul ba</section><text>sdug dang mi sdug pa'i// gzugs rnams dang ni sgra dag dang // dri dang ro dang reg pa dang // chos kyis skyob pa mi g.yo ste// bkrir mi btub pa'i sems gnas shing // de la'ang zad par rjes su lta// dge slong rnams the tsom skyes te the tsom thams cad gcod</text></item>
<item><p>209b4</p><section>'dul ba</section><text>pa/ sangs rgyas bcom ldan 'das la zhus pa/ btsun pa tshe dang ldan pa gro bzhin skyes bye ba nyi shu pas las ci zhig bgyis na las de'i rnam par smin pas phyug cing nor mang ba longs spyod che ba'i rigs su skyes shing rkang pa'i mthil gnyis su spu gser gyi kha dog 'dra ba</text></item>
<item><p>209b5</p><section>'dul ba</section><text>skyes pa dang / gdugs re re zhing lnga brgya'i ston mo snod nas sgrol zhing sbyor ba dang / 'di nas bzung ste bskal pa dgu bcu rtsa gcig gi bar du lan 'ga' yang gding ba ma mchis pa'i sa phyogs su rkang pa ma bzhag pa dang / btsas ma thag tu dkan dbab pa'i rin gser bye ba</text></item>
<item><p>209b6</p><section>'dul ba</section><text>phrag nyi shu thob cing bcom ldan 'das kyi bstan pa la rab tu byung nas kyang nyon mongs pa thams cad spangs te dgra bcom pa mngon sum du bgyis lags/ bcom ldan 'das kyis bka' stsal pa/ dge slong dag gro bzhin skyes bye ba nyi shu pa 'di nyid kyis las tshogs rnyed</text></item>
<item><p>209b7</p><section>'dul ba</section><text>pa rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas gro bzhin skyes 'di nyid kyis las byas shing bsags pa dag gzhan su zhig gis so sor myong bar 'gyur/ dge slong dag las byas</text></item>
<item><p>210a1</p><section>'dul ba</section><text>shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi 'di ltar las dge ba dang mi dge ba byas shing bsags pa dag ni zin pa'i phung</text></item>
<item><p>210a2</p><section>'dul ba</section><text>po dang / khams dang / skye mched rnams la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung ba bskal pa dgu</text></item>
<item><p>210a3</p><section>'dul ba</section><text>bcu rtsa gcig na 'jig rten du yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das</text></item>
<item><p>210a4</p><section>'dul ba</section><text>rnam par gzigs zhes bya ba byung ste/ de dge slong drug khri nyis stong gis yongs su bskor nas ljongs rgyu zhing gshegs pa na rgyal po'i pho brang bshes ldan zhes bya bar gshegs so// rgyal po'i pho brang bshes ldan na dga' sde rab tu mang po gnas te/ de rnams kyis</text></item>
<item><p>210a5</p><section>'dul ba</section><text>yang dag par rdzogs pa'i sangs rgyas rnam par gzigs dge slong drug khri nyis stong gis yongs su bskor te ljongs rgyu zhing gshegs pa na 'dir byon to zhes thos so// thos nas kyang thams cad 'dus te yang dag par rdzogs pa'i sangs rgyas rnam par gzigs gang na ba</text></item>
<item><p>210a6</p><section>'dul ba</section><text>der dong ste lhags nas yang dag par rdzogs pa'i sangs rgyas rnam par gzigs kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas yang dag par rdzogs pa'i sangs rgyas rnam par gzigs kyis dga' sde rnams la</text></item>
<item><p>210a7</p><section>'dul ba</section><text>chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/</text></item>
<item><p>210b1</p><section>'dul ba</section><text>yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas cang mi gsung ngo // de nas dga' sde rab tu mang po stan las langs te bla gos phrag pa gcig tu gzar nas yang dag par rdzogs pa'i sangs rgyas rnam par gzigs</text></item>
<item><p>210b2</p><section>'dul ba</section><text>gang na ba de logs su thal mo sbyar ba btud de/ yang dag par rdzogs pa'i sangs rgyas rnam par gzigs la 'di skad ces gsol to// bcom ldan 'das dge slong gi dge 'dun dang thabs cig la bdag cag dgung zla gsum du na bza' chos gos dang / bsod snyoms</text></item>
<item><p>210b3</p><section>'dul ba</section><text>dang / gzims cha dang / snyun dpyad kyi rkyen sman dang / yo byad rnams sbyor zhing mchis na gnang bar mdzad du gsol/ yang dag par rdzogs pa'i sangs rgyas rnam par gzigs kyis dga' sde rab tu mang po rnams la cang mi gsung bas gnang ngo // de nas dga' sde rab tu</text></item>
<item><p>210b4</p><section>'dul ba</section><text>mang pos yang dag par rdzogs pa'i sangs rgyas rnam par gzigs cang mi gsung bas gnang bar rig nas bcom ldan 'das kyis gsungs pa la mngon par dga' ste rjes su yi rangs nas/ bcom ldan 'das kyi zhabs gnyis la mgo bos phyag byas nas stan las langs</text></item>
<item><p>210b5</p><section>'dul ba</section><text>te dong ngo // de rnams 'dun khang du 'dus te gros bya bar brtsams pa/ shes ldan dag bdag cag gis bcom ldan 'das ji ltar gdugs tshod gsol bar bya/ ci 'dus te bya 'am/ 'on te re res bya/ de na kha cig gis smras pa/ nyi ma re re zhing 'dus te gdugs</text></item>
<item><p>210b6</p><section>'dul ba</section><text>tshod gsol na bdag cag gi zhing blas kyi mtha' rnams bar chad du 'gyur bas shes ldan dag gal te 'dod na re mos re mos gdugs tshod gsol bar bya'o zhes de rnams kyis re mos re mos spyi bu ngas las ston mo bya bar brtsams te/ 'byor pa ji lta ba bzhin bdag nyid kyi yang snon</text></item>
<item><p>210b7</p><section>'dul ba</section><text>par byed do// de nas dga' sde rnams kyi nang na bram ze'i khye'u bkren pa zhig yod pa de ma'i drung du song ste smras pa/ yum dga' sde rnams kyis khrims su bcas pa re mos re mos bcom ldan 'das gdugs tshod gsol bar bya'o zhes bcas na/ de la bdag gi 'byor pa</text></item>
<item><p>211a1</p><section>'dul ba</section><text>ni nyung na bdag gis ji ltar gdugs tshod gsol bar bgyi/ des smras pa/ bu gal te de lta na khyod kyis nyi ma tha ma zung la dus de'i bar du cung zad sgrubs shig/ tshogs kyi rgyu lhag kyang cung zad rnyed grang / des nyi ma tha ma bzung nas de na tshogs kyi rgyu</text></item>
<item><p>211a2</p><section>'dul ba</section><text>lhag pa rab tu mang po yod pa dang / des kyang cung zad bsgrubs nas de nas des gnas khang rtsig tu bcug ste/ der gos rnams bting nas grwa rnams su kAr+ShA pa Na lnga lnga bzhag/ de la dom lpags shig bdog pa de yang gnas khang gi sgor bting ngo // de nas lnga brgya'i ston</text></item>
<item><p>211a3</p><section>'dul ba</section><text>mo snod du btsos shing sbyar nas bkur sti chen pos yang dag par rdzogs pa'i sangs rgyas rnam par gzigs la gdugs tshod gsol te zhabs la gtugs nas smon lam btab pa/ dge ba'i rtsa ba 'dis bdag phyug cing nor mang ba longs spyod che ba'i rigs su skye zhing lan</text></item>
<item><p>211a4</p><section>'dul ba</section><text>'ga' yang gding ba ma mchis pa'i sa phyogs su rkang pa mi 'jog pa dang / yang dag par rdzogs pa'i sangs rgyas rnam par gzigs kyi zhabs kyi mthil gnyis la spu gser gyi kha dog 'dra ba sor bzhi tsam 'khrungs pa ji 'dra ba de lta bur bdag gi yang de dang 'dra ba dang yon</text></item>
<item><p>211a5</p><section>'dul ba</section><text>tan 'di lta bu dag kyang thob cing / ston pa 'di 'dra ba mnyes par bgyid par 'gyur gyis mi mnyes par bgyid par ma gyur cig ces byas so// dge slong dag ji snyam du sems/ de'i tshe de'i dus kyi dga' sde'i bram ze'i khye'u gang yin pa de ni gro bzhin skyes bye ba nyi shu pa 'di</text></item>
<item><p>211a6</p><section>'dul ba</section><text>nyid yin te/ 'dis yang dag par rdzogs pa'i sangs rgyas rnam par gzigs la bya ba byas shing smon lam btab pa de'i las kyi rnam par smin pa gang yin pas phyug cing nor mang la longs spyod che ba'i rigs su skyes pa dang / rkang pa gnyis la spu gser gyi kha dog 'dra ba sor</text></item>
<item><p>211a7</p><section>'dul ba</section><text>bzhi tsam skyes pa dang / 'di nas bzung ste bskal pa dgu bcu rtsa gcig gi bar du lan 'ga' yang gding ba med pa'i sa phyogs su rkang pa ma bor ba dang / btsas pa na yang dkan dbab pa'i rin du gser bye ba phrag nyi shu thob cing / nga'i bstan pa la rab tu byung nas kyang nyon mongs</text></item>
<item><p>211b1</p><section>'dul ba</section><text>pa thams cad spangs nas dgra bcom pa mngon sum du byas so// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams kyi ni gcig tu dkar ba yin/ 'dren ma rnams kyi ni 'dren ma yin pas/</text></item>
<item><p>211b2</p><section>'dul ba</section><text>dge slong dag de lta bas na las gcig tu gnag pa rnams dang 'dren ma rnams ni spangs la/ las gcig tu dkar ba rnams la brtsal bar bya ste/ dge slong dag khyed kyis de ltar bslab par bya'o// gang gi tshe ma skyes dgra mi dge ba'i bshes gnyen lha sbyin gyis zin pas</text></item>
<item><p>211b3</p><section>'dul ba</section><text>rgyal po gzugs can snying po la rdo rje rtse gcig pa 'phangs pa de'i tshe/ rgyal po'i khab na gnas pa'i grong mi rnams kyis 'phya bar brtsams te/ de na kha cig ni rgyal po la mi snyan pa sgrogs par byed de/ 'di ma btsas pa nyid nas yab la dgrar 'gyur ro zhes lung</text></item>
<item><p>211b4</p><section>'dul ba</section><text>bstan na/ ci'i phyir ma btsas pa nyid du mi bsad/ gzhan dag gis smras pa/ shes ldan dag rgyal pos mnyes te ci thams cad kyi lung bstan pa bden par 'gyur ram/ gzhon nu nyid dul ba yin mod kyi 'on kyang lha sbyin mi dge ba'i bshes gnyen gyis bslus nas des na bya</text></item>
<item><p>211b5</p><section>'dul ba</section><text>ba ngan pa la shin tu zhugs par gyur to// gzhan dag gis smras pa/ shes ldan dag rgyal po dang lha sbyin gyis kyang ma nyes te/ 'on kyang lha sbyin khrid de 'jig rten gyi khams kyi bar du mi bzhag par 'di ltar rab tu 'byin par mdzad pas na bcom ldan 'das kho nas nongs so//</text></item>
<item><p>211b6</p><section>'dul ba</section><text>kha cig gis smras pa/ bcom ldan 'das kyis ma nongs te/ de gang gi phyir gnas nas dbyung ba'i las ma byas pas dge 'dun gyis nyes so// de nas gang dag rgyal po la mi snyan par sgrogs pa des rgyal po ngo tsha bar mi byed kyi/ sngon gyi tshe rabs rnams su bdag gis</text></item>
<item><p>211b7</p><section>'dul ba</section><text>las 'di dag byas shing bsags pa yin no snyam mo// gang dag bcom ldan 'das dang dge 'dun la mi snyan pa sgrogs pa des ni rgyal po shin tu ngo tsha bar byed de/ bdag gi lus ngan pa gang yin pa des 'jig rten bcom ldan 'das dang dge 'dun gyi mi snyan pa</text></item>
<item><p>212a1</p><section>'dul ba</section><text>brjod do snyam mo// dge slong rnams the tshom skyes te the tshom thams cad gcod pa bcom ldan 'das la zhus pa/ btsun pa nongs pa gzhan gyis bgyis la skyon gzhan la bsgo ba la gzigs/ bcom ldan 'das kyis bka' stsal pa/ dge slong dag</text></item>
<item><p>212a2</p><section>'dul ba</section><text>da ltar gyi 'di 'ba' zhig tu ma zad de/ ji ltar 'dis 'das pa'i dus na yang nyes pa gzhan gyis byas la skyon gzhan la bsgos pa de nyon cig/ dge slong dag sngon byung ba grong khyer bA rA Na sI na rgyal po tshangs sbyin zhes bya ba 'byor pa dang / rgyas pa dang / bde ba dang / lo</text></item>
<item><p>212a3</p><section>'dul ba</section><text>legs pa skye bo'i tshogs mang pos rab tu gang ba na rgyal srid byed du 'jug go// de la khyi gnyis zhig yod pa 'gram dang nye 'gram zhes bya ste/ de gnyis kyis rgyal po'i rta khrab kyi cha spyad 'chos so// ji tsam dus gzhan zhig na rgyal po tshangs sbyin dra ma la cha ba na des blon po</text></item>
<item><p>212a4</p><section>'dul ba</section><text>rnams la bsgo ba/ shes ldan dag rta khrab kyi yo byad ltos shig/ de rnams kyis blta bar brtsams pa na thams cad bcad cing rab tu gtubs par mthong nas de rnams kyis rgyal po la smras pa/ lha rta khrab kyi cha spyad zhes rnams kyis 'tshal to// rgyal pos smras pa/ shes</text></item>
<item><p>212a5</p><section>'dul ba</section><text>ldan dag gal te de lta na ngas khyi rnams yongs su spang ngo // de na kha cig ni bsad do// kha cig ni bros so// ji tsam na yul gzhan gyi khyi zhig yul nas bA rA Na sIr 'ong ba na des de rnams 'bros pa mthong nas dris pa/ shes ldan dag ci'i phyir khyed 'di ltar skrag/ de rnams</text></item>
<item><p>212a6</p><section>'dul ba</section><text>kyis ji ltar gyur pa rgyas par smras pa dang des smras pa/ khyed ci'i phyir rgyal po la gsol bar ma byas/ de rnams kyis smras pa/ gzhan dag ni kha btag/ kho bo cag ni bros na rgyal po la gsol bar bya ba'i gtol ga la yod/ des smras pa/ 'dug shig dang khyed</text></item>
<item><p>212a7</p><section>'dul ba</section><text>kyi don du kho bos rgyal po la gsol ba bya'o// des de rnams dbugs phyung nas slar log pa dang / de nas des rgyun lugs tshad tsam na thos pa'i nyen kor du 'dug nas tshigs su bcad pas gsol ba btab pa/ rgyal po'i khab na zhes gnyis mchis pa 'gram dang ni// nye</text></item>
<item><p>212b1</p><section>'dul ba</section><text>'gram stobs dang kha dog ldan pa gang lags pa// de 'dir dgum rgyu bdag cag dgum pa'i rgyu ma lags/ lha cig dgum rgyu ma lags bkum pa rigs pa min// rgyal pos thos nas des nam langs pa dang blon po rnams la bsgo ba/ shes ldan dag mdang sum nga</text></item>
<item><p>212b2</p><section>'dul ba</section><text>la tshigs su bcad pas gsol ba byed pa gang yin pa de tshol cig/ de rnams kyis sku srung rnams la bsgo ba/ shes ldan dag mdang sum lha la tshigs su bcad pas gsol ba byed pa de tshol cig/ de rnams kyis smras pa/ yul gyi khyi lags so// rgyal pos</text></item>
<item><p>212b3</p><section>'dul ba</section><text>smras pa/ shes ldan dag ci 'gram dang nye 'gram gyis zos sam 'on te/ khyi gzhan rnams kyis yin rtogs shig/ blon po rnams 'dus nas gros bya bar brtsams pa/ shes ldan dag lhas 'di skad ces khyi rnams rtogs shig ces bka' stsal na/ de rnams</text></item>
<item><p>212b4</p><section>'dul ba</section><text>la ji ltar brtag par bya/ gzhan dag gis smras pa/ de la gzhan brtag tu ci yod/ skra'i thum po byin te skyug tu gzhug mod/ de rnams kyis skra'i thum po byin te skyug tu bcug pa las/ ji tsam na 'gram dang nye 'gram gnyis ko ba'i dum bur skyugs nas rgyal po la rig par byas</text></item>
<item><p>212b5</p><section>'dul ba</section><text>pa dang / rgyal pos de gnyis spangs te/ lhag ma rnams la mi 'jigs pa byin no// dge slong dag ji snyam du sems/ de'i tshe de'i dus kyi 'gram dang nye 'gram gang yin pa de gnyis ni lha sbyin dang / ma skyes dgra 'di gnyis yin te/ de na yang 'di gnyis kyis nyes pa</text></item>
<item><p>212b6</p><section>'dul ba</section><text>byas la skyon gzhan la bsgo'o// da ltar yang 'di gnyis kyis nyes pa byas la skyon gzhan la bsgo'o// gzhan yang ji ltar lha sbyin byas pa mi gzo ba dang byas pa mi tshor ba de nyon cig/ dge slong dag sngon byung ba grong khyer bA rA Na sI na rgyal po tshangs sbyin zhes bya ba rgyal srid byed du 'jug go// ji tsam na mi</text></item>
<item><p>212b7</p><section>'dul ba</section><text>zhig sta re dang khur shing thogs te shing gi phyir nags khrod du song nas/ de de na shing tshol bar byed pa na seng ges skrag nas bros pa las su ra khung zhig du lhung ngo // seng ges kyang de bza' ba'i bsam pas de nyid du lhung ngo // sbrul zhig gis byi ba zhig skrag nas bros pa dang / khras byi ba bza'</text></item>
<item><p>213a1</p><section>'dul ba</section><text>ba'i phyir bsnyags pa las/ ci tsam na thams cad sur khung du lhung ste/ de dag thams cad gcig la gcig bsad par 'dod pa'i gnod sems dang ldan par gyur pa dang seng ges smras pa/ shes ldan dag khyed thams cad kho bo'i bgrod pa yin te/</text></item>
<item><p>213a2</p><section>'dul ba</section><text>de lta mod kyi bdag cag sdug bsngal mi bzad pa dog pa thob pas 'di ni gnod par bya ba'i dus ma yin gyis ma 'gul bar 'khod cig/ stes dbang gis rngon pa zhig rnams tshol zhing phyogs der phyin pa dang / des sur khung der blta bar brtsams pa las/ de rnams</text></item>
<item><p>213a3</p><section>'dul ba</section><text>kyis brtabs pa'i tshig gis smras pa/ kye nang rje skyabs gyis shig/ de nas rngon pa des shes nas thog mar seng ge phyung ba dang / des rkang pa la gtugs te smras pa/ khyod kyi drin gzo bar bya ste/ 'on kyang 'di na mgo nag po gnas pa de ni byas pa chud gson pa yin</text></item>
<item><p>213a4</p><section>'dul ba</section><text>gyis khyod kyis ma dbyung shig ces smras nas song ngo // ji tsam na rngon pa des thams cad mthar gyis phyung ngo // ji tsam dus gzhan zhig na seng ges shig bsad pa dang rngon pa de yang phyogs der phyin pa seng ges de ngo shes nas rngon pa'i rkang pa la gtugs te</text></item>
<item><p>213a5</p><section>'dul ba</section><text>de byin no// dus gzhan zhig na rgyal po tshangs sbyin btsun mo dang lhan cig skyed mos tshal gyi sar song nas des skyed mos tshal der bde ba nyams su myong bar byas nas gnyid kyis log go// btsun mo bud med rnams kyang bag yangs su gnas pas gos dag phud de skems/</text></item>
<item><p>213a6</p><section>'dul ba</section><text>rgyan dag bkrol nas phyogs dag tu bzhag ste skyed mos tshal na 'chag par byed/ 'dug par byed/ nyal bar byed/ gnyid log par byed do// ji tsam na btsun mo zhig rgyan rnams bkrol te phyogs zhig tu bzhag nas gnyid log pa dang khras de blangs nas rngon pa de la byas pa</text></item>
<item><p>213a7</p><section>'dul ba</section><text>gzo bar bya ba'i phyir byin no// rgyal po tshangs sbyin gnyid kyis snyom pa bsal nas myur ba myur bar bA rA Na sIr zhugs so// btsun mo dang / gzhon nu dang / blon po dang / grong mi dang / yul mi rnams kyang rings par dong ngo // ji tsam na btsun mo des rgyan btsal ba las</text></item>
<item><p>213b1</p><section>'dul ba</section><text>ma rnyed nas des rgyal po la smras pa/ lha skyed mos tshal du bdag gi rgyan stor lags so// rgyal pos blon po rnams la bsgo ba/ shes ldan dag rgyan stor gyis su yis khyer tshol cig/ de rnams kyis btsal bar brtsams pa na mgo nag po de rngon pa'i drung du dus dus</text></item>
<item><p>213b2</p><section>'dul ba</section><text>su 'gro bas de de'i khyim du song ba na mtshan ma las de la rgyan yod par shes nas/ byas pa chud gzon pa des rgyal po'i drung du song nas gsol pa dang / de nas rgyal po mchog tu khros te rgyal po'i mi rnams kyis rngon pa bkug nas smras pa/ kwa'i nang rje khyod kyis skyed mos</text></item>
<item><p>213b3</p><section>'dul ba</section><text>tshal nas rgyan brkus so// de nas de skrag nas ji ltar gyur pa smras te rgyan de rgyal po la phul na/ 'on kyang mi de bcings nas btson rar bzhag go// byi bas song nas sbrul la smras pa/ mgo nag po sdig pa byed pa des bya ba byas nas bdag cag gi dge ba'i</text></item>
<item><p>213b4</p><section>'dul ba</section><text>bshes gnyen rgyal pos bcings nas btson rar bzhag go// sbrul gyis smras pa/ kye rngon pa de ring bdag gis rgyal po la zin par byas khyod kyis sngags kyi tshig 'di dang sman 'di dag gis gsos shig dang / de ltar na rgyal po de dga' nas khyod gdon mi za bar</text></item>
<item><p>213b5</p><section>'dul ba</section><text>btang nas longs spyod kyang bgo bsha' byed par 'gyur ro// des smras pa legs kyis de bzhin gyis shig/ sbrul gyis rgyal po zin pa dang rngon pas song ste sngags dang sman de dag gis gsos so// de nas rgyal po mgu nas btson las btang ste longs spyod dag</text></item>
<item><p>213b6</p><section>'dul ba</section><text>gis bgo bsha' yang byas so// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi rngon pa gang yin pa de ni nga nyid yin no// de'i tshe de'i dus kyi byas pa chud gson pa'i mi gang yin pa de ni lha sbyin 'di nyid yin te/ de na</text></item>
<item><p>213b7</p><section>'dul ba</section><text>yang 'di byas pa mi gzo ba dang byas pa mi tshor ba yin no// da ltar yang 'di byas pa mi gzo ba dang byas pa mi tshor ba yin no// gzhan yang ji ltar 'di byas pa mi gzo ba dang byas pa mi tshor ba de nyon cig/ dge slong dag sngon byung ba dus ma yin par zhag bdun du sprin chags te</text></item>
<item><p>214a1</p><section>'dul ba</section><text>lhas char phab nas ne'u le zhig byi ba'i tshang du zhugs so// sbrul zhig kyang char pas skrag nas phan tshun rgyu ba na de nyid du zhugs so// ji tsam na ne'u le des byi ba de gsad par brtsams pa na sbrul gyis smras pa/ shes ldan dag bdag cag sdug bsngal mi bzad pa</text></item>
<item><p>214a2</p><section>'dul ba</section><text>dog pa thob kyis gcig la gcig gnod pa ma byed par ma 'gul bar 'khod cig/ de na sbrul gyi ming ni dga' sde zhes bya'o// ne'u le'i ming ni dga' bo zhes bya'o// byi ba'i ming ni gang gAs byin zhes bya'o// dga' sde dang / dga' bos gang gAs byin la smras pa/ khyod 'jab cing song</text></item>
<item><p>214a3</p><section>'dul ba</section><text>la bdag cag gi kha zas tshol cig/ de drang zhing bsam pa bzang ba yin pas de gnyis kyi ched du snying nas kha zas btsal bar brtsams pa na ma rnyed do// dga' bos dga' sde la smras pa/ gal te gang gAs byin kha zas med par 'ongs na de nyid bdag gis bza' bar bya'o// dga' sdes bsams</text></item>
<item><p>214a4</p><section>'dul ba</section><text>pa/ sdug bsngal mi bzad pa dog pa thob na yang 'di de la gsod par rtsom na/ gal te de kha zas med par 'ongs na lta smos kyang ci dgos pas ye de la spring bar bya'o snyam nas des de la spring ba/ dga' bo na re 'di skad ces gal te gang gAs byin kha zas med par 'ongs na de nyid bdag gis</text></item>
<item><p>214a5</p><section>'dul ba</section><text>bza' bar bya'o zhes zer ro// gang gAs byin gyis kha zas btsal ba las cung zad kyang ma rnyed nas des bsams pa/ gdon mi za bar des bdag zos par 'gyur ro snyam nas des dga' sde la spring ba/ mi bkren ltogs pa'i shugs kyis yongs dub nas// nyam thag snying rje med par 'gyur</text></item>
<item><p>214a6</p><section>'dul ba</section><text>bas khyod// byas pa chud gson sems can de la ni// gang gAs byin pa phyir mi 'ong zhes gsungs// zhes spring ngo // dge slong dag ji snyam du sems/ de'i tshe de'i dus kyi gang gAs byin gang yin pa de ni nga nyid yin no// de'i tshe de'i dus kyi ne'u le dga' bo gang yin pa de ni</text></item>
<item><p>214a7</p><section>'dul ba</section><text>lha sbyin 'di nyid yin te/ de na yang 'di byas pa mi gzo ba dang byas pa mi tshor ba yin no// da ltar yang 'di byas pa mi gzo ba dang byas pa mi tshor ba yin no// gang gi tshe ma skyes dgras rgyal po gzugs can snying po la rdo rje rtse gcig pa 'phangs pa de'i tshe rgyal pos de la spyos nas</text></item>
<item><p>214b1</p><section>'dul ba</section><text>gzhon nu ci'i phyir khyod kyis nga la rdo rje rtse gcig pa 'phangs/ des smras pa/ lha tshig pa 'tshal ba'i slad du ste/ lha la ni longs spyod mnga' na bdag la ma mchis so// rgyal pos smras pa/ bu gal te de lta na song la tsam pa gzhi dang bcas pa khyod kyi yin no//</text></item>
<item><p>214b2</p><section>'dul ba</section><text>de dga' ba dang / mgu ba dang / rab tu dga' bas lha sbyin gyi drung du song ste smras pa/ 'phags pa bdag gis tsam pa gzhi dang bcas pa thob bo// des smras pa/ gzhon nu khyod kyis pha rol gnon pa'i 'bras bu mthong ngam/ 'phags pa mthong ngo // da dung</text></item>
<item><p>214b3</p><section>'dul ba</section><text>yang pha rol gnon pa gyis shig dang / khyod kyi mngon par 'phel bar 'gyur ro// des tsam par dpyad bab pas gtse bar brtsams te gtses pa na skye bo'i tshogs 'bros pa la zhugs te/ kha cig ni rgyal po'i khab tu dong ngo // kha cig ni yul gzhan du dong nas</text></item>
<item><p>214b4</p><section>'dul ba</section><text>blon po rnams kyis rgyal po la pho nyas bzlugs pa/ lha gzhon nus tsam pa'i skye bo gtses te/ gtses pa na 'bros lags kyis/ lha gzhon nu de las bzlog par mdzad pa'i rigs so// rgyal pos smras pa/ gzhon nu ci'i phyir yul mi la gnod par byed/ des smras</text></item>
<item><p>214b5</p><section>'dul ba</section><text>pa/ lha dpung rgyas par mi 'gyur lags so// rgyal pos smras pa/ gzhon nu gal te de lta na rgyal po'i khab 'ba' zhig ma gtogs par yul ma ga d+hA khyer cig/ des yul ma ga d+hA blangs nas lha sbyin gyi drung du dong ste smras pa/ 'phags pa bdag gis rgyal</text></item>
<item><p>214b6</p><section>'dul ba</section><text>po'i khab 'ba' zhig ma gtogs pa yul ma ga d+hA thams cad thob bo// des smras pa/ gzhon nu pha rol gnon pa'i 'bras bu ni de 'dras yang pha rol gnon pa gyis shig/ des yul ma ga d+hA brlag par bya bar brtsams pa na yul ma ga d+hA na gnas pa'i skye bo'i tshogs kyis</text></item>
<item><p>214b7</p><section>'dul ba</section><text>rgyal po gzugs can snying po la gsol pa/ lha gzhon nus yul ma ga d+hA brlag par bgyis kyis zlog mdzod cig/ rgyal pos de bkug ste smras pa/ gzhon nu ci'i phyir yul ma ga d+hA brlag par bya/ des smras pa/ lha bdag gi skye bo'i tshogs phal mo che rgyas par mi</text></item>
<item><p>215a1</p><section>'dul ba</section><text>'gyur lags so// rgyal pos smras pa/ gzhon nu gal te de lta na mdzod cig ma gtogs pa thams cad khyod kho na'i yin no// des rgyal po'i khab kyang blangs nas lha sbyin gyi drung du song ste smras pa/ 'phags pa bdag gis mdzod cig ma gtogs par longs</text></item>
<item><p>215a2</p><section>'dul ba</section><text>spyod thams cad thob bo// des smras pa/ pha rol gnon pa'i 'bras bu de yin mod kyi 'on kyang rgyal po rnams ni mdzod kyi mthu can yin te/ gang la mdzod yod pa de rgyal po yin pas mdzod kyi phyir pha rol gnon pa gyis shig/ des rgyal po'i khab kyang brlag par bya bar</text></item>
<item><p>215a3</p><section>'dul ba</section><text>brtsams pa na rgyal po'i khab na gnas pa'i skye bo'i tshogs dang / yul ma ga d+hA na gnas pa'i skye bo'i tshogs dang / tsam pa ba thams cad skrag par gyur nas/ ji ltar ma skyes dgras mi mthong ba de ltar pho nya btang ste rgyal po la gsol pa/ lhas bdag cag bu bzhin du so</text></item>
<item><p>215a4</p><section>'dul ba</section><text>sor bskyangs na gzhon nus ma 'os pa bzhin du bkren par bgyis pas lha'i yul mi phal cher bros lags te/ bdag cag kyang 'bros par 'tshal lags so// rgyal po snying rje'i bdag nyid can chos gtsor byed pa de mi bde ba skyes nas ma skyes dgra bkug ste/ dga' ba</text></item>
<item><p>215a5</p><section>'dul ba</section><text>dang / snyan pa dang / rjes su mthun pa'i tshig gis mgo la byugs te smras pa/ bu ngas khyod la yul thams cad byin na ci'i phyir yi chad par bya so sor skyongs shig/ des smras pa/ lha rgyal po rnams ni mdzod kyi mthu can lags na/ bdag la mdzod kyi mthu ma</text></item>
<item><p>215a6</p><section>'dul ba</section><text>mchis na ji ltar bgyi/ des smras pa/ gal te de lta na btsun mo'i 'khor ma gtogs pa thams cad khyod kho na'i yin no// 'on kyang rang bzhin ngan cing sdig pa'i grogs po can de 'dug tu mi btub cing brlag pa kho nar byed do// rgyal pos spyo ba dang bcas pas smras pa/</text></item>
<item><p>215a7</p><section>'dul ba</section><text>bang mdzod dang / mdzod dang / yul thams cad khyod kho na la byin na ci'i phyir da dung rlag par byed/ de skad ces smras pa dang de khros nas blon po rnams la smras pa/ shes ldan dag rgyal po rgyal rigs spyi bo nas dbang bskur ba la smod pa gang yin pa de la chad pa cis gcad/</text></item>
<item><p>215b1</p><section>'dul ba</section><text>blon po rnams kyis smras pa/ lha chad par dgum lags mod/ des smras pa/ de nga'i yab yin pas ji ltar bsad kyis/ deng la de zung ste phyag sbal du chug la zhog shig/ de phyag sbal du bcug pa dang / rgyal po de la grong mi rnams dga' bas yul de na gnas</text></item>
<item><p>215b2</p><section>'dul ba</section><text>pa'i skye bo'i tshogs kyis thos nas yid mi bde bar gyur na ma skyes dgra gtum pa dang / brlang ba dang / gzu lums che bas de la su yang kha zer mi phod do// rgyal po gzugs can snying po phyag sbal na las kho na la rten cing 'dug pa de la lus 'phags mas snod du btsos pa skyel</text></item>
<item><p>215b3</p><section>'dul ba</section><text>bar byed do// ma skyes dgras btson srungs rnams la dris pa/ shes ldan dag rgyal po bgres po ji ltar 'tsho bar byed/ de rnams kyis smras pa/ lha khyod kyi yum gyis snod nas btsos pa skyel lags so// ma skyes dgras bsgo ba/ phyin chad bza' ba dang btung ba ji ltar yang</text></item>
<item><p>215b4</p><section>'dul ba</section><text>skyel bar mi 'gyur bar khog shig/ btsun mo rnams la yang bsgo ba/ sus kyang phyag sbal du bza' ba dang btung ba bskyal bar mi bya'o// gang zhig skyel na de chad pas bsad do// de zhe gnag pa'i las can yin par shes pas su yang kha zas sbyor ba yang mi byed na</text></item>
<item><p>215b5</p><section>'dul ba</section><text>skyel ba lta smos kyang ci dgos/ de nas lus 'phags ma khyim thab la sdug par 'chums pa'i snying gis phye'i 'de gus lus byugs shing rkang gdub kyi sbubs chus bkang nas bskyal bar brtsams te de des 'tsho bar byed do// btson srungs kyi mi rnams kyis de'i thabs shes mod kyi</text></item>
<item><p>215b6</p><section>'dul ba</section><text>rgyal po de la dga' bas mthong yang ma skyes dgra la ma sbran to// ji tsam na yang ma skyes dgras btson srungs kyi mi rnams la smras pa/ shes ldan dag rgyal po bgres po ji ltar 'tsho bar byed/ de rnams kyis rgyas par smras pa dang / des smras pa/ shes ldan dag lus</text></item>
<item><p>215b7</p><section>'dul ba</section><text>'phags ma ji ltar yang phyis skyel bar mi 'gyur bar khog shig/ de nas bcom ldan 'das kyis de'i dge ba'i rtsa ba bskyed pa'i phyir skar khung gi drang thad kyi bya rgod kyi phung po'i ri la 'chag par brtsams nas/ rgyal po gzugs can snying pos skar khung nas drang thad kyi bya rgod</text></item>
<item><p>216a1</p><section>'dul ba</section><text>kyi phung po'i ri la bcom ldan 'das gang na ba la bltas nas dga' bskyed pas des na srog dang bral bar ma gyur to// ma skyes dgras yang btson srungs kyi mi rnams la smras pa/ shes ldan dag bza' ba dang btung ba ni bkag na da ltar rgyal po bgres po ji ltar</text></item>
<item><p>216a2</p><section>'dul ba</section><text>'tsho bar byed/ de rnams kyis smras pa/ bcom ldan 'das kyis de rjes su gzung ba'i slad du skar khung gi drang thad kyi bya rgod kyi phung po'i ri la 'chag par mdzad pa de la de gdugs re re zhing bzhengs nas gzigs lags so// des smras pa/ skar khung khog la de'i rkang pa gnyis</text></item>
<item><p>216a3</p><section>'dul ba</section><text>kyang spu gris dros shig/ de rnams kyis skar khung dag bkag de'i rkang pa gnyis kyang spu gris dras pa dang de sdug bsngal gyi tshor bas gdungs pas mchi mas brnangs shing skad 'gags la mig mchi mas gang bas bsams pa/ bdag sdug bsngal mi bzad pa dog pa thob na bcom ldan</text></item>
<item><p>216a4</p><section>'dul ba</section><text>'das kyis ma dgongs pa lta zhig snyam mo// sangs rgyas bcom ldan 'das rnams ni de lta bu mi mkhyen pa'am/ mi gzigs pa'am/ thugs su mi chud pa'am/ rnam par mi mkhyen pa ci yang mi mnga'o// chos nyid kyis sangs rgyas bcom ldan 'das thugs rje chen po</text></item>
<item><p>216a5</p><section>'dul ba</section><text>dang ldan pa/ 'jig rten la phan par zhugs pa/ bsrung ba gcig pu pa/ nyag gcig dpa' ba/ zla med pa/ gnyis su mi gsung ba/ zhi gnas dang lhag mthong gis bzhugs pa/ dul ba'i gnas gsum gyi gzhi la mkhas pa/ chu bo bzhi las rgal ba/ rdzu</text></item>
<item><p>216a6</p><section>'dul ba</section><text>'phrul gyi rkang pa bzhi'i zhabs kyi mthil legs par gnas pa/ bsdu ba'i dngos po bzhi la yun ring po nas yongs su sbyang ba mdzad pa/ yan lag lnga spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs</text></item>
<item><p>216a7</p><section>'dul ba</section><text>pa/ byang chub kyi yan lag bdun gyi me tog gis phyug pa/ lam gyi yan lag brgyad ston pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur snyan pas yang dag par rgyas pa/ brgya phrag bcur dbang</text></item>
<item><p>216b1</p><section>'dul ba</section><text>sgyur ba las khyad par du 'phags pa rnams ni sangs rgyas kyi spyan gyis nyin lan gsum mtshan lan gsum du 'jig rten la rnam par gzigs nas gang ni nyams/ gang ni 'phel/ gang ni mi bzad par gyur/ gang ni dog par gyur/ gang ni sdug bsngal bar gyur/ gang ni mi</text></item>
<item><p>216b2</p><section>'dul ba</section><text>bzad pa dang dog pa dang sdug bsngal bar gyur/ gang ni ngan song la gzhol/ gang ni ngan song la 'bab/ gang ni ngan song la bab/ ngas gang ni ngan song nas drangs te mtho ris dang thar pa dang 'bras bu la gzhag par bya/ gang gi dge ba'i rtsa ba dag ma bskyed pa ni bskyed par bya/ gang</text></item>
<item><p>216b3</p><section>'dul ba</section><text>gi dge ba'i rtsa ba bskyed pa dag ni yongs su smin par bya/ gang gi yongs su smin pa ni rnam par grol bar bya zhes ye shes gzigs pa la 'jug par mdzad do// de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu song la</text></item>
<item><p>216b4</p><section>'dul ba</section><text>nga'i tshig gis rgyal po gzugs can snying po la nad med par gyur cig ces byos la 'di skad ces bcom ldan 'das kyi zhal nas dge ba'i bshes gnyen gyis bya ba gang yin pa de ngas khyod la mdzad zin te/ khyod sems can dmyal ba dang / dud 'gro'i skye gnas dang / yi</text></item>
<item><p>216b5</p><section>'dul ba</section><text>dgas rnams nas ni rkang pa drangs/ lha dang mi rnams su ni rab tu bzhag/ 'khor ba'i ni mthar byas/ khrag dang mchi ma'i rgya mtsho ni bskams/ rus pa'i ri bo las ni bsgral/ ngan song rnams kyi sgo ni bcad/ mtho ris dang thar pa'i sgo rnams ni phye na/ 'on kyang</text></item>
<item><p>216b6</p><section>'dul ba</section><text>khyod nyid kyi las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag khyod nyid kyis byas shing bsags pa dag gzhan su zhig gis so sor myong bar 'gyur/ rgyal po chen po las byas shing bsags</text></item>
<item><p>216b7</p><section>'dul ba</section><text>pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang / khams dang / skye mched</text></item>
<item><p>217a1</p><section>'dul ba</section><text>rnams kho na la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// rgyal po chen po de lta bas na las kyi skyabs can du gyis</text></item>
<item><p>217a2</p><section>'dul ba</section><text>shig ces gsung ngo // zhes byos shig/ btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas ji ltar sems mnyam par bzhag na bya rgod kyi phung po'i ri las mi snang bar gyur to// phyag sbal du rgyal po gzugs can snying</text></item>
<item><p>217a3</p><section>'dul ba</section><text>po'i mdun du 'dug pa de lta bu'i ting nge 'dzin la snyoms par bzhugs te 'di skad ces smras so// rgyal po chen po bcom ldan 'das kyi zhal nas khyod nad med par gyur cig ces gsung ngo // btsun pa maud gal gyi bu chen po bcom ldan 'das la phyag 'tshal lo// rgyal po chen</text></item>
<item><p>217a4</p><section>'dul ba</section><text>po bcom ldan 'das kyi zhal nas 'di skad ces/ dge ba'i bshes gnyen gyis bya ba gang yin pa de ngas khyod la mdzad de/ khyod sems can dmyal ba dang / dud 'gro dang / rnams nas ni rkang pa drangs/ lha dang mi rnams su ni rab tu bzhag/ 'khor ba'i ni</text></item>
<item><p>217a5</p><section>'dul ba</section><text>mthar byas/ khrag dang mchi ma'i rgya mtsho ni bskams/ rus pa'i ri bo las ni bsgral/ ngan song rnams kyi sgo ni bcad/ mtho ris dang thar pa'i sgo rnams ni phye na/ 'on kyang khyod nyid kyi las tshogs rnyed pa/ rkyen yongs su bsgyur ba/ 'od pa bzhin du nye bar gnas</text></item>
<item><p>217a6</p><section>'dul ba</section><text>pa/ gdon mi za bar 'byung bar 'gyur ba'i las dag khyod nyid kyis byas shing bsags pa dag gzhan su zhig gis so sor myong bar 'gyur/ rgyal po chen po las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi</text></item>
<item><p>217a7</p><section>'dul ba</section><text>'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang / khams dang / skye mched rnams kho na la rnam par smin par 'gyur te/ las rnams bskal pa brgyar yang</text></item>
<item><p>217b1</p><section>'dul ba</section><text>ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// rgyal po chen po de lta bas na khyod kyis las kyi skyabs can du gyis shig ces gsung ngo // de phyag sbal du bcug pa dang / spu gris rkang pa dras pa dang / bza'</text></item>
<item><p>217b2</p><section>'dul ba</section><text>ba dang btung ba dang bral ba'i sdug bsngal gyis nyen pas smras pa/ btsun pa maud gal gyi bu chen po gang na kha zas bzang po 'tshal lags/ des smras pa/ rgyal po chen po rgyal chen bzhi'i ris kyi lha rnams na'o zhes smras nas/ tshe dang ldan pa maud gal gyi bu chen pos</text></item>
<item><p>217b3</p><section>'dul ba</section><text>ji ltar sems mnyam par bzhag na phyag sbal de nas mi snang bar gyur te/ bya rgod kyi phung po la phyin pa de lta bu'i ting nge 'dzin la snyoms par zhugs so// ma skyes dgra'i bu 'char byed bzang po'i mdzub mo la phol mig byung bas de ngu bar gyur nas ma skyes dgras drung du song ste/</text></item>
<item><p>217b4</p><section>'dul ba</section><text>des de pang bar bzhag nas mgul nas 'khyud/ 'o byas/ kun tu 'khyud na 'on kyang de ngu ste 'dug tu mi btub bo// de nas ma skyes dgras de'i mdzub mo khar bcug pa dang / pho la mig khar rdol nas ma skyes dgras rnag khrags la pho'o// gzhon nu 'char byed bzang pos</text></item>
<item><p>217b5</p><section>'dul ba</section><text>rnag khrag de mthong nas lhag par ngu bar brtsams pa dang / btsun mo lus 'phags mas 'dzum phyung ba ma skyes dgras mthong nas smras pa/ yum 'di ji lta bu zhig/ des smras pa/ bu nad 'di ni khyed kyi yab mes brgyud de 'ongs pa yin te/ khyod kyang de ltar gyur pa na khyod kyi</text></item>
<item><p>217b6</p><section>'dul ba</section><text>yab kyis mdzub mo khar bcug pa dang / phol mig rdol nas khyod mi ngu bar bya ba'i phyir rnag khrag sa la ma pho bar khong du mid do des smras pa/ yum bdag gi yab 'di 'dra bar byams par gyur tam/ des smras pa/ de 'dra'o// de nas ma skyes dgra pha la zhe sdang gi kun nas</text></item>
<item><p>217b7</p><section>'dul ba</section><text>dkris pa dang bral zhing rjes su chags pa skyes te/ des blon po rnams la smras pa/ shes ldan dag gang zhig nga la rgyal po bgres po gson no zhes zer ba de la ngas rgyal srid phyed sbyin no// rgyal po de la grong mi dang yul mi rnams dga' ba yin pas skye bo'i tshogs chen pos</text></item>
<item><p>218a1</p><section>'dul ba</section><text>phyag sbal logs su brgyugs pa'i sgra rgyal pos thos nas bsams pa/ da ni gnod pa mi bzad pa ci zhig byed par 'gyur ro snyam ste/ skrag nas shugs nar zhes phyung ste shi ba dang / rgyal po chen po rnam thos kyi bu'i bur skyes te pang du 'dug nas lha'i</text></item>
<item><p>218a2</p><section>'dul ba</section><text>bdud rtsis longs spyod par byed do// rnam thos kyi bus smras pa/ khyod su zhig/ des bdag ni rgyal ba khyu mchog lags so// zhes smras pas/ de'i ming rgyal ba khyu mchog rgyal ba khyu mchog ces bya bar grags so// dge slong rnams the tshom skyes te the tshom thams</text></item>
<item><p>218a3</p><section>'dul ba</section><text>cad gcod pa sangs rgyas bcom ldan 'das la zhus pa/ btsun pa rgyal po gzugs can snying po las ci zhig bgyis na las de'i rnam par smin pas phyug cing nor mang la longs spyod che ba'i rgyal po'i rigs su skyes par gyur cing bcom ldan 'das kyi spyan snga nas bden pa mthong</text></item>
<item><p>218a4</p><section>'dul ba</section><text>bar bgyis pa dang / spu gris sug pa rkang pa dras te phyag sbal du stsal cing bkres pa dang / skom pas gzir nas gum par gyur lags/ bcom ldan 'das kyis bka' stsal pa/ dge slong dag rgyal po gzugs can snying po 'di nyid kyis las tshogs rnyed pa/</text></item>
<item><p>218a5</p><section>'dul ba</section><text>rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas/ gzugs can snying pos las byas shing bsags pa dag gzhan su zhig gis so sor myong bar 'gyur/ dge slong dag</text></item>
<item><p>218a6</p><section>'dul ba</section><text>las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i</text></item>
<item><p>218a7</p><section>'dul ba</section><text>phung po dang / khams dang / skye mched rnams kho na la rnam par smin par 'gyur te/ las rnams bskal pa brgyar yang ni// chud mi za ba'ang tshogs dang dus// rnyed na lus can rnams la ni// 'bras bu dag tu 'gyur ba nyid// dge slong dag sngon byung</text></item>
<item><p>218b1</p><section>'dul ba</section><text>ba sangs rgyas rnams 'byung ba med pa na 'jig rten du rang sangs rgyas dman pa dang ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu dag 'byung bar 'gyur ba yin pas/ ji tsam na rang sangs rgyas zhig</text></item>
<item><p>218b2</p><section>'dul ba</section><text>ljongs rgyu zhing spyod pa na bA rA Na sIr phyin nas bA rA Na sI'i rdza mkhan zhig gi las khang du nub mo nye bar brten te gnas so// 'gron pa zhig kyang las khang de nyid du gnas btab pa las der 'gron pa des bshang ba byas nas nub mo nyid langs te song ngo // dgra bcom pa rnams</text></item>
<item><p>218b3</p><section>'dul ba</section><text>dang / rang sangs rgyas rnams ni ma bsams par ye shes mthong ba mi 'jug pa yin pas rang sangs rgyas kyis 'di nyid du bsod snyoms spyad par bya'o snyam nas de nyid du 'dug go// ji tsam na rdza mkhan nam nangs nas las kyi khang par zhugs na mi gtsang bas ma rungs par</text></item>
<item><p>218b4</p><section>'dul ba</section><text>byas pa mthong ngo // mi phal pa rnams ni mi rtog pa yin pas des rang sangs rgyas la sems rab tu gdug par byas te de sems rab tu sdang bas smras pa/ rab tu byung ba khyod kyi rkang pa gnyis spu gris dras sam cin gang gi phyir khyod kyis las khang du bshang ba byas shing phyi rol</text></item>
<item><p>218b5</p><section>'dul ba</section><text>du ma song / des de sgo bcad nas 'di nyid du skom pa dang bkres pas shi shig ces bzhag go// bdag nyid chen po des bsams pa/ nyon mongs pa 'di ni nyams kyis gal te bdag gis sgo phye ste song bar gyur na lhag par yang nyams par 'gyur ro snyam nas de cang mi smra bar</text></item>
<item><p>218b6</p><section>'dul ba</section><text>'dug go// ji tsam na rdza mkhan dro'i dus la bab nas de'i zhe sdang gi kun nas dkris pa dang bral nas des smras pa/ kye rab tu byung ba gdugs tshod gsol gyis tshur spyon/ rang sangs rgyas kyis smras pa/ bzhin kho bo dus su longs spyod pa yin pa las dus las yol zin</text></item>
<item><p>218b7</p><section>'dul ba</section><text>to// des smras pa/ gal te de lta na 'di nyid du bzhugs te/ sang bshos gsol la gshegs shig/ des de la snying brtse ba'i phyir khas blangs so// des de phyi de nyin par kha zas bsod pas tshim par byas so// bdag nyid chen po de dag ni lus kyis chos ston gyi ngag</text></item>
<item><p>219a1</p><section>'dul ba</section><text>gis ma yin pas de steng gi nam mkha' la mngon par 'phags te 'bar ba dang / gsal ba dang / char 'bebs pa dang / glog 'byin pa'i cho 'phrul dag bya bar brtsams so// so so'i skye bo ni rdzu 'phrul la myur du sems gtod pa yin pas de shing rtsa ba</text></item>
<item><p>219a2</p><section>'dul ba</section><text>nas bcad pa bzhin du rkang pa gnyis la gtugs te smras pa/ yon gnas chen po mar spyon/ mar spyon/ bdag 'dod pa'i 'dam du bying ba lag nas drang du gsol/ de babs pa dang / des de'i rkang pa gnyis la gtugs te smon lam btab pa/ bdag gis yon gnas</text></item>
<item><p>219a3</p><section>'dul ba</section><text>dam pa 'di lta bu la gnod pa bgyis pa'i las gang lags pa de'i skal ba can du ma gyur cig/ bya ba byas pa'i dge ba'i rtsa ba gang yin pa 'dis bdag phyug cing nor mang la longs spyod che ba'i rigs su skye zhing 'di bas khyad par du 'phags pa'i ston pa mnyes par bgyid kyi mi mnyes par mi</text></item>
<item><p>219a4</p><section>'dul ba</section><text>bgyid pa dang / 'di lta bu'i chos rnams kyang thob par gyur cig ces byas so// dge slong dag ji snyam du sems de'i tshe de'i dus kyi rdza mkhan gang yin pa de ni gzugs can snying po 'di nyid yin te/ rang sangs rgyas la sems rab tu gdug pas ngag rtsub po'i las phyung ba gang yin pa de'i</text></item>
<item><p>219a5</p><section>'dul ba</section><text>las kyi rnam par smin pas spu gris rkang pa gnyis dras pa dang / phyag sbal du bcug pa dang / skom pa dang bkres pas shi ba yin no// des bzod pa gsol nas smon lam btab pa gang yin pa de'i las kyi rnam par smin pas phyug pa dang rgyal po'i rigs su skyes nas kyang nga'i spyan snga</text></item>
<item><p>219a6</p><section>'dul ba</section><text>nas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du thob par byas so// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig tu dkar ba rnams</text></item>
<item><p>219a7</p><section>'dul ba</section><text>kyi ni gcig tu dkar ba yin/ 'dren ma rnams kyi ni 'dren ma yin no// dge slong dag de lta bas na las gcig tu gnag pa rnams dang 'dren ma rnams spangs te/ las gcig tu dkar ba la brtsal bar bya ste/ dge slong dag khyed kyis de lta bu la bslab par bya'o// //</text></item>
<item><p>219b1</p><section>'dul ba</section><text>'dul ba gzhi/ bam po brgya rtsa gnyis pa/ blon po rnams kyis ma skyes dgra la smras pa/ lha rgyal po bgres po ni nongs so// des thos nas brgyal te sa la 'gyel ba dang / chus gtor nas dbugs slar byung nas mya ngan gyi khang par zhugs te 'dug go// de'i mya ngan</text></item>
<item><p>219b2</p><section>'dul ba</section><text>bsal bar sus kyang mi nus nas blon po rnams kyis de'i mya ngan bsal ba brtsal bar brtsams pa las/ ji tsam na lho phyogs nas gar mkhan zhig 'ongs nas/ blon po rnams kyis de de'i mdun du gar byed du bcug kyang ma skyes dgra yid mi bde ba nyid pas sus kyang de la legs</text></item>
<item><p>219b3</p><section>'dul ba</section><text>so zhes bya ba ma byin nas/ gar mkhan phyir byung ba dang bcom ldan 'das kyang phyogs der gshegs so// des bcom ldan 'das mthong nas des bsams pa/ skyes bu dam pa 'di lta bu dag la byas dang des bdag la legs so zhes bya ba byin pa zhig snyam ste/ de bcom ldan</text></item>
<item><p>219b4</p><section>'dul ba</section><text>'das la sems mngon par dad pas rdza rnga chen po brdungs so// de nas bcom ldan 'das kyis 'dzum pa mdzad do// chos nyid kyis gang gi tshe sangs rgyas bcom ldan 'das rnams 'dzum pa mdzad pa de'i tshe zhal nas 'od zer sngon po dang / ser po dang / dmar po dang / dkar po dang /</text></item>
<item><p>219b5</p><section>'dul ba</section><text>btsod ka dag byung nas kha cig ni 'og tu 'gro/ kha cig ni steng du 'gro la/ gang dag 'og tu dong ba de dag ni sems can dmyal ba yang sos dang / thig nag dang / bsdus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa</text></item>
<item><p>219b6</p><section>'dul ba</section><text>dang / chu bur can dang / chu bur rdol ba can dang / so thams thams dang / kyi hud zer dang / a cu zer dang / ut+pal ltar gas pa dang / pad ma ltar gas pa dang / pad ma ltar gas pa chen por song ste/ sems can dmyal ba tsha ba gang yin pa de dag ni bsil</text></item>
<item><p>219b7</p><section>'dul ba</section><text>bar gyur te 'bab par byed la/ sems can dmyal ba grang ba gang yin pa de dag tu dro bar gyur te 'bab par byed do// des sems can dmyal ba de dag gi gnod pa'i bye brag dag rgyun gcod par byed cing de dag 'di snyam du shes ldan dag ci bdag cag 'di nas shi 'phos sam 'on</text></item>
<item><p>220a1</p><section>'dul ba</section><text>te gzhan du skyes snyam du sems so// de dad pa bskyed par bya ba'i phyir bcom ldan 'das kyis sprul pa gtong bar mdzad de/ de dag gis sprul pa mthong nas 'di snyam du sems te/ shes ldan dag bdag cag 'di nas shi 'phos pa yang ma yin la gzhan du</text></item>
<item><p>220a2</p><section>'dul ba</section><text>skyes pa yang ma yin te/ 'di ltar sems can sngon ma mthong ba 'di'i mthus bdag cag gi gnod pa'i bye brag dag rgyun chad par gyur to snyam mo// de dag sprul pa la sems mngon par dad par gyur nas sems can dmyal ba myong bar 'gyur ba'i las de zad par byas nas gang du</text></item>
<item><p>220a3</p><section>'dul ba</section><text>bden pa dag gi snod du gyur par 'gyur ba'i lha dang mi rnams kyi nang du nying mtshams sbyor ba len par byed do// gang dag steng du 'dong ba de dag ni rgyal chen bzhi'i ris dang / sum bcu rtsa gsum dang / 'thab bral dang / dga' ldan dang / 'phrul dga' dang / gzhan 'phrul</text></item>
<item><p>220a4</p><section>'dul ba</section><text>dbang byed dang / tshangs ris dang / tshangs pa'i mdun na 'don dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams 'phel dang / 'bras bu che ba dang / mi</text></item>
<item><p>220a5</p><section>'dul ba</section><text>che ba dang / mi gdung ba dang / gya nom snang ba dang / shin tu mthong dang / 'og min gyi lha rnams kyi nang du song nas mi rtag pa dang / sdug bsngal ba dang / stong pa dang / bdag med pa zhes bya ba'i sgra sgrog par byed cing / tshigs su bcad pa gnyis po/ brtsam par bya</text></item>
<item><p>220a6</p><section>'dul ba</section><text>zhing 'byung bar bya// sangs rgyas bstan la 'jug par bya// 'dam bu'i khyim la glang chen bzhin// 'chi bdag sde ni gzhom par bya// gang zhig rab tu bag yod par// chos 'dul 'di la spyod 'gyur ba// skye ba'i 'khor ba rab spangs nas// sdug bsngal tha mar</text></item>
<item><p>220a7</p><section>'dul ba</section><text>byed par 'gyur// zhes bya bar yang sgrogs so// de nas 'od zer de dag gis stong gsum gyi stong chen po'i 'jig rten gyi khams byul nas bcom ldan 'das nyid kyi rjes bzhin rjes bzhin du 'gro ste/ de la gal te bcom ldan 'das 'das pa'i las lung ston par bzhed na ni</text></item>
<item><p>220b1</p><section>'dul ba</section><text>bcom ldan 'das kyi snam logs su nub par 'gyur ro// ma 'ongs pa'i las lung ston par bzhed na ni mdun logs su nub par 'gyur/ sems can dmyal bar skye bar lung ston par bzhed na ni zhabs kyi mthil du nub par 'gyur/ dud 'gror skye bar lung ston par bzhed</text></item>
<item><p>220b2</p><section>'dul ba</section><text>na ni rting bar nub par 'gyur/ su skye bar lung ston par bzhed na ni zhabs kyi mthe bor nub par 'gyur/ mir skye bar lung ston par bzhed na ni pus mor nub par 'gyur/ stobs kyi 'khor los sgyur ba'i rgyal srid lung ston par bzhed na ni phyag mthil g.yon par nub</text></item>
<item><p>220b3</p><section>'dul ba</section><text>par 'gyur/ 'khor los sgyur ba'i rgyal srid lung ston par bzhed na ni phyag mthil g.yas par nub par 'gyur/ lhar skye bar lung ston par bzhed na ni lte bar nub par 'gyur/ nyan thos kyi byang chub tu lung ston par bzhed na ni zhal du nub par 'gyur/ rang sangs rgyas kyi byang</text></item>
<item><p>220b4</p><section>'dul ba</section><text>chub tu lung ston par bzhed na ni mdzod spur nub par 'gyur/ bla na med pa yang dag par rdzogs pa'i byang chub tu lung ston par bzhed na ni gtsug tor du nub par 'gyur ro// de nas 'od zer de dag gis bcom ldan 'das la lan gsum du bskor ba byas te bcom ldan 'das kyi mdzod</text></item>
<item><p>220b5</p><section>'dul ba</section><text>spur nub bo// de nas bcom ldan 'das la tshe dang ldan pa kun dga' bos thal mo sbyar te zhus pa/ kha dog sna tshogs stong gis bkra ba yi// tshogs rnams zhal gyi sgo nas byung gyur pa// ji ltar gdugs ni shar bar gyur pa bzhin// de yis phyogs rnams kun tu snang</text></item>
<item><p>220b6</p><section>'dul ba</section><text>bar bgyis// yang tshigs su bcad de gsol pa/ rgod bral zhum dang rgyags pa spangs pa yi// sangs rgyas 'gro nang mchog gi rgyur gyur pa// rgyal ba dgra thul byed rgyu ma mchis par// rtsa lag dung ltar dkar 'dzum ston mi mdzad// de slad brtan pa nyid blos dus mkhyen</text></item>
<item><p>220b7</p><section>'dul ba</section><text>nas// rgyal ba'i dbang po thub pa skyes kyi mchog/ nyan par 'tshal ba nyan pa po rnams kyi// the tshom skyes pa gsung tshig brtan pa dang // dam pa bzang po dag gis bsal du gsol// tshwa chu ri dbang lta bur brtan pa'i mchog/ rdzogs sangs rgyas rnams blo bur 'dzum mi ston//</text></item>
<item><p>221a1</p><section>'dul ba</section><text>brtan pa ci slad 'dzum pa ston mdzad pa// skye bo phal chen 'di dag de nyan 'tshal// kun dga' bo khyod kyis gar mkhan nga la sems mngon par dad par byas nas rdza rnga chen po rdung bar byed pa de mthong ngam/ btsun pa de mthong lags so// kun dga' bo gar mkhan</text></item>
<item><p>221a2</p><section>'dul ba</section><text>de sems bskyed pa des rang sangs rgyas rnga sgra zhes bya bar 'gyur te/ de'i sbyin pa'i chos ni 'di yin te/ nga la sems dad par byas pa gang yin pa'o// lha sbyin gyis ma skyes dgra la smras pa/ kho bos khyod rgyal srid la bzhag pa yin gyis khyod kyis kyang kho bo sangs rgyas nyid du skos</text></item>
<item><p>221a3</p><section>'dul ba</section><text>shig/ des smras pa/ bcom ldan 'das ni sku gser gyi kha dog tu 'dug la re zhig dang por gser gyi kha dog nyid med do// des smras pa/ kho bos kyang gser gyi kha dog tu snang bar bsgyur ro// zhes des gser mgar bkug nas smras pa/ kho bo'i lus gser gyis</text></item>
<item><p>221a4</p><section>'dul ba</section><text>g.yogs shig/ des smras pa/ 'phags pa gal te tshor ba mnags phong na'o// des smras pa/ khyod kyis g.yogs shig dang phod par bya'o// des tsan tsu zhes bya ba'i 'bru mar gyis lus byugs nas gser gyi gyim phag gis lus g.yogs pa dang de sdug bsngal mi bzad</text></item>
<item><p>221a5</p><section>'dul ba</section><text>pa tshab rtsub pa yid du mi 'ong ba'i tshor ba nyams su myong ngo // dge slong rnams kyis ko ka li ka la dris pa/ lha sbyin gang na/ des smras pa/ phyogs che ge mo zhig na gser gyi kha dog tu snang bar sgyur ro// dge slong rnams phyogs der song ba dang / de rnams kyis de sdug</text></item>
<item><p>221a6</p><section>'dul ba</section><text>bsngal gyi tshor bas nyen te/ ku co 'don pa thos nas de rnams bcom ldan 'das kyi spyan sngar dong ngo // dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa lha sbyin gser gyi kha dog don du gnyer bas sdug</text></item>
<item><p>221a7</p><section>'dul ba</section><text>bsngal mi bzad pa tsha ba rtsub pa yid du mi mchi ba'i tshor ba nyams su myong ba la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'di 'das pa'i dus na yang gser gyi zhwa don du gnyer ba'i phyir tshul ma yin pas</text></item>
<item><p>221b1</p><section>'dul ba</section><text>sdug bsngal bar gyur pa de nyon cig/ dge slong dag sngon byung ba grong khyer bA rA Na sI na khyo lam ring por song ba'i bud med cig yod pa de'i mdun du bya rog cig skad snyan pa snyan par 'byin nas des smras pa/ bya rog song shig bya rog song shig gal te bdag gi khyim thab</text></item>
<item><p>221b2</p><section>'dul ba</section><text>bde bar 'khor na khyod la gser gyi zhwa zhig sbyin no// ci tsam na de'i khyim thab de yang bde bar slar 'ongs so// bya rog de gser gyi zhwa'i ched du de'i mdun du 'dug nas skad snyan pa snyan par phyung ba dang de nas des de la gser gyi zhwa zhig byin no// des de gyon nas phan tshun du lding ba</text></item>
<item><p>221b3</p><section>'dul ba</section><text>dang / de gser gyi zhwa'i phyir bya khras mgo bcad do// lhas tshigs su bcad de smras pa/ don med gzhi dang ldan pa yi// nor ni phung bar 'gyur ba ste// gang gi mgo la gser yod pa'i// bya rog gis ni phung byed btsal// bcom ldan 'das kyis bka' stsal pa/</text></item>
<item><p>221b4</p><section>'dul ba</section><text>dge slong dag ji snyam du sems/ de'i tshe de'i dus kyi bya rog gang yin pa de ni lha sbyin 'di nyid yin te/ de na yang 'di gser gyi rgyus tshul ma yin pas sdug bsngal bar gyur to// da ltar yang 'di gser gyi kha dog don du gnyer ba'i phyir sdug bsngal mi bzad pa tsha ba rtsub pa yid du mi</text></item>
<item><p>221b5</p><section>'dul ba</section><text>'ong ba'i tshor ba nyams su myong bar gyur to// gzhan yang lha sbyin gyis ma skyes dgra la smras pa/ kho bos ni khyod rgyal srid la bzhag gis khyod kyis kyang kho bo sangs rgyas nyid du chug shig/ des smras pa/ bcom ldan 'das kyi zhabs kyi mthil la ni 'khor lo'i mtshan gyis</text></item>
<item><p>221b6</p><section>'dul ba</section><text>mtshan pa'i rtags yod na/ khyod kyi rkang pa'i mthil la ni 'khor lo'i mtshan gyis mtshan pa'i rtags med do// des smras pa/ kho bos kyang rkang pa'i mthil la ni 'khor lo'i rtags bsgrub par bya'o zhes des lcags mgar rnams bkug nas smras pa/ kho bo'i rkang mthil la</text></item>
<item><p>221b7</p><section>'dul ba</section><text>'khor lo 'dri nus sam/ de rnams kyis smras pa/ 'phags pa gal te tshor ba mnags phod na'o// des smras pa/ phod kyis gyis shig/ de rnams kyis bsams pa/ 'di mthu dang ldan pa yin pas gal te 'di bzhin du bris na rdog pas bdag cag srog dang phral bar</text></item>
<item><p>222a1</p><section>'dul ba</section><text>'gyur ba'i gnas gang yin pa 'di yod do snyam nas/ de rnams kyis rtsig pa 'bigs su bcug nas smras pa/ 'phags pa rtsig pa'i bu ga 'dir rkang pa gnyis chug shig/ des rtsig pa'i bu gar rkang pa gnyis bcug pa dang lcags mgar rnams kyis 'khor</text></item>
<item><p>222a2</p><section>'dul ba</section><text>lo me'i kha dog tu 'dug par byas nas rkang pa bsregs pa dang / de sdug bsngal mi bzad pa tsha ba rtsub pa yid du mi 'ong ba'i tshor ba nyams su myong bar gyur to// dge slong rnams kyis ko ka li ka la dris pa/ lha sbyin gang na/ phyogs ga ge mo zhig na rkang pa'i mthil la 'khor lo'i</text></item>
<item><p>222a3</p><section>'dul ba</section><text>rtags sgrub bo// dge slong rnams phyogs der song ba dang de rnams kyis de sdug bsngal gyi tshor bas nyen cing ku co 'don pa yang thos nas de rnams bcom ldan 'das kyi spyan sngar dong ngo // dge slong rnams the tshom skyes nas the tshom thams cad gcod pa/ sangs rgyas bcom</text></item>
<item><p>222a4</p><section>'dul ba</section><text>ldan 'das la zhus pa/ btsun pa lha sbyin rkang pa'i mthil la 'khor lo'i rtags don du gnyer bas sdug bsngal mi bzad pa tsha ba rtsub pa yid du mi mchi ba'i tshor ba nyams su myong bar gyur pa la gzigs/ bcom ldan 'das kyis bka' stsal pa/ dge slong dag da ltar gyi 'di</text></item>
<item><p>222a5</p><section>'dul ba</section><text>'ba' zhig tu ma zad de/ ji ltar 'das pa'i dus na yang 'di rkang rjes kyi phyir tshul ma yin pas sdug bsngal bar gyur pa de nyon cig/ dge slong dag sngon byung ba gangs can la glang po che zhig yod pa chu 'thung du 'babs pas de'i phyi bzhin wa zhig kyang babs pa dang / des glang po che'i</text></item>
<item><p>222a6</p><section>'dul ba</section><text>rjes mthong nas bdag nyid kyi gom pas gzhal bar brtsams te des bsams pa/ rjes 'di ni bdag gi yin no zhes de mchong zhing mchong zhing rjes kyi steng du rkang pa 'jog pa na sdom dum khye'u ga zhig gi steng du rdeg 'chos par gyur to// lhas tshigs su bcad de smras pa/ mdor na</text></item>
<item><p>222a7</p><section>'dul ba</section><text>glang chen rkang rjes dang // blun po khyod rjes mi 'dra yi// don med blo 'di slongs byos shig/ ngal ba thob par gyur ta re// dge slong dag ji snyam du sems/ de'i tshe de'i dus kyi wa gang yin pa de ni lha sbyin 'di nyid yin te/ de na yang 'di rkang rjes kyi phyir tshul ma yin pas</text></item>
<item><p>222b1</p><section>'dul ba</section><text>sdug bsngal bar gyur to// da ltar yang 'di rkang pa'i mthil la 'khor lo'i rtags don du gnyer ba'i phyir sdug bsngal mi bzad pa tsha ba rtsub pa yid du mi 'ong ba'i tshor ba nyams su myong bar gyur to// sangs rgyas bcom ldan 'das rgyal po'i khab na bya rgod kyi phung po'i ri la gnod sbyin</text></item>
<item><p>222b2</p><section>'dul ba</section><text>kum bi ra'i gnas na bzhugs so// lha sbyin gyis yang ma skyes dgra la smras pa/ kho bos khyod ni rgyal srid la bzhag na khyod kyis kho bo sangs rgyas su gzhug ma nus kyis/ da ni kho bos dge sbyong gau ta ma srog dang dbral gyis khyod kyis sus bsad dam/ gang du</text></item>
<item><p>222b3</p><section>'dul ba</section><text>bsad pa ma smra shig/ des smras pa/ de bzhin du gyis shig/ ji tsam na lho phyogs nas 'khrul 'khor gyi sgyu rtsal gyi slob dpon zhig 'ongs nas lha sbyin gyis de bkug nas smras pa/ kye slob dpon khyod kyis mi lnga brgyas 'phen pa de lta bu'i sgyogs nus sam/ des</text></item>
<item><p>222b4</p><section>'dul ba</section><text>smras pa/ 'phags pa nus so// des de la mu tig gi do shal brgya stong ri ba byin zhing mi stong gi gla yang byin nas smras pa/ gnas gang na bcom ldan 'das bzhugs pa de'i drang thad kyi bya rgod kyi phung po'i ri'i steng der sgyogs chos shig/ sgyogs 'phen pa'i mi lnga brgya po de dag</text></item>
<item><p>222b5</p><section>'dul ba</section><text>kyang 'khod du bcug go// gnas gzhan zhig tu nyis brgya lnga bcu 'khod du bcug nas bsgo ba/ khyed cag gal te dge sbyong gau ta ma sgyogs kyis ma sod na khyed kyis sod cig de'i don du gnas gzhan dang gzhan du yang mi rnams 'khod du bcug nas thams cad la bsgo ba/ khyed cag</text></item>
<item><p>222b6</p><section>'dul ba</section><text>gang gi gor dge sbyong gau ta ma 'ongs dang de dag gis sod cig/ bdag nyid kyang phyogs gzhan zhig tu 'dug nas 'di rnams kyis shor dang bdag gis bsad do snyam mo// ji tsam na mi lnga brgyas sgyogs 'phang bar brtsams te smras pa/ su'i phyir sgyogs 'phang / ji tsam na sangs rgyas</text></item>
<item><p>222b7</p><section>'dul ba</section><text>bcom ldan 'das shod na bzhugs pa mthong nas de rnams kyis smras pa/ shes ldan dag bdag cag rang gi srog btang ba ni bla'i lha dang mis mchod pa'i sangs rgyas bcom ldan 'das bgrongs pa ni de lta ma yin gyis sgyogs bor ro zhes de rnams kyis sgyogs bor nas bya rgod kyi phung po'i ri la</text></item>
<item><p>223a1</p><section>'dul ba</section><text>phan tshun du rgyu zhing gnas gang zhig nas babs na lha sbyin gyis mi mthong bar 'gyur snyam mo// de rnams kyis bsam pa/ bcom ldan 'das kyis thugs su chud nas them skas shig sprul pa dang / de rnams kyis them skas mthong nas 'di snyam du sems te/</text></item>
<item><p>223a2</p><section>'dul ba</section><text>shes ldan dag them skas 'di sus btsugs snyam na de ni bcom ldan 'das kyi mthus yin no snyam nas/ de rnams kyi lhag par yang bcom ldan 'das la sems mngon par dad par gyur te them skas de las babs nas bcom ldan 'das gang na ba der dong ngo // bcom ldan 'das kyang</text></item>
<item><p>223a3</p><section>'dul ba</section><text>de dag gdul ba kho na la ltos nas bya rgod phung po'i ri la 'chag cing bzhugs so// de nas de rnams kyis bcom ldan 'das kyi zhabs gnyis la mgo bos phyag byas te chos mnyan pa'i phyir spyan snga na 'dug go// bcom ldan 'das kyis de rnams kyi bsam pa dang / bag la nyal</text></item>
<item><p>223a4</p><section>'dul ba</section><text>dang / khams dang / rang bzhin mkhyen nas gang thos pas 'phags pa'i bden pa bzhi so sor rtogs par 'gyur ba de lta bu'i chas bshad pa mdzad pas/ de rnams kyis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras</text></item>
<item><p>223a5</p><section>'dul ba</section><text>bu mngon sum du byas te bden pa mthong ba dang lan gsum du ched du brjod pas ched du brjod pa/ btsun pa bdag cag la phas ma bgyis/ mas ma lags/ rgyal pos ma lags/ lha rnams kyis ma lags/ sdug pas ma lags/ rang gi skye bo dang gnyen gyi tshogs kyis ma</text></item>
<item><p>223a6</p><section>'dul ba</section><text>lags/ sngon gyi 'das pa rnams kyis ma lags/ dge sbyong dang bram ze rnams kyis ma lags pa gang lags pa de bcom ldan 'das kyis bdag cag la mdzad de/ dmyal ba dang / dud 'gro dang / rnams nas ni rkang pa drangs/ lha dang mi rnams su</text></item>
<item><p>223a7</p><section>'dul ba</section><text>ni rab tu bzhag/ 'khor ba'i ni mthar bgyis/ khrag dang mchi ma'i rgya mtsho ni bskams/ rus pa'i ri bo las ni bsgral/ ngan song gi sgo rnams ni bskum/ mtho ris dang thar pa'i sgo rnams ni phye/ thog ma med pa'i dus nas bsags pa'i 'jig tshogs la lta ba'i</text></item>
<item><p>223b1</p><section>'dul ba</section><text>ri'i rtse mo nyi shu mtho ba ye shes kyi rdo rjes bcom ldan nas rgyun du zhugs pa'i 'bras bu mngon sum du bgyis te/ btsun pa bdag cag ni 'phags so// mngon par 'phags so// bdag cag bcom ldan 'das dang chos dang dge slong gi dge 'dun la skyabs su mchi lags kyis/ bcom</text></item>
<item><p>223b2</p><section>'dul ba</section><text>ldan 'das kyis bdag cag dge bsnyen du gzung du gsol/ deng slan chad du ji srid 'tsho'i bar du srog dang yang bsdos te skyabs su mchi bar mngon par dad lags so zhes gsol nas/ bcom ldan 'das kyi spyan snga nas bslab pa'i gzhi lnga rnams blang bar brtsams so// 'khrul 'khor</text></item>
<item><p>223b3</p><section>'dul ba</section><text>gyi sgyu rtsal gyi slob dpon yang 'di ni sangs rgyas bcom ldan 'das bgrongs par byed pa yin no snyam du bsams nas/ de rnams kyi phyi bzhin them skas la babs nas mu tig gi do shal brgya stong ri ba khyer te bros so// lha sbyin ni rdo ba 'phen par dga' bas yang dang yang du lta ba na ma</text></item>
<item><p>223b4</p><section>'dul ba</section><text>'phangs so snyam ste/ rang nyid kyis mi lnga brgya po gzhan khrid de bya rgod kyi bung po'i ri la 'dzeg par brtsams pa na/ mi lnga brgya po de dag bcom ldan 'das kyi spyan snga na chos nyan pa mthong ngo // mthong nas kyang lhag par yang mi bzod pa skyes te phyogs gzhan zhig nas bya rgod kyi phung</text></item>
<item><p>223b5</p><section>'dul ba</section><text>po'i ri la 'dzegs pa dang / ji tsam na 'khrul 'khor gyi slob dpon yang bros par mthong nas/ de rang nyid kyis 'khor lnga brgya dang sgyogs 'phang bar brtsams so// bcom ldan 'das kyis dgongs pa/ nga nyid kyis las tshogs rnyed pa/ rkyen yongs su bsgyur ba/ 'od pa</text></item>
<item><p>223b6</p><section>'dul ba</section><text>bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas/ nga nyid kyis las byas shing bsags pa dag gzhan su zhig gis so sor myong bar 'gyur snyam du dgongs nas mi lnga brgya po de dag la 'di skad ces bka' stsal to// shes ldan dag</text></item>
<item><p>223b7</p><section>'dul ba</section><text>lha sbyin kun nas dkris pa drag po la gnas nas bya rgod kyi phung po'i ri la 'dzeg gis deng shig/ 'di dag ni nga'i las yin no// de nas mi lnga brgya po de dag bros so// lha rnams kyi shes pa mthong ba ni 'og tu 'jug pa yin pas de nas gnod sbyin lag na rdo rjes 'di snyam du</text></item>
<item><p>224a1</p><section>'dul ba</section><text>sems te/ lha sbyin ni bcom ldan 'das bgrongs pa'i phyir pha rol gnon pa byed do snyam du bsams nas/ gnod sbyin kum bir gang na ba der song ste phyin pa dang / gnod sbyin kum bi ra la 'di skad ces smras so// lha sbyin ni bya rgod kyi phung po'i ri la sgyogs</text></item>
<item><p>224a2</p><section>'dul ba</section><text>kyis bcom ldan 'das la rdo ba 'phen par rtsom la/ bcom ldan 'das ni khyod kyi gnas na bzhugs na/ de la kho bos 'bad de rdo ba bar snang la rdo rjes phye mar brlag na gal te phye mar brlags pa'i dum bus bcom ldan 'das kyi steng du 'bab par 'gyur gyis/ khyod kyis</text></item>
<item><p>224a3</p><section>'dul ba</section><text>grogs gyis shig/ des smras pa/ bdag bka' bzhin 'tshal bcom ldan 'das kyis ni bla gab med pa na bzhugs bzhugs nas ri'i phug tu gshegs so// lha sbyin 'khor lnga brgya pos sgyogs drangs te bcom ldan 'das la rdo ba 'phangs so// gnod sbyin lag na rdo rje'i</text></item>
<item><p>224a4</p><section>'dul ba</section><text>rdo rjes phye mar byas pa las de'i phyed bcom ldan 'das kyi gnas su lhung ngu cha ba gnod sbyin kum bi ras legs par ma zin pa des bsad nas rdo ba'i dum bu yar ba zhig gis bcom ldan 'das kyi zhabs la rma byung bar gyur to// de nas bcom ldan 'das kyis de'i tshe tshigs su bcad de bka'</text></item>
<item><p>224a5</p><section>'dul ba</section><text>stsal pa/ gang du gnas na las kyis mi rdzi ba'i// sa phyogs de ni yod pa ma yin te// bar snang nyid min rgya mtsho'i nang min zhing // ri bo'i phug tu zhugs pa'ang ma yin no// gnod sbyin kum bi ra yang dge ba'i sems kyis shi ste shi nas sum bcu rtsa gsum pa'i lha gya nom pa</text></item>
<item><p>224a6</p><section>'dul ba</section><text>rnams kyi nang du skyes so// chos nyid kyis lha'i bu'am lha'i bu mo ni skyes nas ring po ma lon par sems gsum skye bar 'gyur te/ gang nas shi 'phos pa dang / gang du skyes pa dang / las gang gis yin pa'o// des gnod sbyin las shi 'phos pa dang / sum bcu rtsa gsum</text></item>
<item><p>224a7</p><section>'dul ba</section><text>pa'i lha gya nom pa rnams kyi nang du skyes pa dang / bcom ldan 'das la sems mngon par dad par byas pa yin par mthong ste/ de nas sngon gnod sbyin byed byed pa'i lha'i bu 'di snyam du sems te/ zhag lon nas bcom ldan 'das la blta ba'i phyir 'gro ba ni bdag gi cha ma yin gyis/</text></item>
<item><p>224b1</p><section>'dul ba</section><text>ma la bdag gis zhag ma lon par bcom ldan 'das la blta ba dang bsnyen bkur bya ba'i phyir 'gro'o snyam nas/ de nas sngon gnod sbyin byed byed pa'i lha'i bu rna cha gdub kor dri ma med cing g.yo ba thogs pa/ do shal dang se mo dos lus brgyan nas de nyid kyi mtshan mo lha rnams kyi me</text></item>
<item><p>224b2</p><section>'dul ba</section><text>tog ut+pal dang / pad ma dang / ku mu da dang / pad ma dkar po dang / man dA ra ba rnams kyis thu ba bkang ste/ bya rgod kyi phung po'i ri thams cad snang ba rgya chen pos gsal bar byas nas bcom ldan 'das la me tog gis gtor nas/ bcom ldan 'das kyi spyan sngar chos mnyan pa'i</text></item>
<item><p>224b3</p><section>'dul ba</section><text>phyir 'dug go// bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas gang thos pas 'phags pa'i bden pa bzhi so sor rtogs par 'gyur ba de lta bu'i chos bshad pa mdzad pas sngon gnod sbyin byed byed pa'i lha'i bu 'jig</text></item>
<item><p>224b4</p><section>'dul ba</section><text>tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te bden pa mthong nas lan gsum du ched du brjod pas ched du brjod pa/ btsun pa bdag la phas ma lags/ mas ma lags/ rgyal pos ma lags/ lha</text></item>
<item><p>224b5</p><section>'dul ba</section><text>rnams kyis ma lags/ sdug pas ma lags/ rang gi skye bo dang gnyen gyi tshogs kyis ma lags/ sngon gyi 'das pa rnams kyis ma lags/ dge sbyong dang bram zes ma lags pa gang lags pa de bcom ldan 'das kyis bdag la mdzad de/ khrag dang mchi ma'i rgya mtsho ni</text></item>
<item><p>224b6</p><section>'dul ba</section><text>bskams/ rus pa'i ri bo las ni bsgral/ ngan song rnams kyi sgo ni bkum/ mtho ris dang thar pa'i sgo rnams ni phye/ lha dang mi rnams su ni bdag rab tu bzhag go// yang gsol pa/ khyod mthus nyes pa mang ldan mi bzad pa'i// ngan song lam bkag bsod nams mang</text></item>
<item><p>224b7</p><section>'dul ba</section><text>po yi// mtho ris 'gro ba phye zhing bdag gis ni// mya ngan 'das pa'i lam yang thob par gyur// khyod la brten nas shin tu rnam dag mig/ nyes bral dag pa de ring bdag gis thob// go 'phang zhi ba 'phags pa rjes thob ste// sdug bsngal rgya mtsho'i pha rol rgal lags</text></item>
<item><p>225a1</p><section>'dul ba</section><text>so// 'gro bar lha min lha dang mis mchod pa// skye dang rga dang na 'chi bral ba po// srid pa stong du mthong bar rab dka' ba// thub pa deng khyod mthong ba'i 'bras bu mchis// de nas do shal rab 'phyang dag 'gyur pa// zhabs gnyis la ni mngon par phyag</text></item>
<item><p>225a2</p><section>'dul ba</section><text>'tshal nas// dgra thub pa la g.yas nas bskor byas nas// lha yi 'jig rten mngon phyogs mkha' la song // de nas sngon gnod sbyin byed byed pa'i lha'i bu tshong ba khe spogs rnyed pa lta bu dang / zhing pa lo thog legs pa lta bu dang / dpa' bo g.yul ngo rgyal ba lta bu dang / nad pa</text></item>
<item><p>225a3</p><section>'dul ba</section><text>nad thams cad las yongs su thar ba lta bur 'byor ba gang gis bcom ldan 'das kyi spyan sngar song ba'i 'byor ba de nyid kyis rang gi gnas su song ngo // dge slong rnams nam gyi cha stod dang cha smad la mi nyal bar rnal 'byor la rjes su brtson pas gnas pa na/ de rnams kyis bcom ldan 'das kyi</text></item>
<item><p>225a4</p><section>'dul ba</section><text>spyan snga na snang ba rgya chen po de mthong ngo // mthong nas the tshom skyes te bcom ldan 'das la zhus pa/ bcom ldan 'das ci lags/ mdang sum bcom ldan 'das la blta ba'i slad du mi mjed kyi bdag po tshangs pa'am/ lha rnams kyi dbang po brgya byin nam/ 'jig rten skyong ba bzhi mchis</text></item>
<item><p>225a5</p><section>'dul ba</section><text>lags sam/ bcom ldan 'das kyis bka' stsal pa/ dge slong dag ngal blta ba'i phyir 'ongs pa ni mi mjed kyi bdag po tshangs pa yang ma yin/ lha rnams kyi dbang po brgya byin yang ma yin/ 'jig rten skyong ba bzhi yang ma yin te/ de lta mod kyi lha sbyin nga bsad pa'i phyir 'bad</text></item>
<item><p>225a6</p><section>'dul ba</section><text>pas bya rgod kyi phung po'i ri las sgyogs kyi rdo 'phangs pa gang yin pa de bar snang nyid la gnod sbyin lag na rdo rjes phye mar byas pa de'i phyed nga'i steng du lhung ba gnod sbyin kum bi ras gzung nyes pas de des bsad do// nga la sems mngon par dad par byas nas shi bas sum bcu rtsa gsum pa'i lha gya</text></item>
<item><p>225a7</p><section>'dul ba</section><text>nom pa rnams kyi nang du skyes pa yin te/ de mdang sum nga'i spyan sngar 'ongs nas ngas de la chos bshad de bden pa mthong bar byas nas rang gi gnas su song ba yin no// dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/ gcig</text></item>
<item><p>225b1</p><section>'dul ba</section><text>tu dkar ba rnams kyi ni gcig tu dkar ba yin/ 'dren ma rnams kyi ni 'dren ma yin pas/ dge slong dag de lta bas na las gcig tu gnag pa rnams dang 'dren ma rnams ni spangs la/ las gcig tu dkar ba la brtsal bar bya ste/ dge slong dag khyed kyis de lta bu la bslab</text></item>
<item><p>225b2</p><section>'dul ba</section><text>par bya'o// dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa btsun pa gnod sbyin kum bi ras bcom ldan 'das kyi slad du bdag nyid yongs su btang ba la gzigs/ bcom ldan 'das kyis bka' stsal pa/ dge slong</text></item>
<item><p>225b3</p><section>'dul ba</section><text>dag da ltar gyi 'ba' zhig tu ma zad de/ ji ltar 'das pa'i dus na yang 'dis nga'i phyir bdag nyid yongs su btang ba de nyon cig/ dge slong dag sngon byung ba grong khyer bA rA Na sI na rgyal po tshangs sbyin zhes bya ba 'byor pa dang / rgyas pa dang / bde ba dang / lo legs pa/ skye bo dang</text></item>
<item><p>225b4</p><section>'dul ba</section><text>mi mang pos rab tu gang ba na rgyal srid byed du 'jug go// de'i tshe grong khyer bA rA Na sI dang ha cang yang mi ring ba zhig na yod pa'i bsti gnas rtsa ba dang / me tog dang / 'bras bu dang / chu phun sum tshogs pa dang / bya sna tshogs skad 'byin pa zhig na drang srong dka' thub drag po spyod pa chu</text></item>
<item><p>225b5</p><section>'dul ba</section><text>dang rtsa ba dang 'bras bu la longs spyod pa/ pags pa dang shing shun gyon pa zhig gnas so// de'i bsti gnas kyi nye 'khor na rngon pa zhig bsad cing 'tsho bar byed de/ de dus dus su drang srong de'i gan du 'ong ngo // drang srong des kyang de la ci nas kyang rngon pa 'dis bdag gi nye</text></item>
<item><p>225b6</p><section>'dul ba</section><text>'khor na gnas pa'i rnams gsod par mi 'gyur bar bya ba'i phyir de la ngal sos nas rtsa ba dang 'bras bus stobs par byed pas/ de gnyis gcig la gcig pha dang bu'i 'du shes skyes par gyur te rngon pas ni drang srong la pha zhes tshig tu 'bod do// drang srong gis kyang rngon pa la</text></item>
<item><p>225b7</p><section>'dul ba</section><text>bu zhes 'bod do// ji tsam dus gzhan zhig na rgyal po tshangs sbyin nang par sngar langs te shor du phyir byung ba des shig la mdas shi gsor du bsnun pa dang drang srong de'i bsti gnas su zhugs so// der yang rgyal pos lcags mdas gnad du bsnun pas shi bar gyur to//</text></item>
<item><p>226a1</p><section>'dul ba</section><text>de nas drang srong de khro ba'i kun nas dkris pas smras pa/ rgyal po khyod ni phung krol spyod pa ngan pa zhig ste/ des na nga la skyabs su 'ongs pa bsad do zhes de skad ces smras pa dang / rgyal po de zhe sdang gi kun nas dkris pa la zhen pa'i blos blon po rnams</text></item>
<item><p>226a2</p><section>'dul ba</section><text>la smras pa/ shes ldan dag rgyal po rgyal rigs spyi bo nas dbang bskur ba la kha tshas zer ba gang yin pa de la chad pa ci bcad blon po rnams kyis smras pa/ lha chad pas dgum lags mod/ rgyal pos smras pa/ gal te de lta na drang srong 'di ngas yongs su spangs so//</text></item>
<item><p>226a3</p><section>'dul ba</section><text>blon po rnams kyis drang srong gsad par brtsams pa na stes dbang gis rngon pa de yang drang srong de'i nyen 'khor na 'dug nas des bsams pa/ bdag gson bzhin du drang srong ci'i phyir gsod du gzhug snyam nas/ des g.yul 'gyed par brtsams pa na drang srong bros nas/ dpung</text></item>
<item><p>226a4</p><section>'dul ba</section><text>chen po'i tshogs kyis de bsad do// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi drang srong gang yin pa de ni nga nyid yin no// de'i tshe de'i dus kyi rngon pa gang yin pa de ni gnod sbyin kum bi ra 'di nyid yin te/ de na yang 'dis</text></item>
<item><p>226a5</p><section>'dul ba</section><text>nga'i phyir bdag nyid yongs su btang ngo // da ltar yang 'dis nga'i phyir bdag nyid yongs su btang ngo // bcom ldan 'das kyi zhabs la rdo ba'i dum bus rma byung ba khrag 'chad du ma btub nas de bzhin du 'dzag go// sman pa'i rgyal po 'tsho byed bcom ldan 'das kyi snyun</text></item>
<item><p>226a6</p><section>'dul ba</section><text>brtag pa'i phyir dus gsum du spyan sngar 'gro'o// rgyal po'i khab na gnas pa'i skye bo'i tshogs dad pa can dang / yul sna tshogs nas lhags pa'i yang dag pa'i lta ba dang ldan pa nor can dang / tshong dpon dang / ded dpon rnams kyang 'ongs te/ de na kha cig</text></item>
<item><p>226a7</p><section>'dul ba</section><text>gis smras pa/ 'tsho byed sman 'di ni de la bzang ngo // gzhan dag gis smras pa/ 'di ni de bas kyang bzang ngo // sman pa'i rgyal po 'tsho byed kyis smras pa/ 'di la mod la gdangs par 'gyur ba'i sman yod mod kyi de ni rnyed par dka'o// tshe dang ldan pa kun</text></item>
<item><p>226b1</p><section>'dul ba</section><text>dga' bos smras pa/ 'tsho byed de ci yin/ des smras pa/ tsan dan sa mchog yin no// de'i tshe tsan dan sa mchog rnyed pa nyid med do// ji tsam na tshong pa zhig yod pas 'di ltar bdag gis tsan dan sa mchog dus dus su btsongs pas ma skyes dgra 'di ni gtum pa</text></item>
<item><p>226b2</p><section>'dul ba</section><text>brlang ba/ gzu lums can yin pas gal te ma stes te de la tsan dan sa mchog dgos par gyur la/ de ma rnyed na gdon mi za bar mgo gcod par yang 'gyur ro snyam nas tsan dan sa mchog bsres te bzhag pa zhig yod do// des sman pa'i rgyal po 'tsho byed kyis ji ltar</text></item>
<item><p>226b3</p><section>'dul ba</section><text>bcom ldan 'das kyi snyun la ni tsan dan sa mchog gis gdangs par 'gyur ro zhes bstan pa thos nas des bsams pa/ ma skyes dgra 'di lha sbyin gyis rbad pas bcom ldan 'das la zhe 'gras pa'i blo yod de/ gal te bdag gis bcom ldan 'das la tsan dan sa mchog phul</text></item>
<item><p>226b4</p><section>'dul ba</section><text>na bdag la gnod pa byed pa'i gnas gang yin pa de yod do snyam mo// yang bsams pa/ bcom ldan 'das ni lha dang mis mchod pa yin pas gal te de'i don du srog dang phral na yang phral du zad/ ma la bdag gis bcom ldan 'das la tsan dan sa mchog dbul lo snyam nas/ des</text></item>
<item><p>226b5</p><section>'dul ba</section><text>tsan dan sa mchog khyer te bcom ldan 'das kyi spyan sngar song nas zhabs la gtugs te gsol pa/ bcom ldan 'das bdag gis bcom ldan 'das la tsan dan sa mchog gis bgyi ba ci mchis pa glo bar chud na/ bcom ldan 'das kyis thugs brtse bar dgongs te 'di bzhes su</text></item>
<item><p>226b6</p><section>'dul ba</section><text>gsol/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo bdag nyid chen po 'di las tsan dan sa mchog long shig/ tshe dang ldan pa kun dga' bos blangs so// de nas tshong pa de dga' ba dang mgu ba skyes nas bcom ldan 'das</text></item>
<item><p>226b7</p><section>'dul ba</section><text>kyi zhabs gnyis la mgo bos phyag byas te bcom ldan 'das kyi spyan snga nas song ngo // de nas bcom ldan 'das 'dzum pa mdzad do// chos nyid kyis gang gi tshe sangs rgyas bcom ldan 'das rnams 'dzum pa mdzad pa de'i tshe zhal nas 'od zer sngon po dang / ser po dang / dmar</text></item>
<item><p>227a1</p><section>'dul ba</section><text>po dang / dkar po dang / btsod ka dag byung nas kha cig ni 'og du 'gro// kha cig ni steng du 'gro la/ gang dag 'og tu 'gro ba de dag ni sems can dmyal ba yang sos dang / thig nag dang / bsdus 'joms dang / ngu 'bod dang / ngu 'bod chen po dang /</text></item>
<item><p>227a2</p><section>'dul ba</section><text>tsha ba dang / rab tu tsha ba dang / mnar med pa dang / chu bur can dang / chu bur rdol pa can dang / so thams thams dang / kyi hud zer ba dang / a cu zer ba dang / ut+pal ltar gas pa dang / pad ma ltar gas pa dang / pad ma ltar gas pa chen por song ste/ sems</text></item>
<item><p>227a3</p><section>'dul ba</section><text>can dmyal ba tsha ba gang yin pa de dag tu ni bsil bar gyur te 'bab par byed la/ sems can dmyal ba grang ba gang yin pa de dag tu ni dro bar gyur te 'bab par byed do// des sems can dmyal ba de dag gi gnod pa'i bye brag dag rgyun gcod par byed cing / de dag 'di snyam du</text></item>
<item><p>227a4</p><section>'dul ba</section><text>shes ldan dag ci bdag cag 'di nas shi 'phos sam/ 'on te gzhan du skyes snyam du sems so// de dag dad pa bskyed par bya ba'i phyir bcom ldan 'das kyis sprul pa gtong bar mdzad de/ de dag gis sprul pa mthong nas 'di snyam du sems te/ shes ldan dag bdag cag 'di</text></item>
<item><p>227a5</p><section>'dul ba</section><text>nas shi 'phos pa yang ma yin la gzhan du skyes pa yang ma yin te/ 'di ltar sems can sngon ma mthong ba 'di'i mthus bdag cag gi gnod pa'i bye brag dag rgyun chad par gyur to snyam mo// de nas sprul pa la sems mngon par dad par gyur nas sems can dmyal ba myong bar 'gyur ba'i</text></item>
<item><p>227a6</p><section>'dul ba</section><text>las de zad par byas nas gang du bden pa dag gi snod du gyur par 'gyur ba'i lha dang mi rnams kyi nang du nying mtshams sbyor ba len par byed do// gang dag steng du 'gro ba de dag rgyal chen bzhi'i ris dang / sum bcu rtsa gsum dang / 'thab bral ba dang / dga' ldan dang / 'phrul dga' dang /</text></item>
<item><p>227a7</p><section>'dul ba</section><text>gzhan 'phrul dbang byed dang / tshangs ris dang / tshangs pa'i mdun na 'don dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams 'phel dang / 'bras</text></item>
<item><p>227b1</p><section>'dul ba</section><text>bu che ba dang / mi che ba dang / mi gdung ba dang / gya nom snang dang / shin tu mthong dang / 'og min gyi lha rnams kyi nang du song nas mi rtag pa dang / sdug bsngal ba dang / stong pa dang / bdag med pa zhes bya ba'i sgra sgrogs par byed cing tshigs su bcad pa gnyis po//</text></item>
<item><p>227b2</p><section>'dul ba</section><text>brtsam par bya zhing 'byung bar bya// sangs rgyas bstan la 'jug par bya// 'dam bu'i khyim la glang chen bzhin// 'chi bdag sde ni gzhom par bya// gang zhig rab tu bag yod par// chos 'dul 'di la spyod 'gyur ba// skye ba'i 'khor ba rab spangs nas// sdug</text></item>
<item><p>227b3</p><section>'dul ba</section><text>bsngal tha mar byed par 'gyur// zhes bya ba yang sgrogs so// de nas 'od zer de dag gis stong gsum gyi stong chen po'i 'jig rten gyi khams byul nas bcom ldan 'das nyid kyi rjes bzhin rjes bzhin du 'gro ste/ de la gal te bcom ldan 'das 'das pa'i las lung</text></item>
<item><p>227b4</p><section>'dul ba</section><text>ston par bzhed na ni bcom ldan 'das kyi snam logs su nub par 'gyur ro// ma 'ongs pa lung ston par bzhed na ni mdun logs su nub par 'gyur/ sems can dmyal bar skye bar lung ston par bzhed na ni zhabs kyi mthil du nub par 'gyur/ dud 'gror skye bar lung ston</text></item>
<item><p>227b5</p><section>'dul ba</section><text>par bzhed na ni rting par nub par 'gyur/ su skye bar lung ston par bzhed na ni zhabs kyi mthe bor nub par 'gyur/ mir skye bar lung ston par bzhed na ni pus mor nub par 'gyur/ stobs kyi 'khor los sgyur ba'i rgyal srid lung ston par bzhed na ni phyag g.yon pa'i</text></item>
<item><p>227b6</p><section>'dul ba</section><text>mthil du nub par 'gyur/ 'khor los sgyur ba'i rgyal srid lung ston par bzhed na ni phyag g.yas pa'i mthil du nub par 'gyur/ lhar skye bar lung ston par bzhed na ni lte bar nub par 'gyur/ nyan thos kyi byang chub tu lung ston par bzhed na ni zhal du nub par 'gyur/ rang sangs</text></item>
<item><p>227b7</p><section>'dul ba</section><text>rgyas kyi byang chub tu lung ston par bzhed na ni mdzod spur nub par 'gyur/ bla na med pa yang dag par rdzogs pa'i byang chub lung ston par bzhed na ni gtsug tor du nub par 'gyur ro// de nas 'od zer de dag gis bcom ldan 'das la lan gsum bskor ba byas nas mdzod spur nub</text></item>
<item><p>228a1</p><section>'dul ba</section><text>par gyur to// de nas tshe dang ldan pa kun dga' bos thal mo sbyar te/ bcom ldan 'das la zhus pa/ kha dog sna tshogs stong gis bkra ba yi// tshogs rnams zhal gyi sgo nas byung gyur pa// ji ltar gdugs ni shar bar gyur pa bzhin// de yis phyogs</text></item>
<item><p>228a2</p><section>'dul ba</section><text>rnams kun du snang bar bgyis// yang tshigs su bcad de gsol pa/ rgod bral zhum dang rgyags pa spangs pa yi// sangs rgyas 'gro nang mchog gi rgyur gyur pa// rgyal ba dgra thul byed rgyu ma mchis par// rtsa lag dung ltar dkar 'dzum ston mi mdzad// de slad brtan pa nyid</text></item>
<item><p>228a3</p><section>'dul ba</section><text>blos dus mkhyen nas// rgyal ba'i dbang po thub pa skyes kyi mchog/ nyan par 'tshal ba nyan pa po rnams kyi// the tshom skyes pa gsung tshig brtan pa dang // dam pa bzang po dag gis bsal du gsol// tshwa chu ri rgyal lta bur brtan pa'i mchog/ rdzogs sangs rgyas rnams blo bur</text></item>
<item><p>228a4</p><section>'dul ba</section><text>'dzum mi ston// brtan pa ji slad 'dzum pa ston mdzad pa// skye bo phal chen 'di dag de nyan 'tshal// kun dga' bo de de bzhin te/ de de bzhin no// de bzhin gshegs pa dgra bcom pa yang dag par rdzogs pa'i sangs rgyas ni rgyu med rkyen med par 'dzum pa mi mdzad de/</text></item>
<item><p>228a5</p><section>'dul ba</section><text>kun dga' bo khyod kyis de bzhin gshegs pa la tshong pas sems mngon par dad par byas nas tsan dan sa mchog phul ba gang yin pa de mthong ngam/ btsun pa mthong lags so// kun dga' bo tshong ba de dge ba'i rtsa ba dang / sems bskyed pa dang / sbyin pa'i chos yongs su</text></item>
<item><p>228a6</p><section>'dul ba</section><text>btang ba des rang sangs rgyas tsan dan can zhes bya bar 'gyur ro// de'i sbyin pa'i chos ni 'di yin te/ nga la sems dad par byas pa gang yin pa'o// 'on kyang khrag de 'chad du ma btub nas de bzhin du 'dzag go// 'tsho byed kyis smras pa/ da ni bud med gzhon nu'i 'o mas gdab</text></item>
<item><p>228a7</p><section>'dul ba</section><text>'tshal lo// dge slong rnams kyis bud med gzhon nu ci 'dra ba ma shes nas/ des smras pa/ bu thon bu btsas pa gang yin pa de ni bud med gzhon nu 'dod de/ de'i 'o ma gang yin pa de ni bud med gzhon nu'i 'o ma zhes bgyi'o// tshe dang ldan pa kun dga' bos lha sbyin dang / lha</text></item>
<item><p>228b1</p><section>'dul ba</section><text>sbyin gyi phyogs ma gtogs par 'khor bzhi po dge slong dang / dge slong ma dang / dge bsnyen dang / dge bsnyen ma dang / rgyal po'i khab na gnas pa'i skye bo'i tshogs phal cher la yang bsgo nas thams cad kyis bud med gzhon nu'i 'o ma btsal bar brtsams so// 'khor</text></item>
<item><p>228b2</p><section>'dul ba</section><text>bzhi po dang skye bo'i tshogs rnams tshol ba na de rnams kyis thabs yod yod kyis bgegs byed do// ji tsam na rgyal po'i khab na bu thon bu btsas pa'i bud med gzhon nu 'o ma nyung ste rang gi bu yang 'o mas mi ngoms na gzhan la sbyin du lta ga la yod pa zhig 'dug pa des ji ltar bcom</text></item>
<item><p>228b3</p><section>'dul ba</section><text>ldan 'das la bud med gzhon nu'i 'o ma'i dgos pa byung ba thos nas des bsams pa/ gal te phul na ni bdag gi bu nyam chung bas 'o ma med na 'chi bar 'gyur la nyes dmigs de 'ba' zhig tu ma zad kyi gzhan 'di yang yod de/ lha sbyin bcom ldan 'das la yun ring po nas phyir</text></item>
<item><p>228b4</p><section>'dul ba</section><text>rgol ba dgrar gyur ba yin te/ des rbad pa ni rgyal po ma skyes dgra yin/ lha sbyin gyi phyogs ni ko ka li ka dang / khan da dra ba bya dang / ka ti ma ra ka ti Sh+ya dang / rgya mtshos byin yin pas 'di dag gis kyang bdag gdon mi za bar bsad par 'gyur ro snyam mo// yang bsams</text></item>
<item><p>228b5</p><section>'dul ba</section><text>pa/ bdag bsad pa dang bu dang bral ba ni bla'i lha dang mis mchod pa'i sangs rgyas bcom ldan 'das snyun gyis 'o brgyal ba'i tshor ba sku nyams su brtar nas des na rgyal po'i khab na gnas pa'i skye bo'i tshogs thams cad 'khrugs par gyur pa ni de lta ma yin gyi/ ma la bdag gis 'o ma khyer</text></item>
<item><p>228b6</p><section>'dul ba</section><text>la 'gro'o snyam ste/ de bcom ldan 'das la sems shin tu dad pa byas nas snod gsar par 'o ma bzhos te/ bcom ldan 'das gang na ba der song nas phyin pa dang / bcom ldan 'das kyi zhabs gnyis la mgo bos phyag byas te 'di skad ces gsol to// btsun pa bcom ldan</text></item>
<item><p>228b7</p><section>'dul ba</section><text>'das la 'tsho byed kyis bud med gzhon nu'i 'o ma bstan par bdag gis 'tshal na/ bdag rjes su gzung ba'i slad du bud med gzhon nu'i 'o ma 'di bzhes su gsol/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo bsam pa bzang po can</text></item>
<item><p>229a1</p><section>'dul ba</section><text>gyi bu mo 'di las 'o ma long shig/ des blangs pa dang des bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo // de nas bcom ldan 'das kyis 'dzum pa mdzad do// chos nyid kyis gang gi tshe sangs rgyas bcom</text></item>
<item><p>229a2</p><section>'dul ba</section><text>ldan 'das rnams 'dzum pa mdzad pa de'i tshe zhal nas 'od zer sngon po dang / ser po dang / dmar po dang / dkar po dag byung nas/ kha cig ni 'og tu 'gro// kha cig ni steng du 'gro la/ gang dag 'og tu 'gro ba de dag ni sems can dmyal ba yang sos dang / thig nag dang /</text></item>
<item><p>229a3</p><section>'dul ba</section><text>bsdus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ut+pal ltar gas pa dang / pad ma ltar gas pa dang /</text></item>
<item><p>229a4</p><section>'dul ba</section><text>pad ma ltar gas pa chen por song ste/ sems can dmyal ba tsha ba gang yin pa de dag tu ni bsil bar gyur te 'bab par byed la/ sems can dmyal ba grang ba gang yin pa de dag tu ni dro bar gyur te 'bab par byed do// des sems can dmyal ba de dag gi gnod pa'i bye brag dag rgyun</text></item>
<item><p>229a5</p><section>'dul ba</section><text>gcod par byed cing / de dag 'di snyam du shes ldan dag ci bdag cag 'di nas shi 'phos sam/ 'on te gzhan du skyes snyam du sems so// de dag dad pa bskyed par bya ba'i phyir bcom ldan 'das kyi sprul pa gtong bar mdzad de/ de dag gis sprul pa mthong nas 'di snyam du sems te shes</text></item>
<item><p>229a6</p><section>'dul ba</section><text>ldan dag bdag cag 'di nas shi 'phos pa yang ma yin la/ gzhan du skyes pa yang ma yin te/ 'di ltar sems can sngon ma mthong ba 'di'i mthus bdag cag gi gnod pa'i bye brag dag rgyun chad par gyur to snyam mo// de dag sprul pa la sems mngon par dad par gyur nas/ sems can</text></item>
<item><p>229a7</p><section>'dul ba</section><text>dmyal ba myong bar 'gyur ba'i las de zad par byas nas gang du bden pa dag gi snod du gyur par 'gyur ba'i lha dang mi rnams kyi nang du nying mtshams sbyor ba len par byed do// // 'dul ba gzhi/ bam po brgya rtsa gsum pa/ gang dag steng du 'gro ba de dag ni rgyal chen bzhi'i</text></item>
<item><p>229b1</p><section>'dul ba</section><text>ris dang / sum bcu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs chen dang / 'od chung dang / tshad med 'od dang / 'od gsal dang / dge chung</text></item>
<item><p>229b2</p><section>'dul ba</section><text>dang / tshad med dge dang / dge rgyas dang / sprin med dang / bsod nams 'phel dang / 'bras bu che ba dang / mi che ba dang / mi gdung ba dang / gya nom snang dang / shin tu mthong dang / 'og min gyi lha rnams kyi nang du song nas mi rtag pa dang / sdug bsngal ba dang / stong pa</text></item>
<item><p>229b3</p><section>'dul ba</section><text>dang / bdag med pa zhes bya ba'i sgra sgrogs par byed cing / tshigs su bcad pa gnyis po/ brtsam par bya zhing 'byung bar bya/ sangs rgyas bstan la 'jug par bya// 'dam bu'i khyim la glang chen bzhin// 'chi bdag sde ni gzhom par bya// gang zhig rab tu bag yod</text></item>
<item><p>229b4</p><section>'dul ba</section><text>par// chos 'dul 'di la spyod 'gyur ba// skye ba'i 'khor ba rab spangs nas// sdug bsngal tha mar byed par 'gyur// zhes bya ba yang sgrogs par byed do// de nas 'od zer de dag gis stong gsum gyi stong chen po'i 'jig rten gyi khams byul nas bcom ldan 'das nyid kyi rjes bzhin</text></item>
<item><p>229b5</p><section>'dul ba</section><text>rjes bzhin du song ste/ de la gal te bcom ldan 'das 'das pa'i las lung ston par bzhed na ni bcom ldan 'das kyi snam logs su nub par 'gyur ro// ma 'ongs pa'i las lung ston par bzhed na ni mdun logs su nub par 'gyur/ sems can dmyal bar skye bar lung ston par</text></item>
<item><p>229b6</p><section>'dul ba</section><text>bzhed na ni zhabs kyi mthil du nub par 'gyur/ dud 'gror skye bar lung ston par bzhed na ni rting par nub par 'gyur// su skye bar lung ston par bzhed na ni zhabs kyi mthe bor nub par 'gyur/ mir skye bar lung ston par bzhed na ni pus mor nub par 'gyur/ stobs</text></item>
<item><p>229b7</p><section>'dul ba</section><text>kyi 'khor los sgyur ba'i rgyal srid lung ston par bzhed na ni phyag mthil g.yon par nub par 'gyur/ 'khor los sgyur ba'i rgyal srid du lung ston par bzhed na ni phyag mthil g.yas par nub par 'gyur/ lhar skye bar lung ston par bzhed na ni lte bar nub par 'gyur/ nyan thos kyi byang</text></item>
<item><p>230a1</p><section>'dul ba</section><text>chub tu lung ston par bzhed na ni zhal du nub par 'gyur/ rang sangs rgyas kyi byang chub tu lung ston par bzhed na ni mdzod spur nub par 'gyur/ bla na med pa yang dag par rdzogs pa'i byang chub tu lung ston par bzhed na ni gtsug tor du nub par 'gyur ro// de nas 'od zer</text></item>
<item><p>230a2</p><section>'dul ba</section><text>de dag gis bcom ldan 'das la lan gsum du bskor ba byas te bcom ldan 'das kyi mdzod spur nub bo// de nas bcom ldan 'das la tshe dang ldan pa kun dga' bos thal mo sbyar te zhus pa/ kha dog sna tshogs stong gis bkra ba yis// tshogs rnams zhal gyi sgo nas byung gyur</text></item>
<item><p>230a3</p><section>'dul ba</section><text>pa// ji ltar gdugs ni shar bar gyur pa bzhin// de yis phyogs rnams kun tu snang bar bgyis// yang tshigs su bcad de gsol pa/ rgod bral zhum dang rgyags pa spangs pa yi// sangs rgyas 'gro nang mchog gi rgyur gyur pa// rgyal ba dgra thul byed rgyu mchis par// rtsa</text></item>
<item><p>230a4</p><section>'dul ba</section><text>lag dung ltar dkar 'dzum ston mi mdzad// de slad brtan pa nyid blos dus mkhyen nas// rgyal ba'i dbang po thub pa skyes kyi mchog/ nyan par 'tshal ba nyan pa po rnams kyi// the tshom skyes pa gsung tshig brtan pa dang // dam pa bzang po dag gis bsal du gsol// tshwa chu ri</text></item>
<item><p>230a5</p><section>'dul ba</section><text>rgyal lta bur brtan pa'i mchog/ rdzogs sangs rgyas rnams blo bur 'dzum mi ston// brtan pa ji slad 'dzum pa ston mdzad pa// skye bo phal chen 'di dag de nyan 'tshal// bcom ldan 'das kyis bka' stsal pa/ kun dga' bo khyod kyis nga la bud med kyis sems mngon par dad</text></item>
<item><p>230a6</p><section>'dul ba</section><text>par byas te bud med gzhon nu'i 'o ma phul ba gang yin pa de mthong ngam/ btsun pa mthong lags so// kun dga' bo bu mo de ni dge ba'i rtsa ba dang / sems bskyed pa dang / sbyin pa'i chos yongs su btang ba des rang sangs rgyas 'o ma sbyin pa zhes bya bar 'gyur te/ de'i sbyin</text></item>
<item><p>230a7</p><section>'dul ba</section><text>pa'i chos ni 'di yin te/ nga la sems mngon par dad pa gang yin pa'o// 'on kyang khrag de 'chad du ma btub nas de bzhin du 'dzag go// yul sna tshogs na gnas pa'i dge slong rnams dang / gzhan yang bram ze dang khyim bdag dad pa can mang pos bcom ldan 'das de ltar thugs</text></item>
<item><p>230b1</p><section>'dul ba</section><text>mi bde'o zhes thos te lhags nas/ de na kha cig ni sman dag 'debs par byed do// kha cig ni sngags kyi dpyad byed do// tshe dang ldan pa 'od srung stobs bcu ldan gyis bden pa gsol bar brtsams pa/ bcom ldan khyod kyi thugs la ni// sras dang dgra bor mtshungs she na//</text></item>
<item><p>230b2</p><section>'dul ba</section><text>bden pa'i tshig ni 'di yis su// rma yi 'dzag pa chad par shog/ bden pa gsol zin pa'i mod kho nar khrag de mi 'dzag par gyur pa dang / lha sbyin dang / ma skyes dgra dang / ko ka li ka dang / khan da drab bya dang / ka ti mo ra ka ti Sh+ya dang / rgya mtshos byin rnams ma gtogs</text></item>
<item><p>230b3</p><section>'dul ba</section><text>par dge slong dang / dge slong ma dang / dge bsnyen dang / dge bsnyen ma rnams dang / rgyal po'i khab na gnas pa'i skye bo'i tshogs phal cher thams cad rab tu dga' bar gyur to// bcom ldan 'das ni mkhyen bzhin du gang zhig ji ltar dpyad byed pa de la de bzhin du rjes su dgyes</text></item>
<item><p>230b4</p><section>'dul ba</section><text>par mdzad de/ de rnams kyi dge ba'i rtsa ba bskyed pa'i phyir ro// dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa 'od srung stobs bcu ldan gyis bden pa gsol bas bcom ldan 'das kyi khrag 'dzag</text></item>
<item><p>230b5</p><section>'dul ba</section><text>pa chad par gyur pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang nga dug 'bags nas kun tu 'khrugs par gyur pa na 'dis dug zhi bar byas pa de nyon cig/ dge slong dag sngon byung ba ri</text></item>
<item><p>230b6</p><section>'dul ba</section><text>'or dang ha cang yang mi ring ba zhig na skyed mos tshal rtsa ba dang / sdong bu dang / me tog dang / chu phun sum tshogs pa/ bya sna tshogs skad 'byin pa zhig yod de/ de na drang srong chu dang / rtsa ba dang / 'bras bu longs spyod pa/ pags pa dang / shing shun gyon pa/ rig sngags dang /</text></item>
<item><p>230b7</p><section>'dul ba</section><text>gsang sngags 'chang ba zhig gnas so// ri 'or de na khyim bdag cig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las</text></item>
<item><p>231a1</p><section>'dul ba</section><text>dus gzhan zhig na chung ma sems can dang ldan par gyur to// de zla ba brgyad dam dgu lon pa dang khye'u zhig btsas te/ nyi ma bdun gsum nyi shu rtsa gcig tu de'i btsas pa'i btsas ston rgya cher byas te ming btags nas de bskyed bsrings te chen por gyur to// de</text></item>
<item><p>231a2</p><section>'dul ba</section><text>'chag pa'am/ 'greng ba 'am/ 'dug pa'am nyal ba na yang dge ba sems shing dge ba'i las byed pas de skye bo'i tshogs kyis chos 'dod ces bya bar ming btags so// de dge ba ci yin zhes tshol ba'i phyir ri 'or nas byung nas dus dus su drang srong de'i drung du 'gro zhing de la bsnyen bkur byed</text></item>
<item><p>231a3</p><section>'dul ba</section><text>de dka' thub kyi drung du 'gro bas dka' thub ldan dka' thub ldan zhes bya bar yang grags so// de dus gzhan zhig na dug cig gis 'bags pa langs nas de la dug sman du ma dang sngags kyi sbyor bas dpyad byas na yang de'i nad de zhi bar ma gyur nas de'i pha dang ma gnyis drang srong de'i</text></item>
<item><p>231a4</p><section>'dul ba</section><text>drung du song ste/ drang srong chen po khyod kyi rim gro bgyid pa ni dug gis 'bags nas srog dang bral la thug gis dpyad mdzod cig/ des bden pa gsol bar brtsams te/ bu gcig khyod kyis sems la ni// dgra dang mdza' bo mtshungs she na// bden pa'i tshig ni 'di yis su//</text></item>
<item><p>231a5</p><section>'dul ba</section><text>khye'u khyod dug ni med par shog/ des bden pa gsol ma thag/ kho nar dug zhi bar gyur to// dge slong dag ji snyam du sems/ de'i tshe de'i dus kyi khye'u gang yin pa de ni nga nyid yin no// drang srong gang yin pa de ni 'od srung stobs bcu ldan 'di nyid yin te/ de na yang</text></item>
<item><p>231a6</p><section>'dul ba</section><text>'dis bden pa gsol bas nga sos bar byas so// da ltar yang 'di'i bden pa gsol bas nga sos par byas so// lha sbyin sdug bsngal zhing yid mi bde ba dang 'gyod pas sems pa/ bdag gis dge sbyong gau ta ma la rdo 'phangs pa ni don med pa zhig byas te/ dge sbyong gau ta ma</text></item>
<item><p>231a7</p><section>'dul ba</section><text>yang ma sod la/ skye bo mang pos kyang rab tu shes par gyur to snyam nas/ de shing drung zhig tu song ste sems khong du chud cing skyil mo krung bcas te 'dug go// dge slong rnams gnas dang gnas rnams su btsun pa dag gzigs shig/ lha sbyin 'di 'dra bar zhe gdug ste/</text></item>
<item><p>231b1</p><section>'dul ba</section><text>gang gi phyir bcom ldan 'das rab tu byung ba de la yang pha rol gnon pas steng du rdo ba 'phen no zhes smod par byed/ gzhogs 'phyas byed/ kha zer bar byed pa dang / ko ka li ka dang / khan da drab bya dang / ka ti mo ra ka ti Sh+ya dang / rgya mtshos byin rnams kyis smras pa/</text></item>
<item><p>231b2</p><section>'dul ba</section><text>shes ldan dag ma brtags par byung rgyal du ci brdol/ lha sbyin shing che ge mo zhes bya ba'i drung na bsam gtan bzhi pa la snyoms par zhugs pa ma mthong ngam/ bdag nyid chen po de de lta bu byed par ga la 'gyur/ dge slong rnams the tshom skyes nas the tshom thams cad gcod</text></item>
<item><p>231b3</p><section>'dul ba</section><text>pa sangs rgyas bcom ldan 'das la zhus pa/ btsun pa ko ka li ka dang / khan da drab bya dang / ka ti mo ra ka ti Sh+ya dang / rgya mtshos byin rnams bdag nyid ngo tsha ma mchis pas lha sbyin ngo tsha ma mchis pa'i bsngags pa sgrogs pa la gzigs/ bcom ldan 'das kyis</text></item>
<item><p>231b4</p><section>'dul ba</section><text>bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa na yang ngo tsha med pa 'dis ngo tsha med pa'i bsngags pa smras pa de nyon cig/ dge slong dag sngon byung ba rgyal po'i khab kyi mi rnams dang rgyal pos dgos pa 'ga' zhig gi phyir khrims su</text></item>
<item><p>231b5</p><section>'dul ba</section><text>bcas pa/ dur khrod gnyis bshams la gcig tu ni skyes pa rnams dor bar bya'o// gcig tu ni bud med rnams so zhes bcas so// ji tsam dus gzhan zhig na ma ning zhig shi nas de dur khrod gcig tu yang gnas skabs ma rnyed cing gnyis par yang ma rnyed do// rgyal po'i khab</text></item>
<item><p>231b6</p><section>'dul ba</section><text>kyi phyogs zhig na skyed mos tshal rtsa ba dang 'bras bu dang me tog phun sum tshogs pa/ bya sna tshogs skad 'byin pa zhig yod de/ de na drang srong spyi cer chu dang rtsa ba dang 'bras bu la longs spyod pa/ pags pa dang / shing shun gyon pa zhig gnas so// phyogs de na yang zhing gru</text></item>
<item><p>231b7</p><section>'dul ba</section><text>gsum zhig la shing e ran da zhig skyes nas ma ning gi ro de der bor ro// ro'i dri tshor nas wa zhig 'ongs te des ma ning gi ro de la bza' bar brtsams so// bya rog gcig kyang shing e ran da'i kha na tshang bcas te 'dug go// de'i blo skyes nas wa la bsngags pa smras pa dang / gal</text></item>
<item><p>232a1</p><section>'dul ba</section><text>te na zos pa'i lhag ma ster ro snyam nas des de la tshigs su bcad de bsngags pa smra ngar brtsams pa/ ji ltar khyod ni seng ge'i mgrin pa dang // ji ltar khyu mchog bshul dang ldan pa yi// rgyal po khyod la phyag 'tshal nas// gsol ba'i pham 'babs las</text></item>
<item><p>232a2</p><section>'dul ba</section><text>ni thugs dpag mdzod// was bltas te slar tshigs su bcad pas smras pa/ bya yi rab mchog mkha' 'gro ba// phyogs kun gsal bar mdzad nas ni// rin chen sbram ltar mdzes gyur pa// shing mchog rtse la bzhugs 'di gang // bya rog gis smras pa/ skal ldan</text></item>
<item><p>232a3</p><section>'dul ba</section><text>chen po blta ba'i phyir// khyod kyi drung du bdag mchis te// rgyal khyod phyag 'tshal na// gsol ba'i pham 'babs thugs dpag mdzod// was smras pa/ rma bya'i mgrin pa lta bu yi// pho rog blta na sdug pa khyod// kun dga' byed pa rnams kyi gtso// ci</text></item>
<item><p>232a4</p><section>'dul ba</section><text>bder gsol gyis mar spyon cig/ de babs nas wa dang lhan cig ma ning gi ro la za bar byed pa drang srong gis mthong nas des tshigs su bcad de smras pa/ ljon shing tha chad grib ma la// ngo tsha med pa 'dug nas su// tha chad ro la longs spyod pa// e ma'o ring zhig lon nas</text></item>
<item><p>232a5</p><section>'dul ba</section><text>mthong // bya rog gis thos nas de ma bzod nas tshigs su bcad de smras pa/ 'di ltar seng ge rma bya dag/ dam pa'i sha la longs spyod na// gzhan gyis byin pas 'tsho ba yi// spyi cer 'dir ni ci zhig gtogs// drang srong de yang mi bzod pa skyes nas tshigs su bcad de smras</text></item>
<item><p>232a6</p><section>'dul ba</section><text>pa/ 'dab chags tha chad bya rog dang // rkang bzhi tha chad wa dang ni// ljon shing tha chad e ran da// mi yi tha chad ma ning ro// zhing gi tha chad gru gsum ste// ngo tsha med rnams 'dus la ltos// de nas bya rog lhag par yang mi bzod pa skyes nas drang srong gi me khang du</text></item>
<item><p>232a7</p><section>'dul ba</section><text>zhugs te blta bar brtsams pa las/ ci yang mi snang nas ril ba spyi blugs bcag ste bros so// ji tsam na drang srong de me khang du zhugs na ril ba spyi blugs chag pa mthong nas/ des bsams pa/ 'di ni bya rog gdug pa de'i las kyis byas kyi gzhan ni su yang ma yin no</text></item>
<item><p>232b1</p><section>'dul ba</section><text>snyam du rig nas tshigs su bcad de smras pa/ su la 'di 'dra'ang mi smra ste// ngo tsha med pa'i gdug sems kyis// me khang ma rung byas nas ni// ril ba yang ni bcag par gyur// bsngags 'os smad par 'os kyang rung // yong ye cung zad smra mi bya// blo gros ldan pas rtag</text></item>
<item><p>232b2</p><section>'dul ba</section><text>tu ni// kha rog pas ni bde ba 'thob// dge slong dag ji snyam du sems/ de'i tshe de'i dus kyi drang srong gang yin pa de ni nga nyid yin no// de'i tshe de'i dus kyi wa gang yin pa de ni lha sbyin yin no// de'i tshe de'i dus kyi bya rog gang yin pa de ni ko ka li ka yin te/ de na yang ngo tsha med pa de dag gis ngo</text></item>
<item><p>232b3</p><section>'dul ba</section><text>tsha med pa'i bsngags pa brjod do// da ltar yang ngo tsha med pa 'di dag ngo tsha med pa'i bsngags pa brjod do// dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das dang lha sbyin thog mar gang du mi mthun par</text></item>
<item><p>232b4</p><section>'dul ba</section><text>gyur lags/ bcom ldan 'das kyis bka' stsal pa/ dge slong dag sngon byung ba shang shang ti'u gnyis lus gcig tu gyur nas rgya mtsho'i 'gram na gnas te/ chos can dang chos ma yin pa zhes bya'o// ji tsam na chos ma yin pa ni gnyid log chos can ni mel tse byed pa dang / des bdud</text></item>
<item><p>232b5</p><section>'dul ba</section><text>rtsi'i 'bras bu zhig chus khyer ba mthong nas/ des de blangs te bsams pa/ ci re zhig 'di yang bslang ngam/ 'on te bza' snyam mo// yang bsams pa/ thos kyang lus 'di gcig kho na gso bar zad do snyam nas des de ma bslang ba dang / rang nyid sad de/ de sad pa na chos can la</text></item>
<item><p>232b6</p><section>'dul ba</section><text>bdud rtsi'i 'bras bu'i sgregs pa byung ba chos ma yin pas tshor nas des smras pa/ de ci'i sgregs pa yin/ des smras pa/ bdud rtsi'i 'bras bu'i'o// de gang nas rnyed/ des smras pa/ khyod gnyid log pa na kho bos bdud rtsi'i 'bras bu rnyed nas lus gcig kho na gso bar zad do snyam nas</text></item>
<item><p>232b7</p><section>'dul ba</section><text>khyod ma bslang bar kho bos zos so// des smras pa/ khyod kyis ma legs pa zhig byas te ngas kyang dus shes par bya'o// ji tsam dus gzhan zhig na chos can gnyid log nas chos ma yin pa mel tse byed pa na des dug gi 'bras bu chus khyer ba zhig mthong nas des de zos pa dang / de gnyi ga</text></item>
<item><p>233a1</p><section>'dul ba</section><text>brgyal bar gyur to// chos ma yin pa dug gi 'bras bus kun nas 'khrugs pas smras pa/ gang dang gang du skyes pa'i tshe rabs de dang de dag tu khyod la gsod pa dang phyir rgol ba dang dgra bor gyur cig/ chos can gyis smras pa/ bdag kyang gang dang gang du skyes pa'i tshe rabs</text></item>
<item><p>233a2</p><section>'dul ba</section><text>de dang de dag tu khyod la byams pa sgrub par gyur cig ces byas so// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi chos can gang yin pa de ni nga nyid yin no// de'i tshe de'i dus kyi chos ma yin pa gang yin pa de ni lha sbyin yin no// der thog</text></item>
<item><p>233a3</p><section>'dul ba</section><text>mar nga dang 'di mi mthun par gyur to// ngas kyang de la byams pa'i thugs bzhag go// gzhan yang ji ltar 'dis nga la mi mthun par byas pa dang / ngas kyang 'di la byams par bsams pa de nyon cig/ dge slong dag sngon byung ba grong khyer bA rA Na sI na rgyal po sra rtsi ldan zhes bya ba 'byor ba</text></item>
<item><p>233a4</p><section>'dul ba</section><text>dang / rgyas pa dang / bde ba dang / lo legs pa/ skye bo dang / mi mang pos rab tu gang ba na rgyal srid byed du 'jug go// des yul gzhan gyi rgyal po'i bu mo zhig blangs nas de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga'</text></item>
<item><p>233a5</p><section>'dul ba</section><text>bar byed/ dga' mgur spyod par byed pa las bu mo de dus gzhan zhig na sems can dang ldan par gyur te/ de zla ba brgyad dam dgu lon pa'i nyi ma'i rtse na khye'u gzugs bzang po mdzes pa blta na sdug pa zhig btsas te/ de'i btsas pa'i btsas ston rgya cher byas nas khye'u'i ming cir gdags</text></item>
<item><p>233a6</p><section>'dul ba</section><text>zhes ming 'dogs par byed do// blon po rnams kyis smras pa/ lha khye'u 'di gdugs kyi rtse na btsas pas/ de'i slad du khye'u'i ming nyi ma'i mu khyud ces bgyi bar gdags so// zhes de'i ming nyi ma'i mu khyud ces bya bar btags nas khye'u nyi ma'i mu khyud ma ma brgyad po pang na 'tsho ba'i ma ma</text></item>
<item><p>233a7</p><section>'dul ba</section><text>gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis la rjes su gtad de/ de ma ma brgyad po dag gis 'o ma dang / zho dang / mar dang / zhun mar dang / mar gyi snying khu dang / gzhan yang yo byad kyi bye brag gtso</text></item>
<item><p>233b1</p><section>'dul ba</section><text>bo gtso bo dag gis srid par byed skyed par byed cing rdzing na gnas pa'i pad ma bzhin du myur du skyed par byed do// de gang gi tshe chen por gyur pa de'i tshe/ yi ge dang / grangs dang / rtsis dang / lag rtsis la nye bar zhugs shing rgyal po rgyal rigs spyi bo nas dbang bskur ba yul dang</text></item>
<item><p>233b2</p><section>'dul ba</section><text>dbang phyug dang mthu thob pa sa'i dkyil 'khor chen po mngon par zil gyis mnan nas gnas pa rnams kyi bzo'i gnas dang las kyi gnas tha dad par gyur pa gang dag yin pa 'di lta ste/ glang po che'i gnyar zhon pa dang / rta la zhon pa dang / shing rta'i thabs dang / ral gri'i</text></item>
<item><p>233b3</p><section>'dul ba</section><text>thabs dang / 'phong dang / phyir bsnur ba dang / mdun du bsnur ba dang / lcags kyus sgyur thabs dang / mda' bo che 'phen pa dang / zhags pa gdab pa dang / bcad pa dang / dral ba dang / dbug pa dang / 'dzin stangs dang / gom stangs dang / thor tshugs</text></item>
<item><p>233b4</p><section>'dul ba</section><text>dang / rgyang nas phog pa dang / sgra grag par phog pa dang / gnad du phog pa dang / mi 'chor bar phog pa dang / tshabs cher phog pa ste bzo'i gnas dang / las kyi gnas lnga po de dag la yang byang bar gyur nas phas de rgyal tshab tu bcug go// rgyal po sra rtsi ldan gyi btsun</text></item>
<item><p>233b5</p><section>'dul ba</section><text>mo dam pa ni chos ldan zhes bya'o// blon po'i mchog ni phyugs 'dug ces bya ste/ de la rgyal po lhag par snying 'jog go// ji tsam dus gzhan zhig na rgyal po sra rtsi ldan chos ldan ma dang lhan cig rtse bar byed/ dga' bar byed/ dga' mgur spyod par byed do// de rtse bar</text></item>
<item><p>233b6</p><section>'dul ba</section><text>byed/ dga' bar byed/ dga' mgur spyod par byed pa las chos ldan ma sems can dang ldan par gyur to// de mtshan mkhan rnams kyis khye'u zhig btsa' bar 'gyur te/ des rgyal po srog dang phral nas rang nyid cod pan bcings te rgyal srid kyi dbang phyug la dbang byed par 'gyur ro//</text></item>
<item><p>233b7</p><section>'dul ba</section><text>zhes lung bstan to// ji tsam na rgyal po sra rtsi ldan nad kyis thebs par gyur nas de la rtsa ba dang / sdong bu dang / 'dab ma dang / me tog dang / 'bras bu'i sman rnams kyis bsnyen bkur byas kyang de'i nad zhi bar ma gyur te/ des lus kyi gnas skabs rig par byas nas des</text></item>
<item><p>234a1</p><section>'dul ba</section><text>bsams pa/ bdag 'das nas nyi ma'i mu khyud rgyal por 'gyur te/ des gdon mi za bar chos ldan ma bsad par mi 'gyur bar 'dir ye ji ltar bya ba'i dus la bab/ yang bsams pa/ blon po phyugs 'dug 'di la bdag gis longs spyod bzang po dag gis</text></item>
<item><p>234a2</p><section>'dul ba</section><text>bgo bsha' byas shing spyan ras kyis btsas pa yin gyis 'di la chos ldan ma gtad do snyam nas des phyugs 'dug bkug ste bsgo ba/ nga'i btsun mo dam pa ni chos ldan ma yin la/ blon po'i mchog ni khyod yin te/ ngas lus kyi gnas skabs shes na gdon mi za bar nga srog dang</text></item>
<item><p>234a3</p><section>'dul ba</section><text>'bral bar 'gyur gyis/ khyod kyis nga la sdug par sems na nyi ma'i mu khyud kyis chos ldan ma ji ltar yang srog dang phral bar mi 'gyur ba de ltar gyis shig des smras pa/ lha de tsam yang rngo mi thog gam/ lha thugs las chung ngur mdzod cig dang ji ltar mi bkum pa de ltar bgyi'o//</text></item>
<item><p>234a4</p><section>'dul ba</section><text>bsags pa kun gyi mtha' zad cing // mthon po rnams kyi mtha' ltung 'gyur// phrad pa'i mtha' ni 'bral ba ste// gson pa'i mtha' ni 'chi ba yin// rgyal po sra rtsi ldan shi nas de gdugs dang / rgyal mtshan dang / ba dan la sogs pa bzang po rnams kyis bkur sti cher byas</text></item>
<item><p>234a5</p><section>'dul ba</section><text>te bsregs so// nyi ma'i mu khyud rgyal po'i rgyal srid chen po'i dbang bskur bas dbang bskur to// des blon po rnams la bsgo ba/ chos ldan ma sod cig/ phyugs 'dug gis smras pa/ lha ma brtags par bkum ste ci rung / ci khye'ur btsa' bar 'gyur ram/ 'on te bu</text></item>
<item><p>234a6</p><section>'dul ba</section><text>mor 'gyur sus 'tshal/ gal te khye'u btsas par gyur na/ de nyid dgum mod/ rgyal po nyi ma'i mu khyud kyis smras pa/ de bzhin du gyis la khyod kho nas srungs shig/ des khyim du bzhag pa na zla ba brgyad dam dgu lon nas khye'u zhig btsas so// de nyid kyi nyi ma la nya pa'i chung</text></item>
<item><p>234a7</p><section>'dul ba</section><text>ma zhig la bu mo zhig btsas so// des btsas ma thag kho nar nya pa'i chung ma la nor gyis brid de brjes nas phyugs 'dug gis rgyal po la smras pa/ lha chos ldan ma la bu mo zhig btsas lags so// legs pa zhig smras so// khye'u de nya pa'i chung mas bsnun bsnyod gsos te</text></item>
<item><p>234b1</p><section>'dul ba</section><text>chen por gyur nas yig 'bru dang bklag pa bslabs te/ snyan dngags bya bar brtsams nas de'i ming nya pa'i khye'u snyan dngags mkhan nya pa'i khye'u snyan dngags mkhan zhes bya bar gyur to// phyugs 'dug gis chos ldan ma la smras pa/ khyod la ni khye'u snyan dngags mkhan zhig</text></item>
<item><p>234b2</p><section>'dul ba</section><text>btsas par gyur to// de ci 'dra ba zhig yin re zhig blta'o// des smras pa/ de blta ci dgos zhog shig/ de bu la mngon par dga' zhing blta 'dod pas 'dug tu mi btub bo// phyugs 'dug gis nges par gal gyis 'chu bar shes nas thabs shig bshams te/ nya zhig</text></item>
<item><p>234b3</p><section>'dul ba</section><text>bskur nas btang ngo // de nang du zhugs pa de kho na na mtshan mkhan rnams kyis nya pa'i khye'u snyan dngags mkhan 'di ni rgyal po srog dang phral te rang nyid cod pan bcings nas rgyal srid byed par 'gyur ro zhes lung bstan pa rgyal pos thos nas de blon po rnams la bsgo ba/ ci nas</text></item>
<item><p>234b4</p><section>'dul ba</section><text>kyang de ma shor bar zung shig/ des gcig nas gcig tu brgyud pa las thos nas de phan tshun bros pa las rgan mo zhig gi khyim du zhugs pa dang des de sbas te/ de nas yung dang 'bru mar gyis lus bskus nas khyogs kyi steng du bzhag ste ro lta bur bcos nas phyung ste dur khrod du bor</text></item>
<item><p>234b5</p><section>'dul ba</section><text>ba dang langs te bros pa phyogs de na mi zhig me tog dang 'bras bu tshol ba des de bros pa mthong ngo // de'i phyi bzhin snyegs shing rgyugs pa'i mi rnams kyis mi de la dris pa kye nang rje bong tshod dang kha dog 'di 'dra ba'i mi 'ga' zhig lam 'di nas 'gro ba khyod kyis ma mthong ngam/ des smras pa/</text></item>
<item><p>234b6</p><section>'dul ba</section><text>mthong ste lam 'di nas song ngo // de rnams de'i rjes bzhin du dong ngo // de yang ri 'or der btso blag mkhan zhig gi khyim du zhugs nas de la ji ltar gyur pa smras pa dang / snyegs ma'i mi rnams kyis ri 'or btsal bar brtsams pa na btso blag mkhan gyis gos kyi thum po'i nang du bcug nas</text></item>
<item><p>234b7</p><section>'dul ba</section><text>bong bu la bkal te ri 'or nas phyir byung ste khrus byed pa'i sar khyer nas btang ba dang langs te phyogs bzhir bltas te bros so// der yang mi gzhan zhig gis mthong nas/ des snyegs ma'i mi rnams la smras pa/ shes ldan dag khyed gang gi don du ri 'or na tshol ba'i mi de ni lam 'di</text></item>
<item><p>235a1</p><section>'dul ba</section><text>nas song gis myur du deng shig/ de rnams dong ba las de yang grong gzhan zhig tu lham mkhan gyi khyim zhig tu zhugs nas des de la ji ltar gyur pa bsnyad nas smras pa/ mchil lham bol rting bar bltas pa zhig gyis shig/ des smras pa/ bdag gis sngon lan 'ga'</text></item>
<item><p>235a2</p><section>'dul ba</section><text>yang mchil lham de lta bu byed ma myong ngo // des tshigs su bcad de smras pa/ blo gros sna tshogs rang bzhin du ma ste// de dag srang gcig tu ni gzhal ba med// lham mkhan khyod kyis nga yi tshig bzhin 'dir// rting pa gang de mdun du lta bar gyis// des lham mkhan de la bslabs</text></item>
<item><p>235a3</p><section>'dul ba</section><text>nas lham mkhan gyis de 'dra ba'i mchil lham zhig byas so// ri 'or der bas bskor ba yin pas de mchil lham de gyon nas/ stor khung nas 'dzul te bros so// snyegs ma'i mi rnams kyis mchil lham gyi rjes bzhin ri 'or de nyid bskor te de yang bros nas so// chur zhugs pa</text></item>
<item><p>235a4</p><section>'dul ba</section><text>dang klu rnams kyis gnas su khrid do// rgyal pos gcig nas gcig tu brgyud pa las de ji ltar klu rnams kyis klu'i gnas su khrid do zhes thos so// rgyal pos blon po rnams la bsgo ba/ shes ldan dag nga'i yul na sbrul khas sdigs ji snyed gnas pa de dag thams cad nga'i spyan</text></item>
<item><p>235a5</p><section>'dul ba</section><text>sngar khug shig/ de rnams kyis yul thams cad na gnas pa'i sbrul khas sdigs rnams rgyal po la phul lo// rgyal pos de rnams la bsgo ba/ shes ldan dag deng la klu'i gnas che ge mo zhes bya bar klu zung shig/ lha bka' bzhin 'tshal zhes sbrul khas sdigs thams cad</text></item>
<item><p>235a6</p><section>'dul ba</section><text>kyis rgyal po las mnyan nas klu'i gnas su dong ngo // 'brog gcig na gnod sbyin ser skya zhes bya ba khrag dang sha za ba gcig yod do// des skrag pas gcan gzan rnams kyis kyang 'brog de yongs su spangs na mi rnams kyis lta smos kyang ci dgos te de ser skya'i 'brog ces bya bar grags</text></item>
<item><p>235a7</p><section>'dul ba</section><text>so// sbrul khas sdigs rnams kyi sngags kyi mthus ji ltar klu de la gnod par 'gyur ba de ltar byas pas de skrag nas de ser skya'i 'brog de rgal bar mi nus par bor ro// klu rnams kyis gros byas pa bdag cag gis 'di ltar de ser skya'i 'brog las ma bsgral ba ni ma legs pa zhig byas te/</text></item>
<item><p>235b1</p><section>'dul ba</section><text>de yang gnod sbyin ser skyas bsad la bdag cag kyang de'i phyir gtses par 'ong na de la ji ltar bsgrub par bya/ klu'i rgyal po des smras pa/ don de sbrul khas sdigs rnams la rig par bya'o zhes de rnams kyis sbrul khas sdigs rnams la smras pa/ shes ldan dag gang gi phyir bdag cag</text></item>
<item><p>235b2</p><section>'dul ba</section><text>'khrugs par byas pa de ni bdag cag gis thabs kyis bsad pa nyid de 'di ltar ser skya'i 'brog tu bor ro// sbrul khas sdigs rnams kyis don de rgyal po la smras pa dang / rgyal pos smras pa/ gal te de lta na yang 'on kyang tshol cig/ de ser skya'i 'brog na phan tshun 'khyam par</text></item>
<item><p>235b3</p><section>'dul ba</section><text>brtsams pa na gnod sbyin ser skya yang phyogs shig na khyi rnams kyis yongs su bskor te 'dug go// de dang khyi rnams kyis de rgyang ring po kho na nas mthong nas des bsams pa/ ci 'dis bdag shi bar gyur to zhes thos nas des na de 'dir 'ongs sam snyam mo// des de la khyi</text></item>
<item><p>235b4</p><section>'dul ba</section><text>rnams sbad pa las de bros te shing ljon pa zhig la 'dzegs pa dang / khyi rnams dang / ser skyas ljon shing gi drung du bsdad de/ ser skyas smras pa/ kwa'i nang rje khyod kyi ser skya'i 'brog na mi ma yin pa ser skya zhes bya ba gnas te/ der song ba gang yin pa de des gsod</text></item>
<item><p>235b5</p><section>'dul ba</section><text>par 'gyur ro zhes ma thos sam/ khyod kyi dus la bab kyis bobs shig/ des smras pa/ ji srid 'tsho ba de srid du 'dug go// gnod sbyin ser skya pus skyud kyis bcings te sgrim pas 'dug nas de yur ba na des de'i steng du gos shig bor ro// khyi rnams kyis bsams pa/</text></item>
<item><p>235b6</p><section>'dul ba</section><text>'di ni mi de kho na lhung ba yin no snyam nas de rnams kyis gnod sbyin ser skya zos nas dong ngo // de ljon shing las dal gyis dal gyis babs te song nas de de dang de na 'khor zhing bsams pa/ bdag gi zhang po drang srong rnams kyi nang du rab tu byung ba zhig yod kyis de'i drung du 'gro'o</text></item>
<item><p>235b7</p><section>'dul ba</section><text>snyam nas drang srong de la yang ri 'or zhig na skyed mos tshal rtsa ba dang / me tog dang / 'bras bu dang / chu phun sum tshogs pa shing rnam pa sna tshogs tshang tshing gis mdzes par byas pa/ bya sna tshogs skad 'byin pa zhig yod de de rim gyis thos pa gcig nas gcig tu brgyud de de'i</text></item>
<item><p>236a1</p><section>'dul ba</section><text>drung du 'ongs nas gnyen du 'brel bas smras te 'dug go// der yang rgyal po'i mi rnams kyis btsal te de rnams kyis de gzung bar brtsams pa las des ri'i g.yang sa nas bdag nyid mchongs so// de mchongs pa dang mi zhig gis gtsug pud nas bzung ba las gtsug</text></item>
<item><p>236a2</p><section>'dul ba</section><text>pud byung nas de lhung ngo // de rnams kyis bsams pa 'di ni shi bas 'dong ngo zhes gtsug pud khyer te rgyal po'i drung du song nas/ de rnams kyis smras pa/ lha nya pa'i khye'u snyan dngags mkhan de bkum nas gtsug pud kyang 'di lags so// rgyal po mgu nas des de rnams la longs spyod</text></item>
<item><p>236a3</p><section>'dul ba</section><text>kyis bgo bsha' byas so// de nas drang srong gi skyed mos tshal na gnas pa'i lha gang yin pa des drang srong de la smras pa/ khyod kyi tsha bo ni sdug bsngal mi bzad pa dog pa nyam nga ba thob na ma dgongs sam/ des smras pa/ gal te bdag gis ma bsams par gyur na de ring nyid du srog dang</text></item>
<item><p>236a4</p><section>'dul ba</section><text>bral bar 'gyur ro// drang srong de ni rig sngags dang gsang sngags 'chang ba yin te/ gang gis ni skyes pa bud med du 'gyur zhing phyir yang skyes par 'gyur ba de lta bu'i rig sngags shes pas des de la rig sngags de bslabs te smras pa/ da ni song la 'jigs pa dang bag tsha ba med pas 'dug</text></item>
<item><p>236a5</p><section>'dul ba</section><text>shig/ des rig sngags kyis dpes bskrun par mi nus pa'i bud med kyi cha byad du mngon par sprul nas bA rA Na sIr song ste/ rgyal po'i skyed mos tshal na 'dug pa skyed mos tshal gyi srung mas mthong nas mchog tu ngo mtshar skyes te des myur ba myur bar song nas rgyal po nyi ma'i mu khyud la smras pa/</text></item>
<item><p>236a6</p><section>'dul ba</section><text>lha skyed mos tshal na bud med gzugs phun sum tshogs pa dar la bab ba zhig mchis so// des bsgo ba khrid de shog shig/ des dpal gyi 'byor ba chen pos blangs te rgyal po'i pho brang du khrid nas de la rgyal po nyi ma'i mu khyud lhag par chags par gyur pa dang des skabs rnyed nas dben pa na</text></item>
<item><p>236a7</p><section>'dul ba</section><text>'dug pa la bsad de slar yang rig sngags bzlas te skyes par gyur pa dang / de nas rang nyid kyis cod pan bcings te blon po phyugs 'dug la go bar byas nas rgyal srid la 'dug go// lhas tshigs su bcad de smras pa/ gang gis mgo ma bcad pa de bsad min/ phyir yang langs nas</text></item>
<item><p>236b1</p><section>'dul ba</section><text>las ni byed par 'gyur// ji ltar snyan dngags mkhan de glags rnyed nas// sra rtsi can bu lta bu de bsad yin// dge slong dag ji snyam du sems/ de'i tshe de'i dus kyi rgyal po sra rtsi ldan gyi bu nyi ma'i mu khyud ces bya ba gang yin pa de ni lha sbyin 'di nyid yin no// de'i tshe de'i dus kyi snyan</text></item>
<item><p>236b2</p><section>'dul ba</section><text>dngags mkhan gang yin pa de ni nga nyid yin te/ de na yang 'dis nga la shar gnyer la da ltar yang 'dis shar gnyer ro// gzhan yang ji ltar 'dis nga la shar gnyer ba de nyon cig/ dge slong dag sngon byung ba ri 'or zhig na nor bu mkhan gnyis shig gnas te de gnyis kyis lam po che</text></item>
<item><p>236b3</p><section>'dul ba</section><text>dang grong bgos so// de'i tshe tshong pa 'byor pa yongs su zad pa zhig yod pa de nor bu'i snod khyer nas ri 'or der phyin to// da nas lam gyis dub pa ngal sos nas nor bu mkhan gcig gi drung du song ste smras pa/ nor bu'i snod 'di rin thang chod cig/ des de'i rin thang chung ngu zhig tu</text></item>
<item><p>236b4</p><section>'dul ba</section><text>bcad pa dang / des smras pa/ 'di ltar kho bo longs spyod las nyams kyang shes rab las ma yin pas kho bos 'di ci ri ba lta shes na/ de skad du smra ba ci'i tha tshig/ de de'i drung nas log pa ste/ cig shos kyi drung du song nas smras pa/ nor bu'i snod 'di rin thang chod cig/</text></item>
<item><p>236b5</p><section>'dul ba</section><text>des de'i rin thang thog tu bab par bcad nas des smras pa/ 'di snyed kyi rin thang re zhig bdag la mi bdog go// des smras pa/ ci bdog pa de byin la khyer cig/ des blangs so// nor bu mkhan cig shos po des thos nas/ de mi bzod pa skyes te/ de'i drung du song nas bdag</text></item>
<item><p>236b6</p><section>'dul ba</section><text>gis 'di thog mar khyim du khrid cing bdag gis 'di'i rin thang yang bcad na khyod kyis ci'i phyir bkur/ de gnyis phan tshun 'khon byung bar gyur to// dge slong dag de ji snyam du sems/ de'i tshe de'i dus kyi nor bu mkhan nor bu'i snod rin thang chung ngur gcod pa gang yin pa de ni lha sbyin</text></item>
<item><p>236b7</p><section>'dul ba</section><text>'di nyid yin no// de'i tshe de'i dus kyi nor bu mkhan cig shos rin thang thog tu bab par gcod pa gang yin pa de ni nga nyid yin te/ de na yang nged phan tshun mi mthun par gyur te/ da ltar yang nged phan tshun mi mthun par gyur to// gzhan yang ji ltar nged mi mthun par gyur pa</text></item>
<item><p>237a1</p><section>'dul ba</section><text>de nyon cig/ dge slong dag sngon byung ba ri 'or zhig na khyim bdag cig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed do// de rtse bar byed/ dga' bar byed/ dga'</text></item>
<item><p>237a2</p><section>'dul ba</section><text>mgur spyod par byed pa las dus gzhan zhig na chung ma sems can dang ldan par gyur nas de zla ba brgyad dam dgu lon pa na khye'u zhig btsas so// btsas nas de'i chung ma shi'o// des bsams pa/ khye'u gsor gzhug pa'i phyir gzhan zhig blang ngo snyam nas des gzhan zhig blangs te/ de</text></item>
<item><p>237a3</p><section>'dul ba</section><text>de dang lhan cig rtse bar byed/ dga' bar byed/ dga' mgur spyod par byed pa las de las kyang khye'u zhig btsas nas de yang shi'o// khyim bdag des bsams pa/ gal te gzhan blangs na de yang shi bar 'gyur gyis khye'u phu bo shos kyi khyim dbub par bya'o snyam nas de'i khye'u phu bo shos kyi</text></item>
<item><p>237a4</p><section>'dul ba</section><text>khyim phub pa las de las khye'u dang bu mo mang du btsas so// de'i chung ma des smras pa/ rje'i sras khye'u 'di khyod kyi cir mchi/ des smras pa/ spun du 'ong ste nu bo yin no// des smras pa/ rje'i sras khyod la ni sras mang la/ 'di ni gcig pu lags na/ 'di dag dang 'di'i</text></item>
<item><p>237a5</p><section>'dul ba</section><text>khyim dang longs spyod mnyam par stsal lam/ des smras pa/ bzang mo 'di ni 'jig rten gyi chos yin no// des smras pa/ rje'i sras gal te de lta na 'di khum shig/ 'dod pa la so sor sen pa ni sdig pa'i las mi byed pa ci yang med pas des de me tog dang 'bras bu la brid nas</text></item>
<item><p>237a6</p><section>'dul ba</section><text>dgon par khrid de rdos bsnun te bsad do// dge slong dag ji snyam du sems/ de'i tshe de'i dus kyi khyim bdag gi bu phu bo shos gang yin pa de ni lha sbyin 'di nyid yin no// de'i tshe de'i dus kyi nu bo shos gang yin pa de ni nga nyid yin te/ de na yang 'dis nga la mi mthun par byas so// da</text></item>
<item><p>237a7</p><section>'dul ba</section><text>ltar yang 'dis nga la mi mthun par byas so// gzhan yang nged ji ltar mi mthun par gyur pa de nyon cig/ dge slong dag sngon byung ba ri 'or zhig na bram ze zhig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga'</text></item>
<item><p>237b1</p><section>'dul ba</section><text>mgur spyod par byed do// de rtse bar byed/ dga' bar byed/ dga' mgur spyod par byed pa na chung ma sems can dang ldan par gyur te/ de zla ba brgyad dam dgu lon pa na bu mo gzugs bzang ba blta na sdug pa mdzes pa zhig btsas so// bram ze des bsams pa/ de ring</text></item>
<item><p>237b2</p><section>'dul ba</section><text>bdag gi khyim du bram ze su bsod snyoms kyi phyir zhugs pa de la bu mo 'di bsod snyoms kyi gor sbyin no snyam mo// ji tsam na bram ze'i khye'u zhig bsod snyoms kyi phyir de'i khyim du zhugs nas bkra shis par gyur cig/ bsod snyoms byin cig/ bram ze des de la bos te smras pa/</text></item>
<item><p>237b3</p><section>'dul ba</section><text>bram ze'i khye'u bu mo gzhon nu 'di bdag gis khyod la bsod snyoms kyi gor sbyin no// des smras pa/ de ring mi blang gi nyi ma dang yud tsam dag bstun nas blang ngo zhes song ngo // ji tsam na bram ze'i khye'u gzhan zhig bsod snyoms kyi phyir de'i khyim du zhugs nas bkra shis par</text></item>
<item><p>237b4</p><section>'dul ba</section><text>gyur cig/ bsod snyoms byin cig/ bram ze des de la smras pa/ bram ze'i khye'u bu mo gzhon nu 'di bdag gis khyod la bsod snyoms kyi gor sbyin no// des smras pa/ 'dir bram ze'i khye'u gzhan zhig bsod snyoms la zhugs na de la ci'i phyir ma byin/ des smras pa/</text></item>
<item><p>237b5</p><section>'dul ba</section><text>de na re rgyu skar mi bzang zhes zer ro// des smras pa/ gal te de ltar na blang bar bgyi'o// bram zes smras pa/ khyod rgyu skar la ci'i phyir mi sdod/ des tshigs su bcad de smras pa/ don rnams grub par gyur na ni// de dag thams cad mthun pa ste// rgyu skar thams cad bzang po</text></item>
<item><p>237b6</p><section>'dul ba</section><text>yin// nyi ma thams cad dge ba yin// rgyu skar rtsi ba lhur len pa'i// mi rnams don ni nyams 'gyur te// 'di yi don ni rgyu skar yin// skar ma rnams kyis ci zhig bya// zhes smras nas des khyer te song ngo // bram ze gzhan po des bram ze de las bram ze che ge mo</text></item>
<item><p>237b7</p><section>'dul ba</section><text>zhes bya bas bu mo khyer ro zhes thos nas de de'i drung du song ste smras pa/ bram ze'i khye'u bdag gi bu mo de sngar thob zin na khyod kyis ci'i phyir bkur/ des smras pa/ rgyu skar rtsi ba lhur len pa khyod re zhig rgyu skar la rtogs shig/ kho bo la ni rgyu skar bzang ngo zhes byas pa dang de</text></item>
<item><p>238a1</p><section>'dul ba</section><text>khros par gyur to// dge slong dag ji snyam du sems/ de'i tshe de'i dus kyi bram ze'i khye'u snga ma shos gang yin pa de ni lha sbyin 'di nyid yin no// de'i tshe de'i dus kyi bram ze'i khye'u phyi ma shos gang yin pa de ni nga nyid yin no// de na yang 'di nga la mi</text></item>
<item><p>238a2</p><section>'dul ba</section><text>mthun par gyur to// da ltar yang 'di nga dang mi mthun par gyur to// sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs so// de'i tshe rgyal po ma skyes dgra'i glang po che gdug pa nor skyong zhes bya ba zhig yod pa de nyin re zhing khyim nas byung</text></item>
<item><p>238a3</p><section>'dul ba</section><text>ba na skye bo mang po kha 'dog par byed do// rgyal po'i khab na gnas pa'i skye bo'i tshogs kyis rgyal po ma skyes dgra la gsol ba btab pa/ lha glang po che gdug pa nor skyong gdugs re zhing gnas nas byung ba na lam po che dang / srang dang / bzhi mdo dang / sum mdo rnams su skye bo mang po</text></item>
<item><p>238a4</p><section>'dul ba</section><text>kha 'dog par bgyid kyis/ lhas glang po che'i 'dul mkhan rnams la bka' stsal te ci nas gdugs re zhing mi 'byung bar sang lta bu 'byin pa na yang dril sgrogs su stsal ba'i rigs so// rgyal pos smras pa/ de bzhin du byas khyed deng shig/ rgyal pos blon po rnams la bsgo</text></item>
<item><p>238a5</p><section>'dul ba</section><text>ba/ shes ldan dag glang po che'i 'dul mkhan rnams khug shig/ de rnams kyis glang po che'i 'dul mkhan rnams bkug pa dang / rgyal pos smras pa/ shes ldan dag rgyal po'i khab na gnas pa'i skye bo'i tshogs kyis nga la gsol ba/ glang po che gdug pa nor skyong</text></item>
<item><p>238a6</p><section>'dul ba</section><text>gdugs re zhing gnas nas byung ba na lam po che dang srang dang bzhi mdo dang sum mdo rnams su skye bo mang po kha 'dog par bgyid kyis/ lhas glang po che 'dul mkhan rnams la bka' stsal te/ ci nas gdugs re zhing mi dbyung bar sang lta bu 'byin pa na yang dril sgrogs su stsal ba'i rigs</text></item>
<item><p>238a7</p><section>'dul ba</section><text>so zhes gsol gyis/ khyed kyis de nyin re zhing ma dbyung bar sang lta bu 'byin pa na yang dril sgrogs shig/ lha bka' bzhin 'tshal zhes glang po che'i 'dul mkhan rnams kyis rgyal po ma skyes dgra las mnyan nas rkang pa la gtugs te dong ngo // rgyal po'i khab na khyim bdag phyug</text></item>
<item><p>238b1</p><section>'dul ba</section><text>pa nor mang ba longs spyod che ba zhig gnas pa des sangs rgyas la sogs pa dge slong gi dge 'dun sang khyim du gdugs tshod la spyan drangs so// lha sbyin gyis ji ltar khyim bdag che ge mo zhig gis sangs rgyas la sogs pa dge slong gi dge 'dun sang khyim du gdugs tshod la spyan</text></item>
<item><p>238b2</p><section>'dul ba</section><text>drangs pa thos nas des glang po che'i 'dul mkhan la mu tig gi do shal brgya stong ri ba byin nas smras pa/ khyim bdag che ge mos dge sbyong gau ta ma nyan thos kyi dge 'dun dang thabs cig sang khyim du gdugs tshod la spyan drangs kyis de la khyod kyis glang po che nor skyong rbod cig/ des</text></item>
<item><p>238b3</p><section>'dul ba</section><text>smras pa/ 'phags pa de bzhin du bgyi lags kyis/ 'on kyang 'ol byi lha la yang mkhyen par mdzod cig/ de nas lha sbyin rgyal po ma skyes dgra gang na ba der song ste phyin nas/ rgyal po ma skyes dgra la 'di skad ces smras so// khyod kyis ni bdag sangs rgyas nyid du gzhug</text></item>
<item><p>238b4</p><section>'dul ba</section><text>ma nus na khyod kyis yab srog dang bral nas rgyal srid la 'dug na bdag gis kyang dge sbyong gau ta ma bsad la thams cad mkhyen pa nyid byas/ glang po che dam pa nor skyong rbod cig/ ma skyes dgras smras pa/ khyod kyis sangs rgyas bcom ldan 'das rnams ni ma thul ba 'dul bar mdzad</text></item>
<item><p>238b5</p><section>'dul ba</section><text>pa yin no zhes ma thos sam/ des smras pa/ gal te ma dul ba 'dul ba yin par gyur na 'dis re zhig bdag kho na 'dul bar 'gyur grang zhes des de la 'ol byi smras nas/ glang po che'i 'dul mkhan rnams kyi drung du song ste smras pa/ lha la yang bdag gis rig par byas kyis khyod</text></item>
<item><p>238b6</p><section>'dul ba</section><text>kyis sang glang po che dam pa nor skyong rbod cig/ de nas glang po che'i 'dul mkhan rnams kyis rgyal po'i khab kyi grong khyer du dril bsgrags nas rgyal po'i khab na gnas pa'i grong mi shes ldan dag nyon cig/ sang glang po che dam pa nor skyong gtong gis de bas na khyed cag thams cad sang rang</text></item>
<item><p>238b7</p><section>'dul ba</section><text>rang srung ba la sgrims shig ces bsgrags pa/ khyim bdag des thos nas bdag 'dra ba byur ngan pa bdag gis sangs rgyas la sogs pa dge slong gi dge 'dun sang khyim du gdugs tshod la spyan drangs na glang po che gdug pa nor skyong yang sang gtong na bdag gis sangs rgyas la sogs pa dge</text></item>
<item><p>239a1</p><section>'dul ba</section><text>slong gi dge 'dun ji ltar gdugs tshod gsol bar bya snyam ste sems khong du chud cing 'dug go// yang bsams pa/ g.yos byas la de nyid du khyer te bcom ldan 'das gdugs tshod gsol lo snyam nas des de nyid kyi nub mo nas gtsang zhing bsod pa'i bza'</text></item>
<item><p>239a2</p><section>'dul ba</section><text>ba dang bca' ba dag sta gon byas nas nang par sngar langs te/ bcom ldan 'das kyi spyan sngar song nas bcom ldan 'das rgyal po'i khab tu dril bsgrags pa/ sang glang po che dam pa nor skyong gtong gis khyed cag rang rang srung ba la sgrims shig ces mchi bas/ de bas na bcom</text></item>
<item><p>239a3</p><section>'dul ba</section><text>ldan 'das rgyal po'i khab tu ma gshegs shig/ zhal zas dang btung ba 'tshal te bdag 'di nyid du mchi'o// bcom ldan 'das kyis bka' stsal pa/ khyim bdag khyod sems las chung ngur gyis la zhal zas dang btung ba sta gon byos shig dang / de bzhin gshegs pa</text></item>
<item><p>239a4</p><section>'dul ba</section><text>ni glang po che'i bsnyengs pa dang bral ba yin pas nga nyan thos kyi dge 'dun dang thabs cig rgyal po'i khab tu gshegs so// de nas khyim bdag yid dga' nas rang gi khyim du song ste zhal zas dang btung ba sta gon byas gdan bshams nas bcom ldan 'das la sdod cing 'dug go//</text></item>
<item><p>239a5</p><section>'dul ba</section><text>de nas bcom ldan 'das snga dro na bza' chos gos mnabs lhung bzed bsnams te dge slong lnga brgya dang thabs cig rgyal po'i khab tu zhugs pa na glang po che dam pa nor skyong yang rbad do// glang po che'i dam pa nor skyong gis bcom ldan 'das rgyang ring po kho na nas mthong ngo // mthong nas kyang</text></item>
<item><p>239a6</p><section>'dul ba</section><text>'gying zhing skad phyung nas bcom ldan 'das gang na ba de logs su mod la shugs ci yod pas bang thag pas brgyugs so// de nas lha sbyin ma skyes dgra'i grogs can steng gi khang gzhir 'dzegs nas dge sbyong gau ta ma gsod pa la lta zhing 'dug go// de nas lha sbyin gyis bcom ldan 'das</text></item>
<item><p>239a7</p><section>'dul ba</section><text>de mthong nas dga' ba dang / mgu ba dang / rab tu dga' bas gsang bstod de tshigs su bcad pas smras pa/ glang po che yi las bltas na// khyod ni glang chen mthus brdzis nas// shAkya'i bu khyod de ring du// nyan thos bcas te re snyam med// bcom ldan 'das kyis bka'</text></item>
<item><p>239b1</p><section>'dul ba</section><text>stsal pa/ lha sbyin ngan khyod nga la ni// khyad gsod co 'dri smra bar byed// stobs bcu'i stobs ldan rmad byung ba'i// stobs kyi mthu la da ltos shig/ de nas bcom ldan 'das kyis phyag g.yas pa'i mthil nas seng ge ral pa can lnga sprul to// des de rnams kyi dri tshor nas</text></item>
<item><p>239b2</p><section>'dul ba</section><text>gcin dang rtug pa shor te 'bros par brtsams pa na/ bcom ldan 'das kyis nyid kyi zhabs kyi drung grang zhing bsil bar gyur pa ma gtogs par phyogs thams cad 'bar rab tu 'bar/ kun tu rab tu 'bar te/ me lce gcig tu gyur par byin gyis brlabs so// de nas glang</text></item>
<item><p>239b3</p><section>'dul ba</section><text>po che dam pa nor skyong phan tshun du brgyug par brtsams pa na bcom ldan 'das kyi zhabs kyi drung du grang zhing bsil bar gyur pa ma gtogs par phyogs thams cad 'bar/ rab tu 'bar/ kun tu rab tu 'bar te// me lce gcig tu gyur par mthong ngo // nor skyong 'khrugs pa mthong</text></item>
<item><p>239b4</p><section>'dul ba</section><text>nas tshe dang ldan pa kun dga' bo ma gtogs par dge slong thams cad bros so// de nas nor skyong dregs pa'i shugs dang bral nas dal gyis 'gro ba'i 'gros kyis bcom ldan 'das kyi spyan sngar song ba dang / bcom ldan 'das kyi phyag 'khor lo dang / bkra shis dang // g.yung</text></item>
<item><p>239b5</p><section>'dul ba</section><text>drung 'khyil bas brgyan pa/ bsod nams brgya phrag du mas bskyed pa/ skrag pa rnams dbugs 'byin par mdzad pas de'i mgo la byugs nas tshigs su bcad de bka' stsal pa/ glang chen gtso bo la ni tho ma 'tsham// glang chen de la tho 'tsham sdug bsngal 'gyur// gtso la gnod</text></item>
<item><p>239b6</p><section>'dul ba</section><text>pa byas pa pha rol tu// 'gro ba bzang por 'gyur ba ma yin no// bzhin khyod re zhig sngon gyi nyes par spyad pas dman pa dud 'gro'i skye gnas su skyes na khyod da dung gzhan gyi srog gcod cing gzhan gyi srog gcod pas yongs su dga' bar byed pa 'di nas shi 'phos na khyod kyi 'gro</text></item>
<item><p>239b7</p><section>'dul ba</section><text>ba ni cir 'gyur/ skye ba ni gang tshe phyi ma ni cir 'gyur/ bzhin de lta bas na 'du byed thams cad ni sdug bsngal ba/ chos thams cad ni bdag med pa/ mya ngan las 'das pa ni zhi ba yin gyis/ nga la sems mngon par dad par gyis la ci nas kyang dud</text></item>
<item><p>240a1</p><section>'dul ba</section><text>'gro'i skyes gnas la 'dod chags dang bral bar gyis shig ces bka' stsal nas khyim bdag gi khyim gang na ba der gshegs te byon nas gdan bshams pa nyid la bzhugs so// nor skyong yang bcom ldan 'das kyi rjes bzhin rjes bzhin song ste</text></item>
<item><p>240a2</p><section>'dul ba</section><text>bcom ldan 'das nang du gshegs pa na sgo drung du sdod pa las bcom ldan 'das ma mthong nas khyim gzhig par brtsams so// bcom ldan 'das kyis khyim de shel gyi rang bzhin du sprul nas de la sangs rgyas kyi sku sgrib pa med par snang ngo // des bcom ldan 'das mthong nas de ma</text></item>
<item><p>240a3</p><section>'dul ba</section><text>bshig go// bcom ldan 'das nyan thos kyi dge 'dun dang thabs cig gdugs tshod gsol nas yon bsngo ba mdzad de gshegs so// de bcom ldan 'das kyi rjes bzhin rjes bzhin song ba'i skabs de blon po rnams kyis rgyal po la rig par byas so// ma skyes dgras lha sbyin</text></item>
<item><p>240a4</p><section>'dul ba</section><text>la smras pa/ khyod kyis bdag la gnod pa byas te/ glang po che dam pa 'di la brten nas mtshams gzhan gyi rgyal po rnams kho bo la gnod pa byed par mi 'gyur na de yang khyod kyis dul bar byas so// de cang mi smra bar 'dug go// rgyal pos blon po rnams la bsgo ba/ gang</text></item>
<item><p>240a5</p><section>'dul ba</section><text>gi tshe bcom ldan 'das phyir byung bar gyur pa de'i tshe glang po che dam pa nor skyong ji ltar yang khyod kyis bcom ldan 'das kyi phyi bzhin 'brang bar mi 'gyur bar sgo chod la zhog shig/ blon po rnams kyis glang po che 'dul mkhan rnams la bsgo ba/ glang po che dam pa nor skyong ji ltar yang bcom</text></item>
<item><p>240a6</p><section>'dul ba</section><text>ldan 'das kyi phyi bzhin 'gro bar mi 'gyur bar sgo chod la zhog shig/ des bcom ldan 'das ma mthong nas rdog pas sna brdzis nas shi ba dang rgyal chen bzhi'i ris kyi lha rnams su skyes so// // 'dul ba gzhi/ bam po brgya rtsa bzhi pa/ chos nyid kyis lha'i bu'am lha'i bu mo</text></item>
<item><p>240a7</p><section>'dul ba</section><text>ni skyes nas ring por ma lon par sems gsum skye bar 'gyur te/ gang nas shi 'phos pa dang / gang du skyes pa dang / las gang gis yin pa'o// des glang po che las shi 'phos pa dang / rgyal chen bzhi'i ris kyi lha rnams su skyes pa dang / bcom ldan 'das la sems</text></item>
<item><p>240b1</p><section>'dul ba</section><text>mngon par dad par byas pa yin par mthong nas/ de nas sngon glang po che byed byed pa'i lha'i bu 'di snyam du sems te/ bdag zhag lon nas bcom ldan 'das la blta ba'i phyir 'gro ba ni bdag gi cha ma yin gyis/ ma la bdag gis zhag ma lon par bcom ldan 'das la blta ba dang bsnyen</text></item>
<item><p>240b2</p><section>'dul ba</section><text>bkur bya ba'i phyir 'gro'o snyam mo// de nas sngon glang po che byed byed pa'i lha'i bu rna cha dri ma med cing g.yo ba thogs la/ do shal dang se mo dos lus brgyan nas de nyid kyi mtshan mo lha rnams kyi me tog ut+pal dang / pad ma dang / ku mud dang / pad ma dkar po dang / man dA ra</text></item>
<item><p>240b3</p><section>'dul ba</section><text>ba rnams kyis thu ba bkang ste/ 'od ma'i tshal bya ka lan da ka'i gnas thams cad snang ba rgya chen pos gsal bar byas nas bcom ldan 'das la me tog gis gtor te bcom ldan 'das kyi spyan sngar chos mnyan pa'i phyir 'dug go// de nas bcom ldan 'das kyis de'i bsam pa dang /</text></item>
<item><p>240b4</p><section>'dul ba</section><text>bag la nyal dang / khams dang / rang bzhin mkhyen nas gang thos pas 'phags pa'i bden pa bzhi so sor yang dag par rtogs par 'gyur ba de lta bu'i chos bshad pa mdzad pas sngon gyi glang po che lha'i bus 'jig tshogs la lta ba'i ri'i rtse mo nyi shu mtho ba ye shes kyi rdo rjes</text></item>
<item><p>240b5</p><section>'dul ba</section><text>bcom nas rgyun du zhugs pa'i 'bras bu mngon sum du byas te/ bden pa mthong nas lan gsum du ched du brjod pas ched du brjod pa/ btsun pa bdag la phas ma bgyis te/ mas ma lags/ rgyal pos ma lags/ lha rnams kyis ma lags/ sdug pas</text></item>
<item><p>240b6</p><section>'dul ba</section><text>ma lags/ rang gi skye bo dang gnyen gyi tshogs kyis ma lags/ sngon gyi 'das pas ma lags/ dge sbyong dang bram zes ma lags pa gang lags pa de bcom ldan 'das kyis bdag la mdzad de/ khrag dang mchi ma'i rgya mtsho ni bskams/ rus pa'i ri bo las ni bsgral/</text></item>
<item><p>240b7</p><section>'dul ba</section><text>ngan song gi sgo rnams ni bkum/ mtho ris dang thar pa'i sgo rnams ni phye/ bdag lha dang mi rnams su ni bzhag/ yang gsol pa/ khyod mthus rab drag nyes pa mang ldan pa'i// ngan song shul bkag bsod nams rab ldan pa'i// mtho ris 'gro ba phye bzhin bdag</text></item>
<item><p>241a1</p><section>'dul ba</section><text>gis ni// mya ngan 'das pa'i shul yang thob par gyur// shin tu rnam dag khyod brten bdag gis ni// de ring skyon bral dag pa'i mig thob cing // go 'phang zhi ba 'phags pa dgyes thob ste// sdug bsngal rgya mtsho'i pha rol rgal bar gyur// 'gro bar</text></item>
<item><p>241a2</p><section>'dul ba</section><text>lha min mi dang lhas mchod pa// skye dang rga dang na 'chi bral ba po// srid pa stong du mthong bar rab dkon pa// thub pa de ring khyod mthong 'bras bu mchis// de nas gdud byas do shal rab 'phyang bas// zhabs la phyag 'tshal rangs pa skyes gyur nas// dgra thul</text></item>
<item><p>241a3</p><section>'dul ba</section><text>g.yas nas g.yon du bskor byas nas// lha yi 'jig rten mngon phyogs mkha' la song // de nas sngon glang po che byed byed pa'i lha'i bu tshong pa khe spogs rnyed pa lta bu dang / zhing pa lo thog legs pa lta bu dang / dpa' bo g.yul ngo rgyal ba lta bu dang / nad pa</text></item>
<item><p>241a4</p><section>'dul ba</section><text>nad thams cad las yongs su thar ba lta bur 'byor pa gang gis bcom ldan 'das kyi spyan sngar 'ongs pa'i 'byor pa de nyid kyis rang gi gnas su song ngo // dge slong rnams nam gyi cha stod dang cha smad la mi nyal bar rnal 'byor la rjes su brtson pas gnas pa na/ de rnams</text></item>
<item><p>241a5</p><section>'dul ba</section><text>kyis bcom ldan 'das kyi spyan snga na snang ba rgya chen po mthong ngo // mthong nas kyang yid gnyis su gyur te bcom ldan 'das la zhus pa/ bcom ldan 'das ci lags/ mdang sum bcom ldan 'das la blta ba'i slad du mi mjed kyi bdag po tshangs pa'am/ lha rnams</text></item>
<item><p>241a6</p><section>'dul ba</section><text>kyi dbang po brgya byin nam/ 'jig rten skyong ba bzhi mchis lags sam/ bcom ldan 'das kyis bka' stsal pa/ dge slong dag nga blta ba'i phyir 'ongs pa ni mi mjed kyi bdag po tshangs pa yang ma yin// lha rnams kyi dbang po brgya byin yang ma yin/ 'jig rten</text></item>
<item><p>241a7</p><section>'dul ba</section><text>skyong ba bzhi yang ma yin te/ de lta mod kyi dge slong dag khyed kyis glang po che dam pa nor skyong zhes bya ba 'di ltar gdug pa/ 'di ltar gtum pa des de bzhin gshegs pa bgrongs pa'i phyir pha rol gnon pa byas pa gang yin pa de mthong ngam/ btsun pa mthong lags so// ngas de</text></item>
<item><p>241b1</p><section>'dul ba</section><text>btul nas nga la mngon par dad par byas te shi nas rgyal chen bzhi'i ris kyi lha rnams kyi nang du skyes pa yin te/ de mdang sum nga'i spyan sngar 'ongs nas ngas de la chos bshad de bden pa mthong bar byas nas rang gi gnas su song ba yin no// dge slong rnams the tshom skyes te the tshom thams</text></item>
<item><p>241b2</p><section>'dul ba</section><text>cad gcod pa sangs rgyas bcom ldan 'das la zhus pa/ btsun pa nor skyong gis las ci zhig bgyis na las de'i rnam par smin pas dud 'gror skyes lags/ las ci zhig bgyis na des na rgyal chen bzhi'i ris kyi lha rnams kyi nang du skyes nas bden pa mthong bar bgyis lags/ bcom</text></item>
<item><p>241b3</p><section>'dul ba</section><text>ldan 'das kyis bka' stsal pa/ dge slong dag nor skyong 'di nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa gdon mi za bar 'byung bar 'gyur ba'i las dag byas shing bsags pas zhes bya ba nas/ lus can dag la 'bras</text></item>
<item><p>241b4</p><section>'dul ba</section><text>bur 'gyur// zhes bya ba'i bar gong ma bzhin du'o// dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na 'jig rten du ston pa sangs rgyas bcom ldan 'das/ rig pa dang zhabs su ldan pa bde bar gshegs pa/ 'jig rten</text></item>
<item><p>241b5</p><section>'dul ba</section><text>mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ 'od srung zhes bya ba byung ste/ de grong khyer bA rA Na sI zhes bya bar nye bar brten nas drang srong smra ba'i kyi nags na bzhugs so// de'i bstan pa la 'di rab tu byung ste zhal ta byed pa na</text></item>
<item><p>241b6</p><section>'dul ba</section><text>de na 'di bslab pa'i gzhi phra mo phra mo rnams la gus par ma byas pas las de nyid kyi rnam par smin pas dud 'gror skyes par gyur to// de na 'dis dge 'dun la bkur sti byas pa'i las kyi rnam par smin pa gang yin pa des bza' ba dang btung ba thob par gyur to// nga la sems mngon</text></item>
<item><p>241b7</p><section>'dul ba</section><text>par dad par byas te shi ba gang yin pa des rgyal chen bzhi'i ris kyi lha rnams kyi nang du skyes so// yang dag par rdzogs pa'i sangs rgyas 'od srung la rab tu byung nas bklag pa dang / mnod par byas shing phung po la mkhas par byas/ khams la mkhas par byas/ skye mched la</text></item>
<item><p>242a1</p><section>'dul ba</section><text>mkhas par byas/ rten cing 'brel bar 'byung ba la mkhas par byas pa gang yin pa des lhar gyur nas nga las bden pa mthong bar byas so// dge slong dag de lta bas na las gcig tu gnag pa rnams kyi zhes bya ba nas las gcig tu dkar ba la brtsal bar bya ste/</text></item>
<item><p>242a2</p><section>'dul ba</section><text>dge slong dag khyed kyis de ltar bslab par bya'o zhes bya ba'i bar gong ma bzhin du'o// // sdom ni/ ngang pa gad rgyangs dbyung ba dang // rul dang spre'u dang ni// glang po che dang byi la dang // ba lang zla ba rdo ba dang // glang chen wa dang bram ze'o// dge slong rnams</text></item>
<item><p>242a3</p><section>'dul ba</section><text>the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das dge slong lnga brgyas yongs su btang na tshe dang ldan pa kun dga' bos yongs su ma btang ba la gzigs/ bcom ldan 'das kyis bka' stsal pa/ dge slong</text></item>
<item><p>242a4</p><section>'dul ba</section><text>dag da ltar gyi 'di 'ba' zhig tu ma zad de/ ji ltar 'das pa'i dus na yang kun dga' bo 'dis nga yongs su ma btang ba de nyon cig/ dge slong dag sngon byung ba mtsho chen po ma dros pa na ngang pa'i dpon po yul 'khor skyong zhes bya bar gyur to// de la bu gnyis yod la/ gang</text></item>
<item><p>242a5</p><section>'dul ba</section><text>ba dang / bzhin rgyas zhes bya ba ste/ gang ba ni phu bo yin no// bzhin rgyas ni nu bo yin no// de gnyis las gang ba ni gtum pa/ brlang ba/ gzu lums can zhig ste rtag tu ngang pa rnams la sdigs par byed de/ kha cig la sgro 'byin/ kha cig la</text></item>
<item><p>242a6</p><section>'dul ba</section><text>ni sder mos rma 'byin par byed cing de lta bu dang gzhan yang gnod pa brgya phrag dag byed de/ ngang pa rnams nyi ma re re zhing ngang pa rnams kyi dpon po yul 'khor skyong gi gan du song ste rig par byed nas des bsams pa/ gang ba gtum pa/ brlang ba/ gzu lums can</text></item>
<item><p>242a7</p><section>'dul ba</section><text>yin pas gal te bdag gis 'di rgyal tshab la bzhag na bdag shi nas 'dis ngang pa'i tshogs bshig par 'gyur gyis/ de la thabs shig bsham par bya'o snyam mo// des gang ba dang bzhin rgyas gnyis bkug nas bsgo ba/ 'bab chu'i dngo dang mtsho dang mtshe'u rnams</text></item>
<item><p>242b1</p><section>'dul ba</section><text>bltas nas/ nga'i drung du thog mar su 'ongs pa de ngang pa rnams kyi dpon por gzhug go// de gnyis kyang gcig la gcig 'gran pa'i phyir 'khor lnga brgya lnga brgya dang dong ste/ de gnyis kyis phan tshun gyi 'bab chu'i dngo dang mtsho dang mtshe'u rnams bltas nas mthar gyis grong khyer bA</text></item>
<item><p>242b2</p><section>'dul ba</section><text>rA Na sIr phyin to// de'i tshe grong khyer bA rA Na sI na rgyal po tshangs sbyin zhes bya ba 'byor pa dang / rgyas pa dang / bde ba dang / lo legs pa dang / skye bo dang mi mang pos rab tu gang ba na rgyal srid byed du 'jug go// des bA rA Na sI'i skyed mos tshal dang ha cang yang mi ring ba zhig tu</text></item>
<item><p>242b3</p><section>'dul ba</section><text>tshangs ldan zhes bya ba'i rdzing mtshe'u bas ches khyad par du 'phags pa zhig rkor bcug ste/ der chu nas skyes pa'i me tog rnam pa sna tshogs bskyed do// 'gram dang phyogs bzhi kun tu yang me tog dang 'bras bu'i shing stong phrag du ma bskyed do// der ut+pa la dang / pad ma dang / ku mud</text></item>
<item><p>242b4</p><section>'dul ba</section><text>dang / pad ma dkar pos yog par byas shing shing tshang tshing du mas mdzes pa/ bya sna tshogs mang po skad 'byin pa'i 'byor pa de lta bu de mthong nas ngang pa gang ba 'khor lnga brgyas yongs su bskor te babs nas ci dga' ba'i spyod pa rtse bar brtsams so// bzhin rgyas la rang rang gi</text></item>
<item><p>242b5</p><section>'dul ba</section><text>tshogs kyis smras pa/ khyod kyang bobs la rtsed mo gyis shig/ des smras pa/ re zhig rgyal srid blangs la de nas phyis log ste rtse bar bya'o zhes de rings pa rings par song ste rgyal srid blangs so// de nas de ngang pa lnga brgyas yongs su bskor te bA rA Na sIr 'ongs nas tshangs ldan</text></item>
<item><p>242b6</p><section>'dul ba</section><text>gyi rdzing du babs te bag rkyong zhing bag rkyong zhing gnas pas rtse bar brtsams so// de de ltar bag yod pas gnas pa skye bo'i tshogs kyis mthong nas mchog tu ngo mtshar skyes te/ kye ma ngang pa'i dpon po mchog tu gzugs blta na sdug pa gang nas 'dir 'ongs te/ gzugs</text></item>
<item><p>242b7</p><section>'dul ba</section><text>bzang pos chu na rgyu ba'i 'dab chags thams cad zil gyis mnan nas tshangs ldan gyi rdzing gi rgyan byed cing dga' bar gnas shing 'jig rten dga' ba skyed par byed/ bA rA Na sI na gnas pa'i skye bo'i tshogs thams cad kyis kyang thos nas tshangs ldan gyi rdzing kun nas bskor te/ de'i</text></item>
<item><p>243a1</p><section>'dul ba</section><text>gzugs bzang po dang / bag rkyong zhing gnas pa na rtog cing 'khod do// blon po rnams kyis rgyal po la smras pa/ lha ngang pa rnams kyi dpon po zhig ga zhig nas 'dir mchis te tshangs ldan gyi rdzing du babs nas ngang pa brgya phrag du mas yongs su bskor cing gzugs</text></item>
<item><p>243a2</p><section>'dul ba</section><text>bzang pos chab na rgyu ba'i 'dab chags thams cad zil gyis mnan nas 'jig rten dga' ba bskyed cing bag rkyong zhing mchis lags so// rgyal pos smras pa/ shes ldan dag gal te de lta na bya pa rnams khug shig/ de rnams kyis bkug pa dang rgyal pos bsgo ba/ shes ldan</text></item>
<item><p>243a3</p><section>'dul ba</section><text>dag tshangs ldan gyi rdzing na ngang pa'i dpon po gzugs mchog tu blta na sdug pa zhig gzhig nas 'ongs so zhes thos kyis khyed kyis de gcig pu rnyis ma snad par zung la nga la phul cig/ de rnams kyis de mchog tu rnyi 'jam pos ma snad par gzung ba dang des tshigs su bcad de smras pa/</text></item>
<item><p>243a4</p><section>'dul ba</section><text>kho bo rnyis ni dam por bzung zin te// mi yi dbang du song bas kho bo la// ci byar med kyis ngang pa'i tshogs deng de// ma dros par ni myur du 'dod bar gyis// ngang pa gcig gis lnga brgyar ma tshang ba ni bros so// gcig pu zhig rnyis zin pa de nyid la mya ngan byed cing 'dug pa de bya pa</text></item>
<item><p>243a5</p><section>'dul ba</section><text>rnams kyis mthong nas mchog tu ngo mtshar skyes zhing rgyal pos skrag nas ma bzung ma bsad de/ de rnams kyis ngang pa'i dpon po de khyer nas rgyal po'i drung du song ba dang / cig shos ma bzung ba de yang chags pa'i rnyis bzung bas rang nyid 'ongs so// ngang pa'i dpon po rgyal po la</text></item>
<item><p>243a6</p><section>'dul ba</section><text>phul ba dang / rgyal pos smras pa/ shes ldan dag cig shos 'di ci'i phyir khyer te 'ongs de rnams kyis smras pa/ lha bdag cag gis 'di ma bzung mod kyi rang nyid mchis lags so// rgyal po mchog tu ngo mtshar skyes te smras pa/ gdon mi za bar 'di ni de'i chung ma yin</text></item>
<item><p>243a7</p><section>'dul ba</section><text>pas 'ongs kyis ngang pa'i dpon po 'di dang spa shug lhan cig thong la khyed cag su yang 'di gnyis ma gsod cig/ bya pa rnams kyis smras pa/ lha gzhan gyis bkum du mchis bka' stsal du gsol/ rgyal pos blon po rnams la bsgo ba/ shes ldan dag deng la grong khyer bA rA Na sIr</text></item>
<item><p>243b1</p><section>'dul ba</section><text>dril sgrogs su chug ste/ lha nyid kyis bka' stsal pa/ nga'i yul na gnas pa sus kyang chu na rgyu ba'i 'dab chags rnams ma gsad cig ces sgrogs shig/ de rnams kyis dril bsgrags so// dge slong dag ji snyam du sems/ de'i tshe de'i dus kyi ngang pa'i dpon po bzhin rgyas gang yin</text></item>
<item><p>243b2</p><section>'dul ba</section><text>pa de ni nga nyid yin no// de'i tshe de'i dus kyi de'i chung ma gang yin pa de ni kun dga' bo yin no// ngang pa gcig gis lnga brgyar ma tshang ba gang yin pa de ni dge slong lnga brgyar gcig gis ma tshang ba 'di dag nyid yin te/ de na yang 'di rnams ngang par gyur pa na da yongs su btang ste/ kun</text></item>
<item><p>243b3</p><section>'dul ba</section><text>dga' bo ngang par gyur pas ni nga yongs su ma btang ngo // da ltar yang nga 'di dag gis yongs su btang gi dge slong kun dga' bos ni yongs su ma btang ngo // dge slong dag gzhan yang ji ltar 'di dag gis nga yongs su btang na dge slong kun dga' bos yongs su ma btang ba de nyon cig/ dge</text></item>
<item><p>243b4</p><section>'dul ba</section><text>slong dag sngon byung ba grong khyer bA rA Na sI na rgyal po gang rgyangs can zhes bya ba 'byor pa dang / rgyas pa dang / bde ba dang / lo legs pa skye bo'i tshogs dang mi mang pos rab tu gang ba na rgyal srid byed du 'jug go// de la blon po lnga brgya yod de/ de rnams kyi mthus mtshams kyi rgyal po</text></item>
<item><p>243b5</p><section>'dul ba</section><text>rnams kyis zil gyis mi non to// ji tsam na lho phyogs kyi lam nas bya ma bum gyi dbyug gu can zhes bya ba dmag stong thub pa zhig 'ongs nas/ de blon po gzhan zhig gis rgyal po la phul te/ lha bya ma bum gyi dbyug gu can zhes bgyi ba dmag stong thub pa 'di lha'i slad du lho phyogs kyi shul</text></item>
<item><p>243b6</p><section>'dul ba</section><text>nas mchis kyis/ lhas 'di yongs su bzung ba'i rigs so// rgyal pos de yongs su bzung nas longs spyod kyi bgo bsha' yang byas so// ji tsam dus gzhan zhig na rgyal po gang rgyangs can gyi yul gzhan gyi rgyal po rnams mthu dang dpung chen por gyur to// de rnams dpung gi</text></item>
<item><p>243b7</p><section>'dul ba</section><text>tshogs yan lag bzhi po glang po che ba'i tshogs dang / rta pa'i tshogs dang / shing rta pa'i tshogs dang / dpung bu chung gi tshogs go bskon nas rgyal po gad rgyangs can dang g.yul sprad pa'i phyir 'ongs so// rgyal po gad rgyangs can gyis kyang dpung gi tshogs yan lag bzhi po glang po che</text></item>
<item><p>244a1</p><section>'dul ba</section><text>pa'i tshogs dang / rta pa'i tshogs dang / shing rta pa'i tshogs dang / dpung bu chung gi tshogs go bskon nas sa gzhan gyi rgyal po rnams dang g.yul sprad pa'i phyir spags te bsu'o// rgyal po gad rgyangs can gyis sa gzhan gyi rgyal po rnams bcom/ bred par</text></item>
<item><p>244a2</p><section>'dul ba</section><text>byas/ thag bcug/ pam par byas/ rgyab kyis bltas par byas te/ rang rang gi yul du dong ngo // de rnams slar yang 'dus nas rgyal po gad rgyangs can gyi blon po lnga brgya la khyed cag tshur sheg shig dang / khyed cag las longs spyod ches khyad par du 'phags pa dag gis bgo</text></item>
<item><p>244a3</p><section>'dul ba</section><text>bsha' bya'o zhes yo byad kyis kha drangs pa dang de rnams kyis khas blangs so// de nas sa gzhan gyi rgyal po rnams kyis slar yang dpung gi tshogs yan lag bzhi po glang po che pa'i tshogs dang / rta pa'i tshogs dang / shing rta pa'i tshogs dang / dpung bu chung gi tshogs go bskon nas</text></item>
<item><p>244a4</p><section>'dul ba</section><text>rgyal po gad rgyangs can dang g.yul sprad pa'i phyir 'ongs so// rgyal po gad rgyangs can gyis kyang dpung gi tshogs yan lag bzhi po glang po che pa'i tshogs dang / rta pa'i tshogs dang / shing rta pa'i tshogs dang / dpung bu chung gi tshogs go bskon nas sa gzhan gyi rgyal po rnams dang</text></item>
<item><p>244a5</p><section>'dul ba</section><text>g.yul sprad pa'i phyir spags te bsu'o// gad rgyangs can gyi blon po lnga brgya g.yul sprad pa na phyir log nas bya ma bum gyi dbyug gu can dmag stong thub dang lhan cig g.yul 'gyed par brtsams pa rgyal pos mthong nas bag tsha bar gyur pa dang / bya ma bum gyi dbyug gu can dmag stong</text></item>
<item><p>244a6</p><section>'dul ba</section><text>thub kyis tshigs su bcad de smras pa/ khyed ni bya ma bum gyi dbyug/ grogs po gcig pus ma btang gi// yun ring po nas gnang ba yi// grogs po kun gyis khyod btang ngo // des de dag thams cad kha btag go// dge slong dag ji snyam du sems/ de'i tshe de'i dus kyi</text></item>
<item><p>244a7</p><section>'dul ba</section><text>rgyal po gad rgyangs can gang yin pa de ni nga nyid yin no// de'i tshe de'i dus kyi bya ma bum gyi dbyug gu can gang yin pa de ni kun dga' bo yin no// blon po lnga brgya po gang yin pa de dag ni dge slong lnga brgya po 'di dag nyid yin te/ de na yang 'di dag gis nga yongs su btang ngo // da ltar yang 'di</text></item>
<item><p>244b1</p><section>'dul ba</section><text>dag gis nga yongs su btang gi kun dga' bos ni yongs su ma btang ngo // gzhan yang ji ltar 'di dag gis nga yongs su btang gi kun dga' bos yongs su ma btang ba de nyon cig/ dge slong dag sngon byung ba byang chub sems dpa' ma nges pa'i phung po la gnas pa na ri'i phyogs shig na kyi</text></item>
<item><p>244b2</p><section>'dul ba</section><text>dpon po seng ger gyur te/ de'i lhag ma za ba wa lnga brgya rjes bzhin du 'brang zhing ri la nye bar brten te gnas so// seng ges srog chags rnams bsad de sha'i dam pa dang khrag gi dam pa de 'thungs nas bor te 'gro bas de rnams de lta bus dus ring mo zhig 'das par gyur to// ji tsam dus gzhan</text></item>
<item><p>244b3</p><section>'dul ba</section><text>zhig na kyi rgyal po seng ge mtshan mo srog chags tshol ba na khron par lhung ba dang wa lnga brgya po de rnams las wa lnga brgyar gcig gis ma tshang ba so sor dong ste/ wa gcig pu zhig seng ge la rtog cing khron pa'i khar 'dug ste gang gis na 'di phyin par 'gyur ba'i thabs de ci yod snyam sems shing</text></item>
<item><p>244b4</p><section>'dul ba</section><text>de khron pa'i nyen kor phan tshun song ba las ji tsam na khron pa dang ha cang yang mi ring ba zhig na mtshe'u zhig mthong nas/ des brtags nas phyogs gcig nas 'og brus bcug ste khron par mtshe'u'i chus bkang ba dang / seng ge rang nyid byung bar gyur to// lhas tshigs su bcad de smras pa/ stobs</text></item>
<item><p>244b5</p><section>'dul ba</section><text>che ba 'am gzhan kyang rung // grogs po dag tu bya dgos te// was ni khron pa rnying pa nas// seng ge phyung bar gyur la ltos// dge slong dag ji snyam du sems/ de'i tshe de'i dus kyi seng ge gang yin pa de ni nga nyid yin no// de'i tshe de'i dus kyi wa gcig po gang yin pa de ni dge slong kun</text></item>
<item><p>244b6</p><section>'dul ba</section><text>dga' bo yin no// wa gcig gis lnga brgyar ma tshang ba gang yin pa de ni dge slong lnga brgya po 'di dag yin te/ de na yang 'di dag gis nga yongs su btang gi kun dga' bos ni yongs su ma btang ngo // da ltar yang 'di dag gis nga yongs su btang gi kun dga' bos ni yongs su ma btang</text></item>
<item><p>244b7</p><section>'dul ba</section><text>ngo // gzhan yang ji ltar 'di dag gis nga yongs su btang na kun dga' bos yongs su ma btang ba de nyon cig/ dge slong dag sngon byung ba byang chub sems dpa' ma nges pa'i phung po la gnas pa na phyogs shig na lnga brgya'i kyi dpon por gyur to// ji tsam na rngon pa zhig gis</text></item>
<item><p>245a1</p><section>'dul ba</section><text>rnams bshor ba'i phyir mdzol dang / rnyi dang / rnyong rab tu mang po dag btsugs so// kyi dpon po de bag rkyong zhing gnas pas 'khor lnga brgya dang kyi nags na rgyu zhing de kyi tshogs rnams kyi sna la 'gro ba na rnyis zin to// rnyis zin pa de</text></item>
<item><p>245a2</p><section>'dul ba</section><text>mthong nas thams cad ni bros so// mo gcig pu zhig tshogs kyi dpon po'i drung na 'dug go// kyi dpon po de 'bad kyang rnyi gcad par ma nus shing de de ltar phra shags byed pa'i mo des mthong nas tshigs su bcad de smras pa/ rnyi 'di gang gis btsugs</text></item>
<item><p>245a3</p><section>'dul ba</section><text>pa yi// rngon pa de ni mchi lags kyis// skal chen po ni 'bad mdzod cig/ dam pa 'bad mdzod cig/ des kyang tshigs su bcad de smras pa/ rmig pa sar btsugs 'then kyang ni// 'breng ba'i rnyi ni dam po yis// bdag gis rkang pa rab smas kyi// gcad mi</text></item>
<item><p>245a4</p><section>'dul ba</section><text>nus na ci byar yod// de nas rngon pa de mda' dang gzhu lag par thogs shing gos ngur smrig bgos nas phyogs der phyin to// mo des rngon pa de kyi dpon po de bsad pa'i phyir bsgrims pas nye bar 'ongs pa mthong ngo // mthong nas kyang rings pa rings par tshigs su bcad de</text></item>
<item><p>245a5</p><section>'dul ba</section><text>smras pa/ rnyi 'di gang gis btsugs pa yi// rngon pa de ni mchis lags kyi// skal chen da ni 'bad mdzod cig/ dam pa 'bad mdzod cig/ des kyang tshigs su bcad de smras pa/ rmig pa sar btsugs 'then kyang ni// 'breng ba'i rnyi ni dam po yis// bdag gi rkang</text></item>
<item><p>245a6</p><section>'dul ba</section><text>pa rab smas kyis// bcad mi nus na ci byar yod// de nas mo de snying stongs nas rngon pa de'i mdun du mngon du song ste/ de la bsnyen nas tshigs su bcad de smras pa/ rngon pa gzhu ni phob mdzod la// rngon pa ral gri blang mdzod de// thog mar bdag khum de nas ni//</text></item>
<item><p>245a7</p><section>'dul ba</section><text>dpon po la mdzod cig/ de nas rngon pa de ngo mtshar gyis bsdus pa'i blos bsams pa 'di khyod kyi cir 'ong / des smras pa/ khyim thab bo// des de la tshigs su bcad de slar smras pa/ bdag gis khyod kyang mi bsad la// dpon po'ang mi bsad par// snying du sdug pa'i</text></item>
<item><p>245b1</p><section>'dul ba</section><text>khyim thab dang // khyod ni lhan cig 'grogs par bya// des kyang tshigs su bcad pas smras pa/ ji ltar rngon pa bdag dang ni// sdug pa'i khyim thab dga' ba ltar// de bzhin rngon pa gnyen kun dang // lhan cig tu ni dgar gyur cig/ de nas rngon pa de lhag par yang ngo mtshar skyes</text></item>
<item><p>245b2</p><section>'dul ba</section><text>nas de bkrol nas lhan cig dong ngo // dge slong dag ji snyam du sems/ de'i tshe de'i dus kyi kyi dpon po gang yin pa de ni nga nyid yin no// de'i tshe de'i dus kyi mo gang yin pa de ni kun dga' bo yin no// gcig gis lnga brgyar ma tshang ba bros pa gang yin</text></item>
<item><p>245b3</p><section>'dul ba</section><text>pa de dag ni dge slong gcig gis lnga brgyar ma tshang ba 'di dag nyid yin te/ de na yang nga 'di dag gis yongs su btang gi kun dga' bos ni yongs su ma btang ngo // da ltar yang nga 'di dag gis yongs su btang gi dge slong kun dga' bos ni yongs su ma btang ngo // dge slong rnams the tshom skyes te</text></item>
<item><p>245b4</p><section>'dul ba</section><text>the tshom thams cad gcod pa sangs rgyas bcom ldan 'das la zhus pa/ btsun pa lha sbyin rul pa rnyed pa dang bkur sti rul pas bcom pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang rul pa</text></item>
<item><p>245b5</p><section>'dul ba</section><text>'di rnyed pa dang bkur sti rul pas bcom pa de nyon cig/ dge slong dag sngon byung ba ri'i phyogs gcig cig na pad ma'i rdzing chen po zhig yod de/ de dang nye ba na glang po che zhig gnas so// phyogs gzhan zhig na wa zhig kyang gnas so// ji tsam dus gzhan zhig na glang po che pad ma'i rdzing de nas</text></item>
<item><p>245b6</p><section>'dul ba</section><text>chu 'thungs nas 'gro ba dang wa 'ong ba des glang po che la smras pa/ 'thab mo bya'am lam las 'dzur/ glang po ches bsams pa/ rul pa nyon mongs spyi rtol can 'di gal te bdag gis rkang lag gis sam/ snas sam/ mche bas bsad na mi gtsang bas ma rung bar 'gyur bas mdor na</text></item>
<item><p>245b7</p><section>'dul ba</section><text>rul pa 'di ni rul pa kho nas bsad do snyam du bsams nas tshigs su bcad de smras pa/ khyod ni rkang lag gis mi bsad// mche bas ma yin snas min te// rul pa rul pas bsad bya bas// khyod ni rul pas bsad par bya// glang po ches bsams pa/ lam bzur te song dang</text></item>
<item><p>246a1</p><section>'dul ba</section><text>gdon mi za bar 'ong bdag gi rjes bzhin 'ong ngo snyam nas/ des lam bzur nas myur ba myur bar song ba dang / was bsams pa/ tshig tsam kho nas bdag gis 'di bcom pa yin te/ des na myur ba myur bar bros so snyam nas// de'i rjes bzhin rjes bzhin</text></item>
<item><p>246a2</p><section>'dul ba</section><text>'brengs pa dang / glang po ches nye bar 'ongs par shes nas shugs drag pos de'i steng du rtug pa bor bas phog nas shi bar gyur to// dge slong dag ji snyam du sems/ de'i tshe de'i dus kyi wa gang yin pa de ni lha sbyin 'di nyid yin te/ de na yang rul pa 'di rul pas bcom mo// da ltar</text></item>
<item><p>246a3</p><section>'dul ba</section><text>yang rul pa 'di rnyed pa dang bkur sti rul pas bcom mo// gzhan yang dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyi gzigs pa'i rjes su mthun par gyur pa gang lags pa de dag ni 'khor ba'i 'jigs</text></item>
<item><p>246a4</p><section>'dul ba</section><text>pa chen po legs par rgal bar gyur la/ lha sbyin gyi lta ba'i rjes su mthun par gyur pa gang lags pa de dag ni tshul ma lags pas ma rung bar gyur pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i</text></item>
<item><p>246a5</p><section>'dul ba</section><text>dus na yang nga'i tshig nyan pa gang yin pa de dag ni 'jigs pa chen po las thar la lha sbyin gyi tshig nyan pa gang yin pa de dag ni tshul ma yin pas ma rung par gyur pa de nyon cig/ dge slong dag sngon byung ba ri 'or zhig dang nye ba me tog dang / 'bras bu dang / chu phun sum tshogs pa na spre'u'i</text></item>
<item><p>246a6</p><section>'dul ba</section><text>tshogs kyi dpon po gnyis shig gnas te/ re re la yang 'khor lnga brgya lnga brgya yod do// de na tshogs kyi dpon po cig shos gnyid log pa'i rmi lam na bdag gson po nyid du 'khor lnga brgya dang zangs su bcug pa mthong ngo // mthong nas kyang skrag sngangs bred de skyi bung zhes byed nas nam do</text></item>
<item><p>246a7</p><section>'dul ba</section><text>ma nangs te nangs pa dang spre'u rnams bsogs te rmi lam bzlas par brtsams pa/ shes ldan dag mdang sum ngas rmi lam ngan pa zhig mthong gis/ gnas 'di nas 'dir 'dong ngo // spre'u rnams kyis smras pa/ de bzhin du bgyis te 'bros par bgyi'o// byang chub sems dpa'</text></item>
<item><p>246b1</p><section>'dul ba</section><text>rnams ni rmi lam rno ba yin pas bdag nyid chen po des tshogs kyi dpon po cig shos la smras pa/ bdag gis rmi lam 'di 'dra ba rmis nas 'dong na gzhan du 'dong ngam/ de yid ma ches nas smras pa/ ci rmi lam du rmis so cog bden par 'gyur ram/ gal te khyod 'gro na song shig/</text></item>
<item><p>246b2</p><section>'dul ba</section><text>kho bo ni spyod yul ches yangs par 'gyur bas mi 'gro'o// des de yid ma ches par rig nas bdag nyid kyis tshogs dang de dong ngo // ji tsam dus gzhan zhig na ri 'or de na bran mo zhig thab na yos rngod na ma stes pas lug cig 'khyam zhing phyogs der phyin nas de nas de dag bza' bar brtsams</text></item>
<item><p>246b3</p><section>'dul ba</section><text>pa dang de 'gal dum gyis bsnun pas me 'bar bzhin rgyal po'i glang po che'i bres su zhugs pa 'bar ba des glang po che'i bres bsregs te glang po che mang po zhig tshig go// rgyal pos sman pa bkug ste smras pa/ glang po che mes tshig pa rnams la dpyad ci yod/ sman pa de'i nas kyi zhing spre'u</text></item>
<item><p>246b4</p><section>'dul ba</section><text>rnams kyis ma rung bar byas pas des bsams pa/ spre'u 'di rnams la sha gnyer ba'i dus la bab bo snyam du bsams nas smras pa/ lha spre'u'i zhag gis glang po che rnams bskus na gsos par 'gyur ro// rgyal pos blon po rnams la bsgo ba/ shes ldan dag spre'u'i zhag sta gon</text></item>
<item><p>246b5</p><section>'dul ba</section><text>gyis shig/ de rnams kyis kyang rngon pa rnams la bsgo ba dang / rngon pa rnams kyis ri 'or gyi nye 'khor na gnas pa'i spre'u thams cad bzung ste phul lo// sman pa yun ring po nas sha khon rjes su 'brel bas gson po nyid du zangs su bcug go// lhas tshigs su bcad de smras pa/</text></item>
<item><p>246b6</p><section>'dul ba</section><text>grong rdal dang ni grong khyer na// mi mthun yod par gnas mi bya// lug dang bran mo mi mthun pas// spre'u rnams dag ni brlag par gyur// dge slong dag ji snyam du sems/ de'i tshe de'i dus kyi spre'u'i tshogs kyi dpon po rmi lam rno ba gang yin pa de ni nga nyid yin no// de'i tshe de'i</text></item>
<item><p>246b7</p><section>'dul ba</section><text>dus kyi tshogs kyi dpon po cig shos gang yin pa de ni lha sbyin 'di nyid yin te/ de na yang nga'i tshig nyan pa gang yin pa de dag ni 'jigs pa chen po las rab tu thar ro// lha sbyin gyi tshig nyan pa gang yin pa de dag ni tshul ma yin pas ma rungs par gyur to// da ltar yang nga'i lta ba'i rjes</text></item>
<item><p>247a1</p><section>'dul ba</section><text>su mthun par gyur pa gang yin pa de dag ni 'khor ba'i 'jigs pa chen po las rab tu thar te/ lha sbyin gyi lta ba'i rjes su mthun par gyur pa gang yin pa de dag ni tshul ma yin pas ma rungs par gyur to// gzhan yang nga'i lta ba'i rjes su mthun par gyur pa gang yin pa</text></item>
<item><p>247a2</p><section>'dul ba</section><text>de dag ni bde legs su dong bar gyur cing / lha sbyin gyi lta ba'i rjes su mthun par gyur pa gang yin pa de dag ni tshul ma yin pas sdug bsngal du gyur pa de nyon cig/ dge slong dag sngon byung ba phyogs shig na spre'u'i tshogs kyi dpon po 'khor lnga brgya lnga brgya pa gnyis shig gnas so//</text></item>
<item><p>247a3</p><section>'dul ba</section><text>de na cig shos tshogs dang lhan cig ljongs su dong ste rim gyis ri 'or zhig tu phyin pa dang / ri 'or de na shing kim pa ka zhes bya ba 'bras bus yal ga g.yur za bar 'dug nas spre'u rnams kyis tshogs kyi dpon po la smras pa/ tshogs kyi dpon po ljon shing lhag par 'bras bu chags</text></item>
<item><p>247a4</p><section>'dul ba</section><text>pa 'bras bus yal ga g.yur za ba zhig mchis kyis 'o skol dub pa 'bras bu rnams gsol lo// tshogs kyi dpon pos shing de la brtags nas tshigs su bcad de smras pa/ grong gi drung na 'dug kyang ni// byis pas 'di la ma zos pas// rjes su dpags na shing 'di yi//</text></item>
<item><p>247a5</p><section>'dul ba</section><text>'bras bu bzar mi rung bar shes// zhes smras nas dong ngo // tshogs kyi dpon po cig shos kyang tshogs de nyid kyi rjes bzhin 'brangs nas rim gyis ri 'or der phyin pa dang / spre'u rnams kyis kim pa ka'i ljon shing de mthong nas de rnams kyis tshogs kyi dpon po la smras pa/ tshogs</text></item>
<item><p>247a6</p><section>'dul ba</section><text>kyi dpon po ljon shing gi 'bras bu mchis kyis 'o skol dub pa 'bras bu rnams la gsol la bde bar bzhud do// des smras pa/ legs kyis de bzhin du gyis shig/ de rnams kyis zos pa dang thams cad tshul ma yin pas sdug bsngal bar gyur to// dge slong dag ji snyam du</text></item>
<item><p>247a7</p><section>'dul ba</section><text>sems/ de'i tshe de'i dus kyi tshogs kyi dpon po dang po pa gang yin pa de ni nga nyid yin no// de'i tshe de'i dus kyi dpon po gnyis pa shos gang yin pa de lha sbyin 'di nyid yin te/ de na yang nga'i lta ba'i rjes su mthun par gyur pa gang yin pa de dag ni bde legs su dong ngo // lha sbyin gyi</text></item>
<item><p>247b1</p><section>'dul ba</section><text>lta ba'i rjes su mthun par gyur pa gang yin pa de dag ni tshul ma yin pas sdug bsngal bar gyur to// da ltar yang nga'i lta ba'i rjes su mthun par gyur pa gang yin pa de dag ni bde legs su 'khor ba'i rgya mtsho chen po las rgal to// lha sbyin gyi lta ba'i rjes su mthun par gyur pa gang yin pa</text></item>
<item><p>247b2</p><section>'dul ba</section><text>de dag ni tshul ma yin pas ma rungs par gyur to// gang gi tshe lha sbyin gyis bcom ldan 'das la bgrongs pa'i phyir rdo 'phangs pa de'i tshe bram ze dang khyim bdag rnams 'khrugs nas lha sbyin bsad kyis 'dong ngo zhes byas pa dang / 'jig rten ni mdza' ba dang / mi mdza' ba dang / bar ma</text></item>
<item><p>247b3</p><section>'dul ba</section><text>dag yod pas gzhan zhig lha sbyin la sbran nas de skrag nas shing drung zhig tu brten te spyod lam zhi bas 'dug go// de rnams kyis de ltar spyod lam zhi ba mthong nas de rnams kyis smras pa/ shes ldan dag lha sbyin bdag nyid chen po 'di bcom ldan 'das bgrongs par ga la 'gyur/ kha cig gis</text></item>
<item><p>247b4</p><section>'dul ba</section><text>bdag cag bslus kyis tshur 'dong ngo zhes de rnams dong ngo // dge slong rnams kyis lha sbyin de lta bu'i spyod lam gyis gnas pas des na grong mi 'khrugs kyang ma bsad do// zhes thos nas de rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun</text></item>
<item><p>247b5</p><section>'dul ba</section><text>pa lha sbyin gyi chos lta bu'i sgo nas 'jig rten bslus pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang 'di chos lta bu'i sgo nas byi ba rnams brid pa de nyon cig/ dge slong dag sngon byung ba</text></item>
<item><p>247b6</p><section>'dul ba</section><text>phyogs shig na byi ba rnams kyi tshogs kyi dpon po 'khor lnga brgya pa zhig gnas so// byi la me skyes zhes bya ba zhig yod do// gzhon pa'i gnas skabs na phyogs gang du gnas pa'i nye 'khor du des byi ba thams cad bsad do// de yang dus gzhan zhig na rgas par gyur te rgas</text></item>
<item><p>247b7</p><section>'dul ba</section><text>pas pha rol gnon pas byi ba gzung mi nus nas des bsams pa/ sngon bdag gzhon pa'i gnas skabs na ni pha rol gnon pas byi ba 'dzin nus na da ni mi nus te 'on kyang thabs shig bshams la bza'o snyam nas de 'jab cing 'jab cing byi ba rnams btsal bar brtsams te/ des btsal</text></item>
<item><p>248a1</p><section>'dul ba</section><text>ba na byi ba lnga brgya'i tshogs yod par shes nas/ de byi ba de rnams kyi khung bu dang ha cang yang mi ring ba zhig tu ngan g.yo'i dka' thub kyis dka' thub byed pa na/ byi ba rnams phan tshun 'khyams pas spyod lam zhi bas gnas pa de mthong nas/ de rnams kyis rgyang ring</text></item>
<item><p>248a2</p><section>'dul ba</section><text>bor 'dug nas smras pa/ zhang po ci byed/ des smras pa/ kho bo gzhon pa'i gnas skabs na bsod nams ma yin pa mang du byas pas de zad par bya ba'i phyir dka' thub spyod do// de rnams kyis 'dis dam pa ma yin pa'i chos sdig pa spangs so zhes de la chos kyi rgyu las byung ba'i dad pa</text></item>
<item><p>248a3</p><section>'dul ba</section><text>skyes par gyur to// de rnams de la nyi ma re re zhing bskor ba byas nas khung du 'jug pa na/ des de rnams kyi nang gi tha ma bzung zhing bzung zhing za'o// ji tsam na tshogs de 'gribs nas tshogs kyi dpon pos bsams pa/ bdag gi byi ba rnams ni nyung bar gyur la byi la 'di ni nyam skyes</text></item>
<item><p>248a4</p><section>'dul ba</section><text>par gyur pas 'di la ni rgyu zhig yod par 'gyur ro snyam nas/ des byi la de la brtag par brtsams pa dang / ji tsam na rtug pa spu can du mthong nas des bsams pa/ gdon mi za bar 'dis byi ba rnams bsad par gyur gyis/ ma la bdag gis ni mngon sum du bab par bya'o</text></item>
<item><p>248a5</p><section>'dul ba</section><text>snyam nas/ des de mi mngon pa'i sa nas brtag pa lhur len cing gnas pa na/ ji tsam na des de tha ma'i byi ba za ba mthong nas de de logs su song ste rgyang ring por 'dug nas tshigs su bcad de smras pa/ zhang po'i yan lag rgyas gyur cing // bdag gi tshogs ni 'gribs</text></item>
<item><p>248a6</p><section>'dul ba</section><text>gyur la// 'bras bu rtsa ba za ba yi// rtug pa spu can mi 'byung bas// dka' thub 'di chos dka' thub min// dka' thub 'di ni don phyir te// byi ba rnams ni 'gribs gyur pas// me skyes khyod ni bkra shis shog/ dge slong dag ji snyam du sems/ de'i tshe de'i</text></item>
<item><p>248a7</p><section>'dul ba</section><text>dus kyi byi la me skyes zhes bya ba gang yin pa de ni de'i tshe de'i dus na lha sbyin yin te/ de na yang 'dis chos lta bu'i sgo nas byi ba rnams zos so// da ltar yang 'dis chos lta bu'i sgo nas 'jig rten bslus so// dge slong rnams the tshom skyes te the tshom thams cad gcod pa sangs</text></item>
<item><p>248b1</p><section>'dul ba</section><text>rgyas bcom ldan 'das la zhus pa/ btsun pa bcom ldan 'das kyi gzigs pa'i rjes su mthun par gyur pa gang lags pa de dag bde ba dang legs par 'khor ba'i 'brog dgon pa las rgal cing / lha sbyin gyi lta ba'i rjes su mthun par gyur pa gang lags pa de dag ni tshul ma</text></item>
<item><p>248b2</p><section>'dul ba</section><text>lags par sdug bsngal bar gyur pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad kyi ji ltar 'das pa'i dus na yang nga'i lta ba'i rjes su mthun par gyur pa gang yin pa de dag ni bde ba dang legs par 'brog dgon pa</text></item>
<item><p>248b3</p><section>'dul ba</section><text>nas thar la/ lha sbyin gyi lta ba'i rjes su mthun par gyur pa gang yin pa de dag ni tshul ma yin pas sdug bsngal bar gyur pa gang yin pa de nyon cig/ dge slong dag sngon byung ba tshong dpon gnyis shig shing rta lnga brgya lnga brgya dang lhan cig tshong sgyur zhing dgon pa'i lam zhig tu zhugs te/</text></item>
<item><p>248b4</p><section>'dul ba</section><text>de gnyis dgon pa'i lam du zhugs nas glang rnams res 'ga' ni rtswa nyung / res 'ga' ni chu nyung / res 'ga' ni med do// de nas tshong pa de glang rnams dang bcas te lhag par dub par sdug bsngal gyis dgon pa'i lam du zhugs pa las phyogs shig na gsing ma dang chu phun</text></item>
<item><p>248b5</p><section>'dul ba</section><text>sum tshogs pa mthong nas tshong pa rnams kyis der glang rnams gtang rang rang khrus byas nas chu mang du 'thungs so// de nas glang chu nyungs pa dang / rtswa nyungs pas yongs su dub pa de rnams kyis rtswa 'grangs par zos chu 'thungs te ngal sos pa dang / de rnams kyi nang na glang gtso</text></item>
<item><p>248b6</p><section>'dul ba</section><text>bo gang yin pa des de rnams la shes par byas pa/ shes ldan dag bdag cag rtswa nyung ngu dang / chu nyung ngus yongs su dub pa las phyogs 'di ni gsing ma dang / chu phun sum tshogs pa yin gyis/ gal te khyed cag 'dod na 'di nyid du 'then te 'dug par bya'o// glang</text></item>
<item><p>248b7</p><section>'dul ba</section><text>gtso bo cig shos kyis rang gi tshogs rnams la smras pa/ shes ldan dag mi rnams ni mthu dang ldan zhing gdul dka' ba 'dul bar byed pa yin gyis gnod pa 'thob par 'gyur du 'ong bas bdag cag khal ji ltar bkal ba de bzhin du khyer cig/ de skad ces smras pa dang / glang</text></item>
<item><p>249a1</p><section>'dul ba</section><text>gtso bo cig shos khros nas rang gi tshogs rnams la smras pa/ shes ldan dag zla ba'i rgyab sus mthong / 'di dag khal khyer la rag/ yu pus ni mi bskur ro// ji tsam na tshong pa rnams kyis glang rnams gtad par brtsams pa na glang de rnams phyi</text></item>
<item><p>249a2</p><section>'dul ba</section><text>lang byed cing 'dug pa dang / tshong pa rnams kyis mang du brdegs shing lcag gzer bu can gyis gzhus pas khrag 'dzag cing shing rta dang sbyar to// gzhan ni cang mi byed par khal mnos pas de dag la cung zad kyang ma byas so// lhas tshigs su bcad de smras pa/ glang gis</text></item>
<item><p>249a3</p><section>'dul ba</section><text>ba lang 'di dag ni// log pa dag tu btams pas na// rma dag 'byung zhing khrag 'dzag la// ltogs shing skom par ldan la ltos// glang gis ba lang 'di dag ni// legs pa dag tu btams pas na// de rnams dgon pa las rgal nas// bsil ba'i</text></item>
<item><p>249a4</p><section>'dul ba</section><text>chu la 'thung la ltos// dge slong dag ji snyam du sems/ de'i tshe de'i dus kyi glang gtso bo legs par ston pa gang yin pa de ni nga nyid yin no// de'i tshe de'i dus kyi glang gtso bo bslu bar byed pa gang yin pa de ni lha sbyin 'di nyid yin te/ de na yang nga'i tshig nyan pa gang yin pa de</text></item>
<item><p>249a5</p><section>'dul ba</section><text>dag ni bde ba dang legs par dgon pa nas rgal to// lha sbyin gyi tshig nyan pa gang yin pa de dag ni tshul ma yin pas sdug bsngal bar gyur to// da ltar yang nga'i lta ba'i rjes su mthun par gyur pa gang yin pa de dag ni bde ba dang legs par 'khor ba'i 'brog dgon pa nas rgal to//</text></item>
<item><p>249a6</p><section>'dul ba</section><text>lha sbyin gyi lta ba'i rjes su mthun par gyur pa gang yin pa de dag ni tshul ma yin pas sdug bsngal bar gyur to// dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa lha sbyin blun zhing 'khor blun pa la gzigs/</text></item>
<item><p>249a7</p><section>'dul ba</section><text>bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang lha sbyin blun zhing 'khor blun pa de nyon cig/ dge slong dag sngon byung ba dgon pa'i gnas zhig na spre'u'i tshogs shig gnas te/ de 'khyams pa na</text></item>
<item><p>249b1</p><section>'dul ba</section><text>khron par zla ba'i gzugs brnyan shar ba de mthong nas tshogs kyi dpon pos smras pa/ shes ldan dag zla ba khron par lhung gis 'jig rten zla ba med par bya 'am ci dbyung ngo // de rnams kyis smras pa/ legs kyis dbyung ngo // de rnams kyis gros bya bar brtsams pa/</text></item>
<item><p>249b2</p><section>'dul ba</section><text>de ji ltar dbyung bar bya/ gzhan dag gis smras pa/ ci mi shes sam/ spre'u brgyus la dbyung mod ces de rnams kyis spre'u brgyus te dang mo bas shing gi yal ga la 'jus nas de'i mjug ma la gzhan gyis 'jus shing de'i la'ang gzhan gyis 'jus te/ de bzhin du thams cad</text></item>
<item><p>249b3</p><section>'dul ba</section><text>'jus pas yal ga lhag par g.yur zos so// chu glongs pa dang zla ba'i gzugs brnyan yang mi mngon par gyur/ yal ga yang chag nas thams cad khron par lhung ste/ tshul ma yin pas sdug bsngal bar gyur to// lhas tshigs su bcad de smras pa/ 'di na blun po gang</text></item>
<item><p>249b4</p><section>'dul ba</section><text>dag la// 'dren pa blun po yod gyur pa// de dag thams cad brlag 'gyur te// zla ba 'byin pa'i spre'u bzhin// dge slong dag ji snyam du sems/ de'i tshe de'i dus kyi spre'u'i tshogs kyi dpon po gang yin pa de ni lha sbyin yin te/ de na yang 'di blun zhing 'khor yang</text></item>
<item><p>249b5</p><section>'dul ba</section><text>blun pa yin no// da ltar yang 'di blun zhing 'khor yang blun pa yin no// sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so// de nas bcom ldan 'das 'di snyam du dgongs te/ de bzhin gshegs pa nyid kyis</text></item>
<item><p>249b6</p><section>'dul ba</section><text>las byas shing tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas nga nyid kyis las byas shing bsags pa dag gzhan su zhig gis so sor myong bar 'gyur/ las</text></item>
<item><p>249b7</p><section>'dul ba</section><text>byas shing bsags pa dag ni phyi rol gyi sa'i khams la rnam par smin par mi 'gyur zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// gdon mi za bar lha sbyin gyis de bzhin gshegs pa'i dge 'dun 'byed par 'gyur ro// rgyu lngas</text></item>
<item><p>250a1</p><section>'dul ba</section><text>na dge 'dun bye bar mi 'gyur te/ re zhig dang por sangs rgyas 'jig rten du 'byung ba'i tshe dge 'dun bye bar mi 'gyur te/ kye ma'o grogs po dag sangs rgyas 'jig rten du 'byung zhes grag go zhes bya ba'i 'jig rten de la phyogs pas so// ston pa yongs su mya ngan</text></item>
<item><p>250a2</p><section>'dul ba</section><text>las 'das nas dge 'dun bye bar mi 'gyur te/ gang la la zhig 'di skad du nga nyid ston pa yin no zhes zer na de la gang gi tshe bcom ldan 'das zhal bzhugs shing 'tsho la gzhes pa de'i tshe khyod gar song zhes brjod par zad pas so// lta ba'i nyes pa dang / tshul khrims</text></item>
<item><p>250a3</p><section>'dul ba</section><text>kyi nyes pa ma byung ba'i tshe dang / nyan thos zung mchog tu ma bstan pa de'i tshe dge 'dun bye bar mi 'gyur te/ de ci'i phyir zhe na/ dge 'dun bye ba gdon mi za bar nyan thos zung gis sdum par byed pas so// mtshams ma bcad pa na dge 'dun bye bar mi 'gyur te/ de ci'i phyir</text></item>
<item><p>250a4</p><section>'dul ba</section><text>zhe na/ mtshams kyi nang du dge 'dun 'byed par 'gyur gyi mtshams kyi phyi rol du ni ma yin no// de nas bcom ldan 'das 'di snyam du dgongs te/ nga'i dge slong gi dge 'dun skyon med pa las tshul khrims kyi skyon dang lta ba'i skyon gyi skyon byung ste/ tshul khrims kyi skyon ni ka</text></item>
<item><p>250a5</p><section>'dul ba</section><text>lan da ka'i bu bzang byin las byung ngo // lta ba'i skyon yang dge slong 'chi ltas kyis phyung bas gdon mi za bar lha sbyin gyis dge 'dun 'byed par 'gyur gyis/ ma la nga rgyal po'i khab tu dbyar bzhugs par dam bca'o snyam mo// de nas bcom ldan 'das 'di snyam du dgongs te/ slob</text></item>
<item><p>250a6</p><section>'dul ba</section><text>pa dang mi slob pa'i gang zag rnams dang / thabs cig rgyal po'i khab tu gshegs na/ lha sbyin gyis dge 'dun gyi dbyen bya bar mi nus kyis/ ma la nga so so'i skye bo'i dge ba'i gang zag rnams dang thabs cig 'gro'o snyam ste/ mnyan yod du ji tsam bzhed kyi bar du</text></item>
<item><p>250a7</p><section>'dul ba</section><text>bzhugs nas rim gro byed pa tshe dang ldan pa sgra can zin dang / dge slong lnga brgya dang thabs cig tu rgyal po'i khab gang na ba der rgyu zhing gshegs te/ rim gyis rgyu zhing gshegs pa na rgyal po'i khab tu byon to// // 'dul ba gzhi/ bam po brgya rtsa lnga pa/ sangs rgyas</text></item>
<item><p>250b1</p><section>'dul ba</section><text>bcom ldan 'das rgyal po'i khab 'od ma'i tshal bya ka lan da ka gnas par dbyar bzhugs par zhal gyis bzhes so// de'i tshe mu ge nyam nga ba dgon pa slong mo pas zas rnyed par dka' ba byung ngo // de nas bcom ldan 'das kyis dge slong rnams la bka' stsal pa/ dge slong dag</text></item>
<item><p>250b2</p><section>'dul ba</section><text>nga dbyar gyi zla ba gsum po 'di la nang du yang dag par 'jog par bzhed kyis/ bsod snyoms stobs pa dang / gso sbyong de nyid kyi tshe ma gtogs par dge slong su yang nga'i spyan sngar ma 'ongs shig/ dge slong gi dge 'dun gyis kyang khrims su bcas pa/ tshe dang ldan pa dag</text></item>
<item><p>250b3</p><section>'dul ba</section><text>dbyar gyi zla ba gsum po 'di la bsod snyoms stobs pa dang / gso sbyong de nyid kyi tshe ma gtogs par bcom ldan 'das la blta ba'i phyir bdag cag su yang 'gro bar mi bya'o zhes bcas so// de'i tshe tshe dang ldan pa shA ri'i bu dang / maud gal gyi bu gnyis ni lho phyogs kyi ri la</text></item>
<item><p>250b4</p><section>'dul ba</section><text>dbyar gnas par dam bcas so// lha sbyin gyis zla ba gsum du dge slong gi dge 'dun la chos gos dang / bsod snyoms dang / gnas mal dang / nad kyi rkyen sman gyi yo byad rnams kyis bstabs te zla ba gsum 'das pa dang / des dge slong rnams la smras pa/ tshe</text></item>
<item><p>250b5</p><section>'dul ba</section><text>dang ldan pa dag dge sbyong gau ta ma ni nyan thos rnams la 'di skad ces dge slong dgon pa pa nyid kyis ni dag pa dang / grol ba dang / nges par 'byung ba dang / bde ba dang sdug bsngal ba las 'da' ba dang / bde ba dang sdug bsngal las 'das pa yang thob par 'gyur ro// bsod</text></item>
<item><p>250b6</p><section>'dul ba</section><text>snyoms pa nyid dang / phyag dar khrod pa nyid dang / chos gos gsum pa nyid dang / bla gab med pa nyid kyis ni dag pa dang / grol ba dang / nges par 'byung ba dang / bde ba dang sdug bsngal las 'da' ba dang / bde ba dang sdug bsngal las 'das pa thob par 'gyur</text></item>
<item><p>250b7</p><section>'dul ba</section><text>ro zhes chos 'chad kyis/ tshe dang ldan pa dag gang su dag brtul zhugs kyi gzhi lnga po 'di dag mi 'dod pa dang / mi bzod pa dang / yid la mi 'bab pa de ni dge sbyong gau ta ma las ring du 'gyur/ thag ring du 'gyur gyis de tshul shing long shig ces byas pa dang / dge</text></item>
<item><p>251a1</p><section>'dul ba</section><text>slong lnga brgyas tshul shing blangs te lha sbyin stan las langs te song ba'i rjes bzhin rjes bzhin du dge slong lnga brgya 'brang ngo // tshe dang ldan pa sgra can zin sgo na 'dug pa des de dag lha sbyin gyi rjes bzhin rjes bzhin du 'brang ba mthong nas des smras pa/ tshe dang ldan pa dag</text></item>
<item><p>251a2</p><section>'dul ba</section><text>ci'i phyir de bzhin gshegs pa dgra bcom pa yang dag par rdzogs pa'i sangs rgyas spangs te sdig pa 'dod pa 'di'i rjes bzhin rjes bzhin du 'brang / de rnams kyis smras pa/ tshe dang ldan pa sgra can zin mu ge'i dgon pa nyam nga ba 'di 'dra ba byung ba na/ bcom ldan 'das ni</text></item>
<item><p>251a3</p><section>'dul ba</section><text>mi snang ba na bzhugs te/ bdag cag lha sbyin gyi mthus srog dang ma bral mod/ gal te lha sbyin gyis zla ba gsum du dge slong gi dge 'dun ma gsos par gyur na/ dge slong gcig kyang gson por mi 'gyur ro// gang gi tshe lha sbyin gyis de bzhin gshegs pa'i nyan thos</text></item>
<item><p>251a4</p><section>'dul ba</section><text>kyi dge 'dun mthun pa phye ba de'i tshes chen po 'di g.yos par gyur/ skar mda' lhung / phyogs rnams dmar por gyur/ bar snang la lha rnams rnga'i sgra 'byin nges pa la ma zhugs pa rnams nges pa la mi 'jug/ 'bras bu mi 'thob/ 'dod chags dang bral bar mi 'gyur/ zag</text></item>
<item><p>251a5</p><section>'dul ba</section><text>pa rnams zad par mi 'gyur/ lung mi 'bog/ mi klog/ mi 'don/ mdo sde dang / 'dul ba dang / chos mngon pa 'dzin pa dang / dgon pa pa rnams mdo sde dang / 'dul ba dang / chos mngon pa dang / dgon pa sems pa la rab tu sbyor bar mi byed/ nyan thos kyi byang</text></item>
<item><p>251a6</p><section>'dul ba</section><text>chub kyi sa bon skyed par mi byed cing / rang sangs rgyas kyi byang chub kyi ma yin/ bla na med pa yang dag par rdzogs pa'i byang chub kyi ma yin no// lha dang mir bcas pa'i 'gro ba yang 'khrugs par gyur to// stong gsum gyi stong chen po'i 'jig rten gyi khams na chos kyi 'khor lo rgyun chad</text></item>
<item><p>251a7</p><section>'dul ba</section><text>de/ sems can gyi rgyud la mi 'byung ngo // tshe dang ldan pa shA ri'i bu dang / maud gal gyi bus bsams pa/ ci'i phyir sa chen po 'di g.yos par gyur snyam mo// dgra bcom pa rnams ni ma bsams par shes pa mthong bar mi 'jug pas de gnyis kyis bsam pa la zhugs na/ lha</text></item>
<item><p>251b1</p><section>'dul ba</section><text>sbyin gyis bcom ldan 'das kyi nyan thos kyi dge 'dun phye bar mthong nas de gnyis 'di snyam du sems te/ song la bcom ldan 'das kyi nyan thos kyi dge 'dun dang slar sdums bya'o snyam mo// de nas tshe dang ldan pa shA ri'i bu dang / maud gal gyi bu chen po gnyis kyis dbyar gyi</text></item>
<item><p>251b2</p><section>'dul ba</section><text>zla ba gsum po dag 'das nas chos gos byas pa dang ldan/ chos gos zin pa dang ldan nas chos gos dang lhung bzed thogs te/ rgyal po'i khab gang na ba der rgyu zhing dong nas rim gyis rgyu zhing dong ba dang rgyal po'i khab tu phyin to// de nas tshe dang ldan pa shA ri'i bu dang / maud gal</text></item>
<item><p>251b3</p><section>'dul ba</section><text>gyi bus chos gos dang lhung bzed mkhos su phab nas rkang pa gnyis bkrus te bcom ldan 'das gang na ba der dong ngo // de'i tshe tshe dang ldan pa sgra can zin sgo na 'dug go// de nas tshe dang ldan pa sgra can zin gyis tshe dang ldan pa shA ri'i bu la 'di skad ces smras so// mkhan po lha sbyin</text></item>
<item><p>251b4</p><section>'dul ba</section><text>gyis bcom ldan 'das kyi nyan thos kyi dge 'dun phye'o// des smras pa/ tshe dang ldan pa bdag cag don 'di kho na'i phyir 'ongs kyis/ khyod sems las chung ngur mdzod cig/ slar sdums bya'o zhes smras nas/ bcom ldan 'das kyi spyan sngar dong ste lhags nas bcom ldan</text></item>
<item><p>251b5</p><section>'dul ba</section><text>'das kyi zhabs gnyis la mgo bos phyag byas te phyogs gcig tu 'khod do// phyogs gcig tu 'khod nas bcom ldan 'das la tshe dang ldan pa shA ri'i bu dang / maud gal gyi bus 'di skad ces gsol to// btsun pa bdag cag de bzhin gshegs pa'i nyan thos kyi dge 'dun</text></item>
<item><p>251b6</p><section>'dul ba</section><text>bye ba slar sdums bgyid du mchi'o// bcom ldan 'das kyis bka' stsal pa/ shA ri'i bu dang maud gal gyi bu dag legs so legs so// gang zhig de bzhin gshegs pa'i nyan thos kyi dge 'dun bye ba slar sdums byed pa de ni bsod nams mang po tshad med cing grangs med pa</text></item>
<item><p>251b7</p><section>'dul ba</section><text>skyed par 'gyur ro// dper na 'ga' zhig gi skra dum bu brgyar gtubs pa 'phro dang 'phror sbyor bar byed pa de bzhin du gang zhig/ de bzhin gshegs pa'i nyan thos kyi dge 'dun bye ba slar sdums byed na de ni bsod nams mang po tshad med cing grangs med pa skyed par 'gyur ro// shA</text></item>
<item><p>252a1</p><section>'dul ba</section><text>ri'i bu dang maud gal gyi bu gang zag bzhi po 'di dag ni tshangs pa'i bsod nams skyed par 'gyur ro// bzhi gang zhe na gang zag gang zhig sngon mi bzhugs pa'i sa phyogs su/ de bzhin gshegs pa'i sku gdung gi mchod rten gnas par byed pa 'di ni tshangs pa'i</text></item>
<item><p>252a2</p><section>'dul ba</section><text>bsod nams skyed pa'i gang zag dang po yin te/ bskal par mtho ris rnams su dga' bar 'gyur ro// gzhan yang gang zag gang zhig sngon med pa'i sa phyogs su phyogs bzhi'i dge slong gi dge 'dun gyi gtsug lag khang byed du 'jug pa 'di ni tshangs pa'i bsod nams skyed pa'i</text></item>
<item><p>252a3</p><section>'dul ba</section><text>gang zag gnyis pa yin te/ bskal par mtho ris rnams su dga' bar 'gyur ro// gzhan yang gang zag gang zhig de bzhin gshegs pa'i nyan thos kyi dge 'dun bye ba slar sdums byed pa 'di ni tshangs pa'i bsod nams skyed pa'i gang zag gsum pa yin te/ bskal</text></item>
<item><p>252a4</p><section>'dul ba</section><text>par mtho ris rnams su dga' bar 'gyur ro// gzhan yang gang zag gang zhig byams pa dang ldan pa'i sems 'khon med pa/ 'gran zla med pa/ gnod pa med pa/ yangs pa rgya chen por gyur pa/ tshad med pa/ shin tu bsgoms pas phyogs gcig tu mos te khyab par</text></item>
<item><p>252a5</p><section>'dul ba</section><text>byas nas rdzogs par byas te gnas shing de bzhin du gnyis pa dang / de bzhin du gsum pa dang / de bzhin du bzhi pa dang / bla dang / 'og dang / thad kar rnam pa thams cad du thams cad dang ldan pa'i 'jig rten 'di byams pa dang ldan pa'i sems 'khon med pa/ 'gran zla med</text></item>
<item><p>252a6</p><section>'dul ba</section><text>pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas mos te khyab par byas nas rdzogs par byas te gnas pa dang / de bzhin du snying rje dang / dga' ba dang / btang snyoms dang ldan pa'i sems 'khon med pa/ 'gran zla med pa/ gnod</text></item>
<item><p>252a7</p><section>'dul ba</section><text>pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas te gnas shing de bzhin du gnyis pa dang / de bzhin du gsum pa dang / de bzhin du bzhi pa dang / bla dang / 'og dang / thad</text></item>
<item><p>252b1</p><section>'dul ba</section><text>kar rnam pa thams cad dang ldan pa'i 'jig rten 'di btang snyoms dang ldan pa'i sems 'khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa shin tu bsgoms pas mos te/ khyab par byas nas rdzogs par byas te/ gnas pa 'di ni tshangs</text></item>
<item><p>252b2</p><section>'dul ba</section><text>pa'i bsod nams skyed pa'i gang zag bzhi pa yin te/ bskal par mtho ris rnams su dga' bar 'gyur ro// de nas tshe dang ldan pa shA ri'i bu dang / maud gal gyi bu bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo</text></item>
<item><p>252b3</p><section>'dul ba</section><text>bos phyag 'tshal nas/ bcom ldan 'das kyi spyan snga nas chas te lha sbyin gang na ba der dong ngo // de'i tshe lha sbyin lho phyogs kyi ril ko ka li ka ni de'i g.yas su bzhag/ khaN Da dra ba bya ni g.yon du bzhag nas sangs rgyas ltar 'chos shing 'chad pa na/ lha sbyin gyis tshe dang ldan pa</text></item>
<item><p>252b4</p><section>'dul ba</section><text>shA ri'i bu dang / maud gal gyi bu gnyis rgyang ring po kho na nas mthong ngo // mthong nas kyang bsams pa/ bdag gis nyan thos chen po dag kyang dbang du byas pas da ni bdag thams cad mkhyen pa yin no snyam nas/ ko ka li ka dang / khaN Da dra ba bya la longs shig longs shig/</text></item>
<item><p>252b5</p><section>'dul ba</section><text>ces gru phugs byas pa dang / de gnyis kyis bsams pa/ bdag cag gis 'di ltar 'di dge 'dun 'byed pa'i grogs byas pa de nyid bdag cag gis nyes te/ 'di mthu dang ldan pa yin pas gal te bdag cag brdegs na gdon mi za bar 'chi bar 'gyur gyis ldang ngo snyam nas de gnyis</text></item>
<item><p>252b6</p><section>'dul ba</section><text>langs pa dang / tshe dang ldan pa shA ri'i bu ni g.yas phyogs su 'dug go// tshe dang ldan pa maud gal gyi bu chen po ni g.yon phyogs su 'dug go// de nas lha sbyin gyis tshe dang ldan pa shA ri'i bu la smras pa/ shA ri'i bu nga rgyab na thugs mi bde ste re zhig de bsal gyis khyod dge slong</text></item>
<item><p>252b7</p><section>'dul ba</section><text>rnams la chos kyi gtam spobs par gyis shig/ tshe dang ldan pa shA ri'i bus kyang mi smra bas lha sbyin la khas blangs so// de nas lha sbyin bla gos bzhi bltab tu bting / snam sbyar bltab ste sngas su bcug nas glo g.yas pa phab ste gnyid log pa las tshe dang ldan pa shA ri'i bus ji ltar</text></item>
<item><p>253a1</p><section>'dul ba</section><text>lus gan rkyal gyis sdur ba'i sgra 'byin cing 'dug pa de lta bur byin gyis brlabs so// de nas tshe dang ldan pa shA ri'i bus dge slong rnams la smras pa/ tshe dang ldan pa dag ston pa lus gan rkyal gyis sdur cing gnyid log pa'i gnas skabs la ltos/ de nas tshe</text></item>
<item><p>253a2</p><section>'dul ba</section><text>dang ldan pa shA ri'i bus tshe dang ldan pa maud gal gyi bu chen po la 'di skad ces smras so// tshe dang ldan pa maud gal gyi bu chen po 'khor rnams skyo ba skyed cig/ de nas tshe dang ldan pa maud gal gyi bu chen po ji ltar sems mnyam par bzhag na shar phyogs kyi steng gi nam mkha' la mngon</text></item>
<item><p>253a3</p><section>'dul ba</section><text>par 'phags nas spyod lam rnam pa bzhi byed de/ 'chag pa dang / 'greng ba dang / 'dug pa dang / nyal bar byed do// me'i ting nge 'dzin la'ang snyoms par 'jug ste/ me'i ting nge 'dzin la snyoms par zhugs pa na/ tshe dang ldan pa maud gal gyi bu chen po'i lus las 'od zer</text></item>
<item><p>253a4</p><section>'dul ba</section><text>sngon po dang / ser po dang / dmar po dang / dkar po dang / btsod ka dang / shel gyi kha dog dag 'byin par byed do// cho 'phrul zung du yang ston par byed de/ lus kyi smad nas me 'bar bar byed cing / lus kyi stod nas chu grang mo'i rgyun 'bebs par byed do// lus kyi stod</text></item>
<item><p>253a5</p><section>'dul ba</section><text>nas me 'bar bar byed cing / lus kyi smad nas chu grang mo'i rgyun 'bebs par byed pa de lta bu'i ting nge 'dzin la snyoms par zhugs so// shar phyogs la ji lta ba bzhin du lho phyogs dang / nub phyogs dang / byang phyogs su yang de bzhin te/ phyogs bzhir rdzu 'phrul gyi cho 'phrul rnam pa</text></item>
<item><p>253a6</p><section>'dul ba</section><text>bzhi bstan nas rdzu 'phrul gyi mngon par 'du byed pa de dag bsdus te stan bshams pa nyid la 'dug pa dang / tshe dang ldan pa maud gal gyi bu chen pos dge slong rnams skyo ba bskyed do// de nas tshe dang ldan pa shA ri'i bus dge slong rnams kyis gang thos na lha sbyin spong bar 'gyur ba de lta bu'i chos</text></item>
<item><p>253a7</p><section>'dul ba</section><text>bshad nas yang smras pa/ tshe dang ldan pa dag khyed cag las gang dag ston pa la dga' ba de dag ni longs shig 'dong ngo zhes tshe dang ldan pa shA ri'i bu dang / maud gal gyi bu gnyis chas pa na dge slong de rnams kyang de'i rjes bzhin rjes bzhin du 'brang ngo // ko ka li kas lha sbyin bslang ba/</text></item>
<item><p>253b1</p><section>'dul ba</section><text>longs longs nyan thos chen po dag gis khyod kyi 'khor phrogs so// de nas tshe dang ldan pa shA ri'i bu 'di snyam du sems te/ gal te lha sbyin gyis 'khor ma mthong bar khrid na khrag dron du skyugs nas 'chi bar 'gyur ba'i gnas gang yin pa 'di yod kyis/ mdor na mthong ba kho nar byas</text></item>
<item><p>253b2</p><section>'dul ba</section><text>la bkri'o snyam nas de dag dal gyis 'gro ba'i spyod lam gyis dge slong gi dge 'dun dang lhan cig dong ba dang / lha sbyin kun nas dkris pa drag pos mig sdog cing bsnyags pa las tshe dang ldan pa shA ri'i bus 'obs mchog tu 'jigs su rung ba sa'i gting mi snang ba zhig sprul pa dang lha sbyin ko</text></item>
<item><p>253b3</p><section>'dul ba</section><text>ka li ka dang / khaN Da drab bya dang / ka ti mo ra ka ti Sh+ya dang / rgya mtshos byin rnams dang lhan cig 'obs de'i mthar kun du bskor bar brtsams pa na rgal ma nus nas des bsams pa/ 'khor mi 'thob par ma zad tshul ma yin pas sdug bsngal bar 'gyur ro snyam du bsams nas</text></item>
<item><p>253b4</p><section>'dul ba</section><text>slar log go// tshe dang ldan pa shA ri'i bu dang / maud gal gyi bus kyang dge slong gi dge 'dun khrid nas bcom ldan 'das gang na ba der dong ngo // de nas dge slong de rnams bdag cag gis bcom ldan 'das yon tan tshad med pa dang ldan pa spangs la/ lha sbyin sdig pa can la</text></item>
<item><p>253b5</p><section>'dul ba</section><text>rten pa ci tha tshig ces 'gyod pa skyes/ yid la gcags pa skyes/ yul yul por byas/ phrag pa bcum/ mgo smad de bcom ldan 'das kyi spyan sngar dong ngo // de nas bcom ldan 'das kyi thugs kyis dge slong de rnams kyi sems mkhyen nas dge slong rnams la</text></item>
<item><p>253b6</p><section>'dul ba</section><text>bka' stsal pa/ dge slong dag khyed 'ongs pa legs so// rab tu byung ba legs so// khyed kyis mi'i rnyed pa ni legs par rnyed pa yin te/ brgya lam na lan 'ga' 'phags pa'i gnas su skye ba dang / dbang po ma tshang ba ma yin pa dang / glen pa ma yin pa dang /</text></item>
<item><p>253b7</p><section>'dul ba</section><text>lug ltar lkugs pa ma yin pa dang / lag brda byed pa ma yin zhing legs par smras pa dang / nyes par smras pa rnams kyis chos kyi don shes par nus/ brgya lam na lan 'ga' de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung /</text></item>
<item><p>254a1</p><section>'dul ba</section><text>brgya lam na lan 'ga' de bzhin gshegs pas gsungs pa'i chos 'dul ba 'jig rten la chos bshad pa snang ngo // dge slong dag de lta bas na rnyed par dka' babs kyang shin du dka' ba ni 'di yin te/ 'di lta ste 'phags pa'i gnas su skye ba dang / dbang po ma</text></item>
<item><p>254a2</p><section>'dul ba</section><text>tshang ba ma yin pa dang / glen pa ma yin pa dang / lug ltar lkugs pa ma yin pa dang / lag brda byed pa ma yin zhing legs par smras pa dang nyes par smras pa rnams kyis chos kyi don shes par nus pa'o// da ltar 'jig rten du ston pa de bzhin gshegs pa dgra bcom pa yang</text></item>
<item><p>254a3</p><section>'dul ba</section><text>dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das nga byung zhing chos bshad pa nye bar zhi bar</text></item>
<item><p>254a4</p><section>'dul ba</section><text>'gyur ba/ yongs su mya ngan las 'da' bar 'gyur ba/ mngon par byang chub par 'gyur ba/ bde bar gshegs pas rab tu gsungs pa 'di lta ste/ 'di yod pas 'di 'byung la/ 'di skyes pas 'di skye ba/ 'di lta ste ma rig pa'i rkyen gyis 'du byed/ 'du byed kyi rkyen</text></item>
<item><p>254a5</p><section>'dul ba</section><text>gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug/ skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen</text></item>
<item><p>254a6</p><section>'dul ba</section><text>gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang 'khrugs pa rnams 'byung bar 'gyur te/ sdug bsngal gyi phung po chen po 'ba' zhig po 'di 'byung bar 'gyur ro// 'di lta ste</text></item>
<item><p>254a7</p><section>'dul ba</section><text>'di med pas 'di mi 'byung la/ 'di 'gags pas 'di 'gag par 'gyur ba 'di lta ste ma rig pa 'gags pas 'du byed 'gag/ 'du byed 'gags pas rnam par shes pa 'gag/ rnam par shes pa 'gags pas ming dang gzugs 'gag/ ming dang gzugs 'gags pas skye mched drug</text></item>
<item><p>254b1</p><section>'dul ba</section><text>'gag/ skye mched drug 'gags pas reg pa 'gag/ reg pa 'gags pas tshor ba 'gag/ tshor ba 'gags pas sred pa 'gag/ sred pa 'gags pas len pa 'gag/ len pa 'gags pas srid pa 'gag/ srid pa 'gags pas skye ba 'gag/ skye ba 'gags pas rga</text></item>
<item><p>254b2</p><section>'dul ba</section><text>shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa rnams 'gag par 'gyur te/ sdug bsngal gyi phung po chen po 'ba' zhig po 'di 'gag par 'gyur ro// dge slong dag de lta bas na bdag gi don dang / gzhan gyi don dang /</text></item>
<item><p>254b3</p><section>'dul ba</section><text>gnyi ga'i don la rjes su lta ba rnams kyis ni 'di la rab tu bslab par bya ste/ ci nas kyang rab tu byung ba don yod pa dang / 'bras bu dang bcas pa dang / bde ba skyed pa dang / rnam par smin pa bde ba dang / gang dag gis chos gos dang / bsod snyoms dang / gnas mal dang /</text></item>
<item><p>254b4</p><section>'dul ba</section><text>nad kyi rkyen sman gyi yo byad rnams yongs su longs spyod pa de dag la ci nas kyang de dag gis phan btags pa'i 'bras bu shin tu che ba dang / phan yon che ba dang / gzi brjid che ba dang / yangs shing rgya che bar 'gyur ba de ltar dge slong dag khyed kyis bslab par bya'o// gang gi tshe bcom ldan</text></item>
<item><p>254b5</p><section>'dul ba</section><text>'das kyis dge slong de rnams 'ongs pa legs so zhes bya ba dang rab tu byung ba legs so zhes bya ba gsungs pa de'i tshe de rnams kyi zhum pa dang / mi dga' ba dang / 'gyod pa dang / rnam par 'gyod pa dang / yid la gcags pa gang yin pa de dag thams cad kyi thams cad du bral bar gyur to// de</text></item>
<item><p>254b6</p><section>'dul ba</section><text>nas dge slong gzhan rnams the tshom skyes te the tshom thams cad gcod pas sangs rgyas bcom ldan 'das la zhus pa/ btsun pa bcom ldan 'das kyis phrin las ci zhig mdzad na/ phrin las de'i rnam par smin pas bcom ldan 'das kyi nyan thos kyi dge 'dun bye bar gyur lags/ bcom ldan</text></item>
<item><p>254b7</p><section>'dul ba</section><text>'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su phrin las byas shing bsags pa dang tshogs rnyed pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o// dge slong dag sngon byung ba</text></item>
<item><p>255a1</p><section>'dul ba</section><text>bsti gnas rtsa ba dang / lo ma dang / me tog dang / 'bras bu dang / chu phun sum tshogs pa/ shing sna tshogs kyis mdzes par byas pa/ bya'i tshogs du mas bsten pa gzhan zhig na drang srong lnga brgya'i gtso bo drang srong zhig gnas so// ji tsam na drang srong gzhan zhig ljongs</text></item>
<item><p>255a2</p><section>'dul ba</section><text>rgyu zhing song ba na bsti gnas der phyin na drang srong des de la bkur sti legs par ma byas pas de mi bzod pa skyes nas de'i 'khor 'byed par byed de/ drang srong sdig pa 'dod pa 'di cung zad kyang mi shes na ci ste de'i drung du 'dug/ tshur kho bo dang lhan cig 'dong kho bos khyed mngon par shes pa lnga</text></item>
<item><p>255a3</p><section>'dul ba</section><text>rnams la rab tu dgod do zhes des de rnams la phye bas drang srong de'i gdams ngag nyan du mi btub bo// drang srong des bsams pa/ sdig pa byed pa 'dis bdag gi drang srong 'di rnams phye'o snyam nas/ des de la bzhams te smra bar brtsams pa/ tshe dang ldan pa 'khor 'byed par ma byed</text></item>
<item><p>255a4</p><section>'dul ba</section><text>cig/ 'di ni drang srong gi chos ma yin no// 'on kyang de 'byed bzhin te 'dug tu ma btub nas drang srong de yid mi bde zhing thabs cig sems shing gnas so// sangs rgyas rnams 'byung ba med pa na 'jig rten du rang sangs rgyas dman pa dang ngan pa la snying brtse ba can/ bas mtha'i</text></item>
<item><p>255a5</p><section>'dul ba</section><text>gnas mal la dga' ba/ 'jig rten gyi yon gnas gcig pu rnams 'byung bar 'gyur pas/ de nas rang sangs rgyas zhig ljongs rgyu zhing song ba na drang srong de'i bsti gnas su phyin pa dang / drang srong des de'i lus mdzes pa dang spyod lam zhi ba mthong ngo // mthong nas des de la</text></item>
<item><p>255a6</p><section>'dul ba</section><text>dad pa bskyed nas des de la bya ba byas te smon lam log par btab pa/ drang srong sdig can gang yin pa 'dis bdag gi 'khor phye bas bdag gis 'di shes bya thams cad la dbang thob pa na yang 'khor 'byed par byed par gyur cig ces byas so// dge slong dag ji snyam du sems/ de'i tshe</text></item>
<item><p>255a7</p><section>'dul ba</section><text>de'i dus kyi ljongs kyi drang srong gang gis de'i 'khor phye ba de ni nga nyid yin no// de'i tshe de'i dus kyi gnyug mar gnas pa'i drang srong gang yin pa de ni lha sbyin yin te/ ngas de'i 'khor phye ba'i las kyi rnam par smin pa gang yin pa des na smon lam log par btab pas 'dis nga'i dge 'dun phye ba</text></item>
<item><p>255b1</p><section>'dul ba</section><text>yin no// dge slong dag de lta bas na las gcig tu gnag pa rnams kyi zhes bya ba nas/ dge slong dag khyod kyis de lta bu la bslab par bya'o zhes bya ba'i bar gong ma bzhin du'o// dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun</text></item>
<item><p>255b2</p><section>'dul ba</section><text>pa lha sbyin gyis phyi pa dag ni nang par bgyis/ nang pa dag ni phyi par bgyis pas 'khor phrogs pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig du ma zad de/ ji ltar 'das pa'i dus na yang 'dis phyi ba dag ni nang par byas/ nang pa dag ni</text></item>
<item><p>255b3</p><section>'dul ba</section><text>phyi par byas pas 'khor phrogs pa de nyon cig/ dge slong dag sngon byung ba phyogs shig na srog chags wa zhig gnas te de shin tu brkam chags can zhig pas dgon par yang rgyu grong 'dab tu yang rgyu'o// de mthar gyis rgyu ba na rim gyis btso blag mkhan zhig gi khyim du zhugs pa las rams kyi rdza</text></item>
<item><p>255b4</p><section>'dul ba</section><text>mar lhung nas de skyug bro bar gyur te de dang ha cang yang mi ring ba na tshwa sgo'i phung po zhig 'dug pa de la nyal nas glos 'gres pa las de bas kyang lhag par lus ma rung bar gyur te/ chu'i nang du zhugs nas langs te song ba dang nyi ma'i zer gyis phog pas nor bu gzi'i kha dog ltar gyur pa ji tsam na wa rnams</text></item>
<item><p>255b5</p><section>'dul ba</section><text>kyis mthong nas/ de rnams phyogs phyogs su bros te rgyang ring por 'khod nas smras pa/ khyod su zhig gang nas 'dir 'ongs/ des smras pa/ kho bo ni brgyar 'gro zhes bya ste/ lha rnams kyi dbang po brgya byin gyis rkang bzhi pa rnams kyi rgyal por dbang bskur to// wa rnams kyis bsams</text></item>
<item><p>255b6</p><section>'dul ba</section><text>pa// 'di'i lus kyi kha dog sngon ma mthong ba las na gdon mi za bar de kho na yin no snyam nas/ wa rnams kyis rkang bzhi pa thams cad la rig par byas so// seng ge rnams kyis bsams pa/ bdag cag las khyad par du 'phags pa su zhig yod na de rkang bzhi pa rnams kyi rgyal por gyur</text></item>
<item><p>255b7</p><section>'dul ba</section><text>re zhig dong la rang gi tshogs kyi dpon po la rig par bya'o snyam nas/ de rnams kyi tshogs kyi dpon po ral pa can zhig ri'i phyogs zhig na gnas pa de la de rnams kyis smras pa dang / des rkang bzhi pa gzhan zhig la bsgo ba/ song la rkang bzhi pa'i dpon po de rkang bzhi pa 'ga'</text></item>
<item><p>256a1</p><section>'dul ba</section><text>zhig gis mthong ngam/ ma mthong rtogs shig/ de de'i drung du song ste brtags na sngon ma mthong ba yin zhing seng ge rnams ma gtogs par rkang bzhi pa thams cad kyis yongs su bskor bar gyur nas de de'i drung du song ste ji ltar mthong ba dag smras pa des thos</text></item>
<item><p>256a2</p><section>'dul ba</section><text>nas seng ge'i tshogs kyis yongs su bskor te de'i drung du dong ngo // de ni rkang bzhi pa du mas yongs su bskor cing glang po che la zhon nas rgyu ba na de seng ge rnams kyis yongs su bskor cing / de nas ni stag rnams so// de nas ni rkang bzhi pa rnams so// de rnams kyi phyi rim rgyang ring</text></item>
<item><p>256a3</p><section>'dul ba</section><text>po nas ni wa rnams 'dong ngo // de'i ma ri sul zhig na gnas pa de la des wa zhig mngags te bus rgyal srid nyams su myong gis tshur spyon cig ces spring ba dang / des smras pa/ de'i 'khor ci 'dra ba zhig des smras pa/ de'i 'khor nang pa ni seng ge dang / stag dang / glang</text></item>
<item><p>256a4</p><section>'dul ba</section><text>po che dag yin no// phyi pa ni bdag cag nyid yin no// des smras pa/ ma rung zin gyis song shig/ des tshigs su bcad pas kyang smras pa/ bdag ni ri 'di'i sul na bder gnas shing // bsil ba'i chu la bsod nyams 'thung bar byed// de ni ji srid wa sgra mi grag pa//</text></item>
<item><p>256a5</p><section>'dul ba</section><text>de srid glang po che yis bder 'gro 'gyur// de song ste des wa rnams la smras pa/ rkang bzhi pa rnams kyi rgyal po 'di ni wa kho na yin te/ bdag gis de'i ma ri sul ga ge mo zhes bya ba na 'dug pa mthong ngo // de rnams kyis smras pa/ gal te de lta na de wa yin nam ma yin</text></item>
<item><p>256a6</p><section>'dul ba</section><text>pa bdag cag gis brtag go// chos nyid kyis wa rnams ni gang zhig gis wa skad thos nas skad ma byung na de'i spu rnams 'byi bar 'gyur bas wa skad dbyung bar brtsams nas des bsams pa/ gal te bdag gis skad ma phyung na ni gdon mi za bar bdag gi spu rnams 'byi</text></item>
<item><p>256a7</p><section>'dul ba</section><text>bar 'gyur la/ gal te glang po che las babs nas skad phyung na ni 'dis bdag bsad du 'ong gis 'di nyid du skad dbyung ngo snyam nas des glang po che la zhon bzhin skad dbyung bar brtsams pa dang / glang po ches shes nas was bdag la bzhon nam zhes des de bor te rkang pas</text></item>
<item><p>256b1</p><section>'dul ba</section><text>brdzis so// lhas tshigs su bcad de smras pa/ gang dag nang pa phyi pa dang // phyi ba nang par byed de dag/ 'di 'dra bar ni brlag 'gyur te// glang po che yis wa bzhin no// dge slong dag ji snyam du sems/ de'i tshe de'i dus kyi wa gang yin pa de ni lha sbyin 'di nyid yin te// de na</text></item>
<item><p>256b2</p><section>'dul ba</section><text>yang 'dis nang pa dag ni phyi rol par byas/ phyi rol pa dag ni nang par byas pas tshul ma yin pas sdug bsngal bar gyur to// da ltar yang 'dis nang pa dag ni phyi rol par byas/ phyi rol pa dag ni nang par byas pas 'khor rnams phrogs par gyur to// gang gi tshe tshe dang ldan pa</text></item>
<item><p>256b3</p><section>'dul ba</section><text>shA ri'i bu dang / maud gal gyi bu gnyis kyis lha sbyin gyi 'khor phrogs pa de'i tshe/ lha sbyin gyis ko ka li ka dang / khaN Da drab bya dang / khyed gnyis kyis nga'i 'khor 'phrog tu bcug go zhes brdegs so// dge slong rnams the tshom skyes te the tshom thams cad gcod pa sangs</text></item>
<item><p>256b4</p><section>'dul ba</section><text>rgyas bcom ldan 'das la zhus pa/ btsun pa lha sbyin gyi 'khor ni gzhan gyis phrogs la/ gzhan la 'dis sdug bsngal bskyed pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na</text></item>
<item><p>256b5</p><section>'dul ba</section><text>yang 'di'i chung ma gzhan gyis phrogs la gzhan dag la tshul ma yin pa'i sdug bsngal bskyed pa de nyon cig/ dge slong dag sngon byung ba phyogs gzhan zhig na glang po che'i tshogs shig gnas so// de na glang po che zhig bal glang mo zhig la sdug par 'dzin pa dang / de ni glang po che'i phru</text></item>
<item><p>256b6</p><section>'dul ba</section><text>gu gzhan zhig yod pa la lhag par chags nas des glang po che'i phru gu de la smras pa/ tshor du 'ong gis bdag cag 'bros sam de nas glang po che'i phru gu des smras pa/ gang gis na bdag cag 'bros pa'i thabs ci yod// des smras pa/ bdag gis thabs shig shes so zhes</text></item>
<item><p>256b7</p><section>'dul ba</section><text>des glang po che de la smras pa/ khrus bya ba'i phyir rdzing du 'jug par bya'o// de zhugs pa dang des smras pa/ bdag cag las su yun ring du nub par 'dug par blta'o blun po'i phung po can de de dang lhan cig chu nang du nub par 'dug pa na de langs te glang po che'i phru gu dang lhan cig</text></item>
<item><p>257a1</p><section>'dul ba</section><text>bros so// glang po che ring zhig 'dug nas langs na mi snang nas des bsams pa/ bdag pham par 'gyur du 'ong gis slar yang nub par bya'o snyam nas/ de slar yang nub par byas nas mche ba sa la btsugs te 'dug go// de ring zhig lon nas dbugs do chad</text></item>
<item><p>257a2</p><section>'dul ba</section><text>de langs nas glang po che mo de ma mthong nas des rdzing bu de phan tshun du dkrug par brtsams pa dang / des der nya dang / rus sbal dang / sbal pa la sogs pa srog chags mang po tshul ma yin pas sdug bsngal bar byas so// lhas tshigs su bcad pas smras pa/ kye ma'o sha yi phung po</text></item>
<item><p>257a3</p><section>'dul ba</section><text>che// 'di la shes rab yod ma yin// gzhan gyis chung ma phrogs gyur na// gzhan la sdug bsngal sten par byed// dge slong dag ji snyam du sems/ de'i tshe de'i dus na glang po che dam pa gang yin pa de ni lha sbyin yin te/ de na yang chung ma gzhan gyis phrogs la gzhan la</text></item>
<item><p>257a4</p><section>'dul ba</section><text>tshul ma yin pa'i sdug bsngal bskyed do// da ltar yang 'khor gzhan gyis phrogs la gzhan la tshul ma yin pa'i sdug bsngal bskyed do// // sdom ni/ glags dang mthong ba nyid dang ni// ut+pal mdog ni bsad pa dang // ril ba dang gsum 'o ma dang // sa 'tsho ma dang bzod</text></item>
<item><p>257a5</p><section>'dul ba</section><text>gsol dang // glang dang sems pa nyid dang ni// bya dang tha ma bzhi yin no// dge slong dag the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa shA ri'i bu dang / maud gal gyi bu gnyis kyis lha sbyin la glags</text></item>
<item><p>257a6</p><section>'dul ba</section><text>btsal ba las glags rnyed pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang shA ri'i bu dang / maud gal gyi bu gnyis kyis lha sbyin la glags btsal ba las glags rnyed pa</text></item>
<item><p>257a7</p><section>'dul ba</section><text>de nyon cig/ dge slong dag sngon byung ba ri 'or zhig na 'phong gi slob dpon zhig gnas te/ des rigs mnyam pa las chung ma blangs nas de de dang lhan cig rtse bar byed/ dga' bar byed/ dga' mgur spyad par byed de/ de rtse bar byed/ dga' bar byed/ dga' mgur spyod</text></item>
<item><p>257b1</p><section>'dul ba</section><text>par byed pa las dus gzhan zhig na chung ma sems can dang ldan par gyur to// de zla ba brgyad dam dgu lon pa na bu mo zhig btsas te btsas nas zhag bdun gsum nyi shu gcig tu de'i btsas pa'i btsas ston rgya cher byas nas rigs dang mthun pa'i ming btags te de bskyed</text></item>
<item><p>257b2</p><section>'dul ba</section><text>bsrings nas chen mor gyur to// 'phong gi slob dpon gyis bsams pa/ bu mo 'di ni bdag gis gzugs dang ldan pa'am/ tshul khrims dang ldan pa'am/ nor can su la yang sbyin par mi bya ste/ 'on kyang bdag las gnas lnga bslabs te byang bar gyur pa gang yin pa</text></item>
<item><p>257b3</p><section>'dul ba</section><text>de la bdag gis 'di sbyin no snyam mo// de las bram ze'i khye'u gnyis shig 'phong bslabs pa las/ de na gcig ni gnas lnga la byang bar gyur to// cig shos kyis ni gcod pa la byang bar gyur to// de gnyis las gnas lnga la byang bar gyur pa gang yin pa de la des bu mo</text></item>
<item><p>257b4</p><section>'dul ba</section><text>byin pa dang cig shos po de mi bzod pa skyes nas chom rkun pa rnams kyi nang du zhugs te/ chom rkun lnga brgya'i sde dpon du gyur nas de phyogs gcig na lam bcad nas 'khod do// snga ma po des bu mo de bag mar blangs nas mda' lnga brgya shong ba'i dong pa gnyis thogs te shing</text></item>
<item><p>257b5</p><section>'dul ba</section><text>rtar zhugs nas rang gi khyim du dong ngo // ji tsam na tshong pa chom rkun gyis 'jigs pa mdun du dong ba sdod pa dang des smras pa/ shes ldan dag deng shig ci sdod/ de rnams kyis smras pa/ chom rkun pa rnams kyis lam bcad do// des smras pa/ tshur ci zhig byar</text></item>
<item><p>257b6</p><section>'dul ba</section><text>yod ces de chas pa dang tshong pa rnams kyis smras pa/ shes ldan dag re zhig sdod cig/ 'di ni 'gro la rag ste 'di bdag nyid 'chi ba dang / chung ma phrogs par gyur pa'i gnas gang yin pa de yod do// rkun po rnams shing ljon pa zhig la 'dzegs nas phyogs su lta</text></item>
<item><p>257b7</p><section>'dul ba</section><text>bar byed cing 'dug pa dang / de rnams kyis de shing rtar zhugs pa mthong nas de rnams kyis smras pa/ shes ldan dag mi zhig shing rtar zhugs nas song ngo / chom rkun pa'i sde dpon gyis de la pho nya zhig btang ste shing rta slar bzlog pa dang / des smras pa/ shes</text></item>
<item><p>258a1</p><section>'dul ba</section><text>ldan dpa' bo la dpa' bo'i lan byin cig/ de rnams kyis smras pa/ bdag cag kyang dpa' bo yin no zhes sde dpon gyis mi rgod lnga brgya btang ba dang des de rnams bsad do// de bzhin du nyi shu zhig 'ongs pa de de rnams kyang bsad de/ ji tsam na thams</text></item>
<item><p>258a2</p><section>'dul ba</section><text>cad bsad nas chom rkun pa'i sde dpon 'ba' zhig lus pa dang des ral gri blangs te mdun du bsdad do// des mda' 'phangs par brtsams pa na de'i ral gris gtubs so// ji tsam na des mda' lnga brgya 'phangs pa de dag thams cad des gtubs nas mda' gcig cig lus te</text></item>
<item><p>258a3</p><section>'dul ba</section><text>des de ma 'phangs pa dang / de nas bu mo des smras pa/ mda' bzhag ste ci bgyi 'phongs shig/ des smras pa/ mda' 'di 'ba' zhig lus te 'di 'phangs na kho bo bsad nas khyod kyang phrogs par 'gyur ro// de nas bu mo des lus kyi sgyur stangs kyis lan bu bcos</text></item>
<item><p>258a4</p><section>'dul ba</section><text>par brtsams pa na/ de la chom rkun pa'i sde dpon rtog par byed pa na des de'i gnad du mdas bsnun pa dang / de 'chi ka na tshigs su bcad de smras pa/ shing rta can gyis bdag ma bsad// 'dod chags sdig pa'i sems kyis ni// bdag ni g.yul gyi dbus zhugs</text></item>
<item><p>258a5</p><section>'dul ba</section><text>nas// bag med bzhin la lta bas bsad// dge slong dag ji snyam du sems/ de'i tshe de'i dus kyi shing rta can gang yin pa de ni shA ri'i bu 'di nyid yin no// de'i tshe de'i dus kyi bu mo gang yin pa de ni maud gal gyi bu yin no// de'i tshe de'i dus kyi chom rkun pa'i sde dpon gang</text></item>
<item><p>258a6</p><section>'dul ba</section><text>yin pa de ni lha sbyin yin te/ de na yang 'di gnyis kyis de la glags btsal ba las glags rnyed do// da ltar yang 'di gnyis kyis de la glags btsal ba las glags rnyed do// sangs rgyas bcom ldan 'das rgyal po'i khab 'tsho byed gzhon nus bskyed kyi a mra'i</text></item>
<item><p>258a7</p><section>'dul ba</section><text>tshal na dbyar bzhugs par zhal gyis bzhes so// de nas lus 'phags ma'i bu ma ga d+hA'i rgyal po ma skyes dgra dbyar nye bar sgrub par dbyar zla 'bring po'i nya dbu ma de nyid kyi mtshan mo yin par shes shing mngon pa'i zla nyi mo la blon po'i tshogs kyis yongs su bskor te</text></item>
<item><p>258b1</p><section>'dul ba</section><text>steng gi khang gzhir song nas blon po rnams la smras pa/ kye grogs po dag dbyar nye bar sgrub pa dbyar zla 'bring po'i nya dbu ma de nyid kyi mtshan mo yin par shes shing mngon pa'i zla nyi mo 'di lta bu la ngas ci zhig bya/ de nas pho brang slas kyi bud med cig gis lus</text></item>
<item><p>258b2</p><section>'dul ba</section><text>'phags ma'i bu rgyal po ma skyes dgra la 'di skad ces smras so// lha dbyar nye bar sgrub pa dbyar zla 'bring po'i nya dbu ma'i mtshan mo lags par mkhyen cing mngon pa'i zla nyi mo 'di lta bu la lha 'dod pa'i yon tan lnga 'byor cing ldan pas rol par mdzad/ dgyes par mdzad/</text></item>
<item><p>258b3</p><section>'dul ba</section><text>dgyes dgur spyod par mdzad na lha'i bgyi ba ni de lags pa snyam bdag sems lags so// de nas pho brang slas gzhan zhig gis yang 'di skad ces smras so// lha dbyar nye bar sgrub pa dbyar zla 'bring po'i nya dbu ma'i mtshan mo lags par mkhyen cing mngon pa'i zla nyi mo 'di lta</text></item>
<item><p>258b4</p><section>'dul ba</section><text>bu la lha 'dod pa'i yon tan lnga 'byor cing ldan pas rgyal po'i khab kyi grong khyer gyi nye 'khor gyi shul phra mo rnams byul zhing rol par mdzad/ dgyes par mdzad/ dgyes mgur spyad par mdzad na lha'i bgyi ba ni de lags pa snyam bdag sems lags so// gzhon nu 'char</text></item>
<item><p>258b5</p><section>'dul ba</section><text>byed bzang pos 'di skad ces smras so// lha dbyar nye bar sgrub pa dbyar zla 'bring po'i nya dbu ma'i mtshan mo lags par mkhyen cing mngon pa'i zla nyi mo 'di lta bu la lha dpung gi tshogs yan lag bzhi pa glang po che pa'i tshogs dang / rta pa'i tshogs dang / shing rta pa'i tshogs dang /</text></item>
<item><p>258b6</p><section>'dul ba</section><text>dpung bu chung gi tshogs go bskon nas/ gzhan gyi yul 'khor dang / gzhan gyi yul du gshegs te/ g.yul chen po'i g.yul sprad nas g.yul las rgyal bar bgyis te/ rgyal nas g.yul de nyid las pags te bzhugs na lha'i bgyi ba ni de lags pa snyam</text></item>
<item><p>258b7</p><section>'dul ba</section><text>bdag sems lags so// de nas blon po rgan po gzhan zhig gis 'di skad ces smras so// lha dbyar nye bar sgrub pa dbyar zla 'bring po'i nya dbu ma'i mtshan mo lags par mkhyen cing mngon pa'i zla nyi mo 'di lta bu la lha 'od srung rdzogs byed 'dus pa can/ tshogs can/</text></item>
<item><p>259a1</p><section>'dul ba</section><text>tshogs kyi slob dpon/ skye bo mang pos gzugs bzang por bkur ba/ skye bo mang pos mdun gyis bltas pa/ kun tu 'tsho lnga brgya'i gtso bo de rgyal po'i khab tu dbyar gnas par dam bcas pa de la lha bsnyen bkur mdzod cig/ lha'i bgyi ba ni de lags</text></item>
<item><p>259a2</p><section>'dul ba</section><text>pa snyam bdag sems lags so// yang blon po rgan po gzhan zhig gis 'di skad ces smras so// lha dbyar nye bar sgrub pa dbyar zla 'bring po'i nya dbu ma'i mtshan mo lags par mkhyen cing mngon pa'i zla nyi mo 'di lta bu lha kun du rgyu gnag lhas kyi bu dang / smra 'dod kyi bu</text></item>
<item><p>259a3</p><section>'dul ba</section><text>mo'i bu yang dag rgyal ba can dang / mi pham skra'i la ba can dang // ka t+ya'i bu nog can dang / lha gcer bu pa gnyen gyi bu 'dus pa can/ tshogs can/ tshogs kyi slob dpon/ skye bo mang pos gzugs bzang por bkur ba/ tshogs chen po'i mdun gyis bltas pa zhig mchis te/ de rgyal po'i</text></item>
<item><p>259a4</p><section>'dul ba</section><text>khab 'di nyid du dbyar gnas par dam bcas pa de la lha bsnyen bkur mdzod cig/ lha'i bgyi ba ni de lags pa snyam bdag sems lags so// de'i tshe 'tsho byed gzhon nus bskyed 'khor de nyid kyi nang na 'dus shing 'dug par gyur to// de nas lus 'phags ma'i bu ma</text></item>
<item><p>259a5</p><section>'dul ba</section><text>ga d+hA'i rgyal po ma skyes dgras 'tsho byed gzhon nus bskyed la smras pa kwa'i nang rje 'tsho byed ci'i phyir cang mi smra/ ci cung zad mi smra 'am/ lha dbyar nye bar sgrub pa dbyar zla 'bring po'i nya'i mtshan mo lags par mkhyen cing mngon pa'i zla nyi mo 'di lta bu la/ lha bcom ldan 'das</text></item>
<item><p>259a6</p><section>'dul ba</section><text>'dus pa can/ tshogs chen tshogs kyi slob dpon/ skye bo mang pos gzugs bzang por bkur ba/ tshogs chen pos mdun gyis bltas pa de rgyal po'i khab 'di nyid kyi bdag gi a mra'i tshal na dbyar bzhugs par zhal gyis bzhes pa de la lha bsnyen bkur mdzod cig/</text></item>
<item><p>259a7</p><section>'dul ba</section><text>lha'i bgyi ba ni de lags pa snyam bdag sems lags so// de'i tshe lus 'phags ma'i bu ma ga d+hA'i rgyal po ma skyes dgra bcom ldan 'das la sems gzhol bar gyur/ bcom ldan 'das la 'bab par gyur/ bcom ldan 'das la bab par gyur to// de nas lus</text></item>
<item><p>259b1</p><section>'dul ba</section><text>'phags ma'i bu ma ga d+hA'i rgyal po ma skyes dgras 'tsho byed gzhon nus bskyed la 'di skad ces smras so// 'tsho byed song la glang po che'i dam pa chen po stod cig dang / de la kho bo zhon nas bcom ldan 'das blta ba'i phyir 'gro'o// lha bka' bzhin 'tshal zhes 'tsho byed gzhon nus bskyed</text></item>
<item><p>259b2</p><section>'dul ba</section><text>kyis lus 'phags ma'i bu ma ga d+hA'i rgyal po ma skyes dgra las mnyan nas glang po che dam pa chen po de dang bal glang mo lnga brgya tsam gtad nas pho brang slas lag na sgron ma thogs pa lnga brgya tsam bal glang mo re re zhon nas lus 'phags ma'i bu ma ga d+hA'i rgyal po ma skyes dgra</text></item>
<item><p>259b3</p><section>'dul ba</section><text>gang na ba der song ste phyin nas lus 'phags ma'i bu ma ga d+hA'i rgyal po ma skyes dgra la 'di skad ces smras so// lha glang po che'i dam pa chen po bsgron lags te/ lha da de'i dus la bab par mkhyen par mdzad du gsol/ de nas lus 'phags ma'i bu ma ga d+hA'i rgyal po ma</text></item>
<item><p>259b4</p><section>'dul ba</section><text>skyes dgra glang po che dam pa chen po la zhon nas pho brang slas lag na sgron ma thogs pa lnga brgya tsam bal glang mo re re zhon pas mdun du bdar nas rgyal po'i khab nas byung ste bcom ldan 'das blta ba dang bsnyen bkur bya ba'i phyir bcom ldan 'das kyi spyan sngar song ngo //</text></item>
<item><p>259b5</p><section>'dul ba</section><text>de'i tshe lus 'phags ma'i bu ma ga d+hA'i rgyal po ma skyes dgra yul spong byed pa rnams dang mi mthun par gyur to// de nas lus 'phags ma'i bu ma ga d+hA'i rgyal po ma skyes dgra rgyal po'i khab nas byung ma thag kho nar bdag 'tsho byed gzhon nus bskyed 'dis bsad par 'dod</text></item>
<item><p>259b6</p><section>'dul ba</section><text>pa'am/ bslu bar 'dod pa'am/ khas len du gzhug par 'dod pa'am/ gshed ma'am/ phyir rgol ba'am/ mi mdza' ba dag la gtad par mi 'dod grang snyam du bsams nas skrag par gyur/ bag tsha bar gyur/ spu zing zhes byed par gyur nas 'tsho byed gzhon</text></item>
<item><p>259b7</p><section>'dul ba</section><text>nus bskyed la 'di skad ces smras so// 'tsho byed khyod kho bo la gsod par 'dod pa'am/ bslu bar 'dod pa'am/ khas len du gzhug par 'dod pa'am/ gshed ma pa'am/ phyir rgol ba'am/ mi mdza' ba dag la gtad par mi 'dod grang / des 'di skad ces</text></item>
<item><p>260a1</p><section>'dul ba</section><text>smras so// lha khyod la bdag dgrongs par 'tshal ba'am/ bslu bar 'tshal ba'am/ smrar gzhug par 'tshal ba'am/ gshed ma pa'am/ phyir rgol ba'am/ mi mdza' ba dag la gtad par 'tshal ba ma lags so// de nas lus 'phags</text></item>
<item><p>260a2</p><section>'dul ba</section><text>ma'i bu ma ga d+hA'i rgyal po ma skyes dgras 'tsho byed gzhon nus bskyed la 'di skad ces smras so// 'tsho byed bcom ldan 'das de la 'khor ji snyed yod/ dge slong stong nyis brgya lnga bcu lhag tsam mo// e ma'o 'tsho byed khyod kyis nga ji ltar bsad par mi 'dod/ bslu bar</text></item>
<item><p>260a3</p><section>'dul ba</section><text>mi 'dod/ smrar gzhug par mi 'dod/ gshed ma pa'am/ phyir rgol ba'am/ mi mdza' ba dag la gtod par mi 'dod/ da ltar bcom ldan 'das de la 'khor de snyed yod na lu ba'i sgra yang mi grag/ sbrid pa'i sgra yang mi grag go/ lha bcom ldan 'das de ni sgra chung</text></item>
<item><p>260a4</p><section>'dul ba</section><text>ba bzhed/ sgra chung ba la dgyes/ sgra chung bas 'dul/ sgra chung ba'i bsngags pa mdzad pas 'khor yang sgra chung ba nyid do// lha de lta bas na myur ba myur bar glang po che dam pa chen po thob shig/ 'di ltar 'khor gyi khyim na 'bru mar gyi zhugs mar gyi 'od gda'o//</text></item>
<item><p>260a5</p><section>'dul ba</section><text>de nas lus 'phags ma'i bu ma ga d+hA'i rgyal po ma skyes dgras myur ba myur bar glang po che'i dam pa chen po btab nas des ji tsam bzhon pas rung ba'i sa'i bar du bzhon pas song ste bzhon pa las babs nas rkang pa kho nas kun dga' ra ba'i nang du zhugs so// de'i tshe bcom</text></item>
<item><p>260a6</p><section>'dul ba</section><text>ldan 'das dge slong gi dge 'dun gyi gung la mtsho ltar dang zhing gsal la rnyog pa med pas bzhugs so// de nas lus 'phags ma'i bu ma ga d+hA'i rgyal po ma skyes dgra 'khor gyi khyams dang nye bar song nas 'tsho byed gzhon nus bskyed la smras pa/ 'tsho byed bcom ldan</text></item>
<item><p>260a7</p><section>'dul ba</section><text>'das de gang na bzhugs/ lha bcom ldan 'das de ni dge slong gi dge 'dun gyi gung la mtsho ltar dang zhing gsal la rnyog pa med par bzhugs pa pha bi kho na lags so// de nas lus 'phags ma'i bu ma ga d+hA'i rgyal po ma skyes dgra bcom ldan 'das gang na ba der song</text></item>
<item><p>260b1</p><section>'dul ba</section><text>ste phyin nas bla gos phrag pa gcig tu gzar nas pus mo g.yas pa'i lha nga sa la btsugs nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to// btsun pa bcom ldan 'das dge slong gi dge 'dun dang</text></item>
<item><p>260b2</p><section>'dul ba</section><text>thugs dul ba nye bar zhi ba ji lta bu dang ldan pa de bzhin du gzhon nu 'char byed bzang po yang sems dul ba dang / nye bar zhi ba de 'dra ba dang ldan par gyur cig/ rgyal po chen po rang nyid dga' bar rab tu bstan pa legs so legs so// rgyal po chen po rang gi stan la</text></item>
<item><p>260b3</p><section>'dul ba</section><text>'dug shig/ de nas lus 'phags ma'i bu ma ga d+hA'i rgyal po ma skyes dgras bcom ldan 'das kyi zhabs gnyis la mgo bos phyag byas te phyogs gcig tu 'dug go// phyogs gcig tu 'dug nas bcom ldan 'das la lus 'phags ma'i bu ma ga d+hA'i rgyal po ma</text></item>
<item><p>260b4</p><section>'dul ba</section><text>skyes dgras 'di skad ces gsol to// btsun pa bcom ldan 'das kyis gal te zhu ba lung bstan pa'i slad du skabs phye ba lta na bdag phyogs 'ga' zhig zhu lags so// rgyal po chen po ci dang ci 'dod pa zhus shig/ btsun pa las kyi gnas dang bzo'i gnas tha dad pa</text></item>
<item><p>260b5</p><section>'dul ba</section><text>gang dag lags pa 'di lta ste// phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la 'tshal ba dang / rta la 'tshal ba dang / shing rta mkhan dang / ral gri'i thabs dang / gzhu'i 'dzin stangs pa dang /</text></item>
<item><p>260b6</p><section>'dul ba</section><text>zhabs 'bring ba bgyid pa dang // go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang / mnyes par bgyid pa dang / skra mkhan dang / khrus mkhan de rnams rang rang gi bzo'i gnas dang / las kyi gnas</text></item>
<item><p>260b7</p><section>'dul ba</section><text>rnams kyis bgyi ba bgyid cing sbyin pa dag stsol/ bsod nams dag bgyid la gso ba rnams gso zhing 'dod pa'i yon tan lnga 'byor cing ldan pas rtse bar bgyid/ dga' bar bgyid/ dga' mgur spyod par bgyid pa de lta bu rnams la yang dag par mthong ba'i</text></item>
<item><p>261a1</p><section>'dul ba</section><text>dge sbyong gi tshul gyi 'bras bu gdags pa 'thob lags sam// // 'dul ba gzhi/ bam po brgya rtsa drug pa/ rgyal po chen po khyod kyis 'di 'dra ba'i zhu ba 'di las sngon dge sbyong dang bram ze gzhan rnams la dris pa dran nam/</text></item>
<item><p>261a2</p><section>'dul ba</section><text>btsun pa dran lags te/ btsun pa dus gcig cig na bdag 'od srung rdzogs byed gang na ba der mchis te/ mchis nas 'od srung rdzogs byed la bdag gis 'di skad ces btsun pa 'od srung las kyi gnas dang bzo'i gnas tha dad pa gang dag lags pa 'di</text></item>
<item><p>261a3</p><section>'dul ba</section><text>lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la zhon pa dang / rta la zhon pa dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring byed pa dang /</text></item>
<item><p>261a4</p><section>'dul ba</section><text>go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang / mnyes par byed pa dang / skra mkhan dang / khrus mkhan de rnams rang rang gi bzo'i gnas pa dang / las kyi gnas rnams kyis bya ba byed cing sbyin pa dag</text></item>
<item><p>261a5</p><section>'dul ba</section><text>gtong / bsod nams dag byed la/ gso ba rnams gso zhing 'dod pa'i yon tan lnga 'byor cing ldan par gyur nas rtse bar byed/ dga' bar byed/ dga' mgur spyod par byed na de lta bu rnams la yang dag par mthong ba'i dge sbyong gi tshul gyi 'bras bu gdags</text></item>
<item><p>261a6</p><section>'dul ba</section><text>pa 'thob bam zhes dris pa na de 'di skad ces rgyal po chen po bdag ni 'di ltar lta zhing 'di skad smra ste/ sbyin pa med do// mchod sbyin med do// sbyin sreg med do// legs par spyad pa med do// nyes par spyad pa med do// legs par spyad pa dang nyes par</text></item>
<item><p>261a7</p><section>'dul ba</section><text>spyad pa'i las rnams kyi 'bras bu rnam par smin pa med do// 'jig rten 'di med do// 'jig rten pha rol med do// ma med do// pha med do// sems can brdzus te skye ba med do// 'jig rten na dgra bcom pa yang dag par song ba yang dag par zhugs pa gang dag tshe</text></item>
<item><p>261b1</p><section>'dul ba</section><text>'di nyid la rang gi mngon par shes pas 'jig rten 'di dang 'jig rten pha rol mngon sum du byas nas bsgrubs te bdag ni skye bzad do// tshangs par spyod pa bsten to// bya ba byas so// srid pa 'di las gzhan mi shes so zhes go bar byed pa dag med do// srog ni 'di</text></item>
<item><p>261b2</p><section>'dul ba</section><text>nyid la 'tsho zhing de phyis chad par 'gyur/ zhig par 'gyur te shi ba'i 'og tu mi 'byung ngo // skyes bu'i lus ni 'byung ba chen po bzhi las gyur pa yin te/ de ni gang gi tshe shi ba na de'i sa'i lus ni sa'i bag la zha chu'i lus ni chu'i me'i lus ni me'i rlung gi lus ni rlung</text></item>
<item><p>261b3</p><section>'dul ba</section><text>gi bag la zha bar 'gyur ro// dbang po rnams ni nam mkha'i rjes su 'gro bar 'gyur ro// skyes bu'i ro ni khri dang lnga'i mi dag gis khyer te dur khrod du 'gro zhing bsregs phan chad mi mngon par 'gyur ro// bsreg bya dag ni thal bar 'gyur ro// rus pa dag ni thi ba'i mdog 'dra bar gnas so/</text></item>
<item><p>261b4</p><section>'dul ba</section><text>'di ltar rmongs pas nye bar bstan pa ni sbyin la mkhas pas nye bar bstan pa ni len to// de la gang dag yod par smra ba de dag thams cad ni gsog gsob du smra ba brdol ba yin no// 'di ltar byis pa dang mkhas pa de gnyis ni phyis chad par 'gyur zhig par 'gyur te shi ba'i</text></item>
<item><p>261b5</p><section>'dul ba</section><text>'og tu mi 'byung ngo zhes mchi ste/ btsun pa dper na mi zhig a mra'i 'bras bu rnams dris na la ku tsa'i 'bras bu rnams lung ston par bgyid la/ la ku tsa'i 'bras bu rnams dris na a mra'i 'bras bu rnams lung ston par bgyid pa de bzhin du 'od srung rdzogs byed la bdag gis yang dag par</text></item>
<item><p>261b6</p><section>'dul ba</section><text>mthong ba'i dge sbyong gi tshul gyi 'bras bu dris na ma mchis pa nyid lung ston par bgyid nas/ btsun pa de la bdag 'di snyam du sems te/ bdag 'dra ba'i skyes bu mkhas pas gzugs bzang por bkur ba yul na gnyug mar gnas pa'i dge sbyong ngam bram ze la mngon sum du smad pa</text></item>
<item><p>261b7</p><section>'dul ba</section><text>ni bdag gi cha ma lags so snyam nas/ btsun pa bdag gis 'od srung rdzogs byed kyis smras pa la mngon par bstod pa yang mi bgyid/ smad pa yang mi bgyid de/ mngon par bstod pa yang ma bgyis/ smad pa yang ma bgyis par stan las langs te mchis nas bdag kun du</text></item>
<item><p>262a1</p><section>'dul ba</section><text>rgyu gnag lhas kyi bu gang na ba der mchis te mchis nas/ kun du rgyu gnag lhas kyi bu la 'di skad ces btsun pa kun du rgyu 'jig rten gyi las kyi gnas dang / bzo'i gnas tha dad pa gang dag yin pa 'di lta ste/ phreng rgyud pa dang / smyug ma mkhan dang / gdan</text></item>
<item><p>262a2</p><section>'dul ba</section><text>pa dang / rtswa thun dang / 'dul mkhan dang / glang po che la zhon pa dang / rta la zhon pa dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring byed pa dang / go re long dang / bro ga len pa dang / rgyal po'i bu rab gnon</text></item>
<item><p>262a3</p><section>'dul ba</section><text>tshan po che dpa' ba rtul phod pa rnams dang / mnyes par byed pa dang / skra mkhan dang / khrus mkhan de rnams rang rang gi bzo'i gnas dang / las kyi gnas rnams kyis bya ba byed cing sbyin pa dag gtong / bsod nams dag byed la gso ba rnams gso zhing 'dod pa'i yon</text></item>
<item><p>262a4</p><section>'dul ba</section><text>tan lnga 'byor cing ldan par gyur nas rtse bar byed/ dga' bar byed/ dga' mgur spyod par byed na de lta bu rnams la yang dag par mthong ba'i dge sbyong gi tshul gyi 'bras bu gdags pa 'thob bam zhes dris pas na/ de 'di skad ces rgyal po chen po bdag ni 'di ltar lta zhing 'di</text></item>
<item><p>262a5</p><section>'dul ba</section><text>skad smra ste/ sems can rnams kun nas nyon mongs par 'gyur ba la rgyu med rkyen med do// sems can rnams rgyu med rkyen med par kun nas nyon mongs par 'gyur ro// sems can rnams rnam par dag par 'gyur ba la rgyu med rkyen med do// sems can rnams rgyu med rkyen med</text></item>
<item><p>262a6</p><section>'dul ba</section><text>par rnam par dag par 'gyur ro// sems can rnams shes pa med par 'gyur ba dang / mthong ba med par 'gyur ba la rgyu med rkyen med do// sems can rnams rgyu med rkyen med par shes pa med pa dang mthong ba med par 'gyur ro// sems can rnams shes par 'gyur ba</text></item>
<item><p>262a7</p><section>'dul ba</section><text>dang mthong bar 'gyur ba la rgyu med rkyen med do// sems can rnams rgyu med rkyen med par shes pa dang mthong bar 'gyur ro// stobs med do// brtson 'grus med do// stobs dang brtson 'grus med do// skyes bu'i rtsal med do// pha rol gnon pa med do// skyes bu'i rtsal</text></item>
<item><p>262b1</p><section>'dul ba</section><text>dang pha rol gnon pa med do// bdag gi rtsal med do// gzhan gyi rtsal med do// bdag gi rtsal dang gzhan gyi rtsal med do// sems can thams cad dang srog thams cad dang / 'byung po thams cad mthu med stobs med dbang med brtson 'grus med/ pha rol gnon pa med do// 'gro ba</text></item>
<item><p>262b2</p><section>'dul ba</section><text>mtshams sbyor ba'i srid pa dag nges par gyur to// 'di ltar 'gro ba drug po dag tu bde ba dang sdug bsngal so sor myong bar 'gyur ro zhes mchi ste/ btsun pa dper na mi zhig a mra'i 'bras bu rnams dris na la ku tsa'i 'bras bu rnams lung ston par bgyid la/ la ku tsa'i 'bras bu rnams dris</text></item>
<item><p>262b3</p><section>'dul ba</section><text>na a mra'i 'bras bu rnams lung ston par bgyid pa de bzhin du kun du rgyu gnag lhas kyi bu la bdag gis yang dag par mthong ba'i dge sbyong gi tshul gyi 'bras bu dris na rgyu ma mchis pa nyid du lung ston par bgyid nas/ btsun pa de la bdag 'di snyam du sems te/ bdag 'dra ba'i skyes bu mkhas</text></item>
<item><p>262b4</p><section>'dul ba</section><text>pas gzugs bzang por bkur ba yul na gnyug mar gnas pa'i dge sbyong ngam bram ze la da ji ltar mngon sum du smad par bya snyam nas/ bdag gis kun du rgyu gnag lhas kyi bu'i smras pa la mngon par bstod pa yang mi bgyid/ smad pa yang mi bgyid de/ mngon par bstod pa yang ma</text></item>
<item><p>262b5</p><section>'dul ba</section><text>bgyis/ smad pa yang ma bgyis par stan las langs te mchis nas/ bdag smra 'dod kyi bu mo'i bu yang dag rgyal ba can gang na ba der mchis te mchis nas smra 'dod kyi bu mo'i bu yang dag rgyal ba can la 'di skad ces btsun pa yang dag rgyal ba can las kyi gnas dang bzo'i</text></item>
<item><p>262b6</p><section>'dul ba</section><text>gnas gang dag yin pa 'di lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la zhon pa dang / rta la zhon pa dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring</text></item>
<item><p>262b7</p><section>'dul ba</section><text>byed pa dang / go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang / mnyes par byed pa dang / skra mkhan dang khrus mkhan de rnams rang rang gi bzo'i gnas dang las kyi gnas rnams kyis bya ba byed cing sbyin pa dag gtong /</text></item>
<item><p>263a1</p><section>'dul ba</section><text>bsod nams dag byed la gso ba rnams gso zhing 'dod pa'i yon tan lnga 'byor cing ldan par gyur nas rtse bar byed/ dga' bar byed/ dga' mgur spyod par byed pa na de lta bu rnams yang dag par mthong ba'i dge sbyong gi tshul gyi 'bras bu gdags pa 'thob</text></item>
<item><p>263a2</p><section>'dul ba</section><text>bam zhes dris pa na/ de 'di skad ces rgyal po chen po bdag ni 'di ltar blta zhing 'di skad smra ste/ byed pa dang / byed du 'jug pa dang / gcod pa dang / gcod du 'jug pa dang / sreg pa dang / sreg tu 'jug pa dang / rdeg pa dang / rdeg tu 'jug pa dang / srog chags</text></item>
<item><p>263a3</p><section>'dul ba</section><text>la 'tshe ba dang / ma byin par len pa dang / 'dod pa dag la log par spyod pa dang / shes bzhin du du smra ba dang / myos par 'gyur ba'i btung ba 'thung ba dang / khyim 'bubs pa dang / mdud pa bkrol ba dang / rim gyis 'phrog pa dang / lam 'gog cing</text></item>
<item><p>263a4</p><section>'dul ba</section><text>'dug pa dang / grong 'joms par byed pa dang / grong khyer 'joms par byed pa dang / yul 'joms par byed pa dang / sa gzhi chen po 'di la sems can gang dag yod pa de dag thams cad 'khor lo'i mtha' spu gri la byas pas de dag thams cad kun du gcod par byed/ kun du 'cheg</text></item>
<item><p>263a5</p><section>'dul ba</section><text>par byed/ kun du rdung bar byed/ kun du 'bral bar byed cing de dag thams cad kun du bcad/ kun du gshegs/ kun du brdungs/ kun du dral nas sha'i thang ma gcig tu byed/ sha'i tshoms gcig tu byed/ sha'i bungs gcig tu byed/ sha'i phung po gcig tu</text></item>
<item><p>263a6</p><section>'dul ba</section><text>byed cing sha'i thang ma gcig tu byas/ sha'i tshoms gcig tu byas/ sha'i bungs gcig tu byas/ sha'i phung po gcig tu byas nas de ltar kun du sgrub par byed pa las gzhi de las sdig pa yang med/ gzhi de las sdig par 'gyur ba yang med do// chu klung gang gA'i lho</text></item>
<item><p>263a7</p><section>'dul ba</section><text>phyogs nas kun du gcod par byed/ kun du 'cheg par byed/ kun du rdung bar byed/ kun du 'dral bar byed cing 'gro la/ chu klung gang gA'i byang phyogs nas sbyin par byed/ mchod sbyin byed cing 'gro bar gyur na/ gzhi de las sdig pa dang bsod nams kyang med/ gzhi</text></item>
<item><p>263b1</p><section>'dul ba</section><text>de las sdig pa dang bsod nams su 'gyur ba yang med do// 'di ltar sbyin pa dang / dul ba dang / yang dag par sdom pa dang / don spyod pa dang / don mthun pas de ltar byed pa yang bsod nams mi byed pa kho na yin no zhes mchi ste/ btsun pa dper na mi zhig a mra'i 'bras bu</text></item>
<item><p>263b2</p><section>'dul ba</section><text>rnams dris na la ku tsa'i 'bras bu rnams lung ston par bgyid la/ la ku tsa'i 'bras bu rnams dris na a mra'i 'bras bu rnams lung ston par bgyid pa de bzhin du smra 'dod kyi bu mo'i bu yang dag rgyal ba can la bdag gis yang dag par mthong ba'i dge sbyong gi tshul gyi 'bras bu dri ba dris na byed</text></item>
<item><p>263b3</p><section>'dul ba</section><text>pa nyid ma mchis par lung ston par bgyid do// btsun pa de la bdag 'di snyam du sems te/ bdag 'dra ba'i skyes bu mkhas pas gzugs bzang por bkur ba yul na gnyug mar gnas pa'i dge sbyong ngam bram ze la da ji ltar mngon sum du smad par bya snyam nas/ bdag gis smra 'dod</text></item>
<item><p>263b4</p><section>'dul ba</section><text>kyi bu mo'i bu yang dag rgyal ba can la mngon par bstod pa yang mi bgyid smad pa yang mi bgyid de/ mngon par bstod pa yang ma bgyis/ smad pa yang ma bgyis par stan las langs te mchis nas bdag mi pham skra'i la ba can gang na ba der mchis te mchis nas/ mi pham skra'i</text></item>
<item><p>263b5</p><section>'dul ba</section><text>la ba can la 'di skad ces btsun pa mi pham 'jig rten gyi las kyi gnas dang bzo'i gnas tha dad pa gang dag yin pa 'di lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la zhon pa dang / rta la zhon pa</text></item>
<item><p>263b6</p><section>'dul ba</section><text>dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring byed pa dang / go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang mnyes par byed pa dang / skra mkhan dang / khrus mkhan de</text></item>
<item><p>263b7</p><section>'dul ba</section><text>rnams rang rang gi bzo'i gnas dang / las kyi gnas rnams kyis bya ba byed cing sbyin pa dag gtong / bsod nams dag byed la gso ba rnams gso zhing 'dod pa'i yon tan lnga 'byor cing ldan par gyur nas rtse bar byed dga' bar byed/ dga' mgur spyod par byed na de lta bu rnams</text></item>
<item><p>264a1</p><section>'dul ba</section><text>la yang dag par mthong ba'i dge sbyong gi tshul gyi 'bras bu gdags pa 'thob bam zhes dris pa na de 'di skad ces rgyal po chen po bdag ni 'di ltar blta zhing 'di skad ces smra ste/ lus bdun po 'di dag ni ma byas pa/ byas pas ma byas pa ma sprul pa/ sprul</text></item>
<item><p>264a2</p><section>'dul ba</section><text>pas ma byas pa gnod par bya ba ma yin pa ther zug tu gnas pa/ ka ba bzhin gnas pa dag yin te/ bdun gang zhe na/ 'di lta ste sa'i lus dang / chu'i lus dang / me'i lus dang / rlung gi lus dang / bde ba dang / sdug bsngal ba dang / srog gson pa nyid ni bdun pa ste/</text></item>
<item><p>264a3</p><section>'dul ba</section><text>lus bdun po de dag ni ma byas pa/ byas pas ma byas pa/ ma sprul pa/ sprul pas ma byas pa/ gnod par bya ba ma yin pa/ ther zug tu gnas pa/ ka ba bzhin du gnas pa dag yin no// de dag ni 'di lta ste/ bsod nams su 'gyur ba'i phyir ram/ sdig par 'gyur</text></item>
<item><p>264a4</p><section>'dul ba</section><text>ba'i phyir ram/ bsod nams dang sdig par 'gyur ba'i phyir ram bde bar 'gyur ba'i phyir ram/ sdug bsngal bar 'gyur ba'i phyir ram/ bde ba dang sdug bsngal bar 'gyur ba'i phyir g.yo bar mi byed/ rnam par 'gyur bar mi byed/ gcig la gcig gnod par mi byed</text></item>
<item><p>264a5</p><section>'dul ba</section><text>do// skyes bu gang gis skyes bu'i mgo gcod par byed pa des kyang 'jig rten na g.yo ba'am gnas pa la gnod pa cung zad kyang mi byed de/ lus bdun po dag la bar med par mtshon thal byung du 'gro zhing der srog la gnod pa yang med do// de la gsod par byed pa'am/</text></item>
<item><p>264a6</p><section>'dul ba</section><text>gsod du bcug pa'am/ dran par byed pa'am/ dran par byed du bcug pa'am/ skul bar byed pa'am/ skul du bcug pa'am/ rnam par rig par byed pa'am/ rnam par rig par byed du bcug pa 'ga' yang med do// byis pa'am mkhas pa gang dag yin pa dag ni skye</text></item>
<item><p>264a7</p><section>'dul ba</section><text>gnas gtso bo dang ldan pa khri bzhi stong dang / rtog pa chen po drug khri dang drug brgya dang / las lnga dang / las gsum dang / las gnyis dang las dang las phyed dang / las drug bcu rtsa gnyis dang / rtog pa bar ma drug bcu rtsa gnyis dang / 'du shes bdun dang / sems</text></item>
<item><p>264b1</p><section>'dul ba</section><text>can dmyal ba brgya nyi shu dang / dbang po brgya sum bcu dang / rdul gyi khams sum bcu rtsa drug dang / klu'i rigs bzhi khri dgu stong dang / nam mkha' lding gi rigs bzhi khri dgu stong dang / kun tu rgyu'i rigs bzhi khri dgu stong dang / kun tu 'tsho'i rigs bzhi khri dgu stong</text></item>
<item><p>264b2</p><section>'dul ba</section><text>dang / gcer bu pa'i rigs bzhi khri dgu stong dang / 'du shes can gyi gnas bdun dang / 'du shes med pa'i gnas bdun dang / lha ma yin bdun dang / sha za bdun dang / lha bdun dang / mi bdun dang / mtsho bdun dang / mtsho bdun brgya dang / 'bri ba bdun</text></item>
<item><p>264b3</p><section>'dul ba</section><text>dang / 'bri ba bdun brgya dang / rmi lam bdun dang / rmi lam bdun brgya dang / sad pa bdun dang / sad pa bdun brgya dang / g.yang sa bdun dang / g.yang sa bdun brgya dang / rigs btsun pa drug dang / mngon par mtho ba bcu dang / skyes bu chen po'i sa brgyad po de dag</text></item>
<item><p>264b4</p><section>'dul ba</section><text>tu bskal pa chen po brgyad khri bzhi stong du mtshams sbyor cing 'khor nas sdug bsngal mthar byed do// 'di lta ste/ dper na/ skud pa'i dru bu yang ba steng gi nam mkha' las 'phangs pa gzangs pa na sa la 'bab pa de bzhin du byis pa'am/ mkhas pa gang dag yin pa dag</text></item>
<item><p>264b5</p><section>'dul ba</section><text>kyang de dag bskal pa chen po brgyad khri bzhi stong du mtshams sbyor cing 'khor nas sdug bsngal mthar byed do// de la dge sbyong dang bram ze gang dag 'di skad ces bdag tshul khrims sam/ brtul zhugs sam/ dka' thub bam/ tshangs par spyod pa la gnas pa 'dis las</text></item>
<item><p>264b6</p><section>'dul ba</section><text>yongs su ma smin pa ni yongs su smin par bya zhing yongs su smin pa ni reg par byas nas byang bar bya'o zhes zer ba 'ga' yang med do// bde ba dang sdug bsngal 'di nges pa yin no// yar skye ba dang mar 'grib pa ni mi srid do// 'di lta bu 'di nyid dang gzhan ma yin pas 'khor ba gzhal</text></item>
<item><p>264b7</p><section>'dul ba</section><text>lo zhes mchi ste/ btsun pa dper na mi zhig a mra'i 'bras bu rnams dris na la ku tsa'i 'bras bu rnams lung ston par bgyid la/ la ku tsa'i 'bras bu rnams dris na a mra'i 'bras bu rnams lung ston par bgyid pa de bzhin du mi pham skra'i la ba can la bdag gis yang dag par mthong</text></item>
<item><p>265a1</p><section>'dul ba</section><text>ba'i dge sbyong gi tshul gyi 'bras bu dris na 'khor ba dag nyid lung ston par bgyid nas/ btsun pa de la bdag 'di snyam du sems te/ bdag 'dra ba'i skyes bu mkhas pas gzugs mdzes par bkur ba yul na gnyug mar gnas pa'i dge sbyong ngam bram ze la da ji</text></item>
<item><p>265a2</p><section>'dul ba</section><text>ltar mngon sum du smad par bya snyam nas mi pham skra'i la ba can gyis smras pa la mngon par bstod pa yang mi bgyid/ smad pa yang mi bgyid de/ mngon par bstod pa yang ma bgyis smad pa yang ma bgyis par stan las langs te mchis nas bdag gcer bu pa gnyen gyi bu gang na ba der</text></item>
<item><p>265a3</p><section>'dul ba</section><text>mchis nas/ gcer bu pa gnyen gyi bu la 'di skad ces btsun pa gnyen gyi bu 'jig rten gyi las kyi gnas dang / bzo'i gnas tha dad pa gang dag yin pa 'di lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la zhon</text></item>
<item><p>265a4</p><section>'dul ba</section><text>pa dang / rta la zhon pa dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring byed pa dang / go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang / mnyes par byed pa dang / skra mkhan dang</text></item>
<item><p>265a5</p><section>'dul ba</section><text>khrus mkhan de rnams rang rang gi bzo'i gnas dang / las kyi gnas rnams kyis bya ba byed cing sbyin pa dag gtong / bsod nams dag byed la/ gso ba ni gso zhing 'dod pa'i yon tan lnga 'byor cing ldan par gyur nas rtse bar byed/ dga' bar byed/ dga' mgur spyod par</text></item>
<item><p>265a6</p><section>'dul ba</section><text>byed na de lta bu rnams la yang dag par mthong ba'i dge sbyong gi tshul gyi 'bras bu gdags pa 'thob bam zhes dris pa na/ de 'di skad ces rgyal po chen po bdag ni 'di ltar lta zhing 'di skad smra ste/ skyes bu gang zag 'dis so sor myong ba gang yin pa ci yang rung ste/ de thams cad</text></item>
<item><p>265a7</p><section>'dul ba</section><text>sngon byas pa'i rgyu las byung ba yin no// las rnying pa rnams ni dka' thub kyis 'byang bar 'gyur la/ las sar pa rnams ni mi bya ba'i chu lon gyis bzlog par bya'o// de lta na phyin chad zag pa med do// zag pa med na las zad do// las zad na sdug bsngal zad do//</text></item>
<item><p>265b1</p><section>'dul ba</section><text>sdug bsngal zad na sdug bsngal mthar byed par 'gyur ro zhes mchi ste/ btsun pa dper na mi zhig a mra'i 'bras bu rnams dris na la ku tsa'i 'bras bu rnams su lung ston par bgyid la/ la ku tsa'i 'bras bu rnams dris na a mra'i 'bras bu rnams lung ston par bgyid pa de</text></item>
<item><p>265b2</p><section>'dul ba</section><text>bzhin du gcer bu pa gnyen gyi bu la bdag gis yang dag par mthong ba'i dge sbyong gi tshul gyi 'bras bu dris na sngon bgyis pa'i rgyu las byung ba nyid lung ston par bgyid nas/ btsun pa de la bdag 'di snyam du sems te/ bdag 'dra ba'i skyes bu mkhas pas gzugs</text></item>
<item><p>265b3</p><section>'dul ba</section><text>bzang por bkur ba yul na gnyug mar gnas pa'i dge sbyong ngam bram ze la mngon sum du smad pa ni bdag gi cha ma lags so snyam nas/ bdag gis gcer bu pa gnyen gyi bu'i smras pa la mngon par bstod pa yang mi bgyid/ smad par yang mi bgyid de/ mngon par bstod</text></item>
<item><p>265b4</p><section>'dul ba</section><text>pa yang ma bgyis smad par yang ma bgyis par stan las langs te mchis nas bdag ka t+ya'i bu nog can gang na ba der mchis te/ mchis nas ka t+ya'i bu nog can la 'di skad ces/ btsun pa ka t+ya'i bu 'jig rten gyi las kyi gnas dang / bzo'i gnas tha dad pa gang dag yin pa</text></item>
<item><p>265b5</p><section>'dul ba</section><text>'di lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang / glang po che la zhon pa dang / rta la zhon pa dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring byed pa</text></item>
<item><p>265b6</p><section>'dul ba</section><text>dang // go re long dang / bro ga len pa dang / rgyal po'i bu rab gnon tshan po che dpa' ba rtul phod pa rnams dang / mnyes par byed pa dang / skra mkhan dang / khrus mkhan de rnams rang rang gi bzo'i gnas dang / las kyi gnas rnams kyis khyab byed cing sbyin pa dag gtong / bsod</text></item>
<item><p>265b7</p><section>'dul ba</section><text>nams dag byed la/ gso ba rnams gso zhing 'dod pa'i yon tan lnga 'byor cing ldan par gyur nas rtse bar byed/ dga' bar byed/ dga' mgur spyod par byed na de lta bu rnams la yang dag par mthong ba'i dge sbyong gi tshul gyi 'bras bu gdags pa 'thob bam zhes de skad dris</text></item>
<item><p>266a1</p><section>'dul ba</section><text>pa dang / ka t+ya'i bu nog can bdag la 'di skad ces rgyal po chen po bdag ni 'di ltar lta zhing 'di skad ces smra ste/ gal te 'ga' zhig bdag gi gan du mchis te 'di skad ces 'jig rten pha rol yod dam zhes 'dri na/ de la bdag 'jig rten pha rol yod do zhes dri ba</text></item>
<item><p>266a2</p><section>'dul ba</section><text>dris pa'i lan 'debs so// 'jig rten pha rol med pa dang / 'jig rten pha rol yod pa dang med pa dang / yod pa yang ma yin med pa yang ma yin pa dang / de bzhin du 'jig rten pha rol 'di lta bu nyid dang / 'di lta bu nyid ma yin pa dang / gzhan nyid dang gzhan nyid ma yin pa dang /</text></item>
<item><p>266a3</p><section>'dul ba</section><text>'jig rten pha rol gzhan ma yin pa nyid dang gzhan ma yin pa nyid ma yin pa yin nam zhes 'dri na de la bdag 'jig rten pha rol gzhan ma yin pa nyid dang gzhan ma yin pa nyid ma yin no zhes dris pa'i lan 'debs so zhes mchi nas bdag de la 'di snyam du sems te/ rgyal po'i khab</text></item>
<item><p>266a4</p><section>'dul ba</section><text>'di na rab tu byung bar gyur pa ji snyed gnas pa de rnams kyi nang na lhag par blun pa/ lhag par glen pa/ lhag par slu bar byed pa ni 'di lta ste/ ka t+ya'i bu nog can 'di yin no snyam pa las de la yang bdag 'di snyam du sems te/ gzugs bzang por bkur ba yul na gnyug mar</text></item>
<item><p>266a5</p><section>'dul ba</section><text>gnas pa'i dge sbyong ngam bram ze la mngon sum du smad pa ni bdag gi cha ma lags so snyam nas bdag gis ka t+ya'i bu nog can gyis smras pa la mngon par bstod pa yang mi bgyid/ smad pa yang mi bgyid de mngon par bstod pa yang ma bgyis/ smad pa yang ma bgyis par stan las</text></item>
<item><p>266a6</p><section>'dul ba</section><text>langs te mchis lags te/ bcom ldan 'das la bdag don de kho na zhu lags na/ btsun pa 'jig rten gyi las kyi gnas dang / bzo'i gnas tha dad pa gang dag lags pa 'di lta ste/ phreng rgyud pa dang / smyug ma mkhan dang / gdan pa dang / rtswa thun dang / 'dul mkhan dang /</text></item>
<item><p>266a7</p><section>'dul ba</section><text>glang po che la 'tshal ba dang / rta la 'tshal ba dang / shing rta mkhan dang / ral gri'i thabs dang / gzhu'i 'dzin stangs pa dang / zham 'bring bgyid pa dang / go re long dang / bro ga len pa dang rgyal po'i bu rab gnon tshan po che dpa' ba rtul phod pa rnams dang / mnyes par</text></item>
<item><p>266b1</p><section>'dul ba</section><text>bgyid pa dang / skra mkhan dang / khrus mkhan de rnams rang rang gi bzo'i gnas dang / las kyi gnas rnams kyis bgyi ba bgyid cing sbyin pa dag stsol/ bsod nams dag bgyid la gso ba dag gso zhing 'dod pa'i yon tan lnga 'byor cing ldan par gyur nas rtse bar bgyid/ dga'</text></item>
<item><p>266b2</p><section>'dul ba</section><text>bar bgyid/ dga' mgur spyod par bgyid na de lta bu rnams la yang dag par mthong ba'i dge sbyong gi tshul gyi 'bras bu gdags pa 'thob lags sam/ rgyal po chen po de'i phyir khyod nyid la dri yis khyod kyis ji ltar bzod pa de bzhin du de lung ston cig/ rgyal po chen po dper na 'di na khyod</text></item>
<item><p>266b3</p><section>'dul ba</section><text>kyi bran mngag gzhug pa go re long rang dbang med la dga' mgur byar med pa zhig yod pa des khyod steng gi khang gzhi la 'dug ste 'dod pa'i yon tan lnga 'byor cing ldan par gyur nas skyes pa med par rol mos rtse bar byed/ dga' bar byed/ dga' mgur spyod par byed</text></item>
<item><p>266b4</p><section>'dul ba</section><text>pa mthong ngo // mthong nas kyang 'di snyam du sems te/ lus 'phags ma'i bu ma ga ng+hA'i rgyal po ma skyes dgra 'di yang mi yin la bdag kyang mi yin pa las gzhan du na lus 'phags ma'i bu ma ga ng+hA'i bu ma skyes dgras sngon bsod nams dag byas shing bsags pa des na da ltar</text></item>
<item><p>266b5</p><section>'dul ba</section><text>steng gi khang gzhi la 'dug nas skyes pa med pa'i rol mos rtse bar byed/ dga' bar byed dga' mgur spyod par byed kyis/ ma la bdag gis kyang dge ba'i chos cung zad yang dag par blangs te gnas par bya'o snyam zhing bdag gis dge ba'i chos ci zhig yang dag par blangs</text></item>
<item><p>266b6</p><section>'dul ba</section><text>te gnas par bya snyam pa las/ ma la bdag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar bya'o snyam nas des de ltar thag bcad de skra dang kha spu bregs nas gos ngur smrig bgos te dad pa yang dag pa kho nas</text></item>
<item><p>266b7</p><section>'dul ba</section><text>khyim nas khyim med par rab tu byung nas des ji srid 'tsho'i bar du srog gcod pa spangs te srog gcod pa las slar log/ ma byin par len pa dang / mi tshangs par spyod pa dang / du smra ba dang / phra ma dang / tshig rtsub po dang / tshig kyal pa dang / brnab sems dang /</text></item>
<item><p>267a1</p><section>'dul ba</section><text>gnod sems dang / log par lta ba spangs te log par lta ba las slar log par gyur pa de khyod kyi zho shas 'tsho ba rnams ljongs su 'khyam zhing dong bas mthong ngo // mthong nas kyang de rnams 'di snyam du sems te/ 'di ni lus 'phags ma'i bu ma ga d+hA'i</text></item>
<item><p>267a2</p><section>'dul ba</section><text>rgyal po ma skyes dgra'i 'bangs mngag gzhug pa go re long rang dbang med pa dga' mgur byar med pa yin na/ de skra dang kha spu bregs nas gos ngur smrig bgos te dad pa yang dag pa kho nar khyim nas khyim med par rab tu byung nas de ji srid 'tsho'i bar du srog gcod pa spangs te/ srog gcod</text></item>
<item><p>267a3</p><section>'dul ba</section><text>pa las slar log ma byin par len pa dang / mi tshangs par spyod pa dang / du smra ba dang / phra ma dang / tshig rtsub po dang / tshig kyal pa dang / brnab sems dang / gnod sems dang / log par lta ba spangs te log par lta ba las slar log nas yang dag pa'i lta ba dang</text></item>
<item><p>267a4</p><section>'dul ba</section><text>ldan gyis/ ma la bdag cag rgyal po'i spyan sngar dong la snyan du gsol lo zhes de rnams khyod kyi drung du 'ongs nas smras pa/ lha mkhyen par mdzad du gsol/ lha'i 'bangs mngag gzhug pa go re long rang dbang ma mchis pa dga' mgur bgyir ma mchis pa zhig mchis pa de skra</text></item>
<item><p>267a5</p><section>'dul ba</section><text>dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung nas des ji srid 'tsho'i bar du srog gcod pa spangs te srog gcod pa las slar log/ ma byin par len pa dang / mi tshangs par spyod pa dang / du smra ba dang / phra ma</text></item>
<item><p>267a6</p><section>'dul ba</section><text>dang / tshig rtsub po dang / tshig kyal pa dang / brnab sems dang / gnod sems dang / log par lta ba spangs te log par lta ba las slar log ste/ yang dag pa'i lta ba dang ldan lags so zhes smras na/ rgyal po chen po de la ji snyam du sems/ ji ga khyod</text></item>
<item><p>267a7</p><section>'dul ba</section><text>kyis de skad smra ba la shes ldan dag deng la mi de khug shig dang slar yang nga'i bran mngag gzhug pa go re long rang dbang med par 'gyur ro zhes smra bar 'gyur ram/ btsun pa ma lags so// gzhan du na bdag de la lta ba'i slad du mchi ste/ des sngon bdag la mngon du smra ba dang /</text></item>
<item><p>267b1</p><section>'dul ba</section><text>phyag 'tshal ba dang / ldang ba dang / thal mo sbyar ba dang / 'dud pa'i las gang lags pa bgyid lags pas de nyid la bdag gis de dag bgyi zhing / ji srid 'tsho'i bar du de la 'di lta ste chos gos dang / bsod snyoms dang / gnas mal dang / nad kyi rkyen sman gyi yo byad</text></item>
<item><p>267b2</p><section>'dul ba</section><text>rnams kyis bstab par bgyi'o// rgyal po chen po de ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de ltar na bcom ldan 'das kyis yang dag par mthong ba'i dge sbyong gi tshul gyi</text></item>
<item><p>267b3</p><section>'dul ba</section><text>'bras bu bstan lags so// rgyal po chen po dper na khyod kyi yul 'di na khyim bdag zhing pa skrun pa skyed pa rgyal po'i bang mdzod 'phel bar byed pa zhig yod pa des khyod steng gi khang gzhi la 'dug nas skyes pa med par rol mos rtse bar byed/ dga' bar byed/ dga' mgur</text></item>
<item><p>267b4</p><section>'dul ba</section><text>spyod par byed pa mthong ngo // mthong nas kyang 'di snyam du sems te/ lus 'phags ma'i bu ma ga d+hA'i rgyal po ma skyes dgra 'di yang mi yin la/ bdag kyang mi yin pa las gzhan du na lus 'phags ma'i bu ma ga d+hA'i rgyal po ma skyes dgra sngon bsod nams dag byas shing bsags pa des nad</text></item>
<item><p>267b5</p><section>'dul ba</section><text>ltar steng gi khang gzhir song nas skyes pa med pa'i rol mos rtse bar byed/ dga' bar byed/ dga' mgur spyod par byed kyis/ ma la bdag gis kyang dge ba cung zad yang dag par blangs te gnas par bya'o snyam zhing bdag gis dge ba'i chos ci zhig yang dag par blangs te</text></item>
<item><p>267b6</p><section>'dul ba</section><text>gnas par bya snyam pa las/ ma la bdag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar bya'o snyam nas/ des de ltar thag bcad de skra dang kha spu bregs nas gos ngur smrig bgos te dad pa yang dag pa kho nas</text></item>
<item><p>267b7</p><section>'dul ba</section><text>khyim nas khyim med par rab tu byung nas de ji srid 'tsho'i bar du srog gcod pa spangs te srog gcod pa las slar log/ ma byin par len pa dang / mi tshangs par spyod pa dang / du smra ba dang / phra ma dang / tshig rtsub po dang / tshig kyal pa dang / brnab sems dang / gnod sems</text></item>
<item><p>268a1</p><section>'dul ba</section><text>dang / log par lta ba spangs te log par lta ba las slar log par gyur pa de khyod kyi zho shas 'tsho ba rnams ljongs su 'khyam zhing dong bas mthong ngo // mthong nas kyang de dag 'di snyam du sems te/ 'di ni lus 'phags ma'i bu ma ga d+hA'i rgyal po ma skyes</text></item>
<item><p>268a2</p><section>'dul ba</section><text>dgra'i khyim bdag zhing bskrun pa skyed pa'i bang mdzod 'phel bar byed pa yin na/ de skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung nas/ de ji srid 'tsho'i bar du srog gcod pa spangs te/ srog gcod pa las slar log/</text></item>
<item><p>268a3</p><section>'dul ba</section><text>ma byin par len pa dang / mi tshangs par spyod pa dang / du smra ba dang / phra ma dang / tshig rtsub po dang / tshig kyal pa dang / brnab sems dang / gnod sems dang / log par lta ba spangs te/ log par lta ba las slar log nas yang dag pa'i lta ba dang ldan</text></item>
<item><p>268a4</p><section>'dul ba</section><text>gyis/ ma la bdag cag rgyal po'i spyan sngar dong la snyan du gsol lo zhes de rnams khyod kyi drung du 'ongs nas smras pa/ lha mkhyen par mdzad du gsol/ lha'i khyim bdag zhing pa skrun pa skyed pa rgyal po'i bang mdzod 'phel bar bgyid pa zhig mchis pa de skra dang kha spu bregs te gos</text></item>
<item><p>268a5</p><section>'dul ba</section><text>ngur smrig bgos nas dad pa yang dag pa kho nas khyim nas khyim med par rab tu byung nas de ji srid 'tsho'i bar du srog gcod pa spangs te/ srog gcod pa las slar log/ ma byin par len pa dang / mi tshangs par spyod pa dang / du smra ba dang / phra ma dang / tshig rtsub po dang / tshig</text></item>
<item><p>268a6</p><section>'dul ba</section><text>kyal pa dang / brnab sems dang / gnod sems dang / log par lta ba spangs te log par lta ba las slar log ste/ yang dag pa'i lta ba dang ldan lags so zhes smra na/ rgyal po chen po de la ji snyam du sems/ ji ga khyod kyis de skad smra ba la shes ldan dag deng la mi de khug</text></item>
<item><p>268a7</p><section>'dul ba</section><text>shig dang slar yang nga'i zhing pa skrun pa skyed pa rgyal po'i bang mdzod 'phel bar 'gyur ro zhes smra bar 'gyur ram/ btsun pa ma lags so// gzhan du na bdag de la blta ba'i slad du mchi ste/ des sngon bdag la mngon du smra ba dang / phyag 'tshal ba dang / ldang ba dang /</text></item>
<item><p>268b1</p><section>'dul ba</section><text>thal mo sbyar ba dang / 'dud pa'i las gang dag lags pa bgyis lags pas de nyid la bdag gis de dag bgyi zhing ji srid 'tsho'i bar du de la yang 'di lta ste/ chos gos dang / bsod snyoms dang / gnas mal dang / nad kyi rkyen sman gyi yo byad rnams kyis bstab par</text></item>
<item><p>268b2</p><section>'dul ba</section><text>bgyi'o// rgyal po chen po de ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so// rgyal</text></item>
<item><p>268b3</p><section>'dul ba</section><text>po chen po 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan</text></item>
<item><p>268b4</p><section>'dul ba</section><text>'das 'jig rten du byung ste/ des chos bshad pa ni thog mar dge ba/ bar du dge ba/ tha mar dge ba/ don bzang po// tshig 'bru bzang po ma 'dres pa yongs su rdzogs pa yongs su dag pa rnam par byang ba/ tshangs par spyod pa rab tu ston te/ chos de khyim bdag gam/ khyim bdag gi</text></item>
<item><p>268b5</p><section>'dul ba</section><text>bus mnyan te/ de chos de thos nas gnas gsum po 'di lta ste/ chags pa'i chos dang / zhe sdang gi chos dang / gti mug gi chos la ston pa'i rnam par dag pa tshol bar byed de/ ci tshe dang ldan pa 'di la chags pa gang gis zil gyis gnon cing sems la khyab na mi shes bzhin kho</text></item>
<item><p>268b6</p><section>'dul ba</section><text>nar shes so zhes smra/ ma mthong bzhin kho nar mthong ngo zhes smra zhing gzhan dag la yang gang de dag la yun ring por gnod pa dang / ban pa ma yin pa dang / sdug bsngal bar 'gyur ba de lta de ltar ston pa'i chags pa ma spangs pa dang / yongs su ma shes pa dang / ma bkag pa</text></item>
<item><p>268b7</p><section>'dul ba</section><text>dang / ma bsal ba'i chags pa de yod dam/ 'on te tshe dang ldan pa 'di la chags pa gang gis zil gyis non cing sems la khyab na mi shes bzhin kho nar shes so zhes smra/ ma mthong bzhin kho nar mthong ngo zhes smra zhing gzhan dag la yang gang de dag la yun ring por gnod pa dang /</text></item>
<item><p>269a1</p><section>'dul ba</section><text>phan pa ma yin pa dang / sdug bsngal bar 'gyur ba de lta de ltar ston pa'i chags pa ma spangs pa dang / yongs su ma shes pa dang / ma bkag pa dang / ma bsal ba'i chags pa de med snyam na/ de 'di snyam du sems te/ tshe dang ldan pa 'di la</text></item>
<item><p>269a2</p><section>'dul ba</section><text>chags pa gang gis zil gyis non cing sems la khyab na mi shes bzhin kho nar shes so zhes smra/ ma mthong bzhin kho nar mthong ngo zhes smra zhing gzhan dag la yang gang de dag la yun ring por gnod pa dang / phan pa ma yin pa dang / sdug bsngal bar 'gyur ba de lta de ltar</text></item>
<item><p>269a3</p><section>'dul ba</section><text>ston pa'i chags pa ma spangs pa dang / yongs su ma shes pa dang / ma bkag pa dang / ma bsal ba'i chags pa de med do// de ci'i phyir zhe na/ ma chags pa'i lus kyi 'du byed dang / ngag gi 'du byed dang / yid kyi 'du byed gang dag yin pa de dag tshe dang ldan pa 'di la yod</text></item>
<item><p>269a4</p><section>'dul ba</section><text>la/ 'di chos gang mdor bsdus pa'am/ rgyas par 'chad kyang rung 'di'i chos ni zhi ba gya nom pa/ zab pa zab par snang ba/ mthong bar dka' ba/ rtogs par dka' ba/ brtag par bya ba ma yin pa/ rtog ge'i spyod yul ma yin pa/ zhib mo brtags pa'i mkhas</text></item>
<item><p>269a5</p><section>'dul ba</section><text>pa dang mdzangs pas rig par bya ba yin na/ de yang 'di ltar tshe dang ldan pa 'di gcig tu chags pas shes par sla ba ma yin pas tshe dang ldan pa 'di ma chags pa yin te/ tshe dang ldan pa 'di ni chags pa ma yin no snyam mo// gang gi tshe 'di dang po chags pa'i chos la</text></item>
<item><p>269a6</p><section>'dul ba</section><text>rnam par dag par mthong nas de'i 'og tu gnyis pa zhe sdang gi chos dang / gsum pa gti mug gi chos la tshol bar byed de/ ci tshe dang ldan pa 'di la gti mug gang gis zil gyis non cing sems la khyab na mi shes bzhin kho nar shes so zhes smra/ ma mthong bzhin kho</text></item>
<item><p>269a7</p><section>'dul ba</section><text>nar mthong ngo zhes smra zhing gzhan dag la yang gang de dag la yun ring por gnod pa dang / phan pa ma yin pa dang / sdug bsngal bar 'gyur ba de lta de ltar ston pa'i gti mug ma spangs pa dang / yongs su ma shes pa dang / ma bkag pa dang / ma bsal ba'i gti mug</text></item>
<item><p>269b1</p><section>'dul ba</section><text>de yod dam/ 'on te tshe dang ldan pa 'di la gti mug gang gis zil gyis non cing sems la khyab na mi shes bzhin kho nar shes so zhes smra/ ma mthong bzhin kho nar mthong ngo zhes smra zhing gzhan dag la yang gang dag de dag la yun ring por gnod pa dang / phan pa ma yin</text></item>
<item><p>269b2</p><section>'dul ba</section><text>pa dang / sdug bsngal bar gyur pa de lta de ltar ston pa'i gti mug ma spangs pa dang / yongs su ma shes pa dang / ma bkag pa dang / ma bsal ba'i gti mug de med snyam na/ de 'di snyam du sems te/ tshe dang ldan pa 'di la gti mug gang gis zil gyis non cing sems la</text></item>
<item><p>269b3</p><section>'dul ba</section><text>khyab na mi shes bzhin kho nar shes so zhes smra/ ma mthong bzhin kho nar mthong ngo zhes smra zhing gzhan dag la yang gang dag de dag la yun ring por gnod pa dang / phan pa ma yin pa dang / sdug bsngal bar 'gyur ba de lta de ltar ston pa'i gti mug ma spangs pa dang / yongs</text></item>
<item><p>269b4</p><section>'dul ba</section><text>su ma shes pa dang / ma bkag pa dang / ma bsal ba'i gti mug de med do// de ci'i phyir zhe na/ gti mug med pa'i lus kyi 'du byed dang / ngag gi 'du byed dang / yid kyi 'du byed gang dag yin pa de dag tshe dang ldan pa 'di la yod la/ 'di chos gang mdor bsdus</text></item>
<item><p>269b5</p><section>'dul ba</section><text>pa'am/ rgyas par 'chad kyang rung / 'di'i chos ni zhi ba/ gya nom pa/ zab pa zab par snang ba/ mthong bar dka' ba/ rtogs par dka' ba/ brtag par bya ba ma yin pa/ rtog ge'i spyod yul ma yin pa/ zhib mo brtags pa'i mkhas pa dang mdzangs pas</text></item>
<item><p>269b6</p><section>'dul ba</section><text>rig par bya ba yin na/ de yang 'di ltar tshe dang ldan pa 'di gcig pu gti mug pas ni shes par sla ba ma yin pas tshe dang ldan pa 'di gti mug pa ma yin te/ tshe dang ldan pa 'di ni gti mug med pa yin no snyam mo// gang gi tshe 'di gsum pa gti mug gi chos la rnam par</text></item>
<item><p>269b7</p><section>'dul ba</section><text>dag par mthong nas de'i 'og tu 'di la rnam pa dang ldan pa'i dad pa skyed par byed do// dad pa skyes nas 'di ltar slob par byed de/ khyim na gnas pa ni gnod pa can dang / rdul khrod na gnas pa yin la/ rab tu byung ba ni mngon par skabs yod pa yin te/ khyim pa</text></item>
<item><p>270a1</p><section>'dul ba</section><text>khyim na gnas pas ni ji srid 'tsho'i bar du gcig tu sal gyis dag par tshangs par spyod pa yongs su rdzogs pa/ yongs su dag pa rnam par byang ba 'ba' zhig po 'di la spyad par sla ba ma yin pas/ ma la bdag skra dang kha spu bregs te gos ngur smrig bgos nas</text></item>
<item><p>270a2</p><section>'dul ba</section><text>dad pa yang dag pa kho nas khyim nas khyim med par rab tu 'byung bar bya'o snyam ste/ des de ltar thag bcad nas nor gyi tshogs mang po'am/ nyung ngu spangs te nye du'i 'khor mang po'am nyung ngu spangs nas skra dang kha spu bregs te gos ngur smrig bgos nas dad pa yang dag pa kho nas khyim nas</text></item>
<item><p>270a3</p><section>'dul ba</section><text>khyim med par rab tu byung ngo // de de bzhin du rab tu byung nas de tshul khrims dang ldan pa la gnas pa yin/ so sor thar pa'i sdom pas bsdams pa yin/ spyod pa dang / spyod yul phun sum tshogs pa yin/ tha na kha na ma tho ba phra mo la yang 'jigs par lta ba yin/</text></item>
<item><p>270a4</p><section>'dul ba</section><text>bslab pa'i gzhi rnams blangs te slob pa yin no// de srog gcod pa spangs nas srog gcod pa las slar log pa yin te/ chad pa spangs pa yin/ mtshon cha spangs pa yin/ 'dzem pa dang / snying rjer ldan pa yin/ sems can srog chags su gyur pa thams cad la chung</text></item>
<item><p>270a5</p><section>'dul ba</section><text>ngu na srog chags grog sbur yan chad srog gcod pa las slar log pa yin no// de ma byin par len pa spangs nas ma byin par len pa las slar log pa yin te/ byin pa len pa yin/ byin pa la dga' ba yin byin pa lhug par btang ba la dga' ba yin te/ rkun ma ma yin/</text></item>
<item><p>270a6</p><section>'dul ba</section><text>brkam chags ma yin/ gtsang ma yin/ dag pa yin/ bdag nyid kha na ma tho ba med par srung zhing ma byin par len pa las slar log pa yin no// de mi tshangs par spyod pa spangs nas mi tshangs par spyod pa las slar log pa yin te/ tshangs par spyod pa yin/ spyod pa ngan</text></item>
<item><p>270a7</p><section>'dul ba</section><text>pa spangs pas dag pa yin/ gtsang ba yin/ dri nga ba med pa yin/ 'khrig pa dang bral ba yin/ smad rim gyi chos dang bral ba yin/ mi tshangs par spyod pa las slar log pa yin no// de du smra ba spangs nas du smra ba las slar log pa yin te/ bden par</text></item>
<item><p>270b1</p><section>'dul ba</section><text>smra ba yin bden pa la dga' ba yin/ mnyan par 'os pa yin/ yid ches pa yin/ brtan pa yin/ 'jig rten la mi bslu ba yin te/ du smra ba las slar log pa yin no// de phra ma'i tshig spangs nas phra ma las slar log pa yin te/ de tshu bi dag las</text></item>
<item><p>270b2</p><section>'dul ba</section><text>thos te de dag dbye ba'i phyir pha bi dag la smra ba ma yin/ pha bi dag las thos te de dag dbye ba'i phyir tshu bi dag la smra ba ma yin/ bye ba rnams sdums byed pa yin/ mthun pa rnams la gzengs bstod pa yin/ mthun pa la dga' ba yin/ mthun pa la mgu ba yin/</text></item>
<item><p>270b3</p><section>'dul ba</section><text>mthun par byed pa'i tshig smra ba yin te/ phra ma las slar log pa yin no// de tshig rtsub po spangs nas tshig rtsub po las slar log pa yin te/ de gang yang tshig gdug pa dang / rtsub pa dang / pha rol la mi snyan pa dang / pha rol spa 'gong bar byed pa dang / skye bo mang</text></item>
<item><p>270b4</p><section>'dul ba</section><text>po'i yid la mi 'thad pa dang / skye bo mang po'i snying du mi sdug pa dang / skye bo mang po mi dga' ba dang / skye bo mang po'i yid du mi 'ong ba dang / mnyam par gzhag pa ma yin pa dang / mnyam par 'jog par 'gyur ba ma yin pa de lta bu'i tshig spangs nas gang yang mi</text></item>
<item><p>270b5</p><section>'dul ba</section><text>tshugs pa dang / rnar snyan pa dang / snying la 'bab pa dang / dga' bar byed pa dang / grong khyer pa dang / snyan cing 'jebs pa dang / rnam par gsal ba dang / rnam par rig par byed pa dang / mnyan par 'os pa dang / mi rten pa dang / 'gal ba ma yin pa</text></item>
<item><p>270b6</p><section>'dul ba</section><text>dang / thub pa med pa dang / skye bo mang po la sdug pa dang / skye bo mang po mgu ba dang / skye bo mang po la dga' ba dang / skye bo mang po'i yid du 'ong ba dang / mnyam par gzhag pa dang / mnyam par 'jog par 'gyur ba de lta bu'i tshig smra bas/ tshig rtsub po</text></item>
<item><p>270b7</p><section>'dul ba</section><text>las slar log pa yin no// de tshig kyal pa spangs nas tshig kyal ba las slar log pa yin te/ de dus su smra ba yin/ yang dag par smra ba yin/ de kho na nyid smra ba yin/ don smra ba yin/ chos smra ba yin/ rtogs pa smra ba yin/ khong du chud par byed pa'i</text></item>
<item><p>271a1</p><section>'dul ba</section><text>tshig smra ba yin te/ dus su dang / 'dren ma ma yin pa dang / gleng gzhi dang bcas pa dang / dan rtags dang bcas pa dang / chos dang don dang ldan pa yin te tshig kyal pa las slar log pa yin no// de nyo tshong spangs nas de nyo tshong las slar log pa yin</text></item>
<item><p>271a2</p><section>'dul ba</section><text>te/ de gzhal blugs la g.yo byed pa dang / srang la g.yo byed pa dang / tshad la g.yo byed pa spangs nas gzhal blugs la g.yo byed pa dang / srang la g.yo byed pa dang / tshad la g.yo byed pa las slar log pa yin no// de gsug len pa dang / 'brid pa dang /</text></item>
<item><p>271a3</p><section>'dul ba</section><text>bsdigs nas rang gir byed pa spangs nas gsug len pa dang / 'brid pa dang / bsdigs nas rang gir byed pa las slar log pa yin no// de bsad pa dang / bcings pa dang / gcad pa dang / dbug pa dang / brdeg pa'i bsam pa spangs nas gsod pa dang /</text></item>
<item><p>271a4</p><section>'dul ba</section><text>'ching ba dang / gcod pa dang / 'bigs pa dang / rdeg pa nyams su myong bar byed pa las slar log pa yin no// de 'od dang bud med dang lhan cig nyal ba spangs nas/ 'od dang bud med dang lhan cig nyal ba las slar log pa yin no// de zhing gi gzhi dang / khyim</text></item>
<item><p>271a5</p><section>'dul ba</section><text>gyi gzhi dang / tshong khang gi gzhi len pa spangs nas zhing gi gzhi dang / khyim gyi gzhi dang / tshong khang gi gzhi len pa las slar log pa yin no/ de glang po che dang / rta dang / ba lang dang / lug dang / bya gag dang / phag len pa spangs nas glang po che dang / rta dang / ba lang</text></item>
<item><p>271a6</p><section>'dul ba</section><text>dang / lug dang / bya gag dang / phag len pa las slar log pa yin no// de bran pho dang / bran mo dang / las byed pa dang / zho shas 'tsho ba len pa spangs nas bran pho dang / bran mo dang / las byed pa dang / zho shas 'tsho ba len pa las slar log pa yin no// de bud</text></item>
<item><p>271a7</p><section>'dul ba</section><text>med dang / skyes pa dang / khye'u dang / bu mo len pa spangs nas bud med dang / skyes pa dang / khye'u dang / bu mo len pa las slar log pa yin no// de gser dang / dngul len pa spangs nas gser dang / dngul len pa las slar log pa yin no// de 'bru rjen pa len pa spangs</text></item>
<item><p>271b1</p><section>'dul ba</section><text>nas 'bru rjen pa len pa las slar log pa yin no// de za ma gcig pa yin te/ nub mo'i spangs shing dus ma yin pa'i kha zas spangs pa yin/ dus su rgyu zhing dus su spyod pas sbyor ba la brtson pa yin/ de lus 'tsho ba tsam gyi chos gos kyis chog shes shing tshod zin pa yin/</text></item>
<item><p>271b2</p><section>'dul ba</section><text>bsod snyoms lto 'grangs kyis chog shes shing tshod zin pa yin no// de lus 'tsho ba tsam gyi chos gos kyis chog shes shing tshod zin/ bsod snyoms lto 'grangs kyis chog shes shing tshod zin pas gang dang gang du 'gro ba na lhung bzed dang bcas chos gos dang bcas pas</text></item>
<item><p>271b3</p><section>'dul ba</section><text>'gro'o// dper na 'dab chags bya gang dang gang du lding ba der 'dab ma dang chas gshog pa dang chas te lding ba de bzhin du de lus 'tsho ba tsam gyi chos gos kyis chog shes shing tshod zin/ bsod snyoms lto 'grangs kyis chog shes shing tshod zin pas gang dang gang du 'gro ba na lhung bzed</text></item>
<item><p>271b4</p><section>'dul ba</section><text>dang bcas/ chos gos dang bcas pas 'gro'o// // 'dul ba gzhi/ bam po brgya rtsa bdun pa/ rgyal po chen po 'di ltar yang dge sbyong ngam bram ze kha cig dad pas byin pa dag spyad nas sa bon gyi tshogs dang / 'byung po'i tshogs sna tshogs rtsom pa</text></item>
<item><p>271b5</p><section>'dul ba</section><text>la sbyor bar brtson pas gnas pa 'di lta ste/ rtsa ba'i sa bon dang / sdong bu'i sa bon dang / thor to'i sa bon dang / 'gas pa'i sa bon dang / lnga ba sa bon gyi sa bon nyid de/ dge sbyong ni sa bon gyi tshogs dang / 'byung po'i tshogs sna tshogs rtsom pa la sbyor bar brtson</text></item>
<item><p>271b6</p><section>'dul ba</section><text>pa de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas gsog 'jog sna tshogs rtsom pa la sbyor bar brtson pas gnas pa 'di lta ste/ zas kyi gsog 'jog dang / skom gyi gsog 'jog dang / gos</text></item>
<item><p>271b7</p><section>'dul ba</section><text>kyi gsog 'jog dang / dri'i gsog 'jog dang / me tog phreng gi gsog 'jog dang / lo ma'i gsog 'jog dang / me tog gi gsog 'jog dang / 'bras bu'i gsog 'jog ste/ dge sbyong gi gsog 'jog sna tshogs rtsom pa la sbyor bar brtson pa de lta bu las slar log pa yin</text></item>
<item><p>272a1</p><section>'dul ba</section><text>no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas gnas mal mthon po dang / gnas mal chen po sna tshogs rtsom pa la sbyor bar brtson pas gnas par byed pa 'di lta ste stan dang / khri dang / khri snam bu can</text></item>
<item><p>272a2</p><section>'dul ba</section><text>dang / ras kyi snam bu can dang / be'u ras kyis g.yogs pa dang / ras yug chen gyis g.yogs pa dang / ras khra bos g.yogs pa dang / pa le la'i ras kyis g.yogs pa dang / glang po che'i 'thab stan dang / rta'i 'thab stan dang / ngos gcig pa la las byas</text></item>
<item><p>272a3</p><section>'dul ba</section><text>pa dang / ngos gnyis ka bal las byas pa dang / stod pa la las byas pa dang / rgyab bal las byas pa dang / ka ling ka'i gos kyis steng g.yogs dang bcas pa'i gos dang / phyogs gnyis su sngas dmar po bcug pa ste/ dge sbyong ni gnas mal mthon po dang /</text></item>
<item><p>272a4</p><section>'dul ba</section><text>gnas mal chen po rtsom pa la sbyor ba de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas chab dang / gzhag pa sna tshogs rtsom pa la sbyor bar brtson pas gnas pa 'di lta ste/ mnye ba dang / bkru</text></item>
<item><p>272a5</p><section>'dul ba</section><text>ba dang / dril phyi dang / me tog gi phreng ba dang / dri dang byug pa dang / kha dog 'chang ba dang / sen mo'i kha dog bsgyur ba dang / so byi dor byed pa dang / khar phye ma 'debs pa dang / gdong gi byi dor dang / gdong me long la blta ba dang / gtsug phud 'ching ba dang /</text></item>
<item><p>272a6</p><section>'dul ba</section><text>gdugs kyi rtsa ba sbu bu can dang / ral gri dang / rnga yab nor bu'i yu ba can dang / mchil lham khra bo dang / gos sar pa dang / ras sar pa kha tshar can 'chang ba'i rang bzhin dag ste/ dge sbyong ni gzhag pa dang cha ba sna tshogs rtsom pa la sbyor bar brtson pa de lta bu</text></item>
<item><p>272a7</p><section>'dul ba</section><text>las slar log pa yin no// rgyal po chen po 'di ltar yang dge sbyong dang / bram ze kha cig dad pas byin pa dag spyad nas ltad mo sna tshogs rtsom pa la sbyor bar brtson pas gnas pa 'di lta ste/ glang po ches 'gyed pa dang / rtas 'gyed pa dang / shing rtas 'gyed pa dang /</text></item>
<item><p>272b1</p><section>'dul ba</section><text>dpung bu chung gis 'gyed pa dang / dbyug pas 'gyed pa dang / khu tshur gyis 'gyed pa dang / khyu mchog gis 'gyed pa dang / ma hes 'gyed pa dang / ra 'gyed pa dang / lug 'gyed pa dang / bya gag 'thab pa dang / mchil pa 'thab pa dang / 'ur ba 'thab pa dang /</text></item>
<item><p>272b2</p><section>'dul ba</section><text>bya gag dang / mchil ba dang / 'ur bar 'thab pa dang / bud med 'thab pa dang / skyes pa 'thab pa dang / gzhon nu 'thab pa dang / gzhon nu ma 'thab pa dang / shing 'jog pa dang / bro gar gyi tshogs dang / phrag pa nas 'gong ba dang / rgyal mtshan gyi rtse mo dang / dpung</text></item>
<item><p>272b3</p><section>'dul ba</section><text>gi tshogs dang / g.yul bshams pa dang / dmag gi tshogs la lta ba dang / 'dun phal chen po la lta bar 'dod pa ste/ dge sbyong ni ltad mo sna tshogs rtsom pa la sbyor bar brtson pa de lta bu las slar log pa yin no// rgyal po chen po 'di ltar yang dge sbyong ngam bram ze kha cig</text></item>
<item><p>272b4</p><section>'dul ba</section><text>dad pas byin pa dag spyad nas sgra sna tshogs nyan pa rtsom pa la sbyor bar brtson pas gnas pa 'di lta ste/ glang po che'i skad dang / rta'i skad dang / shing rta'i sgra dang / dpung bu chung gi sgra dang / rnga pa Ta ha'i sgra dang / dung gi sgra dang / rnga bo che'i sgra dang / rol mo'i tshogs pa'i</text></item>
<item><p>272b5</p><section>'dul ba</section><text>sgra dang / gar mkhan gyi sgra dang / glu'i sgra dang / smra ba'i sgra dang / se gol gyi sgra dang / thal mo'i sgra dang / bum pa'i sgra dang / rang bzo dang / snyan dngags dang / tshig dang yi ge sna tshogs dang / 'jig rten rgyang ba na dang ldan pa dang / grags pa'i gtam nyan 'dod</text></item>
<item><p>272b6</p><section>'dul ba</section><text>pa dag ste/ dge sbyong ni sgra sna tshogs nyan pa rtsom pa la sbyor bar brtson pa de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas/ ug shud dang / khras dang / rgyan po rtsom pa la sbyor bar brtson par</text></item>
<item><p>272b7</p><section>'dul ba</section><text>gnas pa 'di lta ste/ mig brgyad pa dang / mig bcu pa dang / na ya'i mig dang / phyogs phyogs nas 'gyed pa dang / bum pas rtse ba dang / tsa le dang / su kha le dang / pheg gis rtse ba dang / gul tsa ba dang / thur ma dang / lag rgyan dang / skugs ji lta bar</text></item>
<item><p>273a1</p><section>'dul ba</section><text>'gyed pa ste/ dge sbyong ni ug shud dang / khras dang / rgyan po rtsom pa la sbyor ba de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas gtam sna tshogs rtsom pa la sbyor bar brtson pas</text></item>
<item><p>273a2</p><section>'dul ba</section><text>gnas pa 'di lta ste/ rgyal po'i gtam dang / chom rkun gyi gtam dang / dmag gi gtam dang / zas kyi gtam dang / skom gyi gtam dang / gos kyi gtam dang / tshong dus kyi gtam dang / smad 'tshong gi gtam dang / las ngan pa brjod pa'i gtam dang / rgya mtsho</text></item>
<item><p>273a3</p><section>'dul ba</section><text>chen po brjod pa'i gtam dang / 'jig rten brjod pa'i gtam dang / ljongs dang / sna chen po la gtogs pa brjod pa'i gtam ste/ dge sbyong ni gtam sna tshogs rtsom pa la sbyor ba de lta bu las slar log pa yin no// rgyal po chen po 'di ltar yang dge sbyong ngam bram ze kha</text></item>
<item><p>273a4</p><section>'dul ba</section><text>cig dad pas byin pa dag spyad nas rtsod pa'i gtam rtsom pa la sbyor bar brtson pas gnas pa 'di lta ste/ ji ltar kho bos chos 'dul ba 'di kun shes pa de bzhin du khyod kyis kyang chos 'dul ba 'di kun shes mod kyi nga'i ni rigs pa dang ldan la khyod kyi ni rigs pa dang mi ldan no// nga'i</text></item>
<item><p>273a5</p><section>'dul ba</section><text>ni 'brel la khyod kyi ni mi 'brel te sngar smra bar bya ba ni phyis smras/ phyis smra bar bya ba ni sngar smra la/ khyod kyis ha cang myur bar smras pa mi gsal lo// brtsad pas mjug brtul gyis/ khyod kyis rtsad pa'i don du smras pa'i tshig de thong shig/ tshar bcad zin to// gal te spogs</text></item>
<item><p>273a6</p><section>'dul ba</section><text>nus na dris dang / smros shig ces bya ba ste/ dge sbyong ni rtsod pa sna tshogs rtsom pa la sbyor ba de lta bu las slar log pa yin no// rgyal po chen po 'di ltar yang dge sbyong dang bram ze kha cig dad pas byin pa dag spyad nas pho nyar 'gro ba dang / gtong ba log pa'i 'tsho bas 'tsho bar byed</text></item>
<item><p>273a7</p><section>'dul ba</section><text>pa 'di lta ste/ de dag rgyal po'i 'am/ blon po chen po rnams kyi'am/ bram ze rnams kyi'am/ grong mi rnams kyi'am/ yul mi rnams kyi'am/ nor can rnams kyi'am/ tshong dpon rnams kyi'am/ ded dpon rnams kyi pho nya tshu bi nas khrid de pha bir sna 'dren par byed pa dang / pha bi nas pho nya</text></item>
<item><p>273b1</p><section>'dul ba</section><text>khrid de tshu bir sna 'dren par byed pa ste/ dge sbyong ni pho nyar 'gro ba dang / gtong ba log pa'i 'tsho ba de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas tshul 'chos pa dang / kha gsag dang / gzhogs slong</text></item>
<item><p>273b2</p><section>'dul ba</section><text>dang / thob kyis 'jal ba dang / rnyed pas rnyed pa sgrub par byed de dge sbyong ni tshul 'chos pa dang / kha gsag dang / gzhogs slong dang / thob kyis 'jal ba dang / rnyed pas rnyed pa sgrub pa de lta bu las slar log pa yin no// rgyal po chen po 'di ltar yang dge sbyong ngam bram ze kha cig</text></item>
<item><p>273b3</p><section>'dul ba</section><text>dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ gnam 'grum pa dang / rma mtshan dang / rmi lam gyi mtshan ma dang / mes tshig pa dang / chus reg pa dang / byi bas zos pa dang / 'bebs pa dang / skad nyan pa dang / 'byung po</text></item>
<item><p>273b4</p><section>'dul ba</section><text>thams cad kyi skad dang / lus kyi dpyad dang / khyim sa'i dpyad dang / ne tso'i dpyad dang / bya'i dpyad dang / kha cig mthe bo'i dpyad la sbyor ba ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no// rgyal po chen po 'di ltar yang dge sbyong ngam</text></item>
<item><p>273b5</p><section>'dul ba</section><text>bram ze kha cig dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ rgyu skar rnams la rab tu sbyor ba dang / yud tsam dang ldang ba dang / ro brtag pa dang / sngags kyi las dang / zhi ba'i las dang / 'byung po'i las dang /</text></item>
<item><p>273b6</p><section>'dul ba</section><text>rgyas pa'i las dang / dbang du bya ba'i las dang / yi ge 'dri ba'i las dang / bsang gtor ba'i las dang / grangs dang / kha cig me long gi dpyad la sbyor ba ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no// rgyal po chen po 'di ltar</text></item>
<item><p>273b7</p><section>'dul ba</section><text>yang dge sbyong ngam bram ze kha cig dad pas byin bdag spyad nas yon po'i dpyad kyis log par 'tsho bas 'tsho bar byed pa 'di lta ste/ lus kyi dpyad/ rtsa ba'i sman/ mig sman sbyin pa dang / snum bag gi ro sbyin pa dang / sman sbyin pa dang / bud med kyi dpyad dang / skyes pa'i</text></item>
<item><p>274a1</p><section>'dul ba</section><text>dpyad dang / gzhon nu'i dpyad dang / gzhon nu ma'i dpyad dang / sman la sbyor bar byed pa ste/ dge slong ni yon po'i dpyad kyi log pa'i 'tsho ba de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas</text></item>
<item><p>274a2</p><section>'dul ba</section><text>byin pa dag dpyad nas yon po'i dpyad kyis log pa'i 'tsho bas 'tsho bar byed pa 'di lta ste/ nor bu'i mtshan nyid dang / dbyug pa'i mtshan nyid dang / ral gri'i mtshan nyid dang / mda'i mtshan nyid dang / glang po che'i mtshan nyid dang / rta'i mtshan nyid dang / mtshon cha'i mtshan nyid dang /</text></item>
<item><p>274a3</p><section>'dul ba</section><text>ma he'i mtshan nyid dang / khyu mchog gi mtshan nyid dang / ra'i mtshan nyid dang / lug gi mtshan nyid dang / bya gag gi mtshan nyid dang / mchil pa'i mtshan nyid dang / 'ur ba'i mtshan nyid dang / bud med kyi mtshan nyid dang / skyes pa'i mtshan nyid dang / gzhon nu'i mtshan</text></item>
<item><p>274a4</p><section>'dul ba</section><text>nyid dang / gzhon nu ma'i mtshan nyid dang / tshe thung ba'i rtags dang / tshe ring ba'i rtags dang / skal ba chung ba'i rtags dang / skal ba che ba'i rtags dang / bsod nams chung ba'i rtags dang / bsod nams che ba'i rtags dang / mthu chung ba'i rtags dang / mthu che ba'i</text></item>
<item><p>274a5</p><section>'dul ba</section><text>rtags dang / jo bo'i mtshan nyid dang / bran gyi mtshan nyid dag ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no/ rgyal po chen po 'di ltar yang dge sbyong ngam bram ze kha cig dad pas byin pa dag spyad nas yon po'i dpyad kyis log pa'i 'tsho bas</text></item>
<item><p>274a6</p><section>'dul ba</section><text>'tsho bar byed pa 'di lta ste/ sman mas cig car gtong ba dang / sbrengs te gtong ba dang / skyug pa dang / 'khru ba dang / snar blugs pa dang / du ba brngub pa dang / dugs kyi las dang / bad kan gyi dpyad dang / pho ba'i dpyad dang / sme ba'i dpyad dang / phol mig gi dpyad dang / ri</text></item>
<item><p>274a7</p><section>'dul ba</section><text>dgas 'khyil ba dang / bya rog 'khyil ba dang / mkhur ba 'gul ba dang / lce sos chod pa dang / ro langs dang / ro langs phyed kyi sbyor ba ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no// rgyal po chen po 'di ltar yang dge sbyong ngam</text></item>
<item><p>274b1</p><section>'dul ba</section><text>bram ze kha cig dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ dgug pa dang / kun du dgug pa dang / rnam par dgug pa dang / kun du rmongs pa dang / rnam par rmongs pa dang / rnam par 'thor ba dang / rnam par</text></item>
<item><p>274b2</p><section>'dul ba</section><text>'joms pa'i chos dang / bde bar byed pa dang / sdug bsngal bar byed pa dang / bu 'chags par byed pa dang / til gyi sbyin sreg dang / 'bras kyi sbyin sreg dang / nor gyi sbyin sreg dang / 'bru'i sbyin sreg dang / mon sran sde'u yi sbyin sreg dang / mon sran na gu'i</text></item>
<item><p>274b3</p><section>'dul ba</section><text>sbyin sreg dang / rdzas kyi sbyin sreg dang / sreg blugs kyi sbyin sreg dang / nyi ma la bkur sti byed pa dang / rgyu skar la bkur sti byed pa dang / lha la bkur sti byed pa dang / kha cig dmag mang po 'dren pa ste/ dge sbyong ni yon po'i dpyad kyi log pa'i 'tsho ba de lta bu las</text></item>
<item><p>274b4</p><section>'dul ba</section><text>slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ 'jigs par 'gyur ba dang / zhi bar 'gyur ba dang / lo nyes par 'gyur ba dang / lo</text></item>
<item><p>274b5</p><section>'dul ba</section><text>legs par 'gyur ba dang / char mi 'bab par 'gyur ba dang / char legs par 'bab par 'gyur ba dang / yams kyi nad 'byung bar 'gyur ba dang / yams kyi nad 'byung bar mi 'gyur ro zhes bya ba ste/ dge sbyong ni yon po'i dpyad kyi log pa'i 'tsho ba de lta bu las</text></item>
<item><p>274b6</p><section>'dul ba</section><text>slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ zun rnams kyi rgyal po rgyal bar 'gyur zhing phyi rol pa rnams kyi rgyal po pham par 'gyur ba</text></item>
<item><p>274b7</p><section>'dul ba</section><text>dang / phyi rol pa rnams kyi rgyal po rgyal bar 'gyur zhing zun rnams kyi rgyal po pham par 'gyur ba dang / zun rnams kyi rgyal po g.yul du 'jug par 'gyur zhing phyi rol pa rnams kyi rgyal po 'byung bar 'gyur ba dang / phyi rol pa rnams kyi rgyal po g.yul du 'jug par 'gyur</text></item>
<item><p>275a1</p><section>'dul ba</section><text>zhing zun rnams kyi rgyal po 'byung bar 'gyur ro// zhes bya ba ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas yon po'i</text></item>
<item><p>275a2</p><section>'dul ba</section><text>dpyad kyis log pa'i 'tsho bas 'tsho bar byed pa 'di lta ste/ nyi ma dang zla ba dag lam du 'gro na 'di ltar 'gyur ro// nyi ma dang zla ba dag lam gol bar 'gro na 'di ltar 'gyur ro// nyi ma gzas zin pa dang / zla ba gzas zin pa dang / skar mda' lhung ba dang / phyogs dmar</text></item>
<item><p>275a3</p><section>'dul ba</section><text>por gyur pa dang / bar snang las sgra 'byung ba dang / lam gol bar nyi ma gzas zin pa dang / zla ba gzas zin pa dang / skar mda' lhung ba dang / phyogs dmar por 'gyur ba dang / bar snang las sgra 'byung ba dang / nyi ma dang zla ba 'di gnyis 'di ltar rdzu</text></item>
<item><p>275a4</p><section>'dul ba</section><text>'phrul che zhing 'di ltar mthu che ba 'char ba dang / nub pa dang / bsgribs pa dang / ma bsgribs pa dang / 'di lta ste lam dang / lam gol ba'i gnas dag mi mngon na 'di ltar 'gyur ro zhes bya ba ste/ dge sbyong ni yon po'i dpyad kyi log pa'i 'tsho ba de lta bu las slar log pa</text></item>
<item><p>275a5</p><section>'dul ba</section><text>yin no// rgyal po chen po 'di ltar yang dge sbyong ngam bram ze kha cig dad pas byin pa dag spyad nas yon po'i dpyad kyis log pa'i 'tsho bas 'tsho bar byed pa 'di lta ste/ nyi ma dang zla ba dag lam du 'gro na 'bras bu 'di lta bur 'gyur ba dang / nyi ma dang zla ba dag lam gol</text></item>
<item><p>275a6</p><section>'dul ba</section><text>bar 'gro na 'bras bu 'di lta bur 'gyur ba dang / lam du nyi ma gzas zin pa dang / zla ba gzas zin pa dang / skar mda' ltung ba dang / phyogs dmar por gyur pa dang / bar snang las sgra byung na 'bras bu 'di lta bur 'gyur ba dang / lam gol bar nyi ma gzas zin pa</text></item>
<item><p>275a7</p><section>'dul ba</section><text>dang / zla ba gzas zin pa dang / skar mda' ltung ba dang / phyogs dmar por gyur ba dang / bar snang las sgra byung na 'bras bu 'di lta bur 'gyur ba dang / nyi ma dang zla ba 'di gnyis 'di ltar rdzu 'phrul che zhing mthu che ba 'char ba dang nub pa dang / bsgribs pa dang /</text></item>
<item><p>275b1</p><section>'dul ba</section><text>ma bsgribs pa dang / 'di lta ste lam dang / lam gol ba mngon na 'bras bu 'di lta bur 'gyur ba ston pa ste/ dge sbyong ni yon po'i dpyad kyi log pa'i 'tsho ba de lta bu las slar log pa yin no// de 'phags pa'i tshul khrims kyi phung po de dang ldan pas nang gi bde ba kha na ma tho ba</text></item>
<item><p>275b2</p><section>'dul ba</section><text>med pa nyams su myong bar byed cing de dbang po rnams kyi sgo bsdams pa dang / kun du bsrungs pa'i dran pa dang / 'grus skyong gi dran pa dang / yid dran pas bsrungs pas gnas skabs mnyam par spyod pa yin te/ de mig gis gzugs rnams mthong na yid bde bar mi</text></item>
<item><p>275b3</p><section>'dul ba</section><text>'gyur/ yid mi bde bar mi 'gyur/ mtshan mar mi 'dzin mngon rtags su mi 'dzin no// gzhi gang gi phyir zhe na/ mig gi dbang po'i sdom pas ma bsdams par gnas pa ni 'jig rten la brnab sems dang / yid mi bde ba dag 'byung bas sdig pa mi dge ba'i chos</text></item>
<item><p>275b4</p><section>'dul ba</section><text>rnams sems kyi rjes su 'brang bar 'gyur ro// de rnams bsdam pa'i phyir sgrub cing bsrung bar mig gi dbang pos mig gi dbang po sdom par byed do// rna bas sgra dang / snas dri dang / lces ro dang / lus kyis reg bya dang / yid kyis chos rnams shes nas yid bde</text></item>
<item><p>275b5</p><section>'dul ba</section><text>bar mi 'gyur/ yid mi bde bar mi 'gyur/ mtshan mar mi 'dzin/ mngon rtags su mi 'dzin no// gzhi gang gi phyir zhe na/ yid kyi dbang po'i sdom pas ma bsdams par gnas pa ni 'jig rten la brnab sems dang / yid mi bde ba dag 'byung bas sdig pa</text></item>
<item><p>275b6</p><section>'dul ba</section><text>mi dge ba'i chos rnams sems kyi rjes su 'brang bar 'gyur ro// de rnams bsdams pa'i phyir sgrub cing bsrung bar yid kyi dbang pos yid kyi dbang po sdom par byed do// de 'phags pa'i tshul khrims kyi phung po de dang / dbang po'i sgo bsdams pa de dang ldan pas nang</text></item>
<item><p>275b7</p><section>'dul ba</section><text>gi bde ba gnod pa med pa nyams su myong zhing de 'gro ba dang ldog pa la shes bzhin du gnas pa yin no// de lta ba dang / rnam par lta ba dang / bskum pa dang / brkyang ba dang / snam sbyar dang / chos gos dang / lhung bzed len pa dang / 'gro ba dang / 'greng ba dang /</text></item>
<item><p>276a1</p><section>'dul ba</section><text>'dug pa dang / nyal ba dang / mi nyal ba dang / smra ba dang / mi smra ba dang / gnyid kyis dub pa sel ba la yang shes bzhin du gnas pa yin no// de 'phags pa'i tshul khrims kyi phung po de dang ldan zhing dbang po'i sgo bsdams pa de dang / dran pa</text></item>
<item><p>276a2</p><section>'dul ba</section><text>dang shes bzhin mchog de dang ldan pas nang gi bde ba kha na ma tho ba med pa nyams su myong ba yin no// de 'phags pa'i tshul khrims kyi phung po de dang ldan zhing dbang po'i sgo bsdams pa de dang / dran pa dang shes bzhin mchog de dang ldan pas gnas mal dben pa dgon pa</text></item>
<item><p>276a3</p><section>'dul ba</section><text>dang / shing drung dang / khang stong dag tu gnas pa yin te/ de dgon par son kyang rung / shing drung du son kyang rung / khang stong du son kyang rung / 'dug ste skyil mo krung bcas shing lus drang por bsrang nas dran pa mngon du bzhag ste/ de 'jig rten la brnab</text></item>
<item><p>276a4</p><section>'dul ba</section><text>sems spangs te/ brnab sems dang bral ba'i sems kyis lan mang du gnas shing brnab sems yongs su sbyong ba yin no// 'jig rten la gnod sems dang / rmugs pa dang / gnyid dang / rgod pa dang / 'gyod pa dang / the tshom spangs te yid gnyis las</text></item>
<item><p>276a5</p><section>'dul ba</section><text>rgal ba yin/ the tshom dang som nyi las rgal ba yin zhing dge ba'i chos rnams la the tshom yongs su sbyong ba yin no// rgyal po chen po dper na mi zhig gis skyin po zhig blangs nas zhing blas kyi mtha' rnams la brtson par byas te/ de'i las kyi mtha' de rnams chud</text></item>
<item><p>276a6</p><section>'dul ba</section><text>ma zos shing grub nas des de las bu lon de yang gzhal la de la chung ma gso ba chog tsam zhig kyang bdog nas de 'di snyam du sems te/ bdag gis skyin po blangs nas las kyi mtha' rnams la brtson par byas te/ bdag gi las kyi mtha' de rnams chud ma zos shing grub nas</text></item>
<item><p>276a7</p><section>'dul ba</section><text>bdag gis de la bu lon de yang gzhal/ bdag la chung ma gso ba chog tsam zhig kyang bdog go snyam ste/ de gzhi des bde bar gyur yid bde bar gyur pa dang / dper na mi na ba nad tshabs che ba sdug bsngal ba zhig yod la/ de zas zos pa ni lus la 'jur mi btub/ skom</text></item>
<item><p>276b1</p><section>'dul ba</section><text>'thungs pa ni khong du gnod par gyur pa las de dus gzhan zhig na nad med cing mthu dang ldan par gyur nas de 'di snyam du sems te/ bdag sngon na ba na nad tshabs che ba sdug bsngal bar gyur pa na/ bdag gis kha zas zos pa ni lus la 'jur mi btub/ skom 'thungs pa ni khong du</text></item>
<item><p>276b2</p><section>'dul ba</section><text>gnod par gyur pa las da ni bdag nad med cing mthu dang ldan pas bde ste bdag gis zas zos pa ni lus la 'jur btub/ skom 'thungs pa ni khong du gnod par ma gyur to snyam ste/ gzhi des dga' ba dang / rab tu dga' bar gyur pa dang / dper na mi zhig bran du gyur te/ mngag</text></item>
<item><p>276b3</p><section>'dul ba</section><text>gzhug pa go re long lto khola rang dbang med par gyur pa las de dus gzhan zhig na bran mi byed par gyur te mngag gzhug pa mi byed/ go re long mi byed/ lto khol mi byed de/ rang dbang yod nas de 'di snyam du sems te/ bdag sngon bran du gyur pa na mngag gzhug pa dang / go re long</text></item>
<item><p>276b4</p><section>'dul ba</section><text>dang / lto khol dang / rang dbang med pa las da ni bdag bran mi byed pas mngag gzhug mi byed/ go re long mi byed/ lto khol mi byed de/ rang dbang yod do snyam nas/ de gzhi des bde bar gyur/ yid bde bar gyur pa dang / dper na mi zhig btson du bzung ste/ phyin ka log tu dam</text></item>
<item><p>276b5</p><section>'dul ba</section><text>du bcings pa las de de las nor gzhal ba med par bde bar legs par thar par gyur pa dang / de 'di snyam du sems te/ bdag sngon btson du bzung nas phyin ka log tu dam du bcings par gyur pa las da ni de las nor gzhal mi dgos par bde bar legs par thar to snyam nas/</text></item>
<item><p>276b6</p><section>'dul ba</section><text>de gzhi des bde bar gyur/ yid bde bar gyur pa dang / dper na mi zhig skrag par gyur pa las bde ba dang / lo nyes pa las lo legs par gyur nas/ de 'di snyam du sems te/ bdag skrag pa las bde bar gyur cing / lo nyes pa las lo legs par gyur to snyam ste/ de</text></item>
<item><p>276b7</p><section>'dul ba</section><text>gzhi des bde bar gyur/ yid bde bar gyur pa de bzhin du rgyal po chen po des bdag nyid kyi sgrib pa lnga po 'di dag skyin po ji lta ba dang / nad ji lta ba dang / bran ji lta ba dang / btson ji lta ba dang / 'jig pa ji lta ba bzhin du spangs pa yang dag par rjes su mthong ngo / de sgrib</text></item>
<item><p>277a1</p><section>'dul ba</section><text>pa lnga po sems nye ba'i nyon mongs par byed pa/ shes rab nyam chung bar byed pa/ mi mthun pa'i phyogs dang mthun pa/ mya ngan las 'das par mi 'gyur ba dag spangs nas/ de 'dod pa rnams las dben/ sdig pa mi dge ba'i chos rnams las</text></item>
<item><p>277a2</p><section>'dul ba</section><text>dben/ rtog pa dang bcas/ dpyod pa dang bcas/ dben pa las skyes pa'i dga' ba dang / bde ba can bsam gtan dang po rdzogs par byas nas gnas so// des lus de nyid dben pa las skyes pa'i dga' ba dang bde bas mngon du rlan par byed/ yongs su rlan par</text></item>
<item><p>277a3</p><section>'dul ba</section><text>byed/ yongs su tshim par byed yongs su khyab par byed de de'i lus thams cad la 'di lta ste/ dben pa las skyes pa'i dga' ba dang bde bas ma khyab pa'am/ khyab par ma gyur pa cung zad kyang med do// dper na khrus mkhan nam khrus mkhan gyi slob ma mkhas pa zhig</text></item>
<item><p>277a4</p><section>'dul ba</section><text>kha phor ram/ gzhong bu 'am/ nya phyis kyi nang du 'dag chal gyi phye ma zhib mo blugs te chus btab ste bdas na 'dag chal gyi gong bu de gsher dang ldan/ gsher gyis zhen te/ gsher gyis phyi nang khyab pas 'bo bar mi 'gyur/ 'dzag par mi 'gyur ba de bzhin</text></item>
<item><p>277a5</p><section>'dul ba</section><text>du des lus de nyid dben pa las skyes pa'i dga' ba dang bde bas mngon du rlan par byed/ yongs su rlan par byed/ yongs su tshim par byed/ yongs su khyab par byed do// de'i lus thams cad la 'di lta ste/ dben pa las skyes pa'i dga' ba dang bde bas ma khyab pa'am/ khyab</text></item>
<item><p>277a6</p><section>'dul ba</section><text>par ma gyur pa cung zad kyang med do// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras</text></item>
<item><p>277a7</p><section>'dul ba</section><text>bu bstan lags so// de rtog pa dang dpyod pa dang bral zhing nang yongs su dngas te/ sems kyi rgyud gcig tu gyur pas rtog pa med pa/ dpyod pa med pa/ ting nge 'dzin las skyes pa'i dga' ba dang bde ba can bsam gtan gnyis pa rdzogs par byas nas gnas shing / des lus de nyid</text></item>
<item><p>277b1</p><section>'dul ba</section><text>ting nge 'dzin las skyes pa'i dga' ba dang bde bas mngon du rlan par byed/ yongs su rlan par byed/ yongs su tshim par byed/ yongs su khyab par byed de/ de'i lus thams cad la 'di lta ste/ ting nge 'dzin las skyes pa'i dga' ba dang bde bas ma khyab pa'am/ khyab par ma gyur</text></item>
<item><p>277b2</p><section>'dul ba</section><text>pa cung zad kyang med do// dper na ri'i rtse mo'i phyogs shig na bkod ma'i mtsho bran zhig yod par gyur la/ der ni shar phyogs nas kyang chu mi 'bab par gyur la/ lho phyogs nas ma yin/ nub phyogs nas ma yin zhing / byang phyogs nas kyang chu mi 'bab la/ der lhas kyang dus dus</text></item>
<item><p>277b3</p><section>'dul ba</section><text>su char gyi rgyun mi 'bebs te/ gzhan du na bkod ma'i mtsho bran de nyid nas bkod ma'i chu'am/ bkod ma'i chu chen po lud nas bkod ma'i mtsho bran de thams cad chu bsil bas gang bar byed/ yongs su gang bar byed/ shin tu gang bar byed/ yongs su khyab par byed de/</text></item>
<item><p>277b4</p><section>'dul ba</section><text>bkod ma'i mtsho bran de thams cad 'di lta ste/ chu bsil bas ma khyab pa'am/ khyab par ma gyur pa cung zad kyang med do// de bzhin du des lus de nyid ting nge 'dzin las skyes pa'i dga' ba dang bde bas mngon du rlan par byed/ yongs su rlan par byed/ yongs su tshim par byed/</text></item>
<item><p>277b5</p><section>'dul ba</section><text>yongs su rgyas par byed de/ de'i lus thams cad la 'di lta ste/ ting nge 'dzin las skyes pa'i dga' ba dang bde bas ma khyab pa'am/ khyab par ma gyur pa cung zad kyang med do// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi</text></item>
<item><p>277b6</p><section>'dul ba</section><text>'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so/ de dga' ba'i 'dod chags dang bral bar btang snyoms la gnas shing dran pa dang shes bzhin can yin</text></item>
<item><p>277b7</p><section>'dul ba</section><text>te/ bde ba lus kyis myong la 'phags pa rnams kyis gang de dran pa dang ldan pa bde ba la gnas pa btang snyoms pa'o zhes brjod pa ste/ dga' ba med pa'i bsam gtan gsum pa rdzogs par byas nas gnas te/ des lus de nyid dga' ba med pa'i bde bas mngon du rlan par</text></item>
<item><p>278a1</p><section>'dul ba</section><text>byed/ yongs su rlan par byed/ yongs su tshim par byed/ yongs su khyab par byed de/ de'i lus thams cad la 'di lta ste/ dga' ba med pa'i bde bas ma khyab pa'am/ khyab par ma gyur pa cung zad kyang med do/ dper na ut+pal 'am/ pad</text></item>
<item><p>278a2</p><section>'dul ba</section><text>ma'am/ ku mu da'am/ pad ma dkar po chu las skyes shing chu nas chen por gyur pa rtses btags shing 'dug pa de dag gi rtsa ba nas rtse mo'i bar gyi gsab gseb 'di lta ste/ chu bsil bas ma khyab pa'am/ khyab par ma gyur pa cung zad kyang med pa de bzhin du des lus de nyid dga' ba med pa'i</text></item>
<item><p>278a3</p><section>'dul ba</section><text>bde bas mngon du rlan par byed/ yongs su rlan par byed/ yongs su tshim par byed/ yongs su khyab par byed de/ de'i lus thams cad la 'di lta ste/ dga' ba med pa'i bde bas ma khyab pa'am/ khyab par ma gyur pa cung zad kyang med do// rgyal po chen po ji snyam du sems/</text></item>
<item><p>278a4</p><section>'dul ba</section><text>de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so// de bde ba yang spangs te snga nas sdug bsngal yang</text></item>
<item><p>278a5</p><section>'dul ba</section><text>spangs shing yid bde ba dang / yid mi bde ba yang nub pas bde ba yang ma yin/ sdug bsngal ba yang ma yin pa btang snyoms dang dran pa yongs su dag pa bsam gtan bzhi ba rdzogs par byas nas gnas te/ de lus de nyid yongs su dag pa dang / rnam par byang ba'i sems kyis</text></item>
<item><p>278a6</p><section>'dul ba</section><text>lhag par mos te/ khyab par byas nas rdzogs par byas te gnas pas de'i lus thams cad la 'di lta ste/ yongs su dag pa dang / rnam par byang ba'i sems kyis ma khyab pa'am/ khyab par ma gyur pa cung zad kyang med do// dper na khyim bdag gam khyim bdag gi bus</text></item>
<item><p>278a7</p><section>'dul ba</section><text>ras khru brgyad pa'am/ dgu pas de mgo dang / lag pa dang rkang pa g.yogs nas/ de'i mgo dang lag pa nas rkang pa'i bar lus thams cad 'di lta ste/ ras gtsang ma yongs su dag pas ma yog pa'am/ yog par ma gyur ba cung zad kyang med do// de bzhin du des lus de</text></item>
<item><p>278b1</p><section>'dul ba</section><text>nyid yongs su dag pa dang / rnam par byang ba'i sems kyis lhag par mos te khyab par byas nas rdzogs par byas te gnas pas de'i lus thams cad la 'di lta ste/ yongs su dag pa dang / rnam par byang ba'i sems kyis ma khyab pa'am/ khyab par ma gyur pa cung zad kyang med</text></item>
<item><p>278b2</p><section>'dul ba</section><text>do// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags</text></item>
<item><p>278b3</p><section>'dul ba</section><text>so// rgyal po chen po gang gi tshe 'phags pa'i nyan thos bde ba yang spangs te/ snga nas sdug bsngal yang spangs shing yid bde ba dang yid mi bde ba yang nub pas/ bde ba yang ma yin sdug bsngal ba yang ma yin pa btang snyoms dang dran pa yongs su dag pa bsam gtan bzhi</text></item>
<item><p>278b4</p><section>'dul ba</section><text>pa rdzogs par byas te gnas pa de'i tshe de'i sems rgod pa ma yin zhum pa ma yin no// rgod pa med cing zhum pa med pas mi g.yo bar gnas pa thob bo// dper na khang pa rtseg ma'am/ khang pa rtseg ma'i khyams su 'bru mar gyi me mar bus pa de'i me lce rlung nas bya dang mi</text></item>
<item><p>278b5</p><section>'dul ba</section><text>dang mi ma yin pa'i bar gyis ma bskyod cing ma bsgul ba de'i me lce de rgod pa ma yin zhum pa ma yin no// rgod pa med cing zhum pa med par gnas pas mi g.yo bar 'bar ba de bzhin du/ gang gi tshe 'phags pa'i nyan thos bde ba yang spangs te/ snga nas sdug bsngal yang spangs</text></item>
<item><p>278b6</p><section>'dul ba</section><text>shing yid bde ba dang yid mi bde ba yang nub pas bde ba yang ma yin sdug bsngal yang ma yin pa btang snyoms dang dran pa yongs su dag pa bsam gtan bzhi pa rdzogs par byas te gnas pa de'i tshe de'i sems de rgod pa ma yin/ zhum pa ma yin no// rgod pa med cing zhum pa med</text></item>
<item><p>278b7</p><section>'dul ba</section><text>pas mi g.yo bar gnas pa thob nas de 'di snyam du sems te/ bdag gi lus kyi gzugs 'di ni rags pa 'byung ba chen po bzhi'i rgyu las byung ba yin te/ 'di la bdag gi rnam par shes pa rten cing 'di la gnas te 'di la khyab par gnas kyis/ ma la bdag gis lus 'di</text></item>
<item><p>279a1</p><section>'dul ba</section><text>las yid bskyod de lus gzhan yid las byung ba'i gzugs dbang po ma tshang ba ma yin zhing dman pa ma yin pa zhig mngon par sprul lo snyam nas/ de lus de las yid bskyod de lus gzhan yid las byung ba'i gzugs dbang po ma tshang ba ma yin zhing dman pa ma yin</text></item>
<item><p>279a2</p><section>'dul ba</section><text>pa mngon par sprul par byed do// dper na nor bu baiDUr+ya bzang po rigs dang ldan pa gsal ba dang / dang ba dang / dri ma med pa tshon skud sna lnga pa 'di lta ste/ sngon po dang / ser po dang / dmar po dang / dkar po dang / le brgan la brgyus pa de skyes bu mig dang ldan pas</text></item>
<item><p>279a3</p><section>'dul ba</section><text>mthong na 'di ni skud pa yin no// 'di ni nor bu yin te/ skud pa 'di la nor bu brgyus so zhes bya bar shes pa de bzhin du de lus de las yid bskyod de/ lus gzhan zhig las byung ba'i gzugs dbang po ma tshang ba ma yin zhing dman pa ma yin pa mngon par sprul par byed do// dper</text></item>
<item><p>279a4</p><section>'dul ba</section><text>na mi zhig gis rtswa mun dza las thur ma phyung pa de skyes bu mig dang ldan pas mthong na 'di ni rtswa mun dza yin no// 'di ni thur ma yin te/ mun dza las thur ma phyung ba yin no zhes shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang</text></item>
<item><p>279a5</p><section>'dul ba</section><text>ba ma yin zhing dman pa ma yin pa mngon par sgrub par byed do// dper na mi zhig gis za ma tog nas sbrul phyung ba de skyes bu mig dang ldan pas mthong na 'di ni za ma tog yin no// 'di ni sbrul yin te/ za ma tog nas sbrul phyung ba yin no zhes shes pa de bzhin du de lus de las</text></item>
<item><p>279a6</p><section>'dul ba</section><text>yid bskyod nas lus gzhan yid las byung ba'i gzugs dbang po ma tshang ba ma yin zhing dman pa ma yin pa mngon par sprul par byed do// dper na mi zhig gis ral gri shubs nas phyung ba de skyes bu mig dang ldan pas mthong na 'di ni shubs yin no// 'di ni ral gri yin te/ ral gri</text></item>
<item><p>279a7</p><section>'dul ba</section><text>shubs nas phyung ba yin no zhes shes pa de bzhin du/ de lus de las yid bskyod nas lus gzhan yid las byung ba'i gzugs dbang po ma tshang ba ma yin zhing dman pa ma yin pa mngon par sprul par byed do// de de ltar mnyam par gzhag pa'i sems yongs su dag pa/ rnam par byang</text></item>
<item><p>279b1</p><section>'dul ba</section><text>ba nyon mongs pa med pa/ nye ba'i nyon mongs pa dang bral ba/ drang por gyur pa las su rung ba la gnas pa/ mi g.yo ba thob nas rdzu 'phrul gyi yul shes pa mngon sum du bya ba'i mngon par shes pa la sems mngon par gtod par byed cing / de rdzu 'phrul gyi yul rnam pa du ma nyams</text></item>
<item><p>279b2</p><section>'dul ba</section><text>su myong bar byed de/ 'di lta ste/ gcig tu gyur nas mang por gyur pa dang / mang por gyur nas gcig tu gyur pa dang / snang bar gyur cing mi snang bar gyur pa'i shes pa mthong ba nyams su myong bar byed cing / rtsig pa la yang thad kar 'gro// ri la yang thad kar 'gro// ra</text></item>
<item><p>279b3</p><section>'dul ba</section><text>ba la yang thad kar 'gro ste/ lus kyis thogs pa med par 'gro ba ni dper na nam mkha' la bya ba bzhin no// sa la yang steng du 'byung ba dang bye'u zul byed de/ dper na chu la bya ba bzhin no// chu la yang rgyun phyogs las bzlog par 'gro ste/ dper na sa la bya ba bzhin no//</text></item>
<item><p>279b4</p><section>'dul ba</section><text>nam mkha' la yang skyil mo krung gis 'gro ste/ dper na 'dab chags bya bzhin no// zla ba dang nyi ma 'di gnyis 'di ltar rdzu 'phrul che ba/ 'di ltar mthu che ba la yang lag pas 'dzin cing kun du nyug par byed la/ tshangs pa'i 'jig rten gyi bar du lus kyis dbang sgyur bar byed</text></item>
<item><p>279b5</p><section>'dul ba</section><text>do// dper na gser mgar ram gser mgar gyi slob ma mkhas pa zhig gis gser shin tu las su rung bar byas par rig nas rdungs su bya ba'i rnam pa phor bu 'am/ mgul rgyan nam/ lag rgyan nam/ rkang rgyan nam/ sor gdub rgya'am/ gser gyi phreng ba gang dang gang</text></item>
<item><p>279b6</p><section>'dul ba</section><text>byed 'dod pa de dang de myur ba myur bar byed pa de bzhin du/ de de ltar mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob nas</text></item>
<item><p>279b7</p><section>'dul ba</section><text>rdzu 'phrul gyi yul shes pa mngon sum du bya ba'i mngon par shes pa la sems mngon du gtod par byed cing / de rdzu 'phrul gyi yul rnam pa du ma nyams su myong bar byed de/ 'di lta ste gcig tu gyur nas mang por gyur pa dang / mang por gyur nas gcig tu gyur pa dang / snang bar gyur cing mi snang bar</text></item>
<item><p>280a1</p><section>'dul ba</section><text>gyur pa'i shes pa mthong ba nyams su myong bar byed cing / rtsig pa la yang thad kar 'gro// ri la yang thad kar 'gro// ra ba la yang thad kar 'gro ste/ lus kyis thogs pa med par 'gro ba ni dper na nam mkha' la bya ba bzhin no// sa la yang steng du 'byung ba dang bye'u</text></item>
<item><p>280a2</p><section>'dul ba</section><text>zul byed de/ dper na chu la bya ba bzhin no// chu la yang rgyun phyogs las bzlog par 'gro ste/ dper na sa la bya ba bzhin no// nam mkha' la yang skyil mo krung gis 'gro ste/ dper na 'dab chags bya bzhin no// zla ba dang nyi ma 'di gnyis 'di ltar rdzu 'phrul che ba/ 'di ltar mthu</text></item>
<item><p>280a3</p><section>'dul ba</section><text>che ba la yang lag pas 'dzin cing kun du nyug par byed la/ tshangs pa'i 'jig rten gyi bar du lus kyis dbang sgyur bar yang byed do// dper na rdza mkhan nam rdza mkhan gyi slob ma mkhas pa zhig gis 'jim pa'i gong bu shin tu las su rung bar byas par rig nas snod kyi rnam pa gang dang gang</text></item>
<item><p>280a4</p><section>'dul ba</section><text>du bsgrub par 'dod pa de dang de kho na myur bar myur bar sgrub par byed pa de bzhin du/ de de ltar mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba</text></item>
<item><p>280a5</p><section>'dul ba</section><text>thob nas rdzu 'phrul gyi yul shes pa mngon sum du bya ba'i mngon par shes pa la sems mngon par gtod par byed cing / de rdzu 'phrul gyi yul rnam pa du ma nyams su myong bar byed do// 'di lta ste gcig tu gyur nas mang por gyur pa dang / mang por gyur nas gcig tu gyur pa dang / snang</text></item>
<item><p>280a6</p><section>'dul ba</section><text>bar gyur cing mi snang bar gyur pa'i shes pa mthong ba nyams su myong bar byed cing / rtsig pa la yang thad kar 'gro/ ri la yang thad kar 'gro// ra ba la yang thad kar 'gro ste/ lus kyis thogs pa med par 'gro ba ni dper na nam mkha' la bya ba bzhin no// sa la yang steng du 'byung ba dang /</text></item>
<item><p>280a7</p><section>'dul ba</section><text>bye'u zul byed de/ dper na chu la bya ba bzhin no/ chu la yang rgyun phyogs las bzlog par 'gro ste/ dper na sa la bya ba bzhin no// nam mkha' la skyil mo krung gis 'gro ste/ dper na 'dab chags bya bzhin no// zla ba dang nyi ma 'di gnyis 'di ltar rdzu 'phrul che ba/ 'di ltar mthu che ba</text></item>
<item><p>280b1</p><section>'dul ba</section><text>la yang lag pas 'dzin cing kun du nyug par byed la/ tshangs pa'i 'jig rten gyi bar du lus kyis dbang sgyur bar yang byed do// dper na ba so mkhan nam ba so mkhan gyi slob ma mkhas pa zhig gis bso shin tu las su rung bar byas par rig nas gzugs kyi rnam pa gang dang gang du bsgrub</text></item>
<item><p>280b2</p><section>'dul ba</section><text>par 'dod pa'i gzugs kyi rnam pa de dang de myur ba myur bar sgrub par byed pa de bzhin du/ de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi</text></item>
<item><p>280b3</p><section>'dul ba</section><text>g.yo ba thob nas rdzu 'phrul gyi yul shes pa mngon sum du bya ba'i mngon par shes pa la sems mngon par gtod par byed cing / de rdzu 'phrul gyi yul rnam pa du ma nyams su myong bar byed de/ 'di lta ste gcig tu gyur nas mang por gyur pa dang / mang por gyur nas gcig tu gyur pa dang /</text></item>
<item><p>280b4</p><section>'dul ba</section><text>snang bar gyur cing mi snang bar gyur pa'i shes pa mthong ba nyams su myong bar byed cing / rtsig pa la yang thad kar 'gro// ri la yang thad kar 'gro// ra ba la yang thad kar 'gro ste/ lus kyis thogs pa med par 'gro ba ni dper na nam mkha' la bya ba bzhin no// sa la yang steng du</text></item>
<item><p>280b5</p><section>'dul ba</section><text>'byung ba dang bye'u zul byed de/ dper na chu la bya ba bzhin no// chu la yang rgyun phyogs las bzlog par 'gro ste/ dper na sa la bya ba bzhin no// nam mkha' la yang skyil mo krung gis 'gro ste/ dper na 'dab chags bya bzhin no// zla ba dang nyi ma 'di gnyis 'di ltar rdzu 'phrul che ba/</text></item>
<item><p>280b6</p><section>'dul ba</section><text>'di ltar mthu che ba la yang lag pas 'dzin cing kun du nyug par byed la/ tshangs pa'i 'jig rten gyi bar du lus kyis dbang sgyur bar yang byed do// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/</text></item>
<item><p>280b7</p><section>'dul ba</section><text>btsun pa mad lags te/ de lta lags na bcom ldan 'das kyis yang dag pa mthong ba'i dge sbyong gi tshul gyi 'bras bu bstan lags so// de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/</text></item>
<item><p>281a1</p><section>'dul ba</section><text>drang por gyur pa/ las su rung ba la gnas pa/ mi g.yo ba thob nas lha'i rna ba shes pa'i mngon par shes pa mngon sum du bya ba la sems mngon du gtod par byed cing / de lha'i rna ba rnam par dag pa mi'i las 'das nas mi rnams kyi'am/ mi ma yin pa</text></item>
<item><p>281a2</p><section>'dul ba</section><text>rnams kyi'am/ gang dag ring po'am/ gang dag nye ba'i sgra gnyi ga thos par byed do// dper na mi dung 'bud pa zhig ri brag chen po'i khar 'dzegs nas mtshan nam phyed kyi dus su dung bus na de'i sgra des phyogs tha dad pa thogs pa med par khyab pa de bzhin du/ de ltar mnyam par gzhag</text></item>
<item><p>281a3</p><section>'dul ba</section><text>pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob nas lha'i rna ba shes pa'i mngon par shes pa mngon sum du bya ba'i mngon par shes pa la sems mngon du</text></item>
<item><p>281a4</p><section>'dul ba</section><text>gtod par byed cing / de lha'i rna ba rnam par dag pa mi'i las 'das nas mi rnams kyi'am/ mi ma yin pa rnams kyi'am/ gang dag ring po'am/ gang dag nye ba'i sgra gnyi ga thos par byed do// rgyal po chen po ji snyam du sems/ de lta yin na ngas yang dag par mthong ba'i dge</text></item>
<item><p>281a5</p><section>'dul ba</section><text>sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so// de de ltar mnyam par gzhag pa'i sems yongs su dag pa/ rnam par byang ba/ nyon</text></item>
<item><p>281a6</p><section>'dul ba</section><text>mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob nas de sems kyi rnam grangs shes pa mngon sum du bya ba'i mngon par shes pa la sems mngon du gtod par byed cing / de'i yid kyis sems can gzhan rnams kyi</text></item>
<item><p>281a7</p><section>'dul ba</section><text>dang / gang zag gzhan rnams kyi rnam par rtog pa dang / rnam par dpyod pa'i yid ji lta ba bzhin du rab tu shes te/ 'dod chags dang bcas pa'i sems la 'dod chags dang bcas pa'i sems yin no zhes yang dag pa ji lta ba bzhin du rab tu shes so// 'dod chags dang bral ba'i sems la</text></item>
<item><p>281b1</p><section>'dul ba</section><text>'dod chags dang bral ba'i sems yin no zhes yang dag pa ji lta ba bzhin du rab tu shes so// zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / bsdus pa dang / rnam par g.yengs pa dang / zhum pa dang / rab tu 'dzin pa dang /</text></item>
<item><p>281b2</p><section>'dul ba</section><text>rgod pa dang / rgod pa ma yin pa dang / nye bar zhi ba dang / nye bar zhi ba ma yin pa dang / mnyam par gzhag pa dang / mnyam par gzhag pa ma yin pa dang / bsgoms pa dang / bsgoms pa ma yin pa dang / rnam par grol ba ma yin pa'i sems la rnam par grol ba ma yin pa'i sems yin no</text></item>
<item><p>281b3</p><section>'dul ba</section><text>zhes yang dag pa ji lta ba bzhin du rab tu shes so// shin tu rnam par grol ba'i sems la shin tu rnam par grol ba'i sems su yang dag pa ji lta ba bzhin du rab tu shes so// dper na skyes bu mig dang ldan pas me long gi dkyil 'khor shin tu yongs su dag pa blangs nas rang gi bzhin gyi</text></item>
<item><p>281b4</p><section>'dul ba</section><text>mtshan ma la rtog par byed pa de bzhin du/ de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa las su rung ba la gnas pa/ mi g.yo ba thob nas sems kyi rnam grangs shes pa mngon</text></item>
<item><p>281b5</p><section>'dul ba</section><text>sum du bya ba'i mngon par shes pa la sems mngon par gtod par byed cing / de'i yid kyis sems can gzhan rnams kyi dang / gang zag gzhan rnams kyi rnam par rtog pa dang rnam par dpyod pa'i yid ji lta ba bzhin rab tu shes te/ 'dod chags dang bcas pa'i sems la 'dod chags dang</text></item>
<item><p>281b6</p><section>'dul ba</section><text>bcas pa'i sems yin no zhes yang dag pa ji lta ba bzhin rab tu shes so// 'dod chags dang bral ba'i sems la 'dod chags dang bral ba'i sems yin no zhes yang dag pa ji lta ba bzhin rab tu shes so// zhe sdang dang bcas pa dang / zhe sdang dang bral ba dang / gti mug dang bcas pa dang / gti</text></item>
<item><p>281b7</p><section>'dul ba</section><text>mug dang bral ba dang / bsdus pa dang / rnam par g.yengs pa dang / zhum pa dang / rab tu 'dzin pa dang / rgod pa dang / rgod pa ma yin pa dang / nye bar zhi ba dang / nye bar zhi ba ma yin pa dang / mnyam par gzhag pa dang / mnyam par gzhag pa ma yin pa dang / bsgoms pa dang /</text></item>
<item><p>282a1</p><section>'dul ba</section><text>bsgoms pa ma yin pa dang / rnam par grol ba ma yin pa'i sems la rnam par grol ba ma yin pa'i sems yin no zhes yang dag pa ji lta ba bzhin rab tu shes so// shin tu rnam par grol ba'i sems la shin tu rnam par grol ba'i sems yin no zhes yang dag pa ji lta ba</text></item>
<item><p>282a2</p><section>'dul ba</section><text>bzhin rab tu shes so// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags</text></item>
<item><p>282a3</p><section>'dul ba</section><text>so// de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa las su rung ba la gnas pa/ mi g.yo ba thob nas sngon gyi gnas rjes su dran pa shes pa mngon sum du bya ba'i mngon par</text></item>
<item><p>282a4</p><section>'dul ba</section><text>shes pa la sems mngon du gtod par byed cing / de sngon gyi gnas rnam pa du ma rjes su dran te/ 'di lta ste skye ba gcig dang / gnyis dang / gsum dang / bzhi dang / lnga dang / drug dang / bdun dang / brgyad dang / dgu dang / bcu dang / nyi shu dang / sum bcu dang / bzhi</text></item>
<item><p>282a5</p><section>'dul ba</section><text>bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du ma dang / skye ba stong phrag du ma dang / skye ba brgya stong phrag du ma dang / 'jig pa'i bskal pa dang / 'chags pa'i bskal pa dang / 'jig pa dang 'chags pa'i bskal pa dang / 'jig</text></item>
<item><p>282a6</p><section>'dul ba</section><text>pa'i bskal pa du ma dang / 'chags pa'i bskal pa du ma dang / 'jig pa dang 'chags pa'i bskal pa du ma rjes su dran te/ gang du bdag sems can 'di dag gi nang du skyes pa na ming ni 'di zhes bya/ rigs ni 'di zhes bya/ rus ni 'di zhes bya/ kha zas ni 'di lta bu zhig za za/ bde ba dang</text></item>
<item><p>282a7</p><section>'dul ba</section><text>sdug bsngal ni 'di lta bu zhig myong / yun ni 'di srid cig gnas gnas/ tshe ni 'di tsam zhig thub bo/ bdag gnas de nas shi 'phos nas che ge mo zhig tu skyes so// de nas kyang shi 'phos nas ga ge mo zhig tu skyes so// de nas kyang shi 'phos nas 'dir skyes so zhes rnam pa dang bcas/</text></item>
<item><p>282b1</p><section>'dul ba</section><text>yul phyogs dang bcas par sngon gyi gnas rnam pa du ma rjes su dran no// // 'dul ba gzhi/ bam po brgya rtsa brgyad pa/ dper na mi zhig grong nas grong du song la de nas kyang grong gzhan du song ste/ de nas kyang 'dir 'ongs nas de 'di snyam du sems te bdag gis grong</text></item>
<item><p>282b2</p><section>'dul ba</section><text>che ge mo nas grong che ge mor son to// de nas kyang grong che ge mor ro// de nas kyang 'dir 'ongs so snyam pa de bzhin du/ de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa las su rung ba la gnas pa/</text></item>
<item><p>282b3</p><section>'dul ba</section><text>mi g.yo ba thob nas sngon gyi gnas rjes su dran pa shes pa mngon sum du bya ba'i mngon par shes pa la sems mngon du gtod par byed cing / des sngon gyi gnas rnam pa du ma rjes su dran te/ 'di lta ste/ skye ba gcig dang / gnyis dang / gsum dang / bzhi dang / lnga dang / drug dang /</text></item>
<item><p>282b4</p><section>'dul ba</section><text>bdun dang / brgyad dang / dgu dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du ma dang / skye ba stong phrag du ma dang / skye ba brgya stong phrag du ma dang / 'jig pa'i bskal pa</text></item>
<item><p>282b5</p><section>'dul ba</section><text>dang / 'chags pa'i bskal pa dang / 'jig pa dang 'chags pa'i bskal pa dang / 'jig pa'i bskal pa du ma dang / 'chags pa'i bskal pa du ma dang / 'jig pa dang 'chags pa'i bskal pa du ma rjes su dran te/ gang du bdag sems can 'di dag gi nang du skyes pa na ming ni 'di zhes</text></item>
<item><p>282b6</p><section>'dul ba</section><text>bya/ rigs ni 'di zhes bya/ rus ni 'di zhes bya/ kha zas ni 'di lta bu zhig za za/ bde ba dang / sdug bsngal ni 'di lta bu zhig myong / yun ni 'di srid cig gnas gnas/ tshe ni 'di tsam zhig thub bo// bdag gnas de nas shi 'phos nas che ge mo zhig tu skyes/ de nas kyang</text></item>
<item><p>282b7</p><section>'dul ba</section><text>shi 'phos nas ga ge mo zhig tu skyes/ de nas kyang shi 'phos nas 'dir skyes so zhes rnam pa dang bcas/ yul phyogs dang bcas par sngon gyi gnas rnam pa du ma rjes su dran no// rgyal po chen po ji snyam du sems/ de lta yin na ngas yang dag par mthong ba'i dge sbyong gi</text></item>
<item><p>283a1</p><section>'dul ba</section><text>tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so// de de ltar mnyam par gzhag pa'i sems yongs su dag pa/ rnam</text></item>
<item><p>283a2</p><section>'dul ba</section><text>par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob nas 'chi 'pho dang / skye ba shes pa mngon sum du bya ba'i mngon par shes pa la sems mngon du gtod par byed cing / de'i lha'i mig</text></item>
<item><p>283a3</p><section>'dul ba</section><text>rnam par dag pa mi'i las 'das pas sems can rnams kyi 'chi 'pho rnams dang / skye ba rnams dang / kha dog bzang po rnams dang / kha dog ngan pa rnams dang / dman pa rnams dang / gya nom pa rnams dang / bde 'gro dang / ngan 'gror 'gro ba rnams kyang mthong</text></item>
<item><p>283a4</p><section>'dul ba</section><text>zhing sems can las ji lta ba bzhin nye bar 'gro ba dag yang dag pa ji lta ba bzhin rab tu shes te/ sems can 'di dag ni lus kyi nyes par spyod pa dang ldan/ ngag dang yid kyi nyes par spyod pa dang ldan zhing 'phags pa rnams la skur pa 'debs pa dang / log par lta ba dang / log</text></item>
<item><p>283a5</p><section>'dul ba</section><text>par lta ba'i chos kyi las blangs pa'i rgyus rgyu de dang rkyen des lus zhig nas shi ba'i 'og tu ngan song ngan 'gro log par ltung ba'i sems can dmyal ba rnams su skye bar 'gyur ro// sems can 'di dag ni lus kyi legs par spyod pa dang ldan/ ngag dang yid kyi legs par spyod pa</text></item>
<item><p>283a6</p><section>'dul ba</section><text>dang ldan zhing / 'phags pa rnams la skur pa mi 'debs pa dang yang dag par lta ba dang yang dag par lta ba'i chos kyi las blangs pa'i rgyus/ rgyu de dang rkyen des lus zhig nas bde 'gro mtho ris kyi 'jig rten lha rnams su skye bar 'gyur ro zhes bya bar shes so// dper na skyes bu</text></item>
<item><p>283a7</p><section>'dul ba</section><text>mig dang ldan pa zhig lam po che'i bzhi mdor 'dug nas skye bo'i tshogs chen po 'ong ba dang / 'gro ba dang / 'greng ba dang / 'dug pa dang / spyod pa sna tshogs la rtog par byed pa de bzhin du/ de de ltar mnyam par gzhag pa'i sems yongs su dag pa/ rnam par byang ba/ nyon</text></item>
<item><p>283b1</p><section>'dul ba</section><text>mongs pa med pa/ nye ba'i nyon mongs pa dang bral ba/ drang por gyur pa las su rung ba la gnas pa/ mi g.yo ba thob nas 'chi 'pho dang / skye ba shes pa mngon sum du bya ba'i mngon par shes pa la sems mngon du gtod par byed cing / de'i lha'i mig rnam par dag pa mi'i</text></item>
<item><p>283b2</p><section>'dul ba</section><text>las 'das pas sems can rnams kyi 'chi 'pho rnams dang / skye ba rnams dang / kha dog bzang po rnams dang / kha dog ngan pa rnams dang / dman pa rnams dang / gya nom pa dang / bde 'gro dang / ngan 'gror 'gro ba rnams kyang mthong zhing sems can las ji lta ba bzhin nye</text></item>
<item><p>283b3</p><section>'dul ba</section><text>bar 'gro ba dag yang dag pa ji lta ba bzhin du rab tu shes te/ sems can 'di dag ni lus kyi nyes par spyod pa dang ldan/ ngag dang yid kyi nyes par spyod pa dang ldan zhing 'phags pa rnams la skur pa 'debs pa dang / log par lta ba dang log par lta ba'i chos kyi las blangs pa'i</text></item>
<item><p>283b4</p><section>'dul ba</section><text>rgyus rgyu de dang rkyen des lus zhig nas/ shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro// sems can 'di dag ni lus kyi legs par spyod pa dang ldan/ ngag dang yid kyi legs par spyod pa dang ldan zhing 'phags pa rnams la skur</text></item>
<item><p>283b5</p><section>'dul ba</section><text>ba mi 'debs pa dang / yang dag par lta ba dang / yang dag par lta ba'i chos kyi las blangs pa'i rgyus rgyu de dang rkyen des lus zhig nas bde 'gro mtho ris kyi 'jig rten lha rnams su skye bar 'gyur ro zhes bya bar shes so// rgyal po chen po ji snyam du sems/ de lta yin na ngas</text></item>
<item><p>283b6</p><section>'dul ba</section><text>yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mad lags te/ de lta lags na bcom ldan 'das kyis yang dag par mthong ba'i dge sbyong gi tshul gyi 'bras bu bstan lags so// de de ltar mnyam par gzhag pa'i sems yongs su dag pa/</text></item>
<item><p>283b7</p><section>'dul ba</section><text>rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob nas zag pa zad pa shes pa mngon sum du bya ba'i mngon par shes pa la sems mngon du gtod par byed cing / des 'di ni sdug bsngal 'phags</text></item>
<item><p>284a1</p><section>'dul ba</section><text>pa'i bden pa yin no zhes yang dag pa ji lta ba bzhin rab tu shes so// 'di ni sdug bsngal kun 'byung ba dang / 'di ni sdug bsngal 'gog pa dang / 'di ni sdug bsngal 'gog par 'gro ba'i lam 'phags pa'i bden pa yin no zhes yang dag pa ji lta ba</text></item>
<item><p>284a2</p><section>'dul ba</section><text>bzhin rab tu shes so// des de ltar shes shing de ltar mthong nas 'dod pa'i zag pa las sems rnam par grol bar 'gyur/ srid pa'i zag pa dang / ma rig pa'i zag pa las sems rnam par grol bar 'gyur ro// rnam par grol nas bdag gi skye ba zad do// tshangs par spyod</text></item>
<item><p>284a3</p><section>'dul ba</section><text>pa bsten to// bya ba byas so// srid pa 'di las gzhan mi shes so zhes rnam par grol ba'i ye shes nyid mthong bar 'gyur ro// dper na grong rdal lam grong khyer dang ha cang yang mi ring ba na mtsho bran gting zab pa/ gsal ba dang ba/ rnam par dang ba zhig yod pa der skyes bu</text></item>
<item><p>284a4</p><section>'dul ba</section><text>mig dang ldan pa zhig 'gram du 'dug nas gseg ma'am/ gyo mo'am/ nya 'am rus sbal lam/ nya phyis sam/ dung rnams mthong ba de bzhin du/ de de ltar mnyam par gzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs</text></item>
<item><p>284a5</p><section>'dul ba</section><text>pa dang bral ba/ drang por gyur pa/ las su rung ba la gnas pa/ mi g.yo ba thob nas zag pa zad pa shes pa mngon sum du bya ba'i mngon par shes pa la sems mngon du gtod par byed cing / des 'di ni sdug bsngal 'phags pa'i bden pa yin no zhes yang dag pa ji lta ba bzhin</text></item>
<item><p>284a6</p><section>'dul ba</section><text>rab tu shes so// 'di ni sdug bsngal kun 'byung ba dang / 'di ni sdug bsngal 'gog pa dang / 'di ni sdug bsngal 'gog par 'gro ba'i lam 'phags pa'i bden pa yin no zhes yang dag pa ji lta ba bzhin rab tu shes so// des de ltar shes shing de ltar mthong nas 'dod pa'i</text></item>
<item><p>284a7</p><section>'dul ba</section><text>zag pa las sems rnam par grol bar 'gyur/ srid pa'i zag pa dang / ma rig pa'i zag pa las sems rnam par grol bar 'gyur ro// rnam par grol nas bdag gi skye ba zad do// tshangs par spyod pa bsten to// bya ba byas so// srid pa 'di las gzhan mi shes so zhes</text></item>
<item><p>284b1</p><section>'dul ba</section><text>rnam par grol ba'i ye shes nyid mthong bar 'gyur ro// rgyal po chen po ji snyam du sems/ de lta yin na ngas yang dag par mthong ba'i dge sbyong gi tshul gyi 'bras bu bstan pa ma yin nam/ btsun pa mang lags te/ de lta lags na bcom ldan 'das kyis yang dag par</text></item>
<item><p>284b2</p><section>'dul ba</section><text>mthong ba'i dge sbyong gi tshul gyi 'bras bu bstan lags so// de skad ces bka' stsal pa dang / lus 'phags ma'i bu ma ga d+hA'i rgyal po ma skyes dgra mchi ma blags te dus so// de nas lus 'phags ma'i bu ma ga d+hA'i rgyal po ma skyes dgras gos kyi mtha' mas mchi ma phyis nas bcom ldan</text></item>
<item><p>284b3</p><section>'dul ba</section><text>'das kyi zhabs gnyis la mgo bos phyag byas te bcom ldan 'das la 'di skad ces gsol to// bcom ldan 'das nongs lags so// bde bar gshegs pa nongs lags te/ 'di ltar bdag sdig pa'i grogs po'i grogs can/ sdig pa'i grogs po'i dbang du mchis pa/ sdig</text></item>
<item><p>284b4</p><section>'dul ba</section><text>pa'i grogs pos zin pas pha chos dang ldan pa chos kyi rgyal po bkum pas byis pa ji lta ba dang / blun po ji lta ba dang / mi gsal ba ji lta ba dang / mi mkhas pa ji lta ba lags te/ btsun pa bdag nongs par 'tshal zhing nongs par mthong na thugs brtse ba nye bar bzung ste</text></item>
<item><p>284b5</p><section>'dul ba</section><text>nongs pa la nongs par gzung du gsol/ rgyal po chen po nyes pa la nyes par khyod kyis khong du chud pa ni bden te/ 'di ltar khyod sdig pa'i grogs po'i grogs can/ sdig pa'i grogs po'i dbang du song ba/ sdig pa'i grogs pos zin pas pha chos dang ldan pa chos kyi rgyal po</text></item>
<item><p>284b6</p><section>'dul ba</section><text>bsad pa ni byis pa ji lta ba dang / blun po ji lta ba dang / mi gsal ba ji lta ba dang / mi mkhas pa ji lta ba yin te/ rgyal po chen po khyod kyis 'di ltar nyes pa shes shing mthong la de mthong nas kyang bshags nas/ phyis sdom par byed na dge ba'i chos rnams mi nyams shing</text></item>
<item><p>284b7</p><section>'dul ba</section><text>'phel ba nyid du 'dod par bya'o// de ci'i phyir zhe na/ rgyal po chen po gang 'ga' zhig nyes pa shes shing nyes pa mthong la de mthong nas kyang bshags nas phyis sdom par byed na de'i dge ba'i chos rnams mi nyams shing 'phel ba nyid du 'dod do// rgyal po chen po de bzhin</text></item>
<item><p>285a1</p><section>'dul ba</section><text>du khyod kyis 'di ltar nyes pa shes shing nyes pa mthong la de mthong nas kyang bshags nas phyis sdom par byed na khyod kyi dge ba'i chos rnams mi nyams shing 'phel ba nyid du 'dod par bya'o// de nas bcom ldan 'das la lus 'phags ma'i bu ma ga d+hA'i rgyal po ma</text></item>
<item><p>285a2</p><section>'dul ba</section><text>skyes dgras 'di skad ces gsol to// bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis lus 'phags ma'i bu ma ga d+hA'i rgyal po ma skyes dgra la cang mi gsung bas gnang ngo //</text></item>
<item><p>285a3</p><section>'dul ba</section><text>de nas lus 'phags ma'i bu ma ga d+hA'i rgyal po ma skyes dgras bcom ldan 'das cang mi gsung bas gnang bar rig nas/ bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/ bcom ldan</text></item>
<item><p>285a4</p><section>'dul ba</section><text>'das kyi spyan snga nas song ngo // de nas bcom ldan 'das kyis lus 'phags ma'i bu ma ga d+hA'i rgyal po ma skyes dgra song nas ring po ma lon par thugs su chud nas dge slong rnams la bka' stsal pa/ dge slong dag lus 'phags ma'i bu ma ga d+hA'i rgyal po ma skyes dgra rma byung zhing</text></item>
<item><p>285a5</p><section>'dul ba</section><text>nyams te/ sdig pa'i grogs po'i grogs can/ sdig pa'i grogs po'i dbang du song ba/ sdig pa'i grogs pos zin pa des pha chos dang ldan pa chos kyi rgyal po chos la gnas pa rgyal po chen po bsad do// dge slong dag gal te lus 'phags ma'i bu ma ga d+hA'i rgyal po ma skyes</text></item>
<item><p>285a6</p><section>'dul ba</section><text>dgras pha chos dang ldan pa chos kyi rgyal po chos la gnas pa rgyal po chen po bsad par ma gyur na/ stan 'di nyid la 'dug bzhin du 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon du byas par 'gyur ba</text></item>
<item><p>285a7</p><section>'dul ba</section><text>gang yin pa'i gnas 'di yod do// dge slong dag lus 'phags ma'i bu ma ga d+hA'i rgyal po ma skyes dgra ni de ltar rma byung zhing de ltar nyams par gyur to// dge slong dag de lta bas na 'di ltar bslab par bya ste// gang sdong dum tshig pa la yang ngan sems mi bskyed na/ rnam</text></item>
<item><p>285b1</p><section>'dul ba</section><text>par shes pa dang bcas pa'i lus la lta smos kyang ci dgos kyis/ dge slong dag khyed kyis de ltar bslab par bya'o// de nas lus 'phags ma'i bu ma ga d+hA'i rgyal po ma skyes dgras de nyid kyi nub mo nas gtsang zhing bsod pa'i bza' ba dang bca' ba dag lta gon byas nas nang par</text></item>
<item><p>285b2</p><section>'dul ba</section><text>sngar langs te gdan bshams/ nor bu'i chu snod bzhag nas/ spyan 'dren gyis bcom ldan 'das la gdugs tshod gsol pa/ btsun pa bcom ldan 'das gdugs tshod lags na/ da de'i dus la bab par mkhyen par mdzad du gsol/ de nas bcom ldan 'das snga dro na</text></item>
<item><p>285b3</p><section>'dul ba</section><text>bza' sham thabs mnabs chos gos dang lhung bzed bsnams te/ dge slong gi tshogs kyis yongs su bskor cing dge slong gi dge 'dun gyis mdun du bdar te lus 'phags ma'i bu ma ga d+hA'i rgyal po ma skyes dgra'i bkad sa gang na ba der gshegs te byon nas/ dge slong</text></item>
<item><p>285b4</p><section>'dul ba</section><text>gi dge 'dun gyi gung la gdan bshams pa nyid la bzhugs so// de nas lus 'phags ma'i bu ma ga d+hA'i rgyal po ma skyes dgras sangs rgyas la sogs pa dge slong gi dge 'dun bde bar bzhugs par rig nas/ gtsang zhing bsod pa'i bza' ba dang / bca' ba dag</text></item>
<item><p>285b5</p><section>'dul ba</section><text>rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba</text></item>
<item><p>285b6</p><section>'dul ba</section><text>zhig blangs te/ bcom ldan 'das kyi spyan sngar chos mnyan pa'i phyir 'dug go// de nas bcom ldan 'das kyis lus 'phags ma'i bu ma ga d+hA'i rgyal po ma skyes dgra'i sbyin pa la rjes su yi rang bas rjes su yi rang bar mdzad de/ sbyin sreg mchod sbyin rnams kyi mchog/ sdeb sbyor</text></item>
<item><p>285b7</p><section>'dul ba</section><text>mchog ni nyi ma'i lha// mi yi mchog ni rgyal po ste// rgya mtsho chu bo rnams kyi mchog/ zla ba rgyu skar rnams kyi gtso// nyi ma snang byed rnams kyi gtso// steng dang 'og dang thad kar yang // 'gro ba'i 'gro ba ji snyed pa// lha dang bcas pa'i 'jig rten na// smra ba'i</text></item>
<item><p>286a1</p><section>'dul ba</section><text>mchog ni rdzogs sangs rgyas// de nas lus 'phags ma'i bu ma ga d+hA'i rgyal po ma skyes dgra la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs stod par</text></item>
<item><p>286a2</p><section>'dul ba</section><text>mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug/ yang dag par gzengs bstod/ yang dag par rab tu dga' bar mdzad nas/ gdan</text></item>
<item><p>286a3</p><section>'dul ba</section><text>las bzhengs te gshegs so// gang gi tshe bcom ldan 'das kyis lus 'phags ma'i bu ma ga d+hA'i rgyal po ma skyes dgra gzhi med pa'i dad pa la bzhag pa de'i tshe gal te khang steng ngam/ glang po che la zhon pa las/ bcom ldan 'das mthong</text></item>
<item><p>286a4</p><section>'dul ba</section><text>na yang de'i tshe bdag nyid mchod par byed do// ji tsam dus gzhan zhig na glang po che la zhon pas bcom ldan 'das mthong nas des bdag nyid mchongs pa dang / bcom ldan 'das kyi rdzu 'phrul gyis blangs so// des zho shas 'tsho ba dang / nang mi rnams</text></item>
<item><p>286a5</p><section>'dul ba</section><text>la bsgo ba/ shes ldan dag shes par gyis shig deng phan chad nga bcom ldan 'das dang bcom ldan 'das kyi nyan thos la skyabs su song gis de lta bas na deng phan chad bcom ldan 'das kyi nyan thos dge slong dang / dge slong ma dang / dge bsnyen dang / dge</text></item>
<item><p>286a6</p><section>'dul ba</section><text>bsnyen ma rnams la sgo ma dgag shig/ lha sbyin dang / lha sbyin gyi nyan thos rnams la ni sgo khog shig/ ji tsam dus gzhan zhig na/ lha sbyin rgyal po ma skyes dgra'i khyim du 'jug par brtsams pa dang / sgo bas smras pa/ nang du ma 'jug par</text></item>
<item><p>286a7</p><section>'dul ba</section><text>sdod cig/ ci'i phyir lhas bka' stsal pa/ deng phan chad nga bcom ldan 'das dang / bcom ldan 'das kyi nyan thos rnams la skyabs su song gis/ de lta bas na deng phan chad bcom ldan 'das kyi nyan thos dge slong ngam/ dge slong ma'am/ dge bsnyen</text></item>
<item><p>286b1</p><section>'dul ba</section><text>ma rnams la sgo ma dgag shig/ lha sbyin dang / lha sbyin gyi nyan thos rnams la ni sgo khog shig ces byung ngo // de yang sgo na stod cing 'dug pa las dge slong ma ut+pa la'i mdog bsod snyoms blangs te rgyal po'i pho brang nas phyir byung ba dang / lha sbyin 'di snyam du sems</text></item>
<item><p>286b2</p><section>'dul ba</section><text>te/ 'di ni dge sbyong mgo reg mo 'di'i las yin te/ 'dis rgyal po ma skyes dgra nang mi dang / gzhon nu dang / blon po dang bcas pa dang / bdag tu dbyen byas pas des na bdag 'di 'dra ba'i gnas skabs su gyur to snyam du bsams nas/ ut+pa la'i</text></item>
<item><p>286b3</p><section>'dul ba</section><text>mdog la 'di skad ces smras so// khyod la kho bos nyes pa ci byas na/ gang gi phyir khyod kyis kho bo bsod snyoms kyi khyim las ring du byas zhes des de bsad par brtsams te de la bsnun pa na/ de snying rje rje skad du tshig re re nas dal gyis smras pa/ 'phags</text></item>
<item><p>286b4</p><section>'dul ba</section><text>pa rnams mi bzod de/ ci bdag re zhig khyod bcom ldan 'das kyi mched shAkya'i rigs las rab tu byung ba la de ltar bgyid dam/ bdag gis de ltar ma bgyis kyis bzod pa mdzod cig ces de skad smras kyang / lha sbyin gyis de'i mgo bor khu tshur gyis bsnun</text></item>
<item><p>286b5</p><section>'dul ba</section><text>to// de gnad kyi tshor bas nyen te srog gi 'du byed byin gyis brlabs te tshe'i 'du byed btang nas brtson 'grus la gnas te dge slong ma'i dbyar khang du song ngo // dge slong ma rnams kyis de lta bu de mthong nas smras pa/ 'phags ma ci nongs/ des smras</text></item>
<item><p>286b6</p><section>'dul ba</section><text>pa/ phu nu mo dag 'dus byas thams cad ni mi rtag pa'o// chos thams cad ni bdag med pa'o// mya ngan las 'das pa ni zhi ba yin pas khyed cag dge ba'i chos rnams la bag yod par gyis shig/ lha sbyin gyis mtshams med pa gsum pa byas kyis</text></item>
<item><p>286b7</p><section>'dul ba</section><text>yongs su mya ngan las 'da' bar bya'o zhes de nas des dge slong ma'i dge 'dun gyi mdun du cho 'phrul rnam pa sna tshogs byas te phung po lhag ma med pa'i mya ngan las 'das pa'i dbyings su yongs su mya ngan las 'das so// dge slong rnams the tshom skyes</text></item>
<item><p>287a1</p><section>'dul ba</section><text>te the tshom thams cad gcod pa sangs rgyas bcom ldan 'das la zhus pa/ btsun pa lha sbyin gyis dge slong ma ut+pa la'i mdog snying rje rje skad du smres bzhin du khu tshur gyis bsnun te bkum pa la gzigs/ bcom ldan 'das kyis bka' stsal pa/</text></item>
<item><p>287a2</p><section>'dul ba</section><text>dge slong dag da ltar gyi 'di 'ba' zhig tu ma zad de ji ltar 'das pa'i dus na yang 'dis 'di snying rje rje skad du smre sngags 'don bzhin du bsad de sha zos pa de nyon cig/ dge slong dag sngon byung ba ri 'or zhig na khyim bdag cig gnas te/ de'i lug rdzis lug gi khyu</text></item>
<item><p>287a3</p><section>'dul ba</section><text>de bskyang ba'i phyir grong khyer nas phyi rol du byung ngo // de nas bskyangs nas nyi ma nub pa'i dus kyi tshe ri 'or du 'da' bar brtsams pa dang / de na lug ma rgan zhig phyi nas 'brang zhing song ba de spyang kis bzung ba dang smras pa/ zhang zhang cig khyod bde'am// zhang</text></item>
<item><p>287a4</p><section>'dul ba</section><text>zhang re lta bder gyur tam// zhang zhang nyag gcig dgon pa na// ji ga bde ba bltar lags sam// des kyang smras pa/ kho bo'i mjug ma brdzis nas su// mjug ma'i spu yang byi nas ni// zhang po zhes pa'i tshig smras pa// lug khyod thar</text></item>
<item><p>287a5</p><section>'dul ba</section><text>bar re'am ci// lug ma mos yang smras pa/ khyod kyi mjug ma phongs na yod// bdag gi mdun nas 'ongs gyur na// ji lta bu yi thabs shig gis// bdag gis mjug ma brdzis par 'gyur// spyang kis yang smras pa/ gling bzhi pa 'di rgya</text></item>
<item><p>287a6</p><section>'dul ba</section><text>mtshor bcas// ri bor bcas pa thams cad na// bdag gi mjug ma yod yin na// khyod ni gang nas 'ongs pa zhig/ lug ma mos smras pa/ bzang po khyod kyi mjug ma ni// thams cad na ni mchis so zhes// bdag gis gnyen las sngon thos</text></item>
<item><p>287a7</p><section>'dul ba</section><text>nas// nam mkha' las ni mchis lags so// spyang kis smras pa/ ma rgan khyod nyid de ring ni// nam mkha' las ni 'ongs nas su// bdag gi bza' skal gang yin pa'i// bdag gi tshogs de bskrogs// de ni de skad smra bzhin du//</text></item>
<item><p>287b1</p><section>'dul ba</section><text>sdig pa'i las can gyis mchongs nas// lug gi mgo bo bcad nas ni// bsad de sha yang zos par gyur// dge slong dag ji snyam du sems/ de'i tshe de'i dus kyi spyang ki gang yin pa de ni lha sbyin 'di nyid yin no// de'i tshe de'i dus kyi lug ma rgan gang yin</text></item>
<item><p>287b2</p><section>'dul ba</section><text>pa de ni dge slong ma ut+pa la'i mdog 'di nyid yin te/ de na yang 'di snying rje rje skad du smre sngags 'don bzhin du bsad do// da ltar yang 'di snying rje rje skad du smre sngags 'don bzhin du bsad do// de nas lha sbyin 'di snyam du sems te/ bdag gis bcom</text></item>
<item><p>287b3</p><section>'dul ba</section><text>ldan 'das la pha rol gnon pa mang du byas shing mtshams med pa yang gsum byas te/ bcom ldan 'das la rdo 'phangs nas khrag phyung ba 'di ni mtshams med pa dang po yin no// dge 'dun phye ba ni gnyis pa yin no// ut+pa la'i mdog bsad pa 'di ni</text></item>
<item><p>287b4</p><section>'dul ba</section><text>gsum pa yin te/ thams cad mkhyen pa nyid kyang ma thob la/ gzhan yang dgos pa cung zad kyang ma grub ste/ da ni gzhan byar med sems can dmyal ba rnams su skye bar 'gyur ro snyam du bsams nas/ lag pa 'gram pa la gtad de sems khong du chud cing</text></item>
<item><p>287b5</p><section>'dul ba</section><text>'dug go// ji tsam na rdzogs byed de'i drung du phyin nas smras pa/ lha sbyin ci'i phyir lag pa la 'gram pa gtad de sems khong du chud cing 'dug/ des smras pa/ gang gis na bdag zhe sdang gi dbang du song bas bcom ldan 'das la pha rol gnon pa mang du byas</text></item>
<item><p>287b6</p><section>'dul ba</section><text>shing mtshams med pa'i las gsum byas pas mnar med pa'i sems can dmyal ba chen por yun ring du gnas par 'gyur na/ bdag ci'i phyir sems khong du chud cing mi 'dug/ des smras pa/ bdag gis shAkya rnams kyi nang na khyod 'ba' zhig mkhas pa</text></item>
<item><p>287b7</p><section>'dul ba</section><text>yin no snyam du shes na khyod kyang blun pa lta/ gang gis na khyod 'di ltar sems khong du chud cing 'dug pa'i 'jig rten pha rol ga la yod/ gal te 'jig rten pha rol yod na khyod kyis las 'di 'dra ba byas pas khyod kyi phyir kho bo yang sems khong du chud cing 'dug</text></item>
<item><p>288a1</p><section>'dul ba</section><text>go// de yid ches par bya ba'i phyir des de'i mdun du ril ba bcag nas/ re zhig lha dang bcas pa'i 'jig rten gyis 'di slar 'byor par byos shig/ ye bag ma tsha shig/ 'di la byed pa po 'am/ byed du 'jug pa po ni 'ga' yang</text></item>
<item><p>288a2</p><section>'dul ba</section><text>med do// de lta mod kyi song la ser skya'i gzhir son nas rgyal srid byos shig dang bdag gis khyod kyi blon po'i mchog bgyi'o// de na lha sbyin 'phags pa la skur ba 'debs pa'i log pa'i lta ba thob ste/ des na thams cad kyi thams cad du dge ba'i rtsa ba</text></item>
<item><p>288a3</p><section>'dul ba</section><text>rnams chad par gyur to// de na bcom ldan 'das kyis dge slong rnams la bka' stsal pa/ dge slong dag lha sbyin gyis dge ba'i rtsa ba rnams bcad de/ dge slong dag ngas ji srid lha sbyin la dkar po'i chos gzigs pa de'i bar du ngas 'di ltar lha sbyin ngan</text></item>
<item><p>288a4</p><section>'dul ba</section><text>song sems can dmyal bar bskal par gnas pas gsor mi rung ba'o zhes lha sbyin lung ma bstan to// dper na grong khyer ram/ grong rdal dang ha cang yang mi ring ba zhig na phyi sa khung zabs su mi gang lhag tsam zhig yod pa der mi 'ga' zhig mgo dang /</text></item>
<item><p>288a5</p><section>'dul ba</section><text>lag pa dang / rkang pa dang bcas par nub par gyur pa de la mi yun ring por don du 'dod pa phan par 'dod pa/ bde bar 'dod pa/ grub pa dang bde ba la reg par 'dod pa 'ga' zhig song ste/ des phyis khung de'i nye 'khor kun tu bskor zhing song</text></item>
<item><p>288a6</p><section>'dul ba</section><text>ste/ mi de'i phyi sas ma reg pa'i phyogs 'ga' zhig rnyed na 'di de nas bzung ste dbyung bar bya'o snyam nas/ des de'i nye 'khor kun tu bskor te song na mi de la des bzung ste dbyung ba'i phyogs chung ngu na lag mthil tsam yang mi gtsang bas ma reg pa cung zad</text></item>
<item><p>288a7</p><section>'dul ba</section><text>kyang med pa de bzhin du/ dge slong dag ngas ji srid lha sbyin la dkar po'i chos gang na skra'i rtse mo'i cha shas tsam yang gzigs pa de'i bar du ni ngas 'di ltar lha sbyin ngan song sems can dmyal bar bskal par gnas pas gsor mi rung ba'o zhes lha sbyin lung ma</text></item>
<item><p>288b1</p><section>'dul ba</section><text>bstan gyi/ ngas gang nas lha sbyin la dkar po'i chos chung ngu na skra'i rtse mo'i cha shas tsam yang ma gzigs pa de nas/ ngas 'di ltar lha sbyin ngan song sems can dmyal bar bskal par gnas pas gsor mi rung ba'o zhes lha sbyin lung bstan to// dge slong</text></item>
<item><p>288b2</p><section>'dul ba</section><text>dag lha sbyin sdig pa mi dge ba'i chos gsum dang ldan pas ngan song sems can dmyal bar bskal par gnas pas gsor mi rung ngo // dge slong dag gsum gang zhe na/ thog ma nyid nas lha sbyin sdig pa 'dod par gyur cing sdig pa 'dod pa'i dbang du gyur pa ste/</text></item>
<item><p>288b3</p><section>'dul ba</section><text>gang lha sbyin thog ma nyid nas sdig pa 'dod par gyur cing sdig pa 'dod pa'i dbang du gyur pa dam pa ma yin pa'i chos dang po 'di dang ldan pas/ lha sbyin ngan song sems can dmyal bar bskal par gnas pas gsor mi rung ngo // dge slong dag gzhan yang lha</text></item>
<item><p>288b4</p><section>'dul ba</section><text>sbyin sdig pa'i bshes gnyen can/ sdig pa'i grogs can/ sdig pa dang sdong ba ste/ gang lha sbyin thog ma nyid nas sdig pa'i bshes gnyen can/ sdig pa'i grogs can/ sdig pa dang sdong ba dam pa ma yin pa'i chos gnyis pa 'di dang ldan pas lha</text></item>
<item><p>288b5</p><section>'dul ba</section><text>sbyin ngan song sems can dmyal bar bskal par gnas pas gsor mi rung ngo // gzhan yang lha sbyin khyad par ngan ngon cung zad tsam zhig rtogs nas gong du bya ba yod bzhin du sgyid lug par gyur te/ gang lha sbyin gyis khyad par ngan ngon cung zad rtogs nas gong du bya ba yod</text></item>
<item><p>288b6</p><section>'dul ba</section><text>bzhin du bar du sgyid lug pa dam pa ma yin pa'i chos gsum pa 'di dang ldan pas lha sbyin ngan song sems can dmyal bar bskal par gnas pas gsor mi rung ngo zhes smra'o// bcom ldan 'das kyis de skad ces bka' stsal nas/ bde bar gshegs pas de</text></item>
<item><p>288b7</p><section>'dul ba</section><text>skad ces gsungs te/ ston pas gzhan yang 'di skad ces bka' stsal to// 'jig rten 'di na 'ga' yang ni// nam du'ang sdig 'dod skye ma gyur// des na sdig pa 'dod rnams kyi// 'gro ba gang yin shes par gyis// lha sbyin mkhas par kun</text></item>
<item><p>289a1</p><section>'dul ba</section><text>grags shing // bsgoms pa yi ni bdag nyid du// bkur cing dpal gyis shin tu ni// mdzes par rnam par grags yin na// de ni bag med dang ldan 'dir// de bzhin gshegs la khyad bsad pas// rdzogs sangs rgyas ni</text></item>
<item><p>289a2</p><section>'dul ba</section><text>rab mkhyen pas// bskal par gnas par de lung bstan// 'jungs shing sdig pa'i kun rtog can// log par lta ba ma gus pa// sgo bzhi par ni shes pa yi// mnar med dmyal ba de thob bo// gnod pa med cing sdig pa'i las// mi mdzad</text></item>
<item><p>289a3</p><section>'dul ba</section><text>pa la gang 'khu ba// 'jig rten 'di dang pha rol du'ang // sdig pa de nyid reg par 'gyur// gang zhig dug gi bum pa yis// rgya mtsho ma rung byed 'dod pa// chu gter 'jigs rung chen po de// de yis de sun mi phyin ltar// gang zhig de</text></item>
<item><p>289a4</p><section>'dul ba</section><text>bzhin gshegs pa la// kha zer sun 'byin de dang 'dra// yang dag gzigs pa zhi ba'i thugs// gang la phyar kas mi rdzi ba// de 'dra ba ni bshes gnyen bya// de ni mkhas pas bsten bya ste// de lta bu la bsten byas na// legs par 'gyur</text></item>
<item><p>289a5</p><section>'dul ba</section><text>zhing sdig mi 'gyur// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// de nas lha sbyin 'phags pa la skur pa 'debs pa'i log pa'i lta ba dang ldan te/</text></item>
<item><p>289a6</p><section>'dul ba</section><text>dge ba'i rtsa ba chad pa 'jig rten pha rol med do snyam pa'i nges pa thob nas nyan thos rnams la gzhi lngas chos ston par byed de/ shes ldan dag dge sbyong gau ta ma ni zho dang 'o ma la longs spyod de/ deng phyin chad bdag cag gis longs spyad par mi bya'o// de ci'i phyir zhe na/</text></item>
<item><p>289a7</p><section>'dul ba</section><text>gzhi de las be'u rnams la gnod par 'gyur bas so// dge sbyong gau ta ma ni sha la longs spyod de/ bdag cag gis longs spyad par mi bya'o// de ci'i phyir zhe na/ gzhi de las srog chags dag gsod par 'gyur bas so// dge sbyong gau ta ma ni lan</text></item>
<item><p>289b1</p><section>'dul ba</section><text>tshwa la longs spyod de/ bdag cag gis longs spyad par mi bya ste/ rdul khrod nas byung ba'i phyir ro// dge sbyong gau ta ma ni ras kha tshar bcad pa dag gyon te/ bdag cag gis ras kha tshar ring po dag bgo'o// de ci'i phyir zhe na/ gzhi des ras thag pa rnams</text></item>
<item><p>289b2</p><section>'dul ba</section><text>kyi skyes bu'i rtsal don med par 'gyur bas so// dge sbyong gau ta ma ni dgon pa na gnas te/ bdag cag grong du gnas par bya'o// de ci'i phyir zhe na/ gzhi de las mi rnams kyi sbyin pa'i chos la longs ma spyad par 'gyur bas so// zhes 'chad par</text></item>
<item><p>289b3</p><section>'dul ba</section><text>byed do// // bar sdom la/ 'o ma sha dang lan tshwa dang // gos dang dgon par gnas pa'o// ji tsam na bcom ldan 'das ljongs rgyu zhing gshegs pa na mnyan yod du byon pa dang lha sbyin gyis bsams pa/ bdag gis dge sbyong gau ta ma la gnod pa ni</text></item>
<item><p>289b4</p><section>'dul ba</section><text>mang po zhig byas na dge sbyong gau ta ma bsad par ma nus kyis/ song la de'i chung ma dbrog par bya'o snyam nas de ser skya'i gzhir song ste/ des grags 'dzin ma la dge sbyong gau ta ma rab tu byung nas khyod kyi phyir bdag 'ongs kyis/ bdag dang khyod du lhan cig</text></item>
<item><p>289b5</p><section>'dul ba</section><text>dga' mgur spyad par bya'o zhes spring ba// des sa 'tsho ma la bzlas pa dang / des smras pa/ khyod kyis 'di skad ces byang chub sems dpa' ni bdag cag gi lag pa nas 'dzin par spro na/ gal te khyod kyang spro na tshur shog shig ces spring shig/ des</text></item>
<item><p>289b6</p><section>'dul ba</section><text>de la spring nas de ngo tsha med pas pho brang du zhugs so// des them skas la 'dzegs nas sa 'tsho ma mthong ba dang / des 'dzum pas thal mo sbyar bar brtsams shing de ni tshan po che'i stobs can yin pas de'i lag pa g.yon pas de'i sor mo bsdams pas</text></item>
<item><p>289b7</p><section>'dul ba</section><text>khrag 'dzag par gyur to// de nas des byang chub sems dpa'i rol pa'i rdzing du bor ro// de bor ba na khus btab pa shAkya rnams kyis thos nas/ lha sbyin byang chub sems dpa'i pho brang du zhugs nas btsun mo rnams 'phrog go zhes brgyugs pa na/ de</text></item>
<item><p>290a1</p><section>'dul ba</section><text>rnams de rol pa'i rdzing du bor ba mthong nas de rnams kyis gros bya bar brtsams pa/ 'di bsad dam/ yang bsams pa/ shi zin pa 'di bsad de ci rung / bcom ldan 'das kyis 'di ltar lha sbyin ngan song sems can dmyal bar</text></item>
<item><p>290a2</p><section>'dul ba</section><text>bskal par gnas te gsor mi rung ba'o zhes 'di lung bstan pa nyid do zhes de rnams kyis de bskrad pa dang gtor khung nas byung ste bros pa las de'i gos ral te dum bu gnyis su gyur to// des bsams pa/ 'di ni legs kyis/ bdag gi nyan thos rnams</text></item>
<item><p>290a3</p><section>'dul ba</section><text>la bskon no snyam mo// des dus gzhan zhig na shAkya rnams bsdus te smras pa/ bdag rgyal srid la zhog shig/ de rnams kyis smras pa/ byang chub sems dpa'i btsun mo yod kyis de re zhig bdag gir byos la/ de nas phyis rgyal srid</text></item>
<item><p>290a4</p><section>'dul ba</section><text>gyis shig ces de skad smras pa dang / lha sbyin shAkya rnams kyi dogs pa dang bral nas khang steng du 'dzegs te grags 'dzin ma'i drung du song ste thal mo sbyar te smras pa/ khyod kyis bka' stsal pa nyan gyis thugs bag mdzod cig dang / bdag gi</text></item>
<item><p>290a5</p><section>'dul ba</section><text>btsun mo'i dam par bgyis la ser skya'i gzhi la rgyal srid bgyi'o// grags 'dzin ma ni rab gnon chen po'i stobs dang ldan pa yin pas de khri bzang po las langs nas lag pa gnyis nas bzung ste/ pus mos brdabs nas de'i lag pa gnyis nas khrag</text></item>
<item><p>290a6</p><section>'dul ba</section><text>'dzag par gyur to// de sdug bsngal tshor bas nyen pa dang grags 'dzin mas smras pa/ khyod ni ngo tsha med cing blun po yin te/ khyod kho mos lag pa nas bzung ba gang yin pa'ang bzod par mi nus par kho mo 'dod dam/ kho mo'i khyim thab tu ni 'khor los sgyur</text></item>
<item><p>290a7</p><section>'dul ba</section><text>ba'am/ byang chub sems dpa' 'gyur ro zhes des spyos nas de nas pho brang nang nas byung ba dang / shAkya rnams kyis smras pa/ song la bcom ldan 'das la bzod pa gsol cig/ gal te khyod la bcom ldan 'das kyis bzod pa gnang na de'i 'og tu</text></item>
<item><p>290b1</p><section>'dul ba</section><text>rgyal srid byas so cog/ des be'u yi lte ba lta bu zhes bya ba'i dug mchog tu rno bas sen mo'i gseb bkang ste bcom ldan 'das gang na ba der song la/ gal te dge sbyong gau ta mas bzod pa byas na de lta na legs/ gal te bzod pa ma byas na de nyid du de'i</text></item>
<item><p>290b2</p><section>'dul ba</section><text>rkang pa gnyis la gtugs nas sen mo bkang ba'i dug gis rkang pa gnyis bsku bar bya'o snyam du bsams nas/ bcom ldan 'das kyi zhabs gnyis la gtugs nas bcom ldan 'das la 'di skad ces gsol to// bcom ldan 'das bzod par gsol lo// bcom</text></item>
<item><p>290b3</p><section>'dul ba</section><text>ldan 'das kyis dgongs pa/ 'di ci 'dra ba'i sems kyis nga'i spyan sngar 'ongs snyam na de bsad pa'i sems kyis yin par gzigs nas/ de nas bcom ldan 'das kyis zhabs kyi mthil nas zhabs kyi pus mo'i lha nga man chad shel gyi rang bzhin du mngon par sprul nas cang mi</text></item>
<item><p>290b4</p><section>'dul ba</section><text>gsung bar bzhugs so// des bcom ldan 'das kyi zhabs gnyis la sen mos rmad byung bar brtsams pa las de'i sen mo chag nas de skyengs te gsol pa/ 'di ltar khyod kyis/ gang dag sangs rgyas skyabs 'gro ba// de dag ngan 'gror 'gro mi</text></item>
<item><p>290b5</p><section>'dul ba</section><text>'gyur// zhes gsungs pas khyod la skyabs su mchi'o// gal te ngan 'gror mchi bar gyur na khyod kyi de lags par 'gyur ro// shin tu drag po'i las yongs su rdzogs par byas pa rnams la ni lus zhig pa la mi sdod pas de gson po nyid du</text></item>
<item><p>290b6</p><section>'dul ba</section><text>mnar med pa'i me 'bar bas kun nas yog nas kun dga' bo tshig go// kun dga' bo bsregs so zhes ngu bar brtsams so// de nas tshe dang ldan pa kun dga' bo rang gi skye bo la mnyes gshin pa/ snying rje dang ldan pa/ byams pa'i bdag nyid can des</text></item>
<item><p>290b7</p><section>'dul ba</section><text>smras pa/ lha sbyin tshur de bzhin gshegs pa dgra bcom pa yang dag par rdzogs pa'i sangs rgyas la skyabs su song shig/ de sdug bsngal gyi tshor bas nyen cing las kyi 'bras bu mngon sum du mthong nas bsam pa thag pa nas sems bskyed cing tshig</text></item>
<item><p>291a1</p><section>'dul ba</section><text>tu yang smras pa/ bdag rus pa'i khong nas kyang sangs rgyas bcom ldan 'das la skyabs su 'gro'o zhes smras nas/ rang gi lus kyis mnar med pa'i sems can dmyal ba chen por lhung ngo // de nas bcom ldan 'das kyis dge slong</text></item>
<item><p>291a2</p><section>'dul ba</section><text>rnams la bka' stsal pa/ dge slong dag lha sbyin gyis dge ba'i rtsa ba mtshams sbyar te/ mnar med pa'i sems can dmyal ba chen por bskal par gnas nas rang byang chub mngon sum du byas par 'gyur te/ rang sangs rgyas rus pa can zhes bya bar</text></item>
<item><p>291a3</p><section>'dul ba</section><text>'gyur ro// de mngon par byang chub ma thag tu bsod snyoms la song nas de mtha' gcig tu bzhag ste/ lag pa 'khru zhing sems pa la zhugs pa/ bdag ci'i phyir yun ring por 'khor ba na 'khor bar gyur snyam pa las des bsams na/ bdag</text></item>
<item><p>291a4</p><section>'dul ba</section><text>gis tshe rabs tshe rabs su bcom ldan 'das shAkya thub pa byang chub sems dpar gyur pa dang / thams cad mkhyen pa shes bya la mnga' brnyes pa la yang pha rol gnon pa byas la/ de yang rnyed pa dang bkur sti'i phyir yin par shes nas/ des</text></item>
<item><p>291a5</p><section>'dul ba</section><text>bsod snyoms de yang longs ma spyad par steng gi nam mkha' la mngon par 'phags te/ 'bar ba dang / gsal ba dang / char 'bebs pa dang / glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings</text></item>
<item><p>291a6</p><section>'dul ba</section><text>su yongs su mya ngan las 'da' bar 'gyur ro// tshe dang ldan pa shA ri'i bu dang / maud gal gyi bu gnyis kyi kun tu spyod pa ni dus dus su sems can dmyal bar rgyu zhing 'gro ba yin no// de nas tshe dang ldan pa shA ri'i bus tshe dang ldan pa maud gal gyi</text></item>
<item><p>291a7</p><section>'dul ba</section><text>bu chen po la 'di skad ces smras so// tshe dang ldan pa maud gal gyi bu chen po bcom ldan 'das kyis lha sbyin rang byang chub tu lung bstan gyis/ tshur bdag cag mnar med pa'i dmyal ba chen po'i nang du dong la lha sbyin spro bsring ngo zhes de nas tshe dang ldan pa</text></item>
<item><p>291b1</p><section>'dul ba</section><text>shA ri'i bu dang / maud gal gyi bu chen po gnyis mnar med pa'i sems can dmyal ba chen po'i nang du dong ngo // de nas tshe dang ldan pa shA ri'i bus tshe dang ldan pa maud gal gyi bu chen po la smras pa/ tshe dang ldan pa maud gal gyi bu chen po sems can dmyal ba</text></item>
<item><p>291b2</p><section>'dul ba</section><text>rnams la soms shig/ de nas tshe dang ldan pa maud gal gyi bu chen pos ji ltar sems mnyam par gzhag na char pa'i rgyun gtun shing tsam 'bab pa de lta bu'i ting nge 'dzin la snyoms par zhugs pa dang / chu de mnar med pa'i lce rnams kyi bar du bskams so//</text></item>
<item><p>291b3</p><section>'dul ba</section><text>de bzhin du gnya' shing dang / shing rta'i srog shing tsam gyi char gyi rgyun dag dbab par brtsams pa dang / chu de yang bar du bskams so// de nas tshe dang ldan pa shA ri'i bus mos pa'i ting nge 'dzin la snyoms par zhugs te/ dmyal ba de thams cad chus</text></item>
<item><p>291b4</p><section>'dul ba</section><text>bkang nas tshe dang ldan pa maud gal gyi bu chen pos smras pa/ lha sbyin gang yin pa de tshur shog/ lha sbyin brgya stong phrag du ma 'ongs nas tshe dang ldan pa maud gal gyi bu chen pos smras pa/ bcom ldan 'das kyi gcung lha sbyin gang yin pa de tshur shog shig/</text></item>
<item><p>291b5</p><section>'dul ba</section><text>de nas lha sbyin tshe dang ldan pa shA ri'i bu dang / maud gal gyi bu gang na ba der song ste phyin nas/ tshe dang ldan pa shA ri'i bu dang / maud gal gyi bu'i rkang pa gnyis la gtugs pa dang de gnyis kyis smras pa/ khyod la gnod pa'i khyad par cung zad yod dam</text></item>
<item><p>291b6</p><section>'dul ba</section><text>des smras pa/ re zhig mnar med pa'i sems can rnams kyi spyi thun gang yin pa de lta zhog gi// bdag la gang zag pa lhag pa mchis pa gang lags pa de gson cig/ lcags kyi ri 'bar/ rab tu 'bar/ kun tu rab tu 'bar te/ me lce gcig</text></item>
<item><p>291b7</p><section>'dul ba</section><text>tu gyur pa dag mchis nas bdag la til bzhin 'thag par bgyid do// sog le phyogs gnyis ka na so mchis pas yan lag dang nying lag rnams 'thub par bgyid do// lcags kyi tho ba 'bar/ rab tu 'bar/ kun tu rab tu 'bar te/ me lce</text></item>
<item><p>292a1</p><section>'dul ba</section><text>gcig tu gyur pa dag gis myur ba myur bar mgo phye mar rlog par bgyid do// phyogs bzhi nas glang po che dag mchis nas de rnams kyis bdag 'bras phye bzhin du 'thag par bgyid do// tshe dang ldan pa shA ri'i bu dang / maud gal gyi bu</text></item>
<item><p>292a2</p><section>'dul ba</section><text>gnyis kyis smras pa/ lha sbyin khyod kyis lcags kyi ri 'bar/ rab tu 'bar/ kun tu rab tu 'bar te/ me lce gcig tu gyur pa dag 'ongs te khyod la til bzhin 'thag par byed do zhes smras pa gang yin pa de ni 'di ltar khyod kyis bcom ldan</text></item>
<item><p>292a3</p><section>'dul ba</section><text>'das dgrongs pa'i phyir ri bya rgod kyi phung po las rdo 'phangs pa de'i las kyi 'bras bu yin no// sog le phyogs gnyis na so yod pa 'bar/ rab tu 'bar/ kun tu rab tu 'bar te/ me lce gcig tu gyur pa dag gis yan lag dang nying lag</text></item>
<item><p>292a4</p><section>'dul ba</section><text>thams cad 'thub par byed do zhes smras pa gang yin pa de ni 'di ltar khyod kyis bcom ldan 'das kyi nyan thos kyi dge 'dun phye ba de'i las kyi 'bras bu yin no// lcags kyi tho ba 'bar/ rab tu 'bar/ kun tu rab tu 'bar te/ me lce gcig tu gyur</text></item>
<item><p>292a5</p><section>'dul ba</section><text>pa rnams kyis myur ba myur bar phye mar rlog go zhes smras pa gang yin pa de ni 'di ltar khyod kyis dge slong ma dgra bcom pa ut+pa la'i mdog khu tshur gyis bsnun te bsad pa de'i las kyi 'bras bu yin no// phyogs bzhi nas glang po che rnams lhags te de</text></item>
<item><p>292a6</p><section>'dul ba</section><text>rnams kyis bdag 'bras phye bzhin du 'thag par byed do zhes smras pa gang yin pa de ni 'di ltar khyod kyis bcom ldan 'das dgrongs pa'i phyir glang po che'i dam pa nor skyong rbad pa de'i las kyi 'bras bu yin no// de lta mod kyi khyod bcom ldan 'das kyis lung</text></item>
<item><p>292a7</p><section>'dul ba</section><text>bstan to// btsun pa shA ri'i bu ci zhig tu/ dge slong dag lha sbyin gyis dge ba'i rtsa ba mtshams sbyar nas mnar med pa'i sems can dmyal ba chen por bskal par gnas nas rang sangs rgyas rus pa can zhes bya bar 'gyur ro zhes gsung ngo // des</text></item>
<item><p>292b1</p><section>'dul ba</section><text>smras pa/ btsun pa shA ri'i bu gal te de lta na bdag blo gcig pus mnar med pa'i sems can dmyal ba chen por gnas par bzod do// // 'dul ba gzhi/ bam po brgya rtsa dgu pa ste tha ma'o// de nas tshe dang ldan pa shA ri'i bu dang /</text></item>
<item><p>292b2</p><section>'dul ba</section><text>maud gal gyi bu de gnyis ko ka li ka la sogs pa gang na ba der dong ba dang / ji tsam na ko ka li ka'i/ lce thong gshol brgyas rmed do// mi mjed kyi bdag po tshangs pas ko ka li ka la smras pa/ ko ka li ka dge slong shA ri'i bu dang / maud gal gyi</text></item>
<item><p>292b3</p><section>'dul ba</section><text>bu des pa/ tshangs pa mtshungs par spyod pa la'o byams pa dag la sems dad pa skyed cig ces smras pa dang / ko ka li kas tshe dang ldan pa shA ri'i bu dang / maud gal gyi bu gnyis mthong nas smras pa/ sdig pa can 'di gnyis 'dir yang 'ongs pa lta</text></item>
<item><p>292b4</p><section>'dul ba</section><text>zhes tshig tu smras ma thag tu ko ka li ka'i lce la thong gshol stong gis rmed par gyur to// de nas tshe dang ldan pa shA ri'i bu dang / maud gal gyi bu gnyis kyis 'di dag la ci byar yang med do snyam nas slar log ste/ 'od srung rdzogs byed gang na ba der dong</text></item>
<item><p>292b5</p><section>'dul ba</section><text>ba dang / de nas 'od srung rdzogs byed kyis tshe dang ldan pa shA ri'i bu dang / maud gal gyi bu gnyis kyi rkang pa la gtugs nas smras pa/ 'phags pa shA ri'i bu bdag gis chos log par bshad nas skye bo'i tshogs bslus pa de'i las kyi rnam par smin pas</text></item>
<item><p>292b6</p><section>'dul ba</section><text>bdag gi lce la thong gshol lnga brgyas rmed do// slob ma rnams kyis ji lta ji ltar bdag gi chad pa la bgyi ba bgyid pa de lta de ltar bdag gis ches mi bzad pa'i tshor ba nyams su myong ba lags kyis/ bdag gi gnas skabs de dag la rig par bgyis</text></item>
<item><p>292b7</p><section>'dul ba</section><text>nas/ de'i chad pa la bya ba ma byed cig ces bzlog tu gsol/ de bzhin du bya'o zhes khas blangs nas/ tshe dang ldan pa shA ri'i bu dang / maud gal gyi bu gnyis kyis dmyal bar brgyus te rdzu 'phrul gyis 'dzam bu'i gling du phyin nas de gnyis kyis</text></item>
<item><p>293a1</p><section>'dul ba</section><text>bcom ldan 'das dang / dge slong rnams dang / skye bo'i tshogs la lha sbyin dang / ko ka li ka dang / rdzogs byed la sogs pa sems can dmyal bar skyes pa rnams kyi gnas skabs rgyas par bsnyad do// dge slong rnams the tshom</text></item>
<item><p>293a2</p><section>'dul ba</section><text>skyes te the tshom thams cad gcod pa sangs rgyas bcom ldan 'das la zhus pa/ btsun pa lha sbyin gyis bcom ldan 'das kyis bka' bka' ma lags par bgyis pas mnar ma mchis pa'i sems can dmyal ba chen por ltung ba la gzigs/ bcom ldan</text></item>
<item><p>293a3</p><section>'dul ba</section><text>'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang 'dis nga'i tshig tshig ma yin par byas pas tshul ma yin pas sdug bsngal bar gyur pa de nyon cig/ dge slong dag sngon byung ba byang chub</text></item>
<item><p>293a4</p><section>'dul ba</section><text>sems dpa' ma nges pa'i phung po la gnas pa na ba lang rnams kyi nang du skyes nas khyu mchog tu gyur te/ de nub mo grong khyer nas byung nas rgyal po'i mon sran gre'u'i zhing la za zhing nyin par grong khyer na gnas so// ji tsam na de'i drung du bong bu zhig 'ongs nas smras</text></item>
<item><p>293a5</p><section>'dul ba</section><text>pa/ zhang po khyod kyi khrag dang / sha dang / pags pa ni rgyas la/ khyod rgyu ba ni lan 'ga' yang bdag gis ma mthong ngo // des smras pa/ tsha bo bdag ni nub mo rgyal po'i mon sran gre'u'i zhing la za'o// des smras pa/ zhang po bdag kyang khyod dang lhan</text></item>
<item><p>293a6</p><section>'dul ba</section><text>cig mchi'o// des smras pa/ tsha bo khyod ni skad 'byin 'dod pas gnod pa byas par mi 'gyur grang / des smras pa/ zhang po mi dbyung gis 'dong ngo // de gnyis kyis rgyal po'i mon sran gre'u'i zhing gi 'greng rib rnams dral te zhugs</text></item>
<item><p>293a7</p><section>'dul ba</section><text>nas bong bus ji srid 'grangs pa de srid skad ma phyung ngo // de nas smras pa/ zhang po re zhig glu zhig blang ngam/ khyu mchog gis smras pa/ kho bo ma song gi bar du yud tsam zhig sdod la de'i 'og tu ci dga' ba gyis shig ces smras nas bros pa dang /</text></item>
<item><p>293b1</p><section>'dul ba</section><text>bong bus skad phyung ba rgyal po'i mi rnams kyis thos nas bzung ste/ shes ldan dag bong bu 'dis ni rgyal po'i mon sran gre'u'i zhing 'di thams cad zos kyis chad pas gcad par bya'o zhes de rnams kyis rna ba bcad de mgul du gtun cig btags nas btang</text></item>
<item><p>293b2</p><section>'dul ba</section><text>ngo // de phan tshun 'khyam pa khyu mchog gis mthong nas des de la tshigs su bcad de smras pa/ legs par glu blangs glu rab blangs// khyod kyis glu yi 'bras bu thob// khyod kyi glu yis bdag gi yang // rna ba de'u ni yal bar gyur// tshig</text></item>
<item><p>293b3</p><section>'dul ba</section><text>mi srung ba gang yin pa// de la 'di 'dra 'byung 'gyur gyis// rna rdum gtun gyis rnam brgyan pa// da ni 'khyam par byed la rag/ des kyang tshigs su bcad de slar smras pa/ so chag khyod ni kha rog shig/ glang rgan khyod ni kha rog shig/</text></item>
<item><p>293b4</p><section>'dul ba</section><text>lag na dbyug thogs mi gsum po// khyod nyid kyang ni tshol bar byed// bcom ldan 'das kyis bka' stsal pa/ dge slong dag ji snyam du sems/ de'i tshe de'i dus kyi khyu mchog gang yin pa de ni nga nyid yin no// de'i tshe de'i dus kyi bong bu gang</text></item>
<item><p>293b5</p><section>'dul ba</section><text>yin pa de ni lha sbyin 'di nyid yin te/ de na yang 'dis nga'i tshig tshig tu ma byas pas tshul ma yin pas sdug bsngal bar gyur to// da ltar yang 'dis pa'i tshig tshig tu ma byas pas 'di tshul ma yin pas sdug bsngal bar gyur to// gzhan yang ji ltar 'dis</text></item>
<item><p>293b6</p><section>'dul ba</section><text>nga'i tshig tshig tu ma byas pas tshul ma yin pas sdug bsngal bar gyur pa de nyon cig/ dge slong dag sngon byung ba ri 'or zhig na khyim bdag cig gnas pa de la glang mtshan dang ldan pa zhig yod nas/ des de dge sbyong dang / bram ze dang / rang</text></item>
<item><p>293b7</p><section>'dul ba</section><text>gi skye bo dang / phongs pa dang / mgon med pa dang / bkren pa dang / nad pa rnams zan byin nas ci dgar spyod du btang ngo // de dus gzhan zhig na phan tshun du rgyu rgyu ba las 'dam du song nas khyim bdag gis nyi ma nub tsam na thos te</text></item>
<item><p>294a1</p><section>'dul ba</section><text>btsal ba las/ de'i drung du phyin nas des bsams pa/ da ni dbyung mi nus kyis sang nang par dbyung bar bya'o snyam mo// glang gis smras pa/ bdag gi mdun du zhags pa zhig zhog la bzhud cig dang / gal te wa 'ongs</text></item>
<item><p>294a2</p><section>'dul ba</section><text>par gyur dang / bdag gi rwas zhags pa blangs te de la gdab par bgyi'o// des de'i mdun du zhags pa zhig bzhag nas song ba dang mtshan mo ji tsam na wa zhig 'ongs nas des smras pa/ pad ma'i rtsa ba dang / pad ma dkar po dag 'byin pa</text></item>
<item><p>294a3</p><section>'dul ba</section><text>'di su zhig/ glang gis smras pa/ kho bo yin no// 'dam gyi nang du bying nas 'dug go// was bsams pa/ bdag zas dang phrad do snyam nas des de la gtse bar brtsams pa dang / glang gis smras pa/ khyod phyogs 'di nas song</text></item>
<item><p>294a4</p><section>'dul ba</section><text>shig/ tshul ma yin pas sdug bsngal bar gyur ta re/ 'on kyang de ldog tu ma btub nas de kho na bzhin du 'tshe ba dang / glang gis tshigs su bcad de smras pa/ kho bo pad ma'i rtsa mi 'byin// kho bo pad ma dkar po'ang min// gal te khyod ni</text></item>
<item><p>294a5</p><section>'dul ba</section><text>za 'dod na// rgyab tu song la bza' bar gyis// was bza' snyam nas rgyab tu zhon pa dang / khyu mchog gi rwas zhags pa btab pas wa'i ske nas thogs nas nam mkha' la 'phyang ba dang / glang gis tshigs su bcad de smras pa/ khyod ci gar mkhan</text></item>
<item><p>294a6</p><section>'dul ba</section><text>dzab ke ba'am// 'on te gar slob khye'u zhig yin// dgon par bya dga' ster ba med// bzo ni grong khyer bstan par gyis// was kyang tshigs su bcad de smras pa/ bdag ni gar mkhan dzab ke ba'am// gar slob khye'u ni ma yin te//</text></item>
<item><p>294a7</p><section>'dul ba</section><text>brgya byin gyis ni skas btsugs pas// bdag ni tshangs pa'i 'jig rten 'gro// glang gis yang tshigs su bcad de smras pa/ brgya byin gyis ni skas ma btsugs// tshangs pa'i 'jig rten smos ci dgos// thabs kyi zhags pas khyod thogs</text></item>
<item><p>294b1</p><section>'dul ba</section><text>pas// khyod ni 'tsho bar ma mthong ngo // dge slong dag ji snyam du sems/ de'i tshe de'i dus kyi khyu mchog gang yin pa de ni nga nyid yin no// de'i tshe de'i dus kyi wa gang yin pa de lha sbyin 'di nyid yin te/ de na yang 'dis nga'i tshig tshig tu ma byas pas</text></item>
<item><p>294b2</p><section>'dul ba</section><text>tshul ma yin pas sdug bsngal bar gyur to// da ltar yang 'dis nga'i tshig tshig tu ma byas pas tshul ma yin pas sdug bsngal bar gyur to// dge slong rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun</text></item>
<item><p>294b3</p><section>'dul ba</section><text>pa lha sbyin gyis bcom ldan 'das kyi bka' ma mnyan pas mnar ma mchis par gzhol bar gyur pa la gzigs/ bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang 'dis</text></item>
<item><p>294b4</p><section>'dul ba</section><text>ngas smras pa'i tshig ma mnyan pas mnar med par gzhol bar gyur pa de nyon cig/ dge slong dag sngon byung ba rgyal po'i pho brang 'byor ba dang / rgyas pa dang / bde ba dang / lo legs pa/ skye bo dang mi mang pos gang ba zhig na rgyal po sems pa</text></item>
<item><p>294b5</p><section>'dul ba</section><text>zhes bya ba rgyal srid byed du bcug ste/ bsod nams kyi mthus lha rnams kyis bar snang la stan 'dzin to// rgyal po de'i mdun na 'don de la bu spun gnyis yod pa las/ de la phu bo shos ni mngon par 'byung ba la dga' la/ nu bo shos ni mdun</text></item>
<item><p>294b6</p><section>'dul ba</section><text>na 'don la dga' bar gyur to// phu bo shos kyis pha chos dang chos ma yin pas mdun na 'don byed pa mthong nas des bsams pa/ bdag pha shi nas mdun na 'don du gyur te/ bdag gis kyang chos dang chos ma yin pas mdun na 'don byas na</text></item>
<item><p>294b7</p><section>'dul ba</section><text>sems can dmyal ba rnams su gzhol bar 'gyur gyis/ ma la bdag rab tu 'byung bar bya'o snyam nas des pha la gsol te/ bcom ldan 'das kyi bstan pa la rab tu byung ngo // ji tsam dus gzhan zhig na mdun na 'don shi nas nu bo shos mdun</text></item>
<item><p>295a1</p><section>'dul ba</section><text>na 'don du bcug ste/ de chos dang chos ma yin pas mdun na 'don byed par brtsams te/ skye bo'i tshogs la 'tshe bar byed do// ji tsam na mi zhig phan tshun 'khyam 'khyam pa las phu bo shos rab tu byung ba de'i drung du song ba dang / des</text></item>
<item><p>295a2</p><section>'dul ba</section><text>de la dris pa/ khyod gang nas 'ongs/ des smras pa/ rgyal po'i pho brang che ge mo zhes bya ba nas so// de gtam dri bar brtsams pa dang / des smras pa/ rgyal po'i mdun na 'don shi nas de'i bu nu bo shos mdun na 'don du bcug ste/ de</text></item>
<item><p>295a3</p><section>'dul ba</section><text>chos ma yin pas mdun na 'don byed pas skye bo'i tshogs 'tshe bar byed do// des smras pa/ dus cung zad cig nogs shig dang / bdag nyid der song nas phan pa ma yin pa las bzlog par bya zhing / ji ltar yul mi rnams la mi gnod par</text></item>
<item><p>295a4</p><section>'dul ba</section><text>phan par byed pa la sbyar bar bya'o// mi des gnyen rnams kyi drung du song ste skabs de smras pa thos pa gcig nas gcig tu brgyud nas/ nu bo shos des thos nas des rgyal po la smras pa/ lha bdag gi phu bo de mchis lags so// rgyal</text></item>
<item><p>295a5</p><section>'dul ba</section><text>pos smras pa/ legs kyis de nyid mdun na 'don du 'gyur ro// des smras pa/ lha khyod la bdag gis dus 'di srid cig tu zham 'bring bgyis pa ni don ma mchis so// rgyal pos smras pa/ 'di ni 'jig rten gyi chos yin te/ de phu</text></item>
<item><p>295a6</p><section>'dul ba</section><text>bo yin pas so// 'on kyang rnam pa gcig gis khyod mdun na 'don du 'gyur ba yod de/ gal te de 'ongs nas khyod kyis bdag phu bo lags so smros shig/ des smras pa/ bka' bzhin 'tshal de bzhin du smra bar bgyi'o// ji tsam na</text></item>
<item><p>295a7</p><section>'dul ba</section><text>de 'ongs pa de rgyal po 'khor dang bcas pas mthong nas langs pa dang / de ni ma langs so// des de la smras pa/ khyod kho bo'i nu bo yin na ci'i phyir mi ldang / des smras pa/ khyod nyid nu bo yin gyi kho bo ni phu bo yin no// gal te khyod</text></item>
<item><p>295b1</p><section>'dul ba</section><text>yid mi ches na bdag cag ni rgyal po'i pho brang du chen por gyur pas lha la zhu'o// phu bos rgyal po la dris pa/ kye rgyal po bdag cag gnyis las phu bo gang lags pa gsung shig/ rgyal pos shes bzhin du gyi tshig smras pa/ 'di ni phu bo</text></item>
<item><p>295b2</p><section>'dul ba</section><text>yin no// khyod ni nu bo yin no zhes tshig smras ma thag kho nar lha rnams kyis stan btang bas sa la rdab nus te/ de'i kha nas rul pa'i dri byung bar gyur to// mdun na 'don gyi phu bo shos kyis tshigs su bcad de smras pa/ gyi tshig ni gsungs</text></item>
<item><p>295b3</p><section>'dul ba</section><text>pas na// lha rnams 'di nas dong ba dang // zhal yang mnam par gyur nas su// mtho ris las kyang nyams par gyur// rgyal po bden par gsung shig kye// sngon gyi ji lta bzhin du 'gyur// gal te ni gsung mdzad na// sems</text></item>
<item><p>295b4</p><section>'dul ba</section><text>pa 'og tu nges par bzhud// gang zhig chos bzhin 'dri ba la// chos ma yin pa ston byed na// chu na rgyu ba'i nya bzhin du// de ni lce ma mchis par 'gyur// rgyal pos bden par gsung shig kye// sngon gyi ji lta bzhin du 'gyur// gal</text></item>
<item><p>295b5</p><section>'dul ba</section><text>te ni gsung mdzad na// sems pa 'og tu nges par bzhud// gang zhig chos bzhin 'dri ba la// chos ma yin pa ston byed na// der ni skyes pa mi skye zhing // der ni skyes par skye mi 'gyur// rgyal po bden par gsung shig kye//</text></item>
<item><p>295b6</p><section>'dul ba</section><text>sngon gyi ji lta bzhin du 'gyur// gal te ni gsung mdzad na// sems pa 'og tu nges par bzhud// gang zhig chos bzhin 'dri ba la// chos ma yin pa ston byed na// lhas ni dus su char mi 'bebs// der ni dus ma yin par 'bab//</text></item>
<item><p>295b7</p><section>'dul ba</section><text>rgyal po bden par gsung shig kye// sngon gyi ji lta bzhin du 'gyur// gal te ni gsung mdzad na// sems pa 'og tu nges par bzhud// gang zhig chos bzhin 'dri ba la// chos ma yin pa ston byed na// sbrul bzhin du ni skye bo de'i//</text></item>
<item><p>296a1</p><section>'dul ba</section><text>lce gnyis dag ni 'byung bar 'gyur// rgyal po bden par gsung shig kye// sngon gyi ji lta bzhin du 'gyur// gal te ni gsung mdzad na// sems pa 'og tu nges par bzhud// de ltar rgyal po sems pa yis// shin tu</text></item>
<item><p>296a2</p><section>'dul ba</section><text>mi bzad las byas nas// sdig pa byed pa rnams kyi gnas// dmyal ba mnar med thob par gyur// dge slong dag ji snyam du sems/ de'i tshe de'i dus kyi phu bo shos gang yin pa de ni nga nyid yin no// de'i tshe de'i dus kyi rgyal po sems pa</text></item>
<item><p>296a3</p><section>'dul ba</section><text>gang yin pa de ni lha sbyin 'di nyid yin te/ de na yang 'di ngas smras pa'i tshig ma mnyan pas mnar med pa'i sems can dmyal ba thob bo// da ltar yang 'di ngas smras pa'i tshig ma mnyan pas mnar med pa'i sems can dmyal ba thob bo// dge slong</text></item>
<item><p>296a4</p><section>'dul ba</section><text>rnams the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis sman par gsungs pa'i bka' lha sbyin gyis ma mnyan par gyur pas mnar ma mchis par gzhol bar gyur pa la gzigs/</text></item>
<item><p>296a5</p><section>'dul ba</section><text>bcom ldan 'das kyis bka' stsal pa/ dge slong dag da ltar gyi 'di 'ba' zhig tu ma zad de/ ji ltar 'das pa'i dus na yang 'di ltar ngas phan par smras pa'i tshig ma mnyan pas tshul ma yin pas sdug bsngal bar gyur pa de nyon cig/ dge slong</text></item>
<item><p>296a6</p><section>'dul ba</section><text>dag sngon byung ba ri 'or zhig na 'khrul 'khor gyi slob dpon zhig gnas te/ des rigs mnyam pa las chung ma blangs nas/ de de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/</text></item>
<item><p>296a7</p><section>'dul ba</section><text>dga' mgur spyod par byed pa las dus gzhan zhig na chung ma sems can dang ldan par gyur te/ de zla ba brgyad dam dgu lon pa na khye'u zhig btsas so// btsas nas nyi ma bdun gsum nyi shu gcig tu de'i btsas pa'i btsas ston rgya cher byas nas rigs</text></item>
<item><p>296b1</p><section>'dul ba</section><text>dang mthun pa'i ming btags te/ de bskyed bsrings nas chen por gyur pa dang de'i pha shi'o// de ri 'or zhig na 'khrul 'khor gyi slob dpon gzhan zhig yod pa la 'khrul 'khor gyi bzo bslab par brtsams nas/ des ri 'or zhig na khyim</text></item>
<item><p>296b2</p><section>'dul ba</section><text>bdag cig yod pa las bu mo blangs pa dang / des smras pa/ gal te nyi ma ga ge mo zhig la 'ongs na ni sbyin no// gzhan du na ni mi sbyin no// des 'khrul 'khor gyi slob dpon la smras pa/ mkhan po ri 'or che ge mo zhes bgyi ba na khyim bdag</text></item>
<item><p>296b3</p><section>'dul ba</section><text>cig mchis pa la bdag gis bu mo bslangs na de'i mchid nas gal te nyi ma ga ge mo zhes bya ba la 'ongs na ni sbyin gyi/ 'on te ma 'ongs na ni mi sbyin no zhes mchi'o// 'khrul 'khor gyi slob dpon gyis smras pa/ bu gal te de lta na 'dod kho bo nyid</text></item>
<item><p>296b4</p><section>'dul ba</section><text>kyis blang bar bya'o zhes de de dang lhan cig shing las byas pa'i rma bya la zhon nas nyi ma gang la nges par byas pa de nyid kyi nyi ma la ri 'or der phyin pa 'jig rten gyis mthong nas mchog tu ngo mtshar skyes so// de nas bu mo bslangs te slar yang 'khrul 'khor la zhon te</text></item>
<item><p>296b5</p><section>'dul ba</section><text>rang gi khyim du 'ongs nas 'khrul 'khor bsdus te de'i ma la gtad nas smras pa/ khyod kyi bu 'dis 'khrul 'khor 'gro ba'i sbyor ba shes kyi slar ldog pa mi shes kyis 'di la 'khrul 'khor ma sbyin cig ces bsgo'o// des yang nas yang du ma la smras pa/</text></item>
<item><p>296b6</p><section>'dul ba</section><text>yum 'khrul 'khor bdag la stsol cig dang skye bo'i tshogs dbang du bgyi'o// des smras pa/ bu khyod kyi slob dpon na re 'dis 'khrul 'khor 'gro ba'i sbyor ba shes kyi slar ldog pa mi shes kyis ma sbyin cig ces zer bas tshul ma yin pas sdug bsngal bar</text></item>
<item><p>296b7</p><section>'dul ba</section><text>'gyur du 'ong ngo // de bas na kho mos mi sbyin no// des smras pa/ yum bdag gis 'gro ba dang ldog pa 'tshal mod kyi slob dpon de phrag dog gis mi ster mod/ bud med ni sems yang zhing 'dod chen che ba yin pas de de la byin nas 'khrul 'khor</text></item>
<item><p>297a1</p><section>'dul ba</section><text>sbyar te zhon nas song ba dang / skye bo'i tshogs chen po dga' bar gyur to// de nas 'khrul 'khor gyi slob dpon gyis mthong nas des smras pa/ pha bi slar mi 'ong bar song ngo // des ji lta ji ltar 'khrul 'khor gcus pa de lta de ltar</text></item>
<item><p>297a2</p><section>'dul ba</section><text>shin tu thag ring por ldings nas ji tsam na rgya mtsho chen por ldings pa dang / rgya mtsho chen por ni lhas rgyun du char 'bebs pa yin pas des sbyor kha rnams bangs nas tshul ma yin pas sdug bsngal bar gyur to// lhas tshigs su bcad de smras pa/ gang</text></item>
<item><p>297a3</p><section>'dul ba</section><text>zhig don 'dod brtse bas phan pa yis// ji skad bstan pa'i tshig ni mi 'dzin cing // 'chos pa med cing su tshig mi mnyan gang // de ni shing las byas pa'i bya yis khyer// dge slong dag ji snyam du sems/ de'i tshe de'i dus kyi 'khrul</text></item>
<item><p>297a4</p><section>'dul ba</section><text>'khor gyi slob dpon gang yin pa de ni nga nyid yin no// de'i tshe de'i dus kyi de'i slob ma gang yin pa de ni lha sbyin 'di nyid yin te/ de na yang ngas phan par smras na/ nga'i tshig 'dis ma mnyan pas tshul ma yin pas sdug bsngal bar gyur to//</text></item>
<item><p>297a5</p><section>'dul ba</section><text>da ltar yang ngas phan par smras na nga'i tshig 'dis ma mnyan pas mnar med pa'i sems can dmyal bar gzhol bar gyur to// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa dge 'dun gyi dbyen zhes bgyi/ dge</text></item>
<item><p>297a6</p><section>'dul ba</section><text>'dun mthun pa zhes bgyi na de la dbyen ni gang lags/ dge 'dun mthun pa ni gang lags/ nye ba 'khor 'di ltar dge slong rnams chos kyis chos ma yin pa'i 'du shes dang / chos ma yin pas chos kyi 'du shes dang / mi mthun pa la mthun pa'i 'du</text></item>
<item><p>297a7</p><section>'dul ba</section><text>shes kyis las rnams byed na 'di ni dge 'dun gyi dbyen zhes bya'o// 'di ltar chos la chos kyi 'du shes dang / mthun pa la mthun pa'i 'du shes kyis las rnams byed na/ 'di ni dge 'dun mthun pa zhes bya'o// gang na dge slong gcig gnas pa de na dge</text></item>
<item><p>297b1</p><section>'dul ba</section><text>'dun gyi dbyen du mi 'gyur ro// gang na gnyis dang gsum nas brgyad kyi bar gnas pa de na yang dge 'dun gyi dbyen du mi 'gyur ro// gang na dge slong dgu 'am lhag pa yod pa de na rgyu gnyis kyis dge 'dun gyi dbyen du 'gyur te/ gsol ba'i las dang tshul</text></item>
<item><p>297b2</p><section>'dul ba</section><text>shing len pas so// gsol ba'i las ji lta bu zhe na 'di ltar lha sbyin gyis dge slong rnams la go bar byed/ kun tu go bar byed/ slob par byed/ 'dzin du 'jug par byed de/ tshe dang ldan pa dge sbyong gau ta ma ni 'di skad ces brtul zhugs kyi gzhi</text></item>
<item><p>297b3</p><section>'dul ba</section><text>lngas dge slong dag pa dang / grol ba dang / nges par 'byung ba dang / bde ba dang / sdug bsngal las 'da' bar 'gyur/ bde ba dang sdug bsngal las 'das pa thob par gyur te/ tshe dang ldan pa dag lnga gang zhe na/ dge slong dgon pa nyid ni</text></item>
<item><p>297b4</p><section>'dul ba</section><text>dag pa dang / grol ba dang / nges par 'byung ba dang / bde ba dang / sdug bsngal las 'da' bar 'gyur/ bde ba dang sdug bsngal las 'das pa thob par 'gyur ro// tshe dang ldan pa dag dge slong shing drung nyid dang / bsod snyoms pa nyid</text></item>
<item><p>297b5</p><section>'dul ba</section><text>dang / chos gos gsum pa nyid dang / phyag dar khrod pa nyid ni dag pa dang / grol ba dang / nges par 'byung ba dang / bde ba dang sdug bsngal las 'da' bar 'gyur/ bde ba dang sdug bsngal las 'das pa thob par 'gyur ro zhes zer na/ tshe dang</text></item>
<item><p>297b6</p><section>'dul ba</section><text>ldan pa dag khyed cag las gang brtul zhugs kyi gzhi lnga po 'di dag gis dag pa dang / grol ba dang / nges par 'byung bar mi bzod pa de dag dge sbyong gau ta ma las ring du gyis shig/ tha dad par gyis shig/ rgyang srings shig ces zer ba 'di ni</text></item>
<item><p>297b7</p><section>'dul ba</section><text>gsol ba ste/ de lta bu ni gsol ba'i las kyis yin no// tshul shing len pa ji lta bu zhe na/ 'di ltar lha sbyin gyis dge slong rnams la go bar byed/ kun tu go bar byed/ slob par byed/ 'dzin du 'jug par byed de/ tshe dang ldan pa dag dge</text></item>
<item><p>298a1</p><section>'dul ba</section><text>sbyong gau ta ma ni 'di skad ces brtul zhugs kyi gzhi lngas dge slong dag pa dang / grol ba dang / nges par 'byung ba dang / bde ba dang sdug bsngal las 'da' bar 'gyur/ bde ba dang sdug bsngal las 'das pa thob par 'gyur te/ tshe dang</text></item>
<item><p>298a2</p><section>'dul ba</section><text>ldan pa dag lnga gang zhe na/ dge slong dgon pa pa nyid ni dag pa dang / grol ba dang / nges par 'byung ba dang / bde ba dang / sdug bsngal las 'da' bar 'gyur/ bde ba dang sdug bsngal las 'das pa thob par 'gyur ro// dge slong shing drung pa</text></item>
<item><p>298a3</p><section>'dul ba</section><text>nyid dang / bsod snyoms pa nyid dang / chos gos gsum pa nyid dang / phyag dar khrod pa nyid ni dag pa dang / grol ba dang / nges par 'byung ba dang / bde ba dang sdug bsngal las 'da' bar 'gyur/ bde ba dang sdug bsngal las 'das pa thob</text></item>
<item><p>298a4</p><section>'dul ba</section><text>par 'gyur ro zhes zer na/ tshe dang ldan pa dag khyed cag las gang brtul zhugs kyi gzhi lnga po 'di dag gis/ dag pa dang / grol ba dang / nges par 'byung bar mi bzod pa de dag dge sbyong gau ta ma las ring du 'gyur/ tha dad par 'gyur/ rgyang sring bar</text></item>
<item><p>298a5</p><section>'dul ba</section><text>'gyur gyis tshul shing long shig ces lha sbyin bdag nyid dang lngas tshul shing len pa yin te/ de lta bu ni tshul shing len pas yin no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa re zhig gnas nas phyung bas dge</text></item>
<item><p>298a6</p><section>'dul ba</section><text>'dun gyi dbyen du 'gyur la gnas nas phyung ba'i rjes su phyogs pas ma lags/ gnas nas phyung ba'i rjes su phyogs pa'i rjes su phyogs pas ma lags/ gnas nas 'byin pas ma lags/ gnas nas 'byin pa'i rjes su phyogs pas ma lags/ gnas</text></item>
<item><p>298a7</p><section>'dul ba</section><text>nas 'byin pa'i rjes su phyogs pa'i rjes su phyogs pas ma lags sam/ btsun pa re zhig gnas nas phyung ba'i rjes su phyogs pas dge 'dun gyi dbyen du gyur la gnas nas phyung bas ma lags/ gnas nas 'byin pa'i rjes su phyogs pas ma lags/ gnas</text></item>
<item><p>298b1</p><section>'dul ba</section><text>nas phyung ba'i rjes su phyogs pa'i rjes su phyogs pas ma lags/ gnas nas 'byin pas ma lags/ gnas nas 'byin pa'i rjes su phyogs pas ma lags/ gnas nas 'byin pa'i rjes su phyogs pa'i rjes su phyogs pas ma lags sam/ btsun</text></item>
<item><p>298b2</p><section>'dul ba</section><text>pa re zhig gnas nas phyung ba'i rjes su phyogs pa'i rjes su phyogs pas dge 'dun gyi dbyen du 'gyur la gnas nas phyung bas ma lags/ gnas nas phyung ba'i rjes su phyogs pas ma lags/ gnas nas 'byin pas ma lags/ gnas nas 'byin</text></item>
<item><p>298b3</p><section>'dul ba</section><text>pa'i rjes su phyogs pas ma lags/ gnas nas 'byin pa'i rjes su phyogs pa'i rjes su phyogs pas ma lags sam/ btsun pa re zhig gnas nas 'byin pas dge 'dun gyi dbyen du 'gyur ba la gnas nas phyung bas ma lags/ gnas nas phyung ba'i</text></item>
<item><p>298b4</p><section>'dul ba</section><text>rjes su phyogs pas ma lags/ gnas nas phyung ba'i rjes su phyogs pa'i rjes su phyogs pas ma lags/ gnas nas 'byin pa'i rjes su phyogs pas ma lags/ gnas nas 'byin pa'i rjes su phyogs pa'i rjes su phyogs pas ma lags sam/</text></item>
<item><p>298b5</p><section>'dul ba</section><text>btsun pa re zhig gnas nas 'byin pa'i rjes su phyogs pas dge 'dun gyi dbyen du 'gyur la gnas nas phyung bas ma lags/ gnas nas phyung ba'i rjes su phyogs pas ma lags/ gnas nas phyung ba'i rjes su phyogs pa'i rjes su phyogs pas ma lags/</text></item>
<item><p>298b6</p><section>'dul ba</section><text>gnas nas 'byin pas ma lags/ gnas nas 'byin pa'i rjes su phyogs pa'i rjes su phyogs pas ma lags sam/ btsun pa re zhig gnas nas 'byin pa'i rjes su phyogs pa'i rjes su phyogs pas dge 'dun gyi dbyen du 'gyur ba la gnas nas</text></item>
<item><p>298b7</p><section>'dul ba</section><text>phyung bas ma lags/ gnas nas phyung ba'i rjes su phyogs pas ma lags/ gnas nas phyung ba'i rjes su phyogs pa'i rjes su phyogs pas ma lags/ gnas nas 'byin pas ma lags/ gnas nas 'byin pa'i rjes su phyogs pas ma lags</text></item>
<item><p>299a1</p><section>'dul ba</section><text>sam/ nye ba 'khor gnas nas phyung ba 'ba' zhig ma gtogs par 'di dag thams cad kyis dge 'dun gyi dbyen du 'gyur ro// // bar sdom la/ dge 'dun dbyen dang mthun pa dang // gcig tu dge 'dun dbyen min</text></item>
<item><p>299a2</p><section>'dul ba</section><text>dang // tha ma dgu po dbyen dang ni// gnas dbyung gsum po drug tshan yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis nyan thos kyi dge 'dun mthun pa'i</text></item>
<item><p>299a3</p><section>'dul ba</section><text>dbyen bgyis nas mnar med pa'i kha na ma tho ba skye zhing / mtshams med pa'i kha na ma tho ba'i las kyis reg par 'gyur ro zhes gang gsungs pa btsun pa ji tsam gyis na nyan thos kyi dge 'dun mthun pa'i dbyen bgyis nas/ mnar</text></item>
<item><p>299a4</p><section>'dul ba</section><text>med pa'i kha na ma tho ba skye zhing mtshams med pa'i kha na ma tho ba'i las kyis reg par 'gyur lags/ nye ba 'khor 'di ltar dge slong chos ma yin pa la chos ma yin pa'i 'du shes dang / dbyen la chos ma yin pa'i 'du shes kyis</text></item>
<item><p>299a5</p><section>'dul ba</section><text>dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyis dbyen bya ba'i phyir pha rol gnon par byed na/ 'di tsam gyis na nye ba 'khor dge slong gis nyan thos kyi</text></item>
<item><p>299a6</p><section>'dul ba</section><text>dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis reg par 'gyur ro// nye ba 'khor 'di ltar dge slong gis chos ma yin pa la chos ma yin pa'i 'du shes</text></item>
<item><p>299a7</p><section>'dul ba</section><text>dang / dbyen la chos kyi 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye</text></item>
<item><p>299b1</p><section>'dul ba</section><text>ba 'khor dge slong nyan thos kyi dge 'dun mthun pa'i dbyen byas nas mnar med pa'i kha na ma tho ba skye zhing / mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos ma yin pa la chos ma</text></item>
<item><p>299b2</p><section>'dul ba</section><text>yin pa'i 'du shes dang / dbyen la yid gnyis kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing dge 'dun gyi dbyen bya ba'i phyir pha rol gnon par byed na/ 'di tsam gyis na</text></item>
<item><p>299b3</p><section>'dul ba</section><text>nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos ma yin pa la chos</text></item>
<item><p>299b4</p><section>'dul ba</section><text>kyi 'du shes dang / dbyen la chos ma yin pa'i 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam</text></item>
<item><p>299b5</p><section>'dul ba</section><text>gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis reg par 'gyur ro// nye ba 'khor 'di ltar dge slong gis chos ma yin pa la</text></item>
<item><p>299b6</p><section>'dul ba</section><text>chos kyi 'du shes dang / dbyen la chos kyi 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis</text></item>
<item><p>299b7</p><section>'dul ba</section><text>na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos ma yin pa la chos</text></item>
<item><p>300a1</p><section>'dul ba</section><text>kyi 'du shes dang / dbyen la yid gnyis kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/</text></item>
<item><p>300a2</p><section>'dul ba</section><text>'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis</text></item>
<item><p>300a3</p><section>'dul ba</section><text>chos la chos ma yin pa'i 'du shes dang / dbyen la chos ma yin pa'i 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir</text></item>
<item><p>300a4</p><section>'dul ba</section><text>pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing / mtshams med pa'i kha na ma tho ba'i las kyis reg par 'gyur ro//</text></item>
<item><p>300a5</p><section>'dul ba</section><text>nye ba 'khor 'di ltar dge slong gis chos la chos ma yin pa'i 'du shes dang / dbyen la chos kyi 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing / dge 'dun</text></item>
<item><p>300a6</p><section>'dul ba</section><text>gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis ni reg par mi</text></item>
<item><p>300a7</p><section>'dul ba</section><text>'gyur ro// nye ba 'khor 'di ltar dge slong gis chos la chos ma yin pa'i 'du shes dang / dbyen la yid gnyis kyis dge slong rnams la go bar byed/ kun tu go bar byed/ slob par byed/ 'dzin du 'jug par byed cing dge</text></item>
<item><p>300b1</p><section>'dul ba</section><text>'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma tho ba'i las kyis</text></item>
<item><p>300b2</p><section>'dul ba</section><text>ni reg par mi 'gyur ro// nye ba 'khor 'di ltar dge slong gis chos la chos kyi 'du shes dang / dbyen la chos ma yin pa'i 'du shes kyis dge slong rnams la go bar byed/ kun tu go bar byed/ slob par byed/ 'dzin du 'jug</text></item>
<item><p>300b3</p><section>'dul ba</section><text>par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i kha na ma</text></item>
<item><p>300b4</p><section>'dul ba</section><text>tho ba'i las kyis ni reg par 'gyur ro// nye ba 'khor 'di ltar dge slong gis chos la chos kyi 'du shes dang / dbyen la chos kyi 'du shes kyis dge slong rnams la go bar byed/ kun tu go bar byed/ slob par byed/ 'dzin</text></item>
<item><p>300b5</p><section>'dul ba</section><text>du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing mtshams med pa'i</text></item>
<item><p>300b6</p><section>'dul ba</section><text>kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos la chos kyi 'du shes dang / dbyen la yid gnyis kyis dge slong rnams la go bar byed/ kun tu go bar byed/ slob par byed/ 'dzin</text></item>
<item><p>300b7</p><section>'dul ba</section><text>du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha na ma tho ba skye zhing / mtshams med</text></item>
<item><p>301a1</p><section>'dul ba</section><text>pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos ma yin pa la yid gnyis dang / dbyen la chos ma yin pa'i 'du shes kyis dge slong rnams la go bar byed/ kun tu go</text></item>
<item><p>301a2</p><section>'dul ba</section><text>bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas mnar med pa'i kha na</text></item>
<item><p>301a3</p><section>'dul ba</section><text>ma tho ba skye zhing / mtshams med pa'i kha na ma tho ba'i las kyis reg par 'gyur ro// nye ba 'khor 'di ltar dge slong gis chos ma yin pa la yid gnyis dang / dbyen la chos kyi 'du shes kyis dge slong rnams la go bar byed/ kun</text></item>
<item><p>301a4</p><section>'dul ba</section><text>tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i kha</text></item>
<item><p>301a5</p><section>'dul ba</section><text>na ma tho ba skye zhing / mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos ma yin pa la yid gnyis dang / dbyen la yid gnyis kyis dge slong rnams la go bar byed/ kun tu</text></item>
<item><p>301a6</p><section>'dul ba</section><text>go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar med pa'i</text></item>
<item><p>301a7</p><section>'dul ba</section><text>kha na ma tho ba skye zhing / mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos la yid gnyis dang / dbyen la chos ma yin pa'i 'du shes kyis dge slong rnams la go bar byed/</text></item>
<item><p>301b1</p><section>'dul ba</section><text>kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/ mnar</text></item>
<item><p>301b2</p><section>'dul ba</section><text>med pa'i kha na ma tho ba skye zhing / mtshams med pa'i kha na ma tho ba'i las kyis reg par 'gyur ro// nye ba 'khor 'di ltar dge slong gis chos la yid gnyis dang / dbyen la chos kyi 'du shes kyis dge slong rnams la go bar byed/</text></item>
<item><p>301b3</p><section>'dul ba</section><text>kun tu go bar byed/ slob par byed/ 'dzin du 'jug par byed cing / dge 'dun gyi dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun pa'i dbyen byas nas/</text></item>
<item><p>301b4</p><section>'dul ba</section><text>mnar med pa'i kha na ma tho ba skye zhing / mtshams med pa'i kha na ma tho ba'i las kyis ni reg par mi 'gyur ro// nye ba 'khor 'di ltar dge slong gis chos la yid gnyis dang / dbyen la yid gnyis kyis dge slong rnams la go</text></item>
<item><p>301b5</p><section>'dul ba</section><text>bar byed/ kun tu go bar byed/ slob par byed/ 'dzin du 'jug par byed cing / dge 'dun mthun pa'i dbyen bya ba'i phyir pha rol gnon par byed na/ 'di tsam gyis na nye ba 'khor dge slong nyan thos kyi dge 'dun mthun</text></item>
<item><p>301b6</p><section>'dul ba</section><text>pa'i dbyen byas nas/ mnar med pa'i kha na ma tho ba skye zhing / mtshams med pa'i kha na ma tho ba'i las kyis ni reg par mi 'gyur ro// de ltar na de dag ni mu brgyad du 'gyur la/ de dag las drug la ni mtshams</text></item>
<item><p>301b7</p><section>'dul ba</section><text>med pa'i kha na ma tho ba'i las kyis reg par 'gyur te/ dbyen la chos ma yin par 'du shes pa gang dag yin pa'o// lhag ma rnams ni mtshams med pa'i kha na ma tho ba'i las kyis reg par mi 'gyur ro// dge</text></item>
<item><p>302a1</p><section>'dul ba</section><text>'dun gyi dbyen gyi gzhi rdzogs // // 'dul ba gzhi rdzogs so// // thub dbang zla ba'i zhal nas byung gyur pa// gsung gi me tog</text></item>
<item><p>302a2</p><section>'dul ba</section><text>char pa yid 'ong rnams// lta ba ngan zlog rnyi ba med pa yi// rang bzhin yun ring skye dgu'i nang gnas shog/ kha che'i mkhan po sarba dz+nyA de ba dang / rgya gar gyi mkhan po bid+yA ka ra pra b+ha dang / kha che'i mkhan</text></item>
<item><p>302a3</p><section>'dul ba</section><text>po d+harmA ka ra dang / lo ts+tsha ba ban de dpal gyi lhun pos bsgyur cing / rgya gar gyi mkhan po bid+yA ka ra pra b+ha dang / zhu chen gyi lots+tsha ba ban de dpal brtsegs kyis bsgyur cing zhus te gtan la phab pa'o// //</text></item>
<item><p>302a4</p><section>'dul ba</section><text>bzod pa dka' thub dam pa bzod pa ni// mya ngan 'da' ba mchog ces sangs rgyas gsung // rab tu byung ba gzhan la gnod pa dang // gzhan la 'tshe ba dge sbyong ma yin no// // ye d+harmA he tu pra b+ha bA he tun+te ShAn+ta thA ga to h+ya ba</text></item>
<item><p>302a5</p><section>'dul ba</section><text>data/ te ShAny+tsa yo ni ro d+ha e baM bA dI ma hA shra ma NaH// //</text></item>
</list>