<list>
<item><p>1a1</p><section>dkon brtsegs</section><text>@#//dkon brtseT nga pa bzhugs so//</text></item>
<item><p>1b1</p><section>dkon brtsegs</section><text>@##/ /'phags pa dkon mchog brtsegs pa chen po chos kyi rnam grangs le'u stong phrag brgya pa las le'u bcu drug pa ste/ 'phags pa yab dang sras mjal ba zhes bya ba de kho na nges par bstan pa/ bam</text></item>
<item><p>1b2</p><section>dkon brtsegs</section><text>po dang po/ /rgya gar skad du/ Ar+ya pi tA pu tra sa mA ga man nA ma ma hA yA na sU tra/ bod skad du/ 'phags pa yab dang sras mjal ba zhes bya ba theg pa chen po'i mdo/ sangs rgyas dang byang chub sems dpa' dang</text></item>
<item><p>1b3</p><section>dkon brtsegs</section><text>'phags pa nyan thos dang rang sangs rgyas thams cad la phyag 'tshal lo/ /'di skad bdag gis thos pa dus gcig na/ bcom ldan 'das grol ba grol ba'i 'khor dang ldan pa/ dul ba dul ba'i 'khor dang ldan pa/</text></item>
<item><p>1b4</p><section>dkon brtsegs</section><text>zhi ba zhi ba'i 'khor dang ldan pa/ rgal ba rgal ba'i 'khor dang ldan pa/ pha rol du phyin pa pha rol du phyin pa'i 'khor dang ldan pa/ thang la phyin pa thang la phyin pa'i 'khor dang ldan pa/ dbugs phyin pa dbugs phyin pa'i</text></item>
<item><p>1b5</p><section>dkon brtsegs</section><text>'khor dang ldan pa/ dge slong dge slong gi 'khor dang ldan pa/ nyon mongs pa bcom pa nyon mongs pa bcom pa'i 'khor dang ldan pa/ dge sbyong dge sbyong gi 'khor dang ldan pa/ sdig pa bsal ba sdig pa bsal ba'i 'khor</text></item>
<item><p>2a1</p><section>dkon brtsegs</section><text>dang ldan pa/ tshangs pa tshangs pa'i 'khor dang ldan pa/ sdig bsal ba'i chos can sdig bsal ba'i chos can gyi 'khor dang ldan pa/ rig pa can rig pa can gyi 'khor dang ldan pa/ khrus byas pa khrus byas pa'i 'khor dang ldan pa/ sgrogs pa po sgrogs pa</text></item>
<item><p>2a2</p><section>dkon brtsegs</section><text>po'i 'khor dang ldan pa/ nyon mongs pa byang ba nyon mongs pa byang ba'i 'khor dang ldan pa/ yan lag lnga rnam par bsal ba yan lag lnga rnam par bsal ba'i 'khor dang ldan pa/ sgrib pa dang rnam par bral ba sgrib pa dang rnam par bral ba'i 'khor dang ldan pa/ yid rnam par</text></item>
<item><p>2a3</p><section>dkon brtsegs</section><text>dang ba yid rnam par dang ba'i 'khor dang ldan pa/ yan lag drug dang ldan pa yan lag drug dang ldan pa'i 'khor dang ldan pa/ bsnyen bsring dang bral ba bsnyen bsring dang bral ba'i 'khor dang ldan pa/ bsrung ba gcig pa bsrung ba gcig pa'i 'khor dang ldan pa/ dran pa'i</text></item>
<item><p>2a4</p><section>dkon brtsegs</section><text>sgo srungs phun sum tshogs pa dran pa'i sgo srungs phun sum tshogs pa'i 'khor dang ldan pa/ rton pa bzhi dang ldan pa rton pa bzhi dang ldan pa'i 'khor dang ldan pa/ nyi tshe ba'i bden pa bsal ba nyi tshe ba'i bden pa bsal ba'i 'khor dang ldan pa/ btsal ba spangs pa btsal ba spangs</text></item>
<item><p>2a5</p><section>dkon brtsegs</section><text>pa'i 'khor dang ldan pa/ mthar phyin pa mthar phyin pa'i 'khor dang ldan pa/ don gyi mthar thug pa don gyi mthar thug pa'i 'khor dang ldan pa/ bdag nyid bsgoms pa bdag nyid bsgoms pa'i 'khor dang ldan pa/ kun tu rtog pa'i rnyog pa med pa kun tu rtog pa'i rnyog pa</text></item>
<item><p>2a6</p><section>dkon brtsegs</section><text>med pa'i 'khor dang ldan pa/ rnam par rtog pa yongs su chad pa rnam par rtog pa yongs su chad pa'i 'khor dang ldan pa/ lus kyi 'du byed rab tu bsal ba lus kyi 'du byed rab tu bsal ba'i 'khor dang ldan pa/ mi g.yo ba la mngon par mos pa mi g.yo ba la mngon</text></item>
<item><p>2b1</p><section>dkon brtsegs</section><text>par mos pa'i 'khor dang ldan pa/ sems shin tu rnam par grol ba sems shin tu rnam par grol ba'i 'khor dang ldan pa/ shes rab shin tu rnam par grol ba shes rab shin tu rnam par grol ba'i 'khor dang ldan pa/ 'phags pa 'phags pa'i 'khor dang ldan pa/ yal ga</text></item>
<item><p>2b2</p><section>dkon brtsegs</section><text>dang / lo ma dang / 'dab ma dang / lcug ma dang / shun phrags kyi skyon dang bral ba/ dag pa/ snying po la gnas pa/ shAkya'i yul na ser skya'i gnas/ shing n+ya gro d+ha'i kun dga' ra ba na lnga sde dang / grags byin dang / 'char ka dang / lteng rgyas 'od srung dang / ga ya 'od srung dang /</text></item>
<item><p>2b3</p><section>dkon brtsegs</section><text>chu klung 'od srung dang / 'od srung chen po dang / shA ri'i bu dang / maud gal gyi bu la sogs pa/ dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ thams cad kyang dgra bcom pa/ zag pa zad pa/ nyon mongs pa med pa/ dbang dang ldan par</text></item>
<item><p>2b4</p><section>dkon brtsegs</section><text>gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba/ yongs su zad pa/ yang dag pa'i shes pas sems shin tu rnam par grol ba/</text></item>
<item><p>2b5</p><section>dkon brtsegs</section><text>sems thams cad kyi dbang gi dam pa'i pha rol tu phyin pa sha stag dang thabs cig ste/ de'i tshe nam gyi tho rangs kyi res la bcom ldan 'das dge slong gi dge 'dun gyis yongs su bskor cing dge slong gi dge 'dun gyis mdun gyis bltas te/ bla gab med pa na bzhugs so/ /de'i tshe</text></item>
<item><p>2b6</p><section>dkon brtsegs</section><text>bcom ldan 'das cang mi gsung bar thams cad dang ldan pa'i dge slong gi dge 'dun cang mi smra ba la gzigs so/ /thams cad dang ldan pa'i dge slong gi dge 'dun la gzigs nas dge slong rnams la bka' stsal pa/ dge slong dag dge slong gang gis rgyal po zas gtsang ma mngon par dad</text></item>
<item><p>2b7</p><section>dkon brtsegs</section><text>par 'gyur ba de lta bu 'ga' zhig tshol cig/ de nas tshe dang ldan pa kun shes kau Di n+ya stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das</text></item>
<item><p>3a1</p><section>dkon brtsegs</section><text>la 'di skad ces gsol to/ /bcom ldan 'das bdag gis rgyal po zas gtsang ma mngon par dad par bgyi'o/ /de skad ces gsol pa dang / bcom ldan 'das kyis tshe dang ldan pa kun shes kau Di n+ya la 'di skad ces bka' stsal to/ /kau Di n+ya khyod ni bla ma bla</text></item>
<item><p>3a2</p><section>dkon brtsegs</section><text>mar bya ba'i chos dang ldan par bya ba yin gyis 'dug shig/ de bzhin du tshe dang ldan pa rlangs pa dang / ming chen dang / grags byin dang / lteng rgyas 'od srung dang / chu klung 'od srung dang / ga ya 'od srung dang / 'od srung chen po dang / tshe dang ldan pa shA ri'i bu dang / maud gal gyi bu chen</text></item>
<item><p>3a3</p><section>dkon brtsegs</section><text>pos kyang bcom ldan 'das la 'di skad ces gsol to/ /bcom ldan 'das bdag gis rgyal po zas gtsang ma mngon par dad par bgyi'o/ /de skad ces gsol pa dang / bcom ldan 'das kyis tshe dang ldan pa maud gal gyi bu chen po la 'di skad ces bka' stsal pa/ maud</text></item>
<item><p>3a4</p><section>dkon brtsegs</section><text>gal gyi bu khyod kyang bla ma bla mar bya ba'i chos dang ldan par bya ba yin gyis 'dug shig/ de nas tshe dang ldan pa maud gal gyi bu chen po 'di snyam du sems te/ rgyal po zas gtsang ma mngon par dad par byed pa'i dge slong gang zhig bcom ldan 'das bzhed snyam ste/ de nas tshe dang ldan</text></item>
<item><p>3a5</p><section>dkon brtsegs</section><text>pa maud gal gyi bu chen pos ting nge 'dzin gyi rnam pa de lta bu la mnyam par bzhag ste/ de ltar mnyam par bzhag pa'i sems kyis bcom ldan 'das kyis dgongs pa tshe dang ldan pa 'char ka la gnas shing dge slong 'char ka 'di rgyal po zas gtsang ma mngon par dad par byed do zhes</text></item>
<item><p>3a6</p><section>dkon brtsegs</section><text>dgongs pa mthong ste 'di lta ste/ dper na khang pa brtsegs pa'am/ khang pa brtsegs pa'i khyams sgo byang phyogs su lta ba'i shar phyogs kyi skar khung nas nyi ma'i 'od zer byung ste/ nub phyogs kyi rtsig ngos la shar ba de bzhin du de'i tshe tshe dang ldan pa maud gal gyi bu chen pos</text></item>
<item><p>3a7</p><section>dkon brtsegs</section><text>bcom ldan 'das kyi dgongs pa tshe dang ldan pa 'char ka la shar cing dge slong 'char ka 'di rgyal po zas gtsang ma mngon par dad par byed do zhes dgongs pa mthong ngo / /de nas tshe dang ldan pa maud gal gyi bu chen po ting nge 'dzin de las langs te/ tshe dang ldan pa 'char ka ga</text></item>
<item><p>3b1</p><section>dkon brtsegs</section><text>la ba der song nas tshe dang ldan pa 'char ka la 'di skad ces smras so/ /tshe dang ldan pa 'char ka bcom ldan 'das ni khyod la dge slong 'char kas rgyal po zas gtsang ma mngon par dad par bya bar nus so zhes dgongs shing bzhed do/ /tshe dang ldan pa 'char ka de lta yin gyis/</text></item>
<item><p>3b2</p><section>dkon brtsegs</section><text>khyod kyis rgyal po zas gtsang ma mngon par dad par bya bar dad pa skyed cig /de skad ces smras pa dang / tshe dang ldan pa 'char kas tshe dang ldan pa maud gal gyi bu chen po la 'di skad ces smras so/ /tshe dang ldan maud gal gyi bu chen po rigs rnams ni dad par bya bar shin tu dka'</text></item>
<item><p>3b3</p><section>dkon brtsegs</section><text>ste/ rgyal po'i rigs ni lhag par dka'o/ /de ci'i phyir zhe na/ rgyal po rgyal rigs spyi bo nas dbang bskur ba rnams ni mgu bar dka' ba ste/ tshe dang ldan pa maud gal gyi bu chen po 'di lta ste/ dper na shing khur bcu 'am/ nyi shu'am/ sum cu 'am/ bzhi bcu 'am/</text></item>
<item><p>3b4</p><section>dkon brtsegs</section><text>lnga bcu 'am/ shing khur brgya yang rung ste/ gsher bag med cing skam la lo mang du lon pa zhig yod la de la mi la la zhig gis me btang na me'i phung po chen po 'bar bar 'gyur ro/ /de la yang la la zhig gis mar ram/ 'bru mar zhig gis gtor na me'i phung po de bas ches</text></item>
<item><p>3b5</p><section>dkon brtsegs</section><text>che bar 'bar te/ de'i steng ngam drung gi 'khor du 'gro ba ni shin tu dka'o/ /tshe dang ldan pa maud gal gyi bu chen po de bzhin du rgyal po rgyal rigs spyi bo nas dbang bskur ba rnams ni mgu bar dka' ba'o/ /tshe dang ldan pa maud gal gyi bu chen po 'di lta ste/ dper na glang po che</text></item>
<item><p>3b6</p><section>dkon brtsegs</section><text>mche ba can kha gdangs pa'i so phrag tu 'gro ba ni shin tu dka'o/ /tshe dang ldan pa maud gal gyi bu chen po de bzhin du rgyal po rgyal rigs spyi bo nas dbang bskur ba rnams kyang mgu bar dka'o/ /de skad ces smras pa dang / tshe dang ldan pa maud gal gyi bu chen pos tshe dang ldan pa</text></item>
<item><p>3b7</p><section>dkon brtsegs</section><text>'char ka la 'di skad ces smras so/ /tshe dang ldan pa 'char ka de ni de lta mod kyi/ 'on kyang khyod ni dge slong 'char ka 'dis rgyal po zas gtsang ma mngon par dad par bya bar nus so zhes bcom ldan 'das kyis dgongs shing bzhed pa yin no/ /smras pa/ tshe dang ldan pa</text></item>
<item><p>4a1</p><section>dkon brtsegs</section><text>maud gal gyi bu chen po bcom ldan 'das kyis bdag la rgyal po zas gtsang ma dad par byed par dgongs sam/ smras pa/ tshe dang ldan pa 'char ka de de bzhin te/ bcom ldan 'das kyis dge slong 'char ka ni rgyal po zas gtsang ma dad par byed do zhes dgongs so/ /</text></item>
<item><p>4a2</p><section>dkon brtsegs</section><text>de nas bcom ldan 'das nyid kyis tshe dang ldan pa 'char ka la bka' stsal pa/ 'char ka rgyal po zas gtsang ma dad par gyis shig/ de ci'i phyir zhe na/ 'char ka rgyal po zas gtsang ma ni yang na ngas dad par bya yi/ yang na khyod kyis dad par bya'o/ /'char ka nga'i nyan</text></item>
<item><p>4a3</p><section>dkon brtsegs</section><text>thos ji snyed cig yod pa de dag gi nang na khyod ni 'di ltar rigs dad par byed pa'i mchog yin no/ /de nas bcom ldan 'das kyis de'i tshe tshe dang ldan pa 'char ka la tshigs su bcad de bka' stsal pa/ 'char ka bzang po nga las mnyan par byos/ /khyod ni rigs dang byed mchog rab yin</text></item>
<item><p>4a4</p><section>dkon brtsegs</section><text>gyis/ /shAkya'i rigs rnams dga' ba skyed pa yi/ /rgyal po'i dam pa myur du dad par byos/ /rgyal po'i rab de dad par byas na ni/ /rigs bu lha dag dang ni mi rnams la/ /mtha' dbus med pa'i legs pa 'byung 'gyur gyis/ /mi yi dam pa myur du dad par byos/ /da lta na ni</text></item>
<item><p>4a5</p><section>dkon brtsegs</section><text>shAkya'i bdag po de/ /mngon pa'i nga rgyal rtog pas dkrugs shing nyams/ /ri yi ngos nas rbab 'dril ji bzhin du/ /brtson 'grus rtsol ba thams cad btang ste gnas/ /dbang phyug nyams pa rjes su dran byed pas/ /yid la gnod gyur sems dang yid kyang stor/ /</text></item>
<item><p>4a6</p><section>dkon brtsegs</section><text>dper na tshong pa nor dang bral ba dag /rjes su dran zhing nyon mongs gnas pa bzhin/ /lha yi gnas nas lha dag shi 'phos shing / /lha rdzas 'dod pa rjes su dran pa bzhin/ /rgyal ba'i bstan pa mngon par mi shes shing / /rgyal po bde nyams snying rje smre</text></item>
<item><p>4a7</p><section>dkon brtsegs</section><text>sngags 'don/ /nga yi rin po che ni sna bdun dang / /mi yi phun sum tshogs pa bzhi po dang / /longs spyod dag ni rjes su dran byed cing / /sa bdag de ni snying rjer smre sngags 'don/ /mdangs 'phrog byed pa'i srin po stobs can gyis/ /ji ltar mi zhig yongs su</text></item>
<item><p>4b1</p><section>dkon brtsegs</section><text>non gyur na/ /bdag kyang mi shes gzhan yang mi shes ltar/ /sa yi bdag po de yang de bzhin no/ /ti se'i gangs kyi ri bos bsgribs gyur na/ /ji ltar mi dag blta bya mi mthong ba/ /de bzhin nga rgyal chen pos bsgribs pas na/ /rgyal pos blta bar bya ba mi mthong ngo / /gnyid kyis</text></item>
<item><p>4b2</p><section>dkon brtsegs</section><text>log gam shi bas myos 'gyur ba'i/ /mis ni rang gi sems kyang mi shes te/ /de bzhin nga rgyal chen pos myos gyur pas/ /rgyal po des kyang dge ba mi shes so/ /dper na khyim thab shi bas myos pa yi/ /bud med snying rjer smre sngags 'don byed pa/ /de bzhin nga rgyal chen pos</text></item>
<item><p>4b3</p><section>dkon brtsegs</section><text>myos gyur pas/ /rgyal po de yang snying rjer smre sngags 'don/ /de lta bas na 'char ka thabs mkhas pa/ /khyod kyis 'dir ni rgyal po dad par gyis/ /nga rgyal rgyal mtshan rab tu bsnyal bar byos/ /chos kyi rgyal mtshan dam pa bslang bar gyis/ /'char ka khyod ma gtogs par</text></item>
<item><p>4b4</p><section>dkon brtsegs</section><text>srid pa yi/ /'gro ba dag na skal 'thun spyad med pas/ /rgyal po'i sems ni rab tu dad bya bar/ /gang gis nus pa'i dge slong gang yang med/ /'char ka sngon gyi dus na byung ba ni/ /'das pa'i dus na sa yi bdag po zhig /ming ni bden pa 'phel zhes bya ba ste/ /sa skyong byed pa</text></item>
<item><p>4b5</p><section>dkon brtsegs</section><text>rnam par grags pa byung / /de ni chos kyi rgyal po chos dang ldan/ /srog chags bye ba khrag khrig rnams kyis mchod/ /rgya mtsho'i mtha' mar thug pa'i sa 'di ni/ /chos dang ldan pa'i rgyal po des kyang bskyangs/ /grong dang grong khyer dag kyang 'dab nye zhing / /bza' shing 'bras bu me</text></item>
<item><p>4b6</p><section>dkon brtsegs</section><text>tog rgyas pas gang / /'phags pa'i skye bo dag dang shed las skyes/ /sdig dang bral ba rnams kyis rab tu gang / /dri za brgya mang dag gis gang ba ste/ /sdong du mtsher ma rtswa shing ngan pa med/ /'jam zhing dge sbyong gnas kyi tshogs kyis spras/ /chu klung 'bab stegs bde</text></item>
<item><p>4b7</p><section>dkon brtsegs</section><text>bas rab tu brgyan/ /drang srong tshogs brgya rjes su rgyu ba ste/ /skye bo'i dkar chos rnams kyis kun tu bsgrubs/ /ngan song lam ngan rnams ni rab tu bcad/ /de nas sems can thams cad lha gnas 'dod/ /rgyal po de la bu dag yod pa ni/ /sngon gyi sangs rgyas byung ba mthong</text></item>
<item><p>5a1</p><section>dkon brtsegs</section><text>ba ste/ /dge ba'i rtsa ba dag ni bskyed pa can/ /yon tan mang pos bsgos pa'i blo gros ldan/ /ming ni blo gros snying po zhes bya ste/ /srog chags bye ba khrag khrig rnams kyis mchod/ /'dod pa rnams la skyon du lta ba can/ /mi bdag khyim na gnas</text></item>
<item><p>5a2</p><section>dkon brtsegs</section><text>kyang dben la dga'/ /rgyal po bden pa 'phel zhes bya ba des/ /lha yi pho brang 'dra ba'i khyim mchog 'dir/ /na chung tshogs kyis kun nas mdun bdar te/ /'dod pa'i yon tan bzang la spyod ces smras/ /bu yi dam pa khyod la nga yis ni/ /ji ltar 'dod pa'i bya ba gang</text></item>
<item><p>5a3</p><section>dkon brtsegs</section><text>ma byas/ /'dod pa rnams la khyod yid ci yi phyir/ /ma mos nga la bu khyod myur du smros/ /srid pa'i 'gro ba'i yon tan mkhas gyis te/ bu khyod rin chen khyim la dga' ba skyed/ /bud med rin chen 'khor dang 'grogs gyis te/ /yul la dga' zhing mos pa bskyed</text></item>
<item><p>5a4</p><section>dkon brtsegs</section><text>par gyis/ /dka' thub nags na 'khod pa'i drang srong dag /de btang nas ni phyir yang 'di dag na/ /dka' thub btang zhing 'dod pa'i dga' la spyod/ /'dod pa de dag bu gcig khyod la bstabs/ de lta bas na 'dod pa'i dga' la spyod/ /nga dang rgyal srid thams cad khyod dang 'thun/ /</text></item>
<item><p>5a5</p><section>dkon brtsegs</section><text>rnam thos bu yi gnas dang 'dra ba yi/ /gzhal med khang gi rgyan can khyim 'dir spyod/ /'di dag rnams kyang mchog gi gzugs ldan zhing / /lha mo 'dra la sgyu rtsal tshar phyin pa/ /rol mo'i sgra yi tshul dang glu la mkhas/ /bsnyen bkur snyoms shing yon tan yid kyang 'phrog /</text></item>
<item><p>5a6</p><section>dkon brtsegs</section><text>mig ni pad ma'i lo ma 'dra ba ste/ /bim pa'i mdog 'dra mchu mdzes yid du 'ong / /so dang bzhin mdog dri ma med cing bzang / /dpral ba smin ma legs shing mgul pa sdug /brla ni glang po che yi sna yang 'dra/ /phrag so shas rgyas thal gong legs dang ldan/ /lag dang</text></item>
<item><p>5a7</p><section>dkon brtsegs</section><text>rkang ba'i mthil na zangs kyi mdog /sor mo byin pa phra bar legs dang ldan/ /lce ni zangs mdog 'dra ba srab cing dag /tshig ran 'jam par smra ba'i tshul dang ldan/ /so ni thags bzang so rnams rad rod med/ /mche ba rab dkar mchog gi rgyan dang ldan/ /lto ba phyang nger</text></item>
<item><p>5b1</p><section>dkon brtsegs</section><text>'dug cing lte ba sdug /sta zur yangs shing rked pa rdo rje 'dra/ /byin pa glang po che yi so 'dra zhing / /mda' rgyu snying po legs par skyes pa bzhin /dregs bcas glang chen 'dra ba'i 'gros dang ldan/ /gzhan du mi sems yid kyis khyod la lta/ /rtse ba 'dod</text></item>
<item><p>5b2</p><section>dkon brtsegs</section><text>cing dar la bab dang ldan/ /gzhon nu snying rje ltos la brtse bar byos/ /bu cig khyod dang bud med 'di dag gi /mdog bzang ba dang dar la bab pa yang / /shing gi rtse mo'i me tog bzhin ltung gis/ /nga rgyal thong la 'dod pa bsten par gyis/ /blo gros snying po ldan</text></item>
<item><p>5b3</p><section>dkon brtsegs</section><text>des smre ba yi/ /pha dang 'khor rnams kun la 'di skad smras/ /yab cig khyod ni mad par gsung ba lags/ /gang dag tshig gis grags pa ma smad mad/ /yon tan rnams la mos pa bdag gi tshig /bsams te gtan la bab la rgyal po gson/ /ji ltar rmi lam</text></item>
<item><p>5b4</p><section>dkon brtsegs</section><text>na yang 'dod la bdag /sems mi dga' zhing ma mos de 'dra gson/ /sa yi bdag pos bka' stsal 'di dag ni/ /mkhas pa rnams la mdzes pa ma lags te/ /mi mkhas skye bo dag gis yang dag bsams/ /mkhas pa rnams kyis de dag rtag tu smad/ /long ba</text></item>
<item><p>5b5</p><section>dkon brtsegs</section><text>ma lags ci yi rgyu zhig gis/ /long ba'i tshig gis lam gol 'dzin par bgyid/ /thang la gnas pa su zhig ji ltar na/ /mgon med chus khyer ba la 'dod pa skyed/ /grol ba ji lta bur na bcings pa yi/ /tshig gis btson ra der ni 'jug par bgyid/ /sa mnyam gnas</text></item>
<item><p>5b6</p><section>dkon brtsegs</section><text>shing ma 'khrul ji ltar na/ /nyam ngar gnas la 'dod pa skyed par bgyid/ /sa bdag 'dod pa rnams la chags bcas shing / /'dod pa'i longs spyod dag gi chus khyer ba/ /long ba chus khyer btson rar gnas pa dang / /nyam ngar gnas 'drar bdag ni de snyam</text></item>
<item><p>5b7</p><section>dkon brtsegs</section><text>bgyid/ /mi yi bdag po khyod ni long ba bzhin/ /bdag ni mig can khyad par mthong ba lags/ /khyod ni 'dod pa'i chu bos khyer ba lags/ /bdag ni 'dod pa rnams las rnam par smod/ /'dod pa dag ni dug gi lo ma bzhin/ /sbrul gyi mgo 'dra sdug bsngal bgyid pa</text></item>
<item><p>6a1</p><section>dkon brtsegs</section><text>ste/ /rtse gsum pa dang ral gri mdung thung 'dra/ /me yi phung po shin tu 'bar ba bzhin/ /blo gros snying po ldan pas de skad du/ /smre sngags 'don pa'i pha dang 'khor la smras/ /rin chen sna bdun dag la ma bltas par/ /rgyal srid rnam par spangs te rab tu</text></item>
<item><p>6a2</p><section>dkon brtsegs</section><text>byung / /sbrul gyi lpags rnying rjes pa ci 'dra dang / /ngar snabs rngus pa'i thal ba bzhin spangs te/ /blo gros snying po ldan pa chags med par/ /sdig dang rnam par bral te rab tu byung / /gzhon nu de ltar rab tu byung gyur nas/ /blon po'i bu zhig rjes su rab byung ba/ /ming</text></item>
<item><p>6a3</p><section>dkon brtsegs</section><text>ni zla bas byin zhes bya ba ste/ /blo gros snying po'i rjes su rab tu byung / /gzhon nu de ltar rab tu byung gyur nas/ /tshangs pa'i gnas pa bzhi po bskyed nas ni/ /grogs dang bcas pas mngon par shes pa lnga/ /ma lus mtha' dag bskyed par byas par gyur/ /'dod pa</text></item>
<item><p>6a4</p><section>dkon brtsegs</section><text>rnams la skyon du lta bas na/ /mi yi seng ge de ni 'dod khams 'das/ /tshangs pa yang dag nyid ni thob bya'i phyir/ /tshangs pa'i 'khor lo rab tu bskor ba byas/ /de ltar gzhon nu rab tu byung bas na/ /pha de bu la ma dad gyur pa dang / /zla bas byin pa de yi gan song nas/ /legs</text></item>
<item><p>6a5</p><section>dkon brtsegs</section><text>par bshad pa'i tshig gis dga' bar byas/ /'char ka khyod ni de la ji snyam sems/ /de tshe blo gros snying po gzhan snyam 'am/ /nga nyid de yi tshe na der gyur te/ /'dod pa'i longs spyod don du gnyer ba med/ /'char ka khyod ni de la ji snyam sems/ /bden pa 'phel ba gzhan</text></item>
<item><p>6a6</p><section>dkon brtsegs</section><text>zhig yin snyam 'am/ /mi bdag zas gtsang 'di nyid de yi tshe/ /rgyal po bden pa 'phel zhes bya bar gyur/ /'char ka khyod ni de la ji snyam sems/ /rjes su rab byung zlas byin gzhan snyam 'am/ /khyod nyid de tshe de yi dus na ni/ /bden pa 'phel ba dad par byed pa yin/ /</text></item>
<item><p>6a7</p><section>dkon brtsegs</section><text>de lta bas na 'char ka khyod kyis 'dir/ /rgyal po zas gtsang dad pa mngon skyed cig /sa skyong byed pa 'di ni dad gyur na/ /skyid pa chen po phun sum tshogs par 'gyur/ /de nas tshe dang ldan pa 'char kas bcom ldan 'das la mi smra bar khas blangs so/ /de nas tshe dang ldan pa 'char ka</text></item>
<item><p>6b1</p><section>dkon brtsegs</section><text>zhag de 'das nas snga dro'i dus kyi tshe chos gos dang sham thabs bgos/ lhung bzed thogs te/ ser skya'i gnas kyi grong khyer chen por song ngo / /de'i tshe rgyal po zas gtsang ma btsun mo'i 'khor gyi mdun na shAkya stong tsam zhig dang / dgos pa zhig gi ched du 'dus shing 'khod do/ /</text></item>
<item><p>6b2</p><section>dkon brtsegs</section><text>rgyal po zas gtsang mas kyang bcom ldan 'das ser skya'i gnas su byon cing / /ser skya'i gnas 'di nyid na shing n+ya gro d+ha'i kun dga' ra ba na bzhugs so zhes thos nas de 'di snyam du sems te/ gzhon nu de rab tu byung bas bdag ni dbang phyug gi longs spyod chen po las nyams par byas so/ /</text></item>
<item><p>6b3</p><section>dkon brtsegs</section><text>gal te gzhon nu de khyim na gnas na 'khor los sgyur ba'i rgyal po mtha' bzhir rnam par rgyal ba/ chos dang ldan pa/ chos kyi rgyal po rin po che sna bdun dang ldan par 'gyur te/ de'i rin po che sna bdun 'di dag ste/ 'di ltar 'khor lo rin po che dang / glang po rin po che dang /</text></item>
<item><p>6b4</p><section>dkon brtsegs</section><text>rta rin po che dang / nor bu rin po che dang / bud med rin po che dang / khyim bdag rin po che dang / blon po rin po che ste 'di bdun no/ /de la bu dpa' ba/ rtul phod pa/ yan lag mchog gi gzugs dang ldan pa/ gzhan gyi sde rab tu 'joms pa stong yang tshang bar 'gyur</text></item>
<item><p>6b5</p><section>dkon brtsegs</section><text>ba zhig/ des gling chen po bzhi pa'i 'jig rten gyi khams 'di yang chad pa med cing mtshon gyis bda' ba med la mnyam ste/ mi mnyam pa med cing chos dang 'thun pas legs par phab nas bskal pa rdzogs par legs par bskyangs par 'gyur ba zhig ste/ de ltar gyur na bdag cag kyang 'khor los</text></item>
<item><p>6b6</p><section>dkon brtsegs</section><text>sgyur ba'i rgyal srid la dbang phyug gi dbang dang ldan zhing rim gro byas pa dang / bkur sti byas pa dang / bsti stang du byas pa dang / mchod par byas pa dang / dbang phyug gi dbang chen po yang rnyed par 'gyur ba zhig na da ltar bdag cag ni gzhon nu de rab tu byung bas de lta bu'i longs spyod kyi</text></item>
<item><p>6b7</p><section>dkon brtsegs</section><text>dbang chen po dang bral bar gyur to snyam mo/ /des de snyam du bsams nas shAkya rnams la bsgo ba/ nga'i bu de la blta ba'am/ bsnyen bkur byed par su yang ma 'gro shig /la la zhig nga'i bu de la blta ba'am bsnyen bkur bya ba'i phyir 'gro na de'i lus la gnod pa'i chad pas bcad</text></item>
<item><p>7a1</p><section>dkon brtsegs</section><text>do/ /de'i tshe shAkya'i bu dga' ba'i bzhin zhes bya ba zhig 'khor de nas byung nas song bar gyur te/ shAkya'i bu dga' ba'i bzhin gyis tshe dang ldan pa 'char ka rgyang ring po nas 'ong ba mthong nas tshe dang ldan pa 'char ka ga la ba der song ste/ tshe dang ldan pa 'char ka la yang dag</text></item>
<item><p>7a2</p><section>dkon brtsegs</section><text>par mgu bar byas nas/ tshe dang ldan pa 'char ka tshur spyon/ tshe dang ldan pa 'char ka byon pa legs so/ /tshe dang ldan pa 'char ka yun kyang ring zhig nas byon to/ /tshe dang ldan pa 'char ka bcom ldan 'das la snyun mi mnga' 'am/ stobs dang ldan nam/ bde bar bzhugs</text></item>
<item><p>7a3</p><section>dkon brtsegs</section><text>sam/ mi bde ba mi mnga' 'am/ de la nyam nga ba ci yang mi mnga' 'am/ bcom ldan 'das bde bar byon tam/ shin tu ma mnyel tam/ bsod snyoms kyis 'o ma brgyal tam/ de skad ces smras pa dang / tshe dang ldan pa 'char kas shAkya'i bu dga' ba'i bzhin la 'di skad</text></item>
<item><p>7a4</p><section>dkon brtsegs</section><text>ces smras so/ /dga' ba'i bzhin de de bzhin te/ bcom ldan 'das la snyun mi mnga'o/ /stobs dang ldan no/ /bde bar bzhugs so/ /mi bde ba mi mnga'o/ /de la nyam nga ba ci yang mi mnga'o/ /bde bar byon to/ /mnyel ba med do/ /bsod snyoms kyis 'o brgyal ba</text></item>
<item><p>7a5</p><section>dkon brtsegs</section><text>med do/ /shAkya'i bu shin tu legs par sad kyis kyang shAkya'i bu dga' ba'i bzhin tshe dang ldan pa 'char ka dang lhan cig dben pa na 'khod pa mthong nas 'khor de nas byung ste/ tshe dang ldan pa 'char ka ga la ba der song nas tshe dang ldan pa 'char ka la yang dag par mgu bar byas te/ tshe dang</text></item>
<item><p>7a6</p><section>dkon brtsegs</section><text>ldan pa 'char ka tshur spyon/ tshe dang ldan pa 'char ka byon pa legs so/ /tshe dang ldan pa 'char ka yun kyang ring zhig nas byon to/ /tshe dang ldan pa 'char ka bcom ldan 'das la snyun mi mnga' 'am/ stobs dang ldan nam/ bde bar bzhugs sam/ mi bde ba mi mnga' 'am/</text></item>
<item><p>7a7</p><section>dkon brtsegs</section><text>de la nyam nga ba ci yang mi mnga' 'am/ bcom ldan 'das bde bar byon tam/ shin tu ma mnyel tam/ bsod snyoms kyis 'o ma brgyal tam/ de skad ces smras pa dang / tshe dang ldan pa 'char kas shAkya'i bu shin tu legs par sad la 'di skad ces smras so/ /shin tu legs par</text></item>
<item><p>7b1</p><section>dkon brtsegs</section><text>sad de de bzhin te/ bcom ldan 'das la snyun mi mnga'o/ /stobs dang ldan no/ /bde bar bzhugs so/ /mi bde ba mi mnga'o/ /de la nyam nga ba ci yang mi mnga'o/ /bde bar byon to/ /mnyel ba med do/ /bsod snyoms kyis 'o brgyal ba med do/ /shAkya'i bu mya ngan med</text></item>
<item><p>7b2</p><section>dkon brtsegs</section><text>dang / mya ngan bral gyis kyang tshe dang ldan pa 'char ka dang / shAkya'i bu dga' ba'i bzhin dang / shAkya'i bu shin tu legs par sad gnas dben pa na 'khod pa mthong nas tshe dang ldan pa 'char ka ga la ba der song ste/ tshe dang ldan pa 'char ka la yang dag par mgu bar byas nas/</text></item>
<item><p>7b3</p><section>dkon brtsegs</section><text>tshe dang ldan pa 'char ka tshur spyon/ tshe dang ldan pa 'char ka byon pa legs so/ /tshe dang ldan pa 'char ka yun kyang ring zhig nas byon to/ /tshe dang ldan pa 'char ka bcom ldan 'das la snyun mi mnga' 'am/ stobs dang ldan nam/ bde bar bzhugs sam/ mi bde ba mi</text></item>
<item><p>7b4</p><section>dkon brtsegs</section><text>mnga' 'am/ de la nyam nga ba ci yang mi mnga' 'am/ bcom ldan 'das bde bar byon tam/ shin tu ma mnyel tam/ bsod snyoms kyis 'o ma brgyal tam/ de skad ces smras pa dang / tshe dang ldan pa 'char kas shAkya'i bu mya ngan med dang / mya ngan bral la 'di skad ces</text></item>
<item><p>7b5</p><section>dkon brtsegs</section><text>smras so/ /mya ngan med dang / mya ngan bral bcom ldan 'das la snyun mi mnga'o/ /stobs dang ldan no/ /bde bar bzhugs so/ /mi bde ba mi mnga'o/ /de la nyam nga ba ci yang mi mnga'o/ /bde bar byon to/ /mnyel ba med do/ /bsod snyoms kyis 'o brgyal ba med</text></item>
<item><p>7b6</p><section>dkon brtsegs</section><text>do/ /de ci'i phyir zhe na/ 'di ltar rgyal po chen po bzhi dang / lha'i dbang po brgya byin dang / mi mjed kyi bdag po tshangs pa dag bcom ldan 'das la mchod pa'i phyir brtson par byed do/ /de skad ces smras pa dang / shAkya'i bu de dag gis tshe dang ldan pa 'char ka la 'di</text></item>
<item><p>7b7</p><section>dkon brtsegs</section><text>skad ces smras so/ /btsun pa 'char ka bdag cag ni bcom ldan 'das la blta ba dang / bsnyen bkur bya bar 'dod na bdag cag gis de ltar mi nus so/ /de ci'i phyir zhe na/ 'di ltar rgyal po zas gtsang mas nga'i bu la blta ba'am bsnyen bkur bya ba'i phyir su yang ma</text></item>
<item><p>8a1</p><section>dkon brtsegs</section><text>'gro shig /la la zhig de la blta ba'am/ bsnyen bkur bya ba'i phyir song na lus la gnod pa'i chad pas gcad do zhes bka' stsal to/ /de bas na 'phags pa 'char ka de ltar bdag cag rgyal pos 'jigs pa'i phyir bcom ldan 'das la blta ba'am bsnyen</text></item>
<item><p>8a2</p><section>dkon brtsegs</section><text>bkur byed du 'dong bar mi nus so/ /de nas tshe dang ldan pa 'char ka 'di snyam du sems te/ kye ma rgyal po zas gtsang ma 'di ni shin tu yang nga rgyal gyis non par gyur na ji ltar bdag gis de'i drung du 'gro bar bya snyam nas des 'di snyam du bsams so/ /'on tang bdag gis nam</text></item>
<item><p>8a3</p><section>dkon brtsegs</section><text>mkha' la rdzu 'phrul gyis shing ta la bdun srid du 'phags la steng gi bar snang la skyil mo krung bcas te rgyal po zas gtsang ma'i gan du 'gro bar bya'o snyam nas/ de nas tshe dang ldan pa 'char kas ting nge 'dzin gyi rnam pa de lta bu la mnyam par bzhag ste/ sems mnyam par bzhag pa</text></item>
<item><p>8a4</p><section>dkon brtsegs</section><text>des nam mkha' la shing ta la bdun srid du 'phags nas bar snang la skyil mo krung bcas te/ rgyal po zas gtsang ma ga la ba der song ngo / /rgyal po zas gtsang mas kyang tshe dang ldan pa 'char ka rgyang ring po nas nam mkha' la shing ta la bdun srid du 'phags te rdzu 'phrul gyis bar snang la skyil mo</text></item>
<item><p>8a5</p><section>dkon brtsegs</section><text>krung bcas shing 'ong ba mthong nas de la thal mo sbyar te tshigs su bcad nas smras pa/ tshon bsgyur gos can khyod ni gang nas 'ongs/ /khyod la ci dgos myur du smra bar byos/ /khyod la gang dgos de yang myur du sbyin/ /brtul zhugs grub pa mthong bar shin tu dka'/ /de skad ces</text></item>
<item><p>8a6</p><section>dkon brtsegs</section><text>smras pa dang / tshe dang ldan pa 'char kas rgyal po zas gtsang ma la tshigs su bcad de slar smras pa/ rgyal po bdag ni khyod kyi sras kyi bu/ /bdag la chos dgos rgyal po gang na bzhugs/ /bdag ni de bzhin gshegs pa'i bshos skyel te/ /bde bar gshegs pa skyob</text></item>
<item><p>8a7</p><section>dkon brtsegs</section><text>pa'i bshos bskur ro/ /yul 'khor bdag po che ba'i dpal mnga' ba/ /khyod la mi mchog sras mnga' grags pa thob/ /gzi brjid kyis ni phyogs rnams kun tu 'bar/ /ston gyi nyi ma'i gung gi 'od dang 'dra/ /ji ltar sprin med nam mkha'i nyi ma ni/ /phyogs rnams kun tu 'od</text></item>
<item><p>8b1</p><section>dkon brtsegs</section><text>byed mngon par 'bar/ /de bzhin rgyal po glang po khyod kyi sras/ /ye shes mnga' bas phyogs rnams kun tu snang / /ji ltar ston gyi nyi ma shar ba na/ /srin bu me khyer zil gyis mnan cing snang / /de bzhin rgyal po glang po khyod kyi sras/ /mu stegs gzhan rnams kun bcom</text></item>
<item><p>8b2</p><section>dkon brtsegs</section><text>lam mer bzhugs/ /ji ltar nyi mas zil non skar ma rnams/ /nyin par 'od stong lam mer mi rung ba/ /de bzhin rgyal po glang po khyod sras kyis/ /zil gyis mnan pas mu stegs gzhan mi snang / /ji ltar nyi mas zil non zla ba ni/ /nam mkha'i dbyings nas 'od stong nyid mi</text></item>
<item><p>8b3</p><section>dkon brtsegs</section><text>snang / /de bzhin khyod sras zil mnan mu stegs rnams/ /nyi mas zil non zla bzhin gsal ba med/ /seng ge'i nga ro thos nas phra mo rnams/ /shugs kyis rmongs nas bsam pa ji bzhin du/ /ri sul gseb tu byer nas 'khra zhing gnas/ /stag gi nga ro gzhan gyis bzod par</text></item>
<item><p>8b4</p><section>dkon brtsegs</section><text>dka'/ /de bzhin rgyal po drang srong chen po'i gsung / /bdag med nga ro mu stegs gzhan thos nas/ /shes rab dman pa srid pa'i rtser phyin kyang / /gsung thos pas ni thams cad 'jigs par 'gyur/ /lha dang bcas pa'i 'jig rten long ba la/ /spyan dang ldan pa des ni</text></item>
<item><p>8b5</p><section>dkon brtsegs</section><text>mig kyang stsal/ /snang ba mdzad cing rdul kyang rnam par sbyangs/ /ye shes snang ba'i dkyil 'khor mngon par shar/ /bde dang mi bde'i lam gnyis rab tu bstan/ /lam dang gol ba'i lam yang rgyal bas bstan/ /lam stor skye bo rnams ni lam du btsud/ /'dam du bying</text></item>
<item><p>8b6</p><section>dkon brtsegs</section><text>ba rnams kyang thang la bton/ /ji ltar skom pa'i sa la sprin gyis ni/ /sgang dang gshong bcas char gyis ngoms par byed/ /de bzhin rgyal po glang po khyod kyi sras/ /'gro ba lhar bcas chos kyis ngoms par mdzad/ /ji ltar char gyis ngoms pa'i ri sul nags/ /rtswa dang</text></item>
<item><p>8b7</p><section>dkon brtsegs</section><text>gel pa nags tshal shing rnams dang / /'khri shing sdong po sman gyi rnam pa dang / /me tog sna tshogs rnams kyis sa mdzes pa/ /de bzhin stobs bcu mi 'jigs mnga' ba dang / /ma 'dres brgyad chos mnga'i sdong po la/ /thams cad mkhyen pa'i ye shes me tog dang / /</text></item>
<item><p>9a1</p><section>dkon brtsegs</section><text>'bras bus spras pas rgyal po'i sras mdzes so/ /ji ltar rgya mtsho'i dbus na lhun po'i ri/ /lha yi gnas gyur mi sgul rnam par mdzes/ /de bzhin rgyal po glang po khyod kyi sras/ /dge sbyong rgya mtsho'i nang na rnam par mdzes/ bde sogs khyim thab brgya byin</text></item>
<item><p>9a2</p><section>dkon brtsegs</section><text>lha dbang po/ /lha yi stan la 'dug na mdzes pa ltar/ /de bzhin rgyal po glang po khyod kyi sras/ /dge sbyong tshogs kyi dbus na rnam par mdzes/ byams pa'i stobs can zab mo'i 'brug bsgrags te/ /thugs rje chen po'i glog phreng rir ldan pas/ /dran pa nyer gzhag char</text></item>
<item><p>9a3</p><section>dkon brtsegs</section><text>rgyun 'dab 'khrigs te/ /rgyal ba klu mchog de ni chos char 'bebs/ /yongs dag dkyil 'khor tshul khrims rab kyi gzer/ ting 'dzin nyon mongs lha min rab 'joms shing / /ye shes nyi zer srid pa'i sred pa skems/ /rgyal ba'i nyi chen 'gro bar rnam par mdzes/ /</text></item>
<item><p>9a4</p><section>dkon brtsegs</section><text>ting nge 'dzin dang tshul khrims gzings dang gru chen te/ /dran pa nye bar gzhag pa'i nor bu rin chen tshogs/ /byang chub yan lag rin chen 'byung gnas bsam gtan rlabs/ /thar pa 'dod pas sangs rgyas rgya mtsho bsten par bya/ /tshul khrims rnam dag rtsa ba brtan</text></item>
<item><p>9a5</p><section>dkon brtsegs</section><text>bar zug /ting 'dzin lo ma dran pa yal ga 'dab/ /byang chub yan lag me tog stong pa'i sdong / /bdag med grib ldan rgyal ba'i sdong po sten/ /tshul khrims nags mtha' sten pa'i stobs chen po/ /ting 'dzin zhi ba'i ri khrod phug na gnas/ /stong pa mtshan med smon</text></item>
<item><p>9a6</p><section>dkon brtsegs</section><text>med spyod yul can/ /rgyal ba stobs can seng ge khyod kyi sras/ /thub pa mi gnas gnas pa rnam par ston/ /rgyal ba khyu mchog brjid pa'i stabs bzhud pas/ /byis pa so so mu stegs gzhan bsngags te/ /khyod kyi sras ni khyu mchog sgra yang 'byin/ /tshul</text></item>
<item><p>9a7</p><section>dkon brtsegs</section><text>khrims gter dang yon tan dbyig gis brgyan/ /bsam gtan dang ba'i zhi gnas nye bar bskyabs/ /ye shes kyis bsrungs thar pa'i spyod yul can/ /rgyal ba tshong dpon gtso bo nor gtong mdzad/ /dge ba yongs su bzung bas sdig bcom ste/ /nyon mongs zhi mdzad</text></item>
<item><p>9b1</p><section>dkon brtsegs</section><text>dge bsten bka' stsol pas/ /lha dang lha min bcas pa'i 'jig rten na/ /rgyal po khyod kyi sras mchog rnam par mdzes/ tshul khrims mchog sprin blo gros glog 'byin cing / /yan lag brgyad lam char chen rlan gyis sbengs/ /thub pa gces pa'i lo tog 'bras bu stsol/ /</text></item>
<item><p>9b2</p><section>dkon brtsegs</section><text>khyod kyi sras ni klu chen 'brug sgra sgrogs/ /rgyal pos smras pa/ gang zag mchog de bde bar 'ongs sam ci/ /bsod snyoms rgyu bas 'dren pa ma ngal lam/ /de yi lus la ngal bas dub med dam/ /thang gnas ud pa la bzhin ma rnyis sam/ /'char kas smras pa/</text></item>
<item><p>9b3</p><section>dkon brtsegs</section><text>rdzu 'phrul stobs mnga' bsam gtan spyod yul can/ /dgyes shing bde bas yan lag yongs rgyas te/ /thub pa zhi ba'i snyoms 'jug gnas bcas pas/ /gser gyi pad ma lta bur rgyal mi rnyis/ /rgyal pos smras pa/ sngan chad rdza rnga rnga bran sgras bskul zhing / /gling</text></item>
<item><p>9b4</p><section>dkon brtsegs</section><text>bu'i sgra snyan nga ros bskul byas te/ /bud med glu yi dbyangs kyis bslang bslang nas/ /da ltar sad na sdug bsngal mi myong ngam/ /'char kas smras pa/ /bsam gtan dgongs pas ting 'dzin zhi yul can/ /ting 'dzin bsgrub pa'i tshul la mkhas pa ste/ /mnal tam</text></item>
<item><p>9b5</p><section>dkon brtsegs</section><text>bzhengs sam bzhud dam bzhugs pa na/ /sdug bsngal mi mnga' rgyal ba rtag tu dgyes/ /rgyal pos smras pa/ che ba'i rkyen 'os mal mchog bshams pa la/ /me mar sdong pos kun nas mtha' bskor te/ /bud med tshogs kyis bskor cing nyal nyal na/ /da ltar</text></item>
<item><p>9b6</p><section>dkon brtsegs</section><text>mun par nyal na cis mi rmongs/ /'char kas smras pa/ thub chen 'phags pa gzims mal gzims pa ni/ /byams pa'i gdan bting thugs rjes bde bar bzhengs/ /dga' ba'i gnas pas dgyes dang ldan pas na/ /srid med btang snyoms can la rmongs mi mnga'/ /rgyal</text></item>
<item><p>9b7</p><section>dkon brtsegs</section><text>pos smras pa/ shAkya dpa' bos de rtag mdun du bdar/ /bstan bcos mkhas dang rtse zhing dga' byas te/ /gzhal med khang 'dra'i khyim du dga' byas na/ /nga yi bu de nags mthar ji ltar dga'/ /'char kas smras pa/ /chos kyis byung ba zhi sems ldan rnams kyis/ /</text></item>
<item><p>10a1</p><section>dkon brtsegs</section><text>zhi ba'i thugs mnga' de rtag mdun du bdar/ /zhi ba'i dgon par zhi ba bsten mdzad pas/ /ston pa 'jigs bral de ni der dgyes so/ /rgyal pos smras pa/ /sngan chad gzhon nu khyim na gnas pa'i tshe/ /yan lag spos kyi 'bru mar zhim byugs te/ /</text></item>
<item><p>10a2</p><section>dkon brtsegs</section><text>rgyal po'i rkyen du 'os pas khrus byas na/ /nags kyi mtha' na thub pa su yis bkru/ /'char kas smras pa/ khrims gtsang 'bab stegs chos chu rdzing bu ste/ /thub pa des bkrus gzhan yang bkru ba mdzad/ /sku la mi gsher sras dang bcas su 'bog /rang yang</text></item>
<item><p>10a3</p><section>dkon brtsegs</section><text>rgal la skye bo phal cher sgrol/ /rgyal pos smras pa/ gser gyi skud pa nor bu'i phreng bas brgyan/ /rgyal po'i rkyen 'os gos mchog bzang po gyon/ /tsan dan zhim pos shing 'dab legs par bris/ /nags chen de gseb thub pa su yis brgyan/ /'char kas smras</text></item>
<item><p>10a4</p><section>dkon brtsegs</section><text>pa/ tshul khrims spos byugs yon tan phreng bas brgyan/ /khrel yod na bza' ting 'dzin bsam gtan rgyan/ /mngon shes rig pa rnam thar brgyan pa'i sku/ /rnam grol gzi mnga' thub pa nags na mdzes/ /rgyal pos smras pa/ rtse gnyis mtshon dang ral gri</text></item>
<item><p>10a5</p><section>dkon brtsegs</section><text>mtshon thogs pa'i/ /dpa' bo g.yul du 'ongs pas lus bsrungs te/ /bla re gdugs kyis rtag tu dgab dgab pa/ /gcig pu nags na 'dug na su yis bsrung / /'char kas smras pa/ byams pa'i stobs kyis thub pa yongs bsrungs te/ /de dpung ye shes</text></item>
<item><p>10a6</p><section>dkon brtsegs</section><text>nyan thos zhabs 'bring g.yog /yon tan tshogs la nges pas 'jigs mi mnga'/ /stobs bcu dgyes pa mnga' zhing mi 'jigs brnyes/ /rgyal pos smras pa/ nga yi bu yi yon tan khyod kyis smras/ /chos legs spyod cing dub med brjod pa thos/ /khyod kyang</text></item>
<item><p>10a7</p><section>dkon brtsegs</section><text>zan zo bsod snyoms bkur bar gyis/ /bdag kyang mi yi dbang po ltar 'gro 'o/ /de skad ces smras pa dang / tshe dang ldan pa 'char kas rgyal po zas gtsang ma la 'di skad ces smras so/ /rgyal po chen po bcom ldan 'das de ni tshogs kyi slob dpon/ tshogs kyi</text></item>
<item><p>10b1</p><section>dkon brtsegs</section><text>mchog /dge sbyong gi tshogs yongs su sdud pa/ drang srong chen po ste/ dge sbyong gi tshogs kyi nang na bzhugs na dge sbyong gi rgyal po lam me lhan ne lhang nge'o/ /rgyal po chen po 'di lta ste/ dper na/ zla ba yar gyi ngo tshes lnga la zla ba nya ste yongs su rgyas pa'i tshe</text></item>
<item><p>10b2</p><section>dkon brtsegs</section><text>skar ma'i tshogs kyis kun nas bskor ba ni lam me lhan ne lhang nge'o/ /de bzhin du bcom ldan 'das de yang dge sbyong gi tshogs kyi nang na bzhugs na lam me lhan ne lhang nge'o/ /rgyal po chen po 'di lta ste/ dper na nyi ma ni ston ka'i dus na shin tu lam me lhan ne</text></item>
<item><p>10b3</p><section>dkon brtsegs</section><text>lhang nge'o/ /de bzhin du bcom ldan 'das de yang dge sbyong gi tshogs kyi nang na bzhugs na shin tu lam me lhan ne lhang nge'o/ /'di lta ste/ dper na ri'i rgyal po ri rab rgya mtsho'i nang na 'dug pa ni lam me lhan ne lhang nge'o/ /de bzhin du bcom ldan 'das de yang dge sbyong</text></item>
<item><p>10b4</p><section>dkon brtsegs</section><text>gi tshogs kyi nang na bzhugs na lam me lhan ne lhang nge'o/ /'di lta ste/ dper na lha'i dbang po brgya byin ni chos bzang lha'i mdun sa na gnas na lam me lhan ne lhang nge'o/ /de bzhin du bcom ldan 'das de yang dge sbyong gi tshogs kyi nang na bzhugs na lam me lhan ne lhang nge'o/ /'di lta</text></item>
<item><p>10b5</p><section>dkon brtsegs</section><text>ste/ dper na lha'i bu rab 'thab bral dang / lha'i bu yongs su dga' ldan dang / lha'i bu rab 'phrul dga' dang / lha'i bu gzhan 'phrul dbang byed lha'i tshogs kyi nang na gnas na lam me lhan ne lhang nge'o/ /de bzhin du bcom ldan 'das kyang dge sbyong gi tshogs kyi nang na bzhugs</text></item>
<item><p>10b6</p><section>dkon brtsegs</section><text>na lam me lhan ne lhang nge'o/ /'di lta ste/ dper na mi mjed kyi bdag po tshangs pa ni tshangs pa bye ba phrag stong gis bskor na lam me lhan ne lhang nge'o/ /de bzhin du bcom ldan 'das de yang dge sbyong gi tshogs kyi nang na bzhugs na lam me lhan ne lhang nge'o/ /de nas rgyal po zas gtsang</text></item>
<item><p>10b7</p><section>dkon brtsegs</section><text>mas bcom ldan 'das kyi yon tan de lta bu brjod pa 'di thos nas 'di snyam du sems te/ 'di ni bcom ldan 'das de'i nyan thos su zad na 'di ltar rdzu 'phrul che zhing 'di ltar mthu che la 'di ltar dbang che bar grags na/ bcom ldan 'das thog ma btsas pa nyid kyi tshe sa chen po 'di rnam pa drug</text></item>
<item><p>11a1</p><section>dkon brtsegs</section><text>tu g.yos/ rab tu g.yos/ kun tu rab tu g.yos/ 'gul rab tu 'gul/ kun tu rab tu 'gul/ ldeg rab tu ldeg/ kun tu rab tu ldeg/ chem chem rab tu chem chem/ kun tu rab tu chem chem/ 'ur 'ur rab tu 'ur 'ur/ kun tu rab tu 'ur 'ur/</text></item>
<item><p>11a2</p><section>dkon brtsegs</section><text>'khrugs rab tu 'khrugs/ kun tu rab tu 'khrugs shing snang ba dpag tu med pa byung ba lta ci smos/ btsas ma thag tu sus kyang ma brten par sa la gom pa bdun bor ba dang / steng gi bar snang las chu'i rgyun grang dro rnam pa gnyis byung ste/ de gnyis kyis khrus byas pa dang /</text></item>
<item><p>11a3</p><section>dkon brtsegs</section><text>de'i lha'i khri bzang po dbus gser las byas pa byung ba dang / steng gi bar snang las lha'i gdugs rnga yab dang bcas pa byung ba lta ci smos/ btsas ma thag tu lha thams cad phyag 'tshal bar gyur pa dang / gang gi tshe btsas nas gang gi tshe mngon par byung ba de'i bar du nam yang 'khrul</text></item>
<item><p>11a4</p><section>dkon brtsegs</section><text>pa med pa/ rtag tu dam bcas pa la brtan pa/ ji skad smras pa de ltar byed pa/ rtag tu rgyun mi gcod par brtson 'grus brtan pa/ yang dag par smra ba/ slu ba med pa lta ci smos/ gang gi tshe bla na med pa yang dag par rdzogs pa'i byang chub mngon par rdzogs par sangs rgyas te/ rgal</text></item>
<item><p>11a5</p><section>dkon brtsegs</section><text>nas bsgral bar bya'o zhes smras pa lta ci smos snyam ste/ des de ltar bcom ldan 'das byang chub sems dpar gyur pa'i dam bcas pa de dran nas tshigs su bcad pa 'di dag smras so/ /blo mchog ldan pa gang zhig bltam ma thag /nor ba med pa'i gsung ni brjod mdzad de/ /gang zhig la ni</text></item>
<item><p>11a6</p><section>dkon brtsegs</section><text>bden pa'i gsung mnga' ba/ /de la mkhas pa su zhig yid mi ches/ /gang zhig bltam par gyur ma thag nyid du/ /'jig rten gtso bor 'gyur bar bya'o zhes/ /mgon pos mnyam pa med pa'i gsung brjod pa/ /de la mkhas pa su zhig yid mi ches/ /su zhig rmang lam rmi</text></item>
<item><p>11a7</p><section>dkon brtsegs</section><text>ba'i dus na yang / /gyi tshig ni nam yang ma gsungs te/ /ji skad gsungs pa de ltar mdzad mdzad pa/ /de la mkhas pa su zhig yid mi ches/ /gser gyi phung po gangs ri mnyam pa yis/ /gang zhig chags par bya bar ma nus shing / /gang zhig chags las rnam par</text></item>
<item><p>11b1</p><section>dkon brtsegs</section><text>'das gyur pa/ /de la mkhas pa su zhig yid mi ches/ /mtshon rnon 'dra ba'i ngag rtsub tshig rnams kyis/ /gang zhig khro bar bya bar ma nus shing / /zhe sdang dngos po las ni rab 'das pa/ /de la mkhas pa su zhig yid mi ches/ /chags par 'gyur dang zhe sdang</text></item>
<item><p>11b2</p><section>dkon brtsegs</section><text>rmongs 'gyur bas/ /gang zhig thul bar nus par ma gyur te/ /shes rab rgyal po dang ni ldan gyur pa/ /de la mkhas pa su zhig yid mi ches/ /'dod pa'i dga' dang bde rnams du ma dang / /longs spyod dag la rtog pa'i rnam pa yis/ /gang zhig bcing bar nus</text></item>
<item><p>11b3</p><section>dkon brtsegs</section><text>par ma gyur pa/ /de la mkhas pa su zhig yid mi ches/ /rmad du byung ba rnam pa brgyad dag gis/ /ngo mtshar 'dzin gzhug nam yang ma nus te/ /dpal stug ldan zhing rtag tu mi ngam pa/ /de la mkhas pa su zhig yid mi ches/ /mkhas pa dag gis brjod pa'i</text></item>
<item><p>11b4</p><section>dkon brtsegs</section><text>tshig snyan pa/ /rnam pa sna tshogs du ma'i tshig gis kyang / /gang zhig bcing bar nus par ma gyur pa/ /de la mkhas pa su zhig yid mi ches/ /don gyi tshul la brtson dang ldan pa dang / /chos dad 'dod la nges pa'i tshig rnams kyis/ /gang zhig bcing bar nus par</text></item>
<item><p>11b5</p><section>dkon brtsegs</section><text>ma gyur pa/ /de yi gsung la su zhig yid mi ches/ /dri ma med stobs mtha' yas ldan gyur pa/ /gang zhig grong khyer mchog nas 'byung ba'i tshe/ /dpung rnams kyis ni thub par ma gyur pa/ /de yi gsung la su zhig yid mi ches/ /byang chub dam pa mngon par bzhed</text></item>
<item><p>11b6</p><section>dkon brtsegs</section><text>pa'i phyir/ /gang zhig 'dod pa'i bde ba spangs nas su/ /'chi med rgyu phyir spyod mdzad pa/ /de yi gsung la su zhig yid mi ches/ /byang chub dam pa mngon par bzhed pa'i phyir/ /zhen pa ma yin sems can gang zhig gis/ /lo drug bar du dka' thub drag spyad pa/ /de yi</text></item>
<item><p>11b7</p><section>dkon brtsegs</section><text>gsung la su zhig yid mi ches/ /'jig rten la ni phan dang bde ba'i phyir/ /byang chub dam pa don du gnyer ba na/ /lo drug lon pa'i tha mar tshod khu gsol/ /de yi gsung la su zhig yid mi ches/ /gang la lo drug bar du bdud kyis ni/ /rtag tu phyi bzhin 'brongs te glags btsal kyang / /</text></item>
<item><p>12a1</p><section>dkon brtsegs</section><text>de la glags ni rnyed par ma gyur pa/ /de yi gsung la su zhig yid mi ches/ /gang zhig 'dod chags zhe sdang bral gyur cing / /su la cung zad tsam yang mi slong la/ /'jig rten dag gi don ni mdzad gyur pa/ /de yi gsung la su zhig yid mi ches/ /gang zhig</text></item>
<item><p>12a2</p><section>dkon brtsegs</section><text>gzhan la gsan pa ma mdzad par/ /rtogs par dka' ba rab tu zhi ba yi/ /byang chub bla med mngon rdzogs sangs rgyas pa/ /de yi gsung la su zhig yid mi ches/ /gang zhig tshangs pa nyid kyis gsol btab pas/ /bcom ldan 'das kyis de yi tshig gsan te/ /nyid kyis</text></item>
<item><p>12a3</p><section>dkon brtsegs</section><text>chos ni rab tu bshad pa na/ /de yi gsung la su zhig yid mi ches/ /gang zhig bdag la thugs brtse don gyi phyir/ /shAkya'i grong khyer khyim du byon gyur te/ /shAkya'i tshogs rnams grol bar mdzad pa na/ /de yi gsung la su zhig yid mi ches/ /rgal bar gyur pa'i bcom ldan 'das gang</text></item>
<item><p>12a4</p><section>dkon brtsegs</section><text>gis/ /sngon gyi thugs dam bcas pa dgongs mdzad de/ /bdag cag srid pa'i rgyun las sgrol mdzad na/ /de yi gsung la su zhig yid mi ches/ /de dus da bab de ltar dus mkhyen pas/ /bcom ldan 'das kyis de yi dus mkhyen te/ /'dren pa dus su thugs brtse mdzad pa po/ /de yi</text></item>
<item><p>12a5</p><section>dkon brtsegs</section><text>gsung la su zhig yid mi ches/ /mi yi 'dren pa yi ni sku mchog la/ /blta ba'i don du bdag ni 'gro bya zhes/ /rgyal po des ni rang gi sems kyis su/ /de snyam du ni rjes su bsam pa byas/ /de nas rgyal po zas gtsang mas de ltar ring zhig tu rjes su bsams nas/ tshe dang ldan pa</text></item>
<item><p>12a6</p><section>dkon brtsegs</section><text>'char ka la smras pa/ dge slong khyod la ci zhig dgos/ de skad ces smras pa dang / tshe dang ldan pa 'char kas rgyal po zas gtsang ma la tshigs su bcad de slar smras pa/ rgyal po khyod kyi don du bsam byas te/ /khyod nyid dad par bya phyir bdag 'dir 'ongs/ /stobs bcu mnga' la dad pa'i</text></item>
<item><p>12a7</p><section>dkon brtsegs</section><text>sems bskyed na/ /skyes pa bud med dag kyang mtho ris 'dong / /stobs bcu mnga' zhing yon tan tshad med ldan/ /drang srong chen po shAkya dga' mdzad pa/ /'dir byon rgyal po thugs dad skyed cig dang / /khyod kyi grags pa tshad med 'jig rten 'byung / /khyod kyi sras ni mi dbang dam</text></item>
<item><p>12b1</p><section>dkon brtsegs</section><text>pa ste/ /stobs bcu thugs rje thugs brtse che mnga' ba/ /chu khrod pad ma ji bzhin chags med par/ /stobs bcu chags med thugs mnga' spyod pa mdzad/ /srid pa'i chu bo bzhi las rgal gyur nas/ /'gro ba mang po chu bo che las sgrol/ /rkang gnyis gtso bo mi 'jigs thang</text></item>
<item><p>12b2</p><section>dkon brtsegs</section><text>'don gyis/ /'dren pa mi mchog la ni dad pa skyed/ /srid pa'i zug rngu bzhi po kun bton te/ /sman pa'i gtso bo skye dgu'i zug rngu 'byin/ /gso ba byed pa mkhas pa dam pa'i mchog /'dren pa mi mchog la ni dad pa skyed/ /bdud kyi sde chen dpag med pham mdzad de/ /nag</text></item>
<item><p>12b3</p><section>dkon brtsegs</section><text>po'i phyogs rnams sder bcas yongs mnan nas/ /mchog tu zhi ba'i byang chub brnyes gyur gyis/ /'dren pa mi mchog la ni dad pa skyed/ /'gro ba dgrol zhing chos kyang bstan pa dang / /'chi med zhi ba mi la bshad gsol zhes/ /mi dbang la ni lha dbang gsol 'debs kyis/ /'dren pa</text></item>
<item><p>12b4</p><section>dkon brtsegs</section><text>mi mchog la ni dad pa skyed/ /phas kyi rgol ba'i tshogs rnams zil mnan te/ /ston pa dpag yas 'khor lo rab bskor nas/ /sems can bye ba tshad med 'dul mdzad kyis/ /'dren pa mi mchog la ni dad pa skyed/ /rnam dag spyan mnga' de ni 'gro ba dag /mun pa rab</text></item>
<item><p>12b5</p><section>dkon brtsegs</section><text>rib stug pos bsgribs pa yi/ /mig sbyong rab rib sel cing gsal mdzad kyis/ /'dren pa mi mchog la ni dad pa skyed/ /rga dang 'chi ba'i 'jigs pas nyon mongs la/ /rga shi med mchog mi la ston mdzad cing / /'chi med gnas su sems can 'don mdzad kyis/ /'dren</text></item>
<item><p>12b6</p><section>dkon brtsegs</section><text>pa mi mchog la ni dad pa skyed/ /me chen gsum gyis bsregs pa'i 'jig rten 'di/ /mes tshig sa la sprin chen char pa bzhin/ /bzhi gnyis dam pa'i sprin gyi char 'bebs kyis/ /'dren pa mi mchog la ni dad pa skyed/ /dri gsum dri ma spangs shing skyon bsal te/ /dri</text></item>
<item><p>12b7</p><section>dkon brtsegs</section><text>ma gsum las skye bo 'grol mdzad cing / /stobs bcu rnam par snang ba skyed mdzad kyis/ /'dren pa mi mchog la ni dad pa skyed/ /skye dgu kun la pha bzhin thugs brtse bas/ /stobs bcu thugs rje mnga' ba byams par dgongs/ /thugs rje thugs brtses sems can 'grol</text></item>
<item><p>13a1</p><section>dkon brtsegs</section><text>mdzad kyis/ /'dren pa mi mchog la ni dad pa skyed/ /bcom ldan de ni ma dul sems can 'dul/ /thugs rje mnga' ba ma zhi zhi mdzad cing / /rgod pa rnams kyang nyon mongs zhi mdzad kyis/ /'dren pa mi mchog la ni dad pa skyed/ /skye bo rnams kyi srid</text></item>
<item><p>13a2</p><section>dkon brtsegs</section><text>pa'i rgya mtsho skems/ /rgya mtsho las ni lha bus ji lta bar/ /stobs bcu thugs rje che mnga' sgrol mdzad kyis/ /'dren pa mi mchog la ni dad pa skyed/ /tshad med yon tan tshogs kyis mdzes gyur pa/ /thugs rje chen po dad pa'i thugs kyis spyod/ /yun ring 'khrugs</text></item>
<item><p>13a3</p><section>dkon brtsegs</section><text>pa'i skye bo dad mdzad kyis/ /'dren pa mi mchog la ni dad pa skyed/ /nor bu rin chen chu dang byed pa bzhin/ /rgyal ba skye bo dang bar spyod mdzad cing / /mi yi 'thab rnyog rab tu dang mdzad kyis/ /'dren pa mi mchog la ni dad pa skyed/ /nor bu rin chen rang bzhin yongs</text></item>
<item><p>13a4</p><section>dkon brtsegs</section><text>dag pa/ /mkhas pa'i skye bo dga' ba yongs su skyed/ /rgyal ba de bzhin skyon bsal dag pa'i thugs/ /mkhas pa'i skye bo dga' ba yongs su skyed/ /'jig rten gtso la dad pa thob gyur na/ /lha dang mi dag sdug bsngal khur yang 'dor/ /srid pa'i rgyud spangs zhi ba mchog</text></item>
<item><p>13a5</p><section>dkon brtsegs</section><text>tu 'dod/ /'dren pa mi mchog la ni dad pa skyed/ /bdag gis yon tan phyogs gcig brjod pa ni/ /nam mkha'i dbyings la mkha' lding rjes bzhin te/ /bdag ni rgyal ba'i yon tan mthar phyin min/ /'dren pa mi mchog la ni dad pa skyed/ /de nas rgyal po zas gtsang</text></item>
<item><p>13a6</p><section>dkon brtsegs</section><text>mas tshe dang ldan pa 'char ka las legs par bshad pa yang thos/ bcom ldan 'das byang chub sems dpa' mdzad pa'i yon tan de lta bu yang nyid kyis mngon du mthong / sngon bdag rgal nas skyes bu khyu mchog khyod kyang bsgral bar bgyi'o/ /zhes dam bcas pa yang rjes</text></item>
<item><p>13a7</p><section>dkon brtsegs</section><text>su dran nas de'i tshe bcom ldan 'das la dad pa thob par gyur to/ /de ltar dad pa thob pa'i sems kyis tshe dang ldan pa 'char ka la 'di skad ces smras so/ /dge slong khyod ni nga'i bu'i chos las skyes pa'i bu yin na/ khyod bdag zan zo la bcom ldan 'das kyi bshos khyer te song shig /</text></item>
<item><p>13b1</p><section>dkon brtsegs</section><text>nga yang bcom ldan 'das la blta ba'i phyir phyi bzhin 'ong ngo / /de nas tshe dang ldan pa 'char kas de ltar rgyal po zas gtsang ma mngon par dad par byas nas zan zos te bcom ldan 'das kyi bshos khyer nas song ngo / /de'i tshe bcom ldan 'das kyis dge slong rnams la bka' stsal pa/</text></item>
<item><p>13b2</p><section>dkon brtsegs</section><text>dge slong dag rgyal po zas gtsang ma ni dge slong 'char kas dad par byas te/ deng skye bo phal po che'i don du 'gyur ro/ /de nas tshe dang ldan pa 'char ka bcom ldan 'das kyi bshos khyer te/ bcom ldan 'das ga la ba der song nas bdag gis byas pa rnams bcom ldan 'das la gsol</text></item>
<item><p>13b3</p><section>dkon brtsegs</section><text>to/ /de nas bcom ldan 'das kyis tshe dang ldan pa 'char ka la legs so zhes bya ba gnang ste/ 'char ka legs so legs so/ /de ring rgyal po zas gtsang ma dad par byas pas khyod kyis bsod nams mang du bskyed do/ /de'i tshe bcom ldan 'das kyis dge slong rnams la bka' stsal pa/</text></item>
<item><p>13b4</p><section>dkon brtsegs</section><text>dge slong dag de ring dge slong 'char kas rgyal po zas gtsang ma mngon par dad par byas pa'i bsod nams kyi phung po bskyed pa de la/ gal te gzugs shig yod na ni phyogs bcu'i 'jig rten gyi khams gang gA'i klung gi bye ma snyed kyi 'jig rten gyi khams su yang bsod nams kyi phung po de</text></item>
<item><p>13b5</p><section>dkon brtsegs</section><text>mi shong ste/ bsod nams kyi phung po de ni de tsam du dpag tu med do// //bam po gnyis pa/ de nas bcom ldan 'das bshos gsol nas phyag bcabs lhung bzed bkrus te/ mtshan ma'i rnam pa 'di lta bu mdzad do/ /mtshan ma'i rnam pa de lta bu</text></item>
<item><p>13b6</p><section>dkon brtsegs</section><text>mdzad pas rgyal po chen po rnam thos kyi bu gnod sbyin bye ba khrag khrig brgya stong gis yongs su bskor cing mdun du bdar nas 'di lta ste/ dper na skyes bu stobs dang ldan pas lag pa bskum pa las brkyang ba'am/ brkyang pa las bskum pa tsam gyis rgyal po chen po rnam thos kyi</text></item>
<item><p>13b7</p><section>dkon brtsegs</section><text>bu rang gi gnas nas mi snang bar gyur nas bcom ldan 'das kyi spyan sngar 'dug par gyur te/ des bcom ldan 'das kyi zhabs la mgo bos phyag 'tshal nas byang phyogs su brten te/ steng gi bar snang la gnod sbyin gyi tshogs kyis bskor nas thal mo sbyar te/ bcom</text></item>
<item><p>14a1</p><section>dkon brtsegs</section><text>ldan 'das dang dge slong gi dge 'dun la mchod cing 'dug par gyur to/ /rgyal po chen po yul 'khor srung yang dri za bye ba khrag khrig brgya stong du mas yongs su bskor cing mdun du bdar nas snga ma bzhin du bcom ldan 'das kyi spyan sngar 'dug par gyur te/ des</text></item>
<item><p>14a2</p><section>dkon brtsegs</section><text>bcom ldan 'das kyi zhabs la mgo bos phyag 'tshal nas shar phyogs logs su brten te/ steng gi bar snang la dri za'i tshogs kyis bskor nas thal mo sbyar te/ bcom ldan 'das dang dge slong gi dge 'dun la mchod cing 'dug par gyur to/ /rgyal po chen po 'phags skyes po yang</text></item>
<item><p>14a3</p><section>dkon brtsegs</section><text>grul bum bye ba khrag khrig brgya stong du mas yongs su bskor cing mdun du bdar nas snga ma bzhin du bcom ldan 'das kyi spyan sngar 'dug par gyur te/ des bcom ldan 'das kyi zhabs la mgo bos phyag 'tshal nas lho phyogs logs su brten te/ steng gi bar snang la grul bum</text></item>
<item><p>14a4</p><section>dkon brtsegs</section><text>gyi tshogs kyis bskor nas thal mo sbyar te/ bcom ldan 'das dang dge slong gi dge 'dun la mchod cing 'dug par gyur to/ /rgyal po chen po mig mi bzang yang klu bye ba khrag khrig brgya stong du mas yongs su bskor cing / mdun du bdar nas snga ma bzhin du bcom ldan 'das</text></item>
<item><p>14a5</p><section>dkon brtsegs</section><text>kyi spyan sngar 'dug par gyur te/ des bcom ldan 'das kyi zhabs la mgo bos phyag 'tshal nas nub phyogs logs su brten te/ steng gi bar snang la klu'i tshogs kyis bskor nas thal mo sbyar te/ bcom ldan 'das dang dge slong gi dge 'dun la mchod cing 'dug par gyur to/ /lha'i</text></item>
<item><p>14a6</p><section>dkon brtsegs</section><text>dbang po brgya byin yang sum cu rtsa gsum ris kyi lha'i bu bye ba khrag khrig brgya stong du mas yongs su bskor cing mdun du bdar nas snga ma bzhin du steng gi bar snang la thal mo sbyar te/ bcom ldan 'das dang dge slong gi dge 'dun la mchod cing 'dug par gyur to/ /de bzhin du</text></item>
<item><p>14a7</p><section>dkon brtsegs</section><text>lha'i rgyal po rab 'thab bral dang / yongs su dga' ldan dang / rab 'phrul dga' dang / lha'i rgyal po gzhan 'phrul dbang byed dang / mi mjed kyi bdag po tshangs pa dang / lha'i rgyal po 'od gsal dang / dge rgyas dang / 'bras bu che dang / gnas gtsang ma'i ris kyi</text></item>
<item><p>14b1</p><section>dkon brtsegs</section><text>lha'i bu rnams kyang gnas gtsang ma'i lha'i ris nas mi snang bar gyur te/ bcom ldan 'das kyi spyan sngar 'khod par gyur nas bcom ldan 'das kyi zhabs la mgo bos phyag 'tshal te/ steng gi bar snang la re re zhing yang g.yog lha'i bu bye ba khrag khrig brgya stong du ma dang lhan cig tu</text></item>
<item><p>14b2</p><section>dkon brtsegs</section><text>bcom ldan 'das dang dge slong gi dge 'dun la mchod cing 'dug par gyur to/ /lha ma yin gyi dbang po thags zangs ris kyang lha ma yin khrag khrig phrag drug cu dang lhan cig tu 'di lta ste/ dper na skyes bu stobs dang ldan pa'i lag pa bskum pa las brkyang ba'am/ brkyang</text></item>
<item><p>14b3</p><section>dkon brtsegs</section><text>ba las bskum pa tsam gyis lha ma yin gyi dbang po thags zangs ris lha ma yin gyi gnas nas mi snang bar gyur te/ bcom ldan 'das kyi spyan sngar 'dug par gyur nas bcom ldan 'das kyi zhabs la mgo bos phyag 'tshal te/ bcom ldan 'das dang dge slong gi dge</text></item>
<item><p>14b4</p><section>dkon brtsegs</section><text>'dun la mchod cing 'dug par gyur to/ /bya'i rgyal po 'dab brgyad khri drug stong yang rang rang gi gnas nas mi snang bar gyur te/ bcom ldan 'das kyi spyan sngar 'khod par gyur nas bcom ldan 'das kyi zhabs la mgo bos phyag 'tshal te/ bcom ldan</text></item>
<item><p>14b5</p><section>dkon brtsegs</section><text>'das dang dge slong gi dge 'dun la mchod cing 'dug par gyur to/ /gzhan mu stegs can kun tu rgyu rgyal po'i khams tha dad pa nas lhags pa bye ba phrag brgyad cu yang 'dus par gyur to/ /de la 'di skad ces bya ste/ nam mkha' yongs su dag pa'i dbyings dkyil du/ /ma</text></item>
<item><p>14b6</p><section>dkon brtsegs</section><text>lus rdzogs gyur zla ba nya ba yis/ /skar ma'i tshogs rnams zil gyis mnan nas ni/ /nam mkhar zla ba bzhin du rnam par mdzes/ /zla ba dri med dkyil 'khor zhal mnga' ba/ /mun pa rab rib sel cing dri gsum 'joms/ /rtog ge can tshogs zil gyis mnan nas</text></item>
<item><p>14b7</p><section>dkon brtsegs</section><text>ni/ /mkha' la skar ma'i bdag po bzhin du mdzes/ /nyi ma 'od zer brgya yi lus 'dzin pa/ /ston gyi dus na mun sel rnam mdzes shing / /lha min tshogs rnams zil gyis mnan nas ni/ /nyi ma de ni pad ma'i kha yang 'byed/ /nyi ma'i 'od zer brgya 'dra'i sku mnga' bas/ /</text></item>
<item><p>15a1</p><section>dkon brtsegs</section><text>stong gsum po dag zil gyis mnan nas ni/ /mi yi nyi ma rnam par mdzes gyur cing / /nyan thos pad ma'i tshal mchog kha yang 'byed/ /lha yi rgyal po dbang po brgya byin ni/ /mdun sar lha yi tshogs kyis yongs bskor ba/ /lha yi 'khor</text></item>
<item><p>15a2</p><section>dkon brtsegs</section><text>rnams zil gyis mnan nas ni/ /bde sogs khyim thab sbyin ldan rnam par mdzes/ /rkang gnyis dbang po dpal stug stobs bcu yang / /dge sbyong tshogs kyis mdun bdar stong gsum na/ /rtog ge'i tshogs rnams zil gyis mnan nas ni/ /dge sbyong tshogs kyi</text></item>
<item><p>15a3</p><section>dkon brtsegs</section><text>dbus na rnam par mdzes/ /lha yi dbang po 'thab bral dbang byed pa/ /'thab bral bzang po lhas mchod btsun byas pa/ /'thab bral bzang po lha tshogs nang zhugs te/ /'thab bral rnams kyi nang na 'dug pa mdzes/ /gzi brjid mtha' yas stobs bcu mnga' ba</text></item>
<item><p>15a4</p><section>dkon brtsegs</section><text>yang / /lam ngan ngan 'gror 'dong pa zil mnan nas/ /yan lag brgyad pa rab tu ston mdzad cing / /stobs bcu yon tan rnams kyis rab tu mdzes/ /lha yi rgyal po yongs su dga' ldan de/ /dga' ldan gnas na lha yi tshogs kyis bskor/ /lha</text></item>
<item><p>15a5</p><section>dkon brtsegs</section><text>tshogs mang po zil gyis mnan nas ni/ /sngon gyi dge ba'i rtsa bas rab tu mdzes/ /de bzhin lha dang lha min bla ma yang / /lha dang lha min tshogs kyis bla mar byas/ /'khor brgyad po dag zil gyis mnan nas ni/ /skyes bu seng ge dam pa 'jig rten mdzes/ /lha</text></item>
<item><p>15a6</p><section>dkon brtsegs</section><text>yi dbang po bdag po rab 'phrul ni/ /lha tshogs mang po zil gyis mnan nas su/ /rang gi bsod nams mthu yis lha gnas na/ /gnas shing de ni rab tu rnam par mdzes/ /de bzhin nyon mongs rnams las rnam grol zhing / /stobs bcu mnga' ba nyon mongs bral ba po/ /</text></item>
<item><p>15a7</p><section>dkon brtsegs</section><text>ma dul 'dul mdzad 'dul ba'i rgyal po yang / /skye bo zil gyis mnan nas rnam par mdzes/ /lha yi rgyal po dbang sgyur byed pa ni/ /lha gnas 'dug cing lha tshogs zil mnan te/ /sngon gyi dge ba'i rtsa ba'i gzi brjid kyis/ /rnam par mdzes par gyur pa ji bzhin du/ /</text></item>
<item><p>15b1</p><section>dkon brtsegs</section><text>de ltar rgyal ba stobs bcu'i spyod pa dag /sngon chad spyad pas lha mi zil mnan te/ /sngon gyi dge ba'i rtsa ba'i gzi brjid kyis/ /rgyal po de ni rab tu rnam par mdzes/ /tshangs pa'i 'jig rten na ni tshangs pa yang / /tshangs pa'i 'khor rnams rang gis zil mnan te/ /</text></item>
<item><p>15b2</p><section>dkon brtsegs</section><text>shin tu snyan pa yan lag brgyad ldan dag /yongs su rjod par byed cing mngon du mdzes/ /de ltar rgyal ba tshangs pa 'drar gyur pa/ /dge sbyong rgyal po dge sbyong tshogs rnams kyis/ /mdun du bdar te bden pa'i gtam gsung zhing / /'jig rten gsum po dag na mngon</text></item>
<item><p>15b3</p><section>dkon brtsegs</section><text>par mdzes/ /nyan par 'dod pa lha dang mi rnams dang / /lto 'phye chen po dag ni 'dus mkhyen nas/ /skyes bu khyu mchog yan lag brgyad ldan gyi/ /gsung rnams kyis ni rab tu ston par mdzad/ /bya lam nam mkha' dpag par nus kyang srid/ /rgya mtsho bum pas</text></item>
<item><p>15b4</p><section>dkon brtsegs</section><text>gzhal du rung yang srid/ /ri rab srang brgyar gzhal du rung yang srid/ /sangs rgyas yon tan mtha' rtogs mi nus so/ /rgyal po mngon par dad par byas pa'i le'u ste dang po'o// //de nas tshe dang ldan pa 'char ka song nas ring po ma lon par</text></item>
<item><p>15b5</p><section>dkon brtsegs</section><text>rgyal po zas gtsang mas shAkya rnams la bsgo ba/ grogs po dag 'di lta ste/ dper na nyi ma 'char ba'i snga ltas ni gang 'di dmar ring 'char ba'o/ /dmar ring shar na nyi ma 'char bar shes so/ /grogs po dag de bzhin du dge slong 'char ka yang bcom ldan 'das</text></item>
<item><p>15b6</p><section>dkon brtsegs</section><text>thams cad mkhyen pa'i snga ltas yin te/ dge slong 'char kas yon tan gang brjod pa de dag ni nges par thams cad mkhyen pa'i yon tan yin no/ /grogs pa dag de lta bas na bzhon pa'i mchog rnams stong de sta gon gyis shig /de ci'i phyir zhe na/ de ring kho na bdag cag bcom</text></item>
<item><p>15b7</p><section>dkon brtsegs</section><text>ldan 'das mchog tu blta na sdug pa de lta zhing 'dong ngo / /lha legs so zhes gsol nas shAkya rnams kyis rgyal po zas gtsang ma'i ltar mnyan te/ theg pa'i mchog rnams myur du bstad do/ /de'i tshe rgyal po zas gtsang mas ser skya'i gnas dang / n+ya gro d+ha'i kun dga' ra ba'i</text></item>
<item><p>16a1</p><section>dkon brtsegs</section><text>bar de dag thams cad rgyal po'i gshegs shul du mnyam par byed du bcug cing bye ma gtsang ma bdal du bcug ste/ nyams dga' ba dang / me tog sil mas gang ba dang / dar gyi lda ldi dang / phreng ba mang pos brgyan te/ skabs skabs su gar mkhan dang /</text></item>
<item><p>16a2</p><section>dkon brtsegs</section><text>glu mkhan dang / gyad dang / bum rnga thogs pa dang / sil snyan dang / rol mo dang / glu'i cha spyad dang / yo byad thams cad thogs pa dag bkod par gyur to/ /de nas rgyal po zas gtsang ma bzhon pa'i mchog dang chas pa rnams dang / bdag nyid kyang bzhon pa'i mchog la zhon</text></item>
<item><p>16a3</p><section>dkon brtsegs</section><text>te/ ser skya'i gnas kyi grong khyer chen po nas byung nas n+ya gro d+ha'i kun dga' ra ba ga la ba der song ngo / /de'i tshe shAkya la la'i bzhon pa'i mchog ni rnam pa 'di lta bu ste/ 'di ltar shing rta dag kyang thams cad sngo la rta sngon po rnams kyis drangs shing / rgyan rnams kyang sngo la dril</text></item>
<item><p>16a4</p><section>dkon brtsegs</section><text>bu g.yer ka'i dra bas brgyan pa/ 'khor rgyan sngon po can gyis bskor ba/ gdugs dang / ral gri dang / thod dang / nor bu can gyi rnga yab dang / lham rgyan can sngon po dang ldan pa/ kha tshar ma bcad pa'i ras sngon po gyon zhing rgyan sngon po thogs pa'i zhal ta ba</text></item>
<item><p>16a5</p><section>dkon brtsegs</section><text>rnams zhal ta byed pa/ rgyan sngon po can gyi lcag thogs pa dang / khrid pa du ma dang ldan pa/ rgyal mtshan sngon po bsgreng ba sha stag ste/ shing rta re re zhing yang rgyan sngon po can gyi mi brgya phrag re res bskor bar gyur to/ /shAkya la la'i bzhon pa rnam pa 'di lta bu ste/ 'di</text></item>
<item><p>16a6</p><section>dkon brtsegs</section><text>ltar shing rta dag kyang thams cad du ser ba nas thams cad du dmar ba dang / thams cad du dkar ba dang / thams cad du bkra ba dang / shing rta re re zhing yang rgyan khra bo can gyi mi brgya phrag re res bskor ba'i bar du snga ma bzhin no/ /shing rta de dag re re'i phyi bzhin du yang</text></item>
<item><p>16a7</p><section>dkon brtsegs</section><text>glang po che brgyad khri gser gyi rgyan gyis brgyan pa/ gser gyi rgyal mtshan can/ gser gyi dra bas g.yogs pa sha stag bshams te/ glang po che brgyad khri po de dag gi steng du rin po che sna bdun gyi khang ba brtsegs pa bkra ba/ blta na sdug pa brgyad khri bzhag nas 'dong</text></item>
<item><p>16b1</p><section>dkon brtsegs</section><text>bar gyur to/ /glang po che brgyad khri po de dag gi phyi bzhin rta gser gyi rgyan gyis brgyan pa/ gser gyi dril bu g.yer ka brgyus pa/ rin po che sna bdun gyi rgyan dang ldan pa brgyad khri bshams te 'dong bar gyur to/ /de nas bcom ldan 'das kyis rgyal po zas gtsang ma dang /</text></item>
<item><p>16b2</p><section>dkon brtsegs</section><text>shAkya rnams rgyang ring po nas 'ong ba gzigs nas dge slong rnams la bka' stsal pa/ dge slong dag khyed gang dag gis sum cu rtsa gsum gyi lha skyed mos tshal du 'dong ba ma mthong ba de dag gis shAkya ser skya'i gnas nas 'ong ba 'di dag la ltos shig /de ci'i phyir zhe na/ dge</text></item>
<item><p>16b3</p><section>dkon brtsegs</section><text>slong dag shAkya rnams ser skya'i gnas nas byung ba de dag ni sum cu rtsa gsum gyi lha skyed mos tshal du 'dong ba dang rjes su 'thun pa'o/ /de la 'di skad ces bya ste/ ser skya zhes bya'i grong khyer dam pa nas/ /rgyal po zas gtsang mi yi khyu mchog de/ /'khor dang bcas te</text></item>
<item><p>16b4</p><section>dkon brtsegs</section><text>ji ltar 'ong gyur pa/ /de ltar bstan gyis khyed rnams de nyon cig /shing rta brgya stong mchog dang bcas pa dag /legs par brgyan cing mdzes par spras nas ni/ /ser skya'i gnas kyi grong khyer dam pa nas/ /mi yi dbang po dam pa byung bar gyur/ /shing rta sngo</text></item>
<item><p>16b5</p><section>dkon brtsegs</section><text>zhing rgyan kyang sngo ba dang / /rta yang sngo zhing sngo ba'i 'khor dang bcas/ /mtshan ma lnga po dag kyang sngo ba ste/ /de bzhin gos kyi dam pa dag kyang sngo/ /lcag kyang sngo zhing thag srad rnams kyang sngo/ /dril bu g.yer ka'i dra ba rnams dang bcas/ /mi rnams kyang ni sngon</text></item>
<item><p>16b6</p><section>dkon brtsegs</section><text>po'i gos can te/ /rgyal mtshan sngon po bsgreng bas mdzes par byas/ /shing rta ser zhing rgyan kyang ser ba dang / /rta yang ser zhing ser po'i 'khor dang bcas/ /mtshan ma lnga po dag kyang ser po ste/ /de bzhin gos kyi dam pa dag kyang ser/ /lcag kyang ser</text></item>
<item><p>16b7</p><section>dkon brtsegs</section><text>zhing thag srad rnams kyang ser/ /dril bu g.yer ka'i dra ba rnams dang bcas/ /mi rnams kyang ni ser po'i gos can te/ /rgyal mtshan ser po bsgreng bas mdzes par byas/ /shing rta dmar zhing rgyan kyang dmar ba dang / /rta yang dmar zhing dmar po'i 'khor dang</text></item>
<item><p>17a1</p><section>dkon brtsegs</section><text>bcas/ /mtshan ma lnga po dag kyang dmar po ste/ /de bzhin gos kyi dam pa dag kyang dmar/ /lcag kyang dmar zhing thag srad rnams kyang dmar/ /dril bu g.yer ka'i dra ba rnams dang bcas/ /mi rnams kyang ni dmar po'i gos can te/ /rgyal</text></item>
<item><p>17a2</p><section>dkon brtsegs</section><text>mtshan dmar po bsgreng bas mdzes par byas/ /shing rta dkar zhing rgyan kyang dkar ba dang / /rta yang dkar zhing dkar po'i 'khor dang bcas/ /mtshan ma lnga po dag kyang dkar po ste/ /de bzhin gos kyi dam pa dag kyang dkar/ /lcag kyang dkar zhing thag</text></item>
<item><p>17a3</p><section>dkon brtsegs</section><text>srad rnams kyang dkar/ /dril bu g.yer ka'i dra ba rnams dang bcas/ /mi rnams kyang ni dkar po'i gos can te/ /rgyal mtshan dkar po bsgreng bas mdzes par byas/ /shing rta bkra zhing rgyan kyang bkra ba dang / /rta yang bkra zhing bkra ba'i 'khor dang</text></item>
<item><p>17a4</p><section>dkon brtsegs</section><text>bcas/ /mtshan ma lnga po dag kyang bkra ba ste/ /de bzhin gos kyi dam pa dag kyang bkra/ /lcag kyang bkra zhing thag srad rnams kyang bkra/ /dril bu g.yer ka'i dra ba rnams dang bcas/ /mi rnams kyang ni bkra ba'i gos can te/ /rgyal mtshan khra bo bsgreng bas mdzes</text></item>
<item><p>17a5</p><section>dkon brtsegs</section><text>par byas/ /shing rta de dag rnams kyi phyi bzhin du/ /glang po brgyad khri tshang bar bshams pa ni/ /gser gyi rgyal mtshan rnams kyis legs par brgyan/ /glang chen rnams ni gser gyis tshal par brgyan/ /de dag steng du rin chen sna bdun gyi/ /khang pa</text></item>
<item><p>17a6</p><section>dkon brtsegs</section><text>brtsegs pa dag ni bzhag nas su/ /rnam pa sna tshogs rgyan gyis brgyan pa yi/ /shing rta rnams kyi phyi bzhin 'brang bar bshams/ /de bzhin rta mchog stong phrag brgyad cu yang / /rin chen sna bdun rgyan gyis dga' bar brgyan/ /rgyal po'i chas gos rgyal po</text></item>
<item><p>17a7</p><section>dkon brtsegs</section><text>'cham stabs can/ /glang po de dag rnams ni phyi bzhin 'brang / /rab tu dri zhim kha dog lnga pa yi/ /me tog sil ma rgyal po'i lam du bkram/ /dar gyi lda ldi dag kyang rab tu bres/ /bdug spos snod rnams kyis ni legs par brgyan/ /glu mkhan gar mkhan</text></item>
<item><p>17b1</p><section>dkon brtsegs</section><text>rnams dang gyad rnams dang / /bum rnga thogs pa rnams kyis mdzes par byas/ /rol mo rnam pa sna tshogs byed pa yang / /rab tu dga' zhing rgyal po'i phyi bzhin 'brang / /rgyal po gshegs pa'i le'u ste gnyis pa'o// //de nas rgyal po zas</text></item>
<item><p>17b2</p><section>dkon brtsegs</section><text>gtsang ma dang / shAkya rnams rta babs sa'i bar du bzhon pa dang dong ste phyin nas bzhon pa las babs te/ rkang thang gi 'khor gyis yongs su bskor cing mdun du bdar te n+ya gro d+ha'i kun dga' ra bar dong ngo / /de'i tshe bcom ldan 'das kyis rgyal po zas gtsang ma nga</text></item>
<item><p>17b3</p><section>dkon brtsegs</section><text>rgyal che bar mkhyen nas mi gang lhag tsam gyi steng gi bar snang gi nam mkha' la rgyal po zas gtsang ma mngon par dad par bya ba'i phyir 'chag cing bzhugs par gyur to/ /de'i tshe bcom ldan 'das de ltar 'chag pa'i g.yas phyogs nas mi mjed kyi bdag po tshangs</text></item>
<item><p>17b4</p><section>dkon brtsegs</section><text>pa zhabs 'bring du 'chag cing 'gro'o/ /g.yon phyogs nas lha'i dbang po brgya byin zhabs 'bring du 'chag cing 'gro'o/ /de ltar bcom ldan 'das 'chag pa'i zhabs 'bring du lha'i rgyal po rab 'thab bral dang / yongs su dga' ldan dang / rab 'phrul dga' dang /</text></item>
<item><p>17b5</p><section>dkon brtsegs</section><text>gzhan 'phrul dbang byed rnams bcom ldan 'das la mchod pa bya ba'i phyir gdugs 'dzin cing bsil yab kyis g.yob par gyur to/ /rgyal po chen po rnam thos kyi bu dang / yul 'khor srung gnyis kyang bcom ldan 'das 'chag pa'i shar phyogs logs kyi thog ma</text></item>
<item><p>17b6</p><section>dkon brtsegs</section><text>la bla gos phrag pa gcig tu gzar te/ pus mo g.yas pa'i lha nga smad nas/ bcom ldan 'das ga la ba de logs su thal mo sbyar ba btud de/ bcom ldan 'das la phyag 'tshal zhing 'khod par gyur to/ /rgyal po chen po 'phags skyes po dang / mig mi</text></item>
<item><p>17b7</p><section>dkon brtsegs</section><text>bzang gnyis kyang bcom ldan 'das 'chag pa'i nub phyogs logs kyi thog ma la bla gos phrag pa gcig tu gzar te/ pus mo g.yas pa'i lha nga smad nas bcom ldan 'das ga la ba de logs su thal mo sbyar ba btud de/ bcom ldan 'das la phyag 'tshal zhing 'khod</text></item>
<item><p>18a1</p><section>dkon brtsegs</section><text>par gyur to/ /de'i tshe rgyal chen bzhi'i ris kyi lha'i bu rnams dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha'i bu rnams kyang bcom ldan 'das la mchod pa bya ba'i phyir steng gi</text></item>
<item><p>18a2</p><section>dkon brtsegs</section><text>bar snang la gnas te/ lha'i me tog ud pa la dang / pad ma dang / ku mud dang / pad ma dkar po dang / lha'i man dA ra ba dang / man dA ra ba chen po dang / lha'i spos kyi phye ma rab tu 'thor bar gyur to/ /bcom ldan 'das la mchod pa bya ba'i phyir lha'i rol mo sil</text></item>
<item><p>18a3</p><section>dkon brtsegs</section><text>snyan dang / glu dbyangs dag kyang steng gi bar snang las sgra 'byin par gyur to/ /mi'i las 'das pa'i glu'i nga ro yang steng gi bar snang las byung bar gyur to/ /sprin las spos kyi char zam zim yang 'bab par gyur to/ /lha'i me tog ud pa la dang / lha'i tsan dan gyi phye ma'i char yang</text></item>
<item><p>18a4</p><section>dkon brtsegs</section><text>bab par gyur to/ /de nas de'i tshe bcom ldan 'das kyis rdzu 'phrul gyi rnam pa gang mngon par mdzad pas lha dang mi rnams kyang gcig gis gcig mthong bar 'gyur ba de lta bu'i rdzu 'phrul mngon par mdzad do/ /de nas rgyal po zas gtsang mas lha de dag bcom ldan 'das la mchod pa byed pa yang mthong /</text></item>
<item><p>18a5</p><section>dkon brtsegs</section><text>lha'i rin po che sna bdun gyi rgyu las grub pa'i khang ba brtsegs pas kyang bar snang gang bar mthong nas de 'di snyam du sems te/ ji tsam du bcom ldan 'das kyis legs par gsungs pa de ni ngo mtshar che ste/ sngon bcom ldan 'das gzhon nur gyur pa'i tshe 'di skad du nga la ni gling chen po</text></item>
<item><p>18a6</p><section>dkon brtsegs</section><text>bzhi'i dbang phyug la dbang bar 'gyur ba ngo mtshar mi che ste/ ngas ni stong gsum gyi stong chen po'i 'jig rten gyi khams su lha dang mi'i nang du chos kyi dbang phyug la dbang bar bya'o zhes gsungs na/ bcom ldan 'das kyi chos kyi dbang phyug la dbang ba de ni 'di yin pa lta ste/ bdag ni mi'i</text></item>
<item><p>18a7</p><section>dkon brtsegs</section><text>'khor can du zad/ bcom ldan 'das ni lha dang mi'i 'khor can du gyur to snyam mo/ /de nas rgyal po zas gtsang mas bla gos phyogs gcig tu bgos te/ pus mo g.yas pa'i lha nga sa la btsugs nas bcom ldan 'das kyi zhabs la spyi bos phyag 'tshal te tshig 'di skad ces smras</text></item>
<item><p>18b1</p><section>dkon brtsegs</section><text>so/ /bcom ldan 'das bltam ma thag tu sus kyang ma brten par sa chen po la gom pa bdun bzhud de/ phyogs bzhir gzigs nas gsung brjod pa/ nga ni 'jig rten na mchog/ nga ni 'jig rten na gtso bo/ nga ni 'jig rten na rab ste/ ngas skye ba dang / rga ba dang / na ba dang / 'chi</text></item>
<item><p>18b2</p><section>dkon brtsegs</section><text>ba mthar dbyung ngo zhes gsungs pa de'i tshe yang bdag gis bcom ldan 'das kyi zhabs gnyis la mgo bos gtugs te phyag bgyis so/ /gang gi tshe bcom ldan 'das zhing pa'i grong du bzhud nas 'dzam bu'i grib ma bsil ba la bzhugs pa'i tshe nyi ma yol yang 'dzam bu'i grib</text></item>
<item><p>18b3</p><section>dkon brtsegs</section><text>mas bcom ldan 'das kyi sku ma btang ste/ lha'i bu gzhon nu drug thal mo sbyar nas phyag 'tshal zhing 'khod par gyur pa de'i tshe yang bdag gis bcom ldan 'das la phyag bgyis so/ /da yang bcom ldan 'das la 'di dang lan gsum du phyag 'tshal lo zhes smras nas de'i tshe tshigs</text></item>
<item><p>18b4</p><section>dkon brtsegs</section><text>su bcad pa 'di dag kyang smras so/ /gang tshe rkang gnyis gtso bo khyod bltams nas/ /sa chen 'di la gom pa bdun bzhud de/ /nga ni 'jig rten na ni mchog ces gsungs/ /de tshe mkhas pa khyod la bdag phyag 'tshal/ /gang tshe thub chen zhing pa'i grong bzhud tshe/ /'dzam bu'i grib</text></item>
<item><p>18b5</p><section>dkon brtsegs</section><text>mas bzhugs pa ma btang zhing / /lha bu gzhon nu drug gis btud gyur pa/ /de tshe mchod 'os khyod la bdag phyag 'tshal/ /nga yang 'di dang khyod la lan gsum du/ /thub pa khyod kyi zhabs la phyag 'tshal lo/ /thugs rje che mnga' lha mis mchod pa gtso/ /khyod 'dra</text></item>
<item><p>18b6</p><section>dkon brtsegs</section><text>'jig rten ma mchis lhag ci smos/ /mtshan ni don grub lags zhes sngon brjod pa/ /pha dang ma yis bsams te btags pa lags/ /khyod kyi bsam rdzogs bdud rtsi brnyes pas na/ /don grub lags par bdag gis da gdod 'tshal/ /de nas 'dod pa na spyod</text></item>
<item><p>18b7</p><section>dkon brtsegs</section><text>pa'i lha rnams kyis de'i tshe bcom ldan 'das kyi seng ge'i khri lha'i yid bzhin gyi ras bcos bu bting ba rnam pa sna tshogs su spel ba bshams so/ /thams cad dang ldan pa'i n+ya gro d+ha'i kun dga' ra bar yang lha'i yid bzhin gyi ras bcos bus yog par bting ngo / /steng du yang</text></item>
<item><p>19a1</p><section>dkon brtsegs</section><text>lha'i yid bzhin gyi ras bcos bu'i bla res bres so/ /de nas bcom ldan 'das bar snang gi 'chags de nas babs te/ gang na khri bshams pa la bzhugs so/ /rgyal po zas gtsang ma yang 'khor dang bcas pas bcom ldan 'das kyi zhabs la mgo</text></item>
<item><p>19a2</p><section>dkon brtsegs</section><text>bos phyag 'tshal te phyogs gcig tu 'dug go /'dod pa na spyod pa'i lha rnams dang gzugs na spyod pa'i lha rnams kyang bcom ldan 'das kyi zhabs la mgo bos phyag 'tshal te bar snang la 'khod par gyur to/ /'di la 'di ni chos nyid yin te de la 'di skad ces bya'o/ /ser skya zhes</text></item>
<item><p>19a3</p><section>dkon brtsegs</section><text>bya grong khyer dam pa yi/ /n+ya gro d+ha yi ra ba nyams dga' bar/ /rgyal po zas gtsang de dang gang gi tshe/ /'jig rten mgon po phrad pa de yi tshe/ /skye bo mang po dag ni 'dus gyur te/ /lha ma yin dang mkha' lding dbang po dang / /klu tshogs rnams dang de bzhin grul bum</text></item>
<item><p>19a4</p><section>dkon brtsegs</section><text>dang / /dri za'i rgyal po rnams kyang 'dus par gyur/ /de bzhin gsang ba'i bdag po rnams 'dus te/ /mi'am ci'i tshogs dang mi rnams dang / /de bzhin 'dod pa dag na spyod pa'i lha/ /rab tu dga' ba rnams kyang 'dus par gyur/ /de bzhin gzugs kyi khams su gtogs</text></item>
<item><p>19a5</p><section>dkon brtsegs</section><text>pa yi/ /tshangs pa rnams dang tshangs pa'i ris rnams dang / /'od gsal ba dang dge rgyas pa dag dang / /'bras bu che bar gtogs dang gnas gtsang 'dus/ /dge sbyong dag dang de bzhin bram ze dang / /spyod pa can dang kun tu rgyu dag dang / /gcer bu pa dang mu stegs gzhan mang</text></item>
<item><p>19a6</p><section>dkon brtsegs</section><text>po/ /log lam rjes su 'brang ba rnams kyang 'dus/ /sangs rgyas nyid kyi gzi brjid dam pa yis/ /rgyal po chen po zas gtsang de yi sems/ /yongs su smin par bya ba'i don gyi phyir/ /de yi tshe na 'dus pa chen por gyur/ /sngon chad bcom ldan 'das kyis legs bshad</text></item>
<item><p>19a7</p><section>dkon brtsegs</section><text>pa'i/ /tshig gis 'khor rnams yongs su tshim par mdzad/ /da ni rgyal ba rgyal po zas gtsang la/ /rgyal ba'i mthu ni rab tu bstan par bzhed/ /bcom ldan 'das la rgyal po zas gtsang gis/ /gzhon nu khyod ni sa bdag chen po yi/ /rgyal por 'gyur zhes mkhas pas</text></item>
<item><p>19b1</p><section>dkon brtsegs</section><text>lung bstan gyis/ /khab nas ma byung shig ces sngon gsol pa/ /gling bzhir dbang ba'i 'khor los sgyur ba ste/ /srog chags bye ba khrag khrig rnams kyis mchod/ /rin chen sna bdun dag dang ldan par 'gyur/ /'byor pa bzhi po dang yang ldan par 'gyur/ /chos la gnas shing</text></item>
<item><p>19b2</p><section>dkon brtsegs</section><text>sa yang skyong ba ste/ /gling bzhi dbang bar rgyal rigs rgyal chen 'gyur/ /mi yi bdag dang mi yi mchod par 'ong / /lto 'phye ches mchod 'gyur zhes gsol ba btab/ /de nas de tshe byang chub sems dpa' des/ /bskal pa bye ba khrag khrig dpag med nas/ /bdag ni</text></item>
<item><p>19b3</p><section>dkon brtsegs</section><text>rtag tu bden pa'i tshig smras kyis/ /rgyal po bdag gi tshig la gson ces gsungs/ /'di ltar gling bzhi pa yi rgyal srid kyis/ /bdag la slu ba mdzad par bzhed pas na/ /de lta'i tshul las rgyal po chen po khyod/ /bdag la cung zad tsam yang thugs mi re/ /rgyal po</text></item>
<item><p>19b4</p><section>dkon brtsegs</section><text>chen po sngon tshe byung ba ni/ /rgya mtsho'i rlabs kyis ru sbal gcig cig 'phangs/ /rgya mtsho'i rlabs ni phyir log gyur pa dang / /ru sbal de ni khron pa'i nang du ltung / /de la khron pa'i nang gi ru sbal gyis/ /rgya mtsho'i ru sbal gang nas 'dir 'ongs kwa'e/ /nga yi the tshom skyes</text></item>
<item><p>19b5</p><section>dkon brtsegs</section><text>pa bcad pa'i phyir/ /myur du nga la smros zhes de skad smras/ /khron pa'i nang gi ru sbal de nyid la/ /rgya mtsho'i ru sbal blo chen des smras pa/ /nga ni rgya mtsho'i rlabs kyis bkur bkur te/ /khron pa 'dir ni de ring bor bar gyur/ /rgya mtsho'i rlabs chen de ni phyir log song / /</text></item>
<item><p>19b6</p><section>dkon brtsegs</section><text>nga ni slar log 'gro bar ma nus te/ /nga ni rlabs dang bral bar gyur pas na/ /ru sbal khyod kyi khron par gnas 'cha'o/ /de la khron pa'i nang gi ru sbal gyis/ /rgya mtsho de ni khron pa 'di tsam 'am/ /'on te khron pa 'di bas che ba zhig /dris lan nga la myur du smros zhes smras/ /</text></item>
<item><p>19b7</p><section>dkon brtsegs</section><text>rgya mtsho'i ru sbal blo rgya chen po des/ /khron pa'i ru sbal de la tshig smras pa/ /khron pa'i ru sbal khyod ni byis pa ste/ /blo rgya chung zhing shes pa rab tu zhan/ /nga ni lan tshwa can gyi chu der btsas/ /yun ring dus na de na skye skye yang / /rgya mtsho'i mtha' ma shes par ma nus na/ /dbus</text></item>
<item><p>20a1</p><section>dkon brtsegs</section><text>lta shes pa ga la nus zhes smras/ /de ltar mi yi bdag po khyod kyis kyang / /bdag gi mthu ni thugs su ma chud de/ /gling bzhi pa yi mchod pa rnams kyis ni/ /khyod kyis bdag la slu ba mdzad par bzhed/ /bdag ni chos can chos kyi rgyal por 'gyur/ /chad</text></item>
<item><p>20a2</p><section>dkon brtsegs</section><text>pas mi gcad mtshon chas bda' med par/ /stong gsum 'jig rten khams 'di bskyang bar bya/ /'jig rten 'das pa'i mchod pa thob par 'gyur/ /rdzu 'phrul stobs bsgoms pa yi bdag nyid can/ /bcom ldan 'das kyis sngon tshig sbyang bzhed nas/ /de phyir</text></item>
<item><p>20a3</p><section>dkon brtsegs</section><text>'khor chen po ni de dag dang / /sems can rnams la thugs kyis dgongs pa mdzad/ /rgyal po zas gtsang sems ni mgu bya'i phyir/ /thugs kyis yongs su bskul ba mdzad pa dang / /'jig rten gsum po mtha' dag ma lus par/ /de yi tshe na der ni 'dus par gyur/ /rgyal</text></item>
<item><p>20a4</p><section>dkon brtsegs</section><text>po 'dun par byas pa'i le'u ste gsum pa'o// //de nas bcom ldan 'das kyis de'i tshe lha ma yin gyi dbang po thags zangs ris bcom ldan 'das la mchod par bya ba'i sems thog mar skye bar 'gyur ba de lta bu'i mtshan ma mdzad do/ /de nas lha ma yin gyi dbang po thags zangs ris lha</text></item>
<item><p>20a5</p><section>dkon brtsegs</section><text>ma yin khrag khrig phrag drug cu dang / lha ma yin gyi bu mo khrag khrig phrag drug cu dang bcas pas bcom ldan 'das la mchod pa thog mar byas te/ de nas rgya mtsho chen po'i nang na rin po che'i rin thang yod pa dang / rin thang med pa ji snyed cig yod pa de dag thams cad bcom ldan 'das la mchod par</text></item>
<item><p>20a6</p><section>dkon brtsegs</section><text>bya ba'i phyir phul lo/ /rin po che gzhan rgya mtsho chen po de na med pa dag kyang mngon par sprul pa byas te mchod par phul lo/ /rin po che sna bdun gyi rang bzhin can gyi shing rta khrag khrig phrag drug cu yang mngon par sprul to/ /shing rta de dag re re zhing yang rta cang shes khrag khrig phrag drug cu drug cu mngon</text></item>
<item><p>20a7</p><section>dkon brtsegs</section><text>par sprul te/ rta de dag kyang rin po che sna bdun gyi dril bu g.yer ka'i dra ba can la rkang lag gi rgyan gser las byas pa/ rin po che sna bdun gyis spras pa dang ldan pa/ rin po che sna bdun las byas pa'i 'phyar 'dab can/ gser gyi rgyan gyis brgyan pa sha stag go /rta cang shes de dag gi rgyan du bya</text></item>
<item><p>20b1</p><section>dkon brtsegs</section><text>ba'i phyir rin po che sna bdun gyi bla re dag kyang mngon par sprul to/ /shing rta de dag kyang gser gyi rgyal mtshan can gser gyi rgyan gyis brgyan pa sha stag go /yid bzhin gyi nor bu'i bla re de dag kyang steng gi bar snang las shing rta de dag gi phyi bzhin du 'brang bar gyur te/ shing rta de dag 'dong na</text></item>
<item><p>20b2</p><section>dkon brtsegs</section><text>ni rjes su 'dong / shing rta de dag sdod na ni sdod pa sha stag go /yid bzhin gyi nor bu'i bla re de dag la yang mdzes par bya ba'i phyir rin po che sna bdun gyi phreng ba'i lda ldi mngon par sbyangs so/ /yid bzhin gyi nor bu'i bla re de dag kyang rin po che sna bdun gyi dril bu g.yer ka'i dra ba dang ldan</text></item>
<item><p>20b3</p><section>dkon brtsegs</section><text>par mngon par sprul to/ /shing rta'i rgyan dang / rta'i rgyan dang / yid bzhin gyi nor bu'i bla re'i rgyan de dag rlung gis bskyod na sgra snyan cing yid du 'ong la mnyan na bde ba sha stag 'byung bar gyur te/ 'di lta ste/ dper na rol mo sil snyan yan lag brgyad dang ldan pa mkhas pas sgra phyung</text></item>
<item><p>20b4</p><section>dkon brtsegs</section><text>na sgra snyan cing yid du 'ong ba dang / mnyan na bde bar 'byung ba de bzhin du shing rta'i rgyan de dag dang / rta'i rgyan de dag dang / yid bzhin gyi nor bu'i bla re'i rgyan de dag rlung gis bskyod na sgra snyan cing yid du 'ong la mnyan na bde ba sha stag 'byung bar gyur to/ /shing rta de dag gi 'phang gis kyang steng gi bar snang</text></item>
<item><p>20b5</p><section>dkon brtsegs</section><text>la dpag tshad drug cu bsgribs te 'khod par gyur to/ /shing rta de dag gi phyi bzhin yang rol mo sil snyan sna tshogs rjes su 'brang bar gyur to/ /shing rta de dag thams cad la yang lha ma yin gyi bu mo rgyan thams cad kyis brgyan pa dag 'khod do/ /bcom ldan 'das la mchod pa bya ba'i</text></item>
<item><p>20b6</p><section>dkon brtsegs</section><text>phyir la la ni rol mo byed/ la la ni sil snyan dkrol/ la la ni glu len/ la la ni gar byed/ la la ni tsan dan dang ud pa la'i phye mas 'thor/ la la ni a ga ru dang ta ma la'i lo ma'i phye mas 'thor/ la la ni lha ma yin gyi lha rdzas kyi phye mas 'thor/ la la ni gser dngul gyi phye</text></item>
<item><p>20b7</p><section>dkon brtsegs</section><text>mas 'thor/ la la ni man dA ra ba dang / man dA ra ba chen po dang / man ju Sha ka dang / man dzu Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dang / skya snar dang / skya snar chen po dang / skya snar khra bo dang / skya snar bkra chen gyi me</text></item>
<item><p>21a1</p><section>dkon brtsegs</section><text>tog mngon par sprul cing bcom ldan 'das la mngon par 'thor ro/ /la la ni gser gyi me tog dang / dngul gyi me tog dang / shel gyi me tog dang / bai dUr+ya'i me tog dang / sbug gi me tog dang / mu tig dmar po'i me tog dang / rdo'i snying po'i me tog gis mngon</text></item>
<item><p>21a2</p><section>dkon brtsegs</section><text>par 'thor ro/ /la la ni rin po che sna bdun dang dbyig gis snyim pa bkang zhing bcom ldan 'das la mngon par 'thor ro/ /la la ni na bza' dang / rgyan 'bul lo/ /la la ni sku rags dang / zhabs kyi rgyan dang / phyag gi rgyan dang / sor gdub dang / gdu bu dang / gdu bu tham pa dang /</text></item>
<item><p>21a3</p><section>dkon brtsegs</section><text>dbu rgyan rtse gsum pa dang / dpung rgyan dang / cod pan dang / gser skud dang / mu tig gi do shal dang / nor bu'i do shal dang / se mo do dang / gya do dang / mgul rgyan sna tshogs 'thor bar gyur to/ /la la ni tsong tsong gshibs pa/ la la ni mgo rgyan/ la la ni rna cha gdub kor/</text></item>
<item><p>21a4</p><section>dkon brtsegs</section><text>la la ni gser gyi phreng ba rin po ches spras pa/ la la ni rin po che'i phreng ba gser gyis spras pa/ la la ni gser gyi dra ba/ la la ni gser gyi phreng ba dang / nor bu'i phreng ba dang / mu tig gi phreng ba thogs so/ /la la ni gser gyi gdugs dang / dngul gyi gdugs dang / bai dUr+ya'i gdugs dang /</text></item>
<item><p>21a5</p><section>dkon brtsegs</section><text>shel gyi gdugs dang / spug gi gdugs dang / rdo'i snying po'i gdugs dang / mu tig dmar po'i gdugs dang / rin po che sna bdun gyi gdugs dang / rin po che'i rgyal mtshan sna tshogs tha dad pa dang / rin po che thams cad kyi ba dan kha dog sna tshogs dang / tshon sna tshogs can mang po</text></item>
<item><p>21a6</p><section>dkon brtsegs</section><text>thogs so/ /la la ni spos chu'i char 'bebs shing 'khod par gyur to/ /la la ni bcom ldan 'das la tshigs su bcad pa 'di dag gis mngon par bstod par gyur to/ /mi mchog khyod la phyag 'tshal lo/ /mi phul khyod la phyag 'tshal lo/ /rkang gnyis gtso la phyag 'tshal lo/ /khyod la do zla</text></item>
<item><p>21a7</p><section>dkon brtsegs</section><text>yong ma mchis/ /'jig rten gsal la phyag 'tshal lo/ /ye shes mtsho la phyag 'tshal lo/ /dpal dang ldan la phyag 'tshal lo/ /rgyal ba'i 'od la phyag 'tshal lo/ /yon tan rdzogs la phyag 'tshal lo/ /nyon mongs sel la phyag 'tshal lo/ /spyod dag khyod la phyag 'tshal lo/ /</text></item>
<item><p>21b1</p><section>dkon brtsegs</section><text>sems dag khyod la phyag 'tshal lo/ /gnas pa mi mnga' zhum mi mnga'/ /le lo mi mnga' rgod mi mnga'/ /brtson 'grus brtsams shing rtul ba nyid//nges par rtogs la phyag 'tshal lo/ /rin po che'i pho brang gi rdal blta na sdug pa/ mdzes pa/ rin po che sna bdun gyi rang bzhin can khrag</text></item>
<item><p>21b2</p><section>dkon brtsegs</section><text>khrig phrag drug cu drug cu yang mngon par sprul te/ rin po che'i pho brang gi rdal de dag re re zhing yang bzhugs sa khrag khrig phrag drug cu drug cu yang mngon par sprul to/ /bzhugs sa de dag re re zhing yang ba gam bkra ba/ blta na sdug pa/ rin po che sna bdun gyi rang bzhin can brgya phrag drug cu drug cu</text></item>
<item><p>21b3</p><section>dkon brtsegs</section><text>mngon par sprul to/ /ba gam de dag re re la yang khang pa brtsegs pa bkra ba blta na sdug pa/ rin po che sna bdun gyi rang bzhin can khrag khrig phrag drug cu drug cu mngon par sprul to/ /khang pa brtsegs pa de dag re re zhing yang khyams bkra ba blta na sdug pa/ rin po che sna bdun gyi rang bzhin can khrag</text></item>
<item><p>21b4</p><section>dkon brtsegs</section><text>khrig phrag drug cu drug cu mngon par sprul to/ /de la gser gyi khyams rnams kyi gdung phyam ni dngul/ gral bu dang sgo 'phar ni bai dUr+ya/ them pa dang kha khyer ni shel/ ka ba ni spug /ka zhu ni mu tig dmar po/ sa gzhi ni rdo'i snying po'i rang bzhin can sha stag go /dngul gyi khyams</text></item>
<item><p>21b5</p><section>dkon brtsegs</section><text>rnams kyi gdung phyam ni gser/ gral bu dang sgo 'phar ni bai dUr+ya/ them pa dang kha khyer ni shel/ ka ba ni spug /ka zhu ni mu tig dmar po/ sa gzhi ni rdo'i snying po'i rang bzhin can sha stag go /bai dUr+ya'i khyams rnams kyi gdung phyam ni shel/ gral bu dang sgo 'phar ni gser/</text></item>
<item><p>21b6</p><section>dkon brtsegs</section><text>them pa dang kha khyer ni dngul/ ka ba ni spug /ka zhu ni mu tig dmar po/ sa gzhi ni rdo'i snying po'i rang bzhin can sha stag go /shel gyi khyams rnams kyi gdung phyam ni bai dUr+ya/ gral bu dang sgo 'phar ni sbug /them pa dang kha khyer ni rdo'i snying po/ ka ba ni gser/ ka zhu ni dngul/</text></item>
<item><p>21b7</p><section>dkon brtsegs</section><text>sa gzhi ni mu tig dmar po'i rang bzhin can sha stag go /spug gi khyams rnams kyi gdung phyam ni rdo'i snying po/ gral bu dang sgo 'phar ni mu tig dmar po/ them pa dang kha khyer ni gser/ ka ba ni dngul/ ka zhu ni shel/ sa gzhi ni bai dUr+ya'i rang bzhin can sha stag go /mu tig dmar</text></item>
<item><p>22a1</p><section>dkon brtsegs</section><text>po'i khyams rnams kyi gdung phyam ni spug/ gral bu dang sgo 'phar ni rdo'i snying po/ them pa dang kha khyer ni dngul/ ka ba ni gser/ ka zhu ni bai dUr+ya/ sa gzhi ni ke ke ru'i rang bzhin can sha stag go /rdo'i snying po'i khyams rnams kyi gdung phyam ni mu tig dmar po/ /</text></item>
<item><p>22a2</p><section>dkon brtsegs</section><text>gral bu dang sgo 'phar ni gser/ them pa dang kha khyer ni dngul/ ka ba ni bai dUr+ya/ ka zhu ni ke ke ru/ sa gzhi ni shel gyi rang bzhin can sha stag go /khyams de dag tu yang seng ge'i khri rin po che sna bdun gyi rang bzhin can lha ma yin gyi lha rdzas kyi gos sna tshogs bting ba/ ka tsa lin di'i</text></item>
<item><p>22a3</p><section>dkon brtsegs</section><text>steng g.yogs can/ mtha' gnyis su rten ma bzang po bkod pa khrag khrig phrag drug cu drug cu mngon par sprul to/ /seng ge'i khri de dag gi rkang rten rin po che sna bdun gyi rang bzhin can dag la ras bcos bu sna tshogs 'di lta ste/ shing bal las byas pa shin tu phra ba dang / srin bal las</text></item>
<item><p>22a4</p><section>dkon brtsegs</section><text>byas pa shin tu phra ba dang / zar ma'i shun pa las byas pa shin tu phra ba dang / shun phrags las byas pa shin tu phra ba dang / ka shi ka las byas pa shin tu phra ba bye ba phrag drug cu drug cu bting bar gyur to/ /seng ge'i khri de dag re re'i ngos gnyis su yang lha ma yin gyi bu mo rgyan thams</text></item>
<item><p>22a5</p><section>dkon brtsegs</section><text>cad kyis brgyan pa/ rin po che sna bdun las byas pa'i bsil yab thogs pa gnyis gnyis mngon par sprul te/ seng ge'i khri de dag la lha ma yin gyi bu mo gzhon nu 'khod pa dag la g.yob bo/ /khyams de dag re re zhing yang rin po che sna bdun las byas pa'i gdugs khrag khrig phrag</text></item>
<item><p>22a6</p><section>dkon brtsegs</section><text>drug cu drug cu mngon par sprul to/ /khyams de dag re re zhing yang rin po che sna bdun gyi rgyal mtshan khrag khrig phrag drug cu drug cu mngon par sprul to/ /de la gser gyi khyams rnams su ni rgyal mtshan sngon po la yu ba ser po shel gyis spras pa dag btsugs/ dngul gyi khyams rnams su</text></item>
<item><p>22a7</p><section>dkon brtsegs</section><text>ni rgyal mtshan ser po yu ba dmar po gser gyis spras pa dag btsugs/ bai dUr+ya'i khyams rnams su ni rgyal mtshan dmar po yu ba ser po shel gyis spras pa dag btsugs/ shel gyi khyams rnams su ni rgyal mtshan dkar po yu ba bai dUr+ya gser gyis spras pa dag btsugs/</text></item>
<item><p>22b1</p><section>dkon brtsegs</section><text>rin po che sna tshogs kyi khyams rnams su ni rgyal mtshan khra bo gser gyi yu ba bai dUr+yas spras pa dag btsugs so/ /de la rgyal mtshan sngon po rnams ni tog ser po rgyal mtshan ser po rnams ni tog sngon po/ rgyal mtshan dmar po rnams ni tog dkar po/ rgyal mtshan dkar po</text></item>
<item><p>22b2</p><section>dkon brtsegs</section><text>rnams ni tog dmar po/ rin po che sna tshogs kyi rgyal mtshan rnams ni tog rin po che sna bdun pa sha stag go /rin po che'i pho brang gi rdal de dag bar snang gi nam mkha' la lding zhing bcom ldan 'das la lan gsum skor ba byed par gyur to/ /de 'di lta ste/ dper na sum cu rtsa gsum</text></item>
<item><p>22b3</p><section>dkon brtsegs</section><text>gyi lha rnams kyi glang po che sa srung gi bu ni bar snang gi nam mkha' las 'gro zhing sum cu rtsa gsum pa'i lha rnams skyed mos tshal yongs 'dus brtol du nye bar 'jog go /de bzhin du pho brang gi rdal de dag kyang bar snang gi nam mkha' la lding zhing bcom ldan 'das la lan gsum skor ba byed do/ /</text></item>
<item><p>22b4</p><section>dkon brtsegs</section><text>rin po che'i pho brang gi rdal de dag dang / ba gam de dag dang / bzhugs sa de dag dang / khang pa brtsegs pa de dag dang / khyams de dag dang / seng ge'i khri de dag dang / gdugs de dag dang / rgyal mtshan de dag dang / ba dan de dag las lha'i tsan dan dang / ud pa la dang / a</text></item>
<item><p>22b5</p><section>dkon brtsegs</section><text>ga ru'i phye ma'i char bab par gyur to/ /me tog man dA ra ba dang / man dA ra ba chen po dang / many+dzu Sha ka dang / many+dzu Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dang / skya snar dang / skya snar chen po dang / skya snar khra bo dang /</text></item>
<item><p>22b6</p><section>dkon brtsegs</section><text>skya snar bkra chen gyi char yang mngon par bab par gyur to/ /gser dang / dngul dang / bai dUr+ya dang / shel dang / spug dang / rdo'i snying po dang / mu tig dmar po dang / rin po che thams cad kyi me tog dang / dbyig dang / gser dang / yid bzhin gyi ras bcos bu'i char yang mngon par bab</text></item>
<item><p>22b7</p><section>dkon brtsegs</section><text>par gyur to/ /yid bzhin gyi nor bu'i bla re de dag gi mthus lha ma yin gyi bu de dag rin po che gang dang gang gi char 'bab par 'dod pa de dang de dag las mngon bar bab par gyur to/ /de'i tshe ser skya'i gnas kyi grong khyer chen po nas khor yug tu ni dpag tshad drug khri 'phang du yang dpag tshad drug</text></item>
<item><p>23a1</p><section>dkon brtsegs</section><text>khrir lha ma yin gyi mchod pa de lta bus rgyas par gang bar gyur to/ /rin po che'i pho brang gi rdal de dag gis kyang bcom ldan 'das la lan gsum bskor ba byas te/ bcom ldan 'das kyi spyan sngar 'khod par gyur to/ /ser skya'i gnas kyi grong khyer chen po</text></item>
<item><p>23a2</p><section>dkon brtsegs</section><text>yang mi 'greng bdun tsam du me tog man dA ra bas rgyas par gang bar gyur to/ /spos chus kyang rdzab tu gyur to/ /sangs rgyas kyi mthus stong gsum gyi stong chen po'i 'jig rten gyi khams kyang spos chu'i rdzab kyi dri des khyab par gyur to/ /stong gsum gyi stong chen po'i 'jig rten gyi khams</text></item>
<item><p>23a3</p><section>dkon brtsegs</section><text>'di'i sems can gang dag gis spos chu'i rdzab kyi dri de tshor ba de dag thams cad kyang bla na med pa yang dag par rdzogs pa'i byang chub las phyir mi ldog par gyur te/ byang chub tu sems dang po bskyed pa dag ni smos kyang mi dgos so/ /de nas lha ma yin gyi dbang po thags zangs</text></item>
<item><p>23a4</p><section>dkon brtsegs</section><text>ris rin po che sna bdun gyi shing rta la zhon te lan gsum bskor ba byas nas/ bcom ldan 'das la tsan dan gyi phye mas mngon par gtor te/ tshigs su bcad pa dag gis mngon par bstod pa/ byang chub dam pa don du gnyer slad du/ /skyabs kyi dam pa rab tu mi sgul ba/ /lhar</text></item>
<item><p>23a5</p><section>dkon brtsegs</section><text>bcas 'jig rten mi 'jigs stsol ba po/ /khyod la bdag ni skyabs su nye bar mchi/ /gang la dga' ba'i yid kyis skyabs song na/ /log ltung dag tu ltung bar mi 'gyur ba/ /de la bdag ni skyabs su nye bar mchi/ /dpe med byang chub 'tshal ba'i slad du'o/ /'khor ba'i</text></item>
<item><p>23a6</p><section>dkon brtsegs</section><text>sdug bsngal dag ni bshig bcom zhing / /mya ngan las rgal nyon mongs dag gyur la/ /'dren pa gzhan gyi dring la mi 'jog pa/ /khyod la bdag ni skyabs su nye bar mchi/ /rga dang 'chi bas nyen par gyur pa yi/ /lha dang mi rnams 'dren pa bcom ldan 'das/ /gang la skyabs</text></item>
<item><p>23a7</p><section>dkon brtsegs</section><text>song phyis kyang mi skye ba/ /khyod la bdag ni skyabs su nye bar mchi/ /de nas lha ma yin gyi dbang po thags zangs ris kyis bcom ldan 'das la lan gsum bskor ba byas pa'i tshe rta'i rgyan de dag dang / shing rta'i rgyan de dag dang / lha ma yin gyi rgyan de dag dang / gdugs dang /</text></item>
<item><p>23b1</p><section>dkon brtsegs</section><text>rgyal mtshan dang / ba dan gyi rgyan de dag dang / bla re dang dril bu g.yer ka'i rgyan de dag rlung gis bskyod pa las sgra snyan cing yid du 'ong la mnyan na dga' ba 'di lta bu dag byung bar gyur te/ 'di ltar dper na rol mo sil snyan yan lag brgyad pa mkhas pas sgra phyung ba bzhin no/ /de ltar</text></item>
<item><p>23b2</p><section>dkon brtsegs</section><text>lha ma yin gyi dbang po thags zangs ris kyis bcom ldan 'das la lan gsum bskor ba byas pa'i tshe steng gi bar snang las lha'i tsan dan dang / ud pa la dang / a ga ru dang / ta ma la'i lo ma'i phye ma'i char mngon par bab par gyur to/ /lha ma yin gyi spos kyi phye ma rnam pa sna tshogs</text></item>
<item><p>23b3</p><section>dkon brtsegs</section><text>du ma'i char mngon par bab par gyur to/ /lha'i me tog man dA ra ba dang / man dA ra ba chen po dang / many+dzu Sha ka dang / many+dzu Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dang / skya snar dang / skya snar chen po dang /</text></item>
<item><p>23b4</p><section>dkon brtsegs</section><text>skya snar khra bo dang / skya snar bkra chen gyi me tog rnams dang / sprul pa'i me tog sna tshogs kyi char mngon par bab bo/ /steng gi bar snang las gser dang / dngul dang / bai dUr+ya dang / shel dang / spug dang / rdo'i snying po dang / mu tig dmar po dang / rin po che thams cad</text></item>
<item><p>23b5</p><section>dkon brtsegs</section><text>kyi me tog gi char yang mngon par bab bo/ /lha dang lha ma yin gyi spos chu'i char yang mngon par bab bo/ /spos chu'i char de bab pas ser skya'i gnas kyi grong khyer chen po nas khor yug tu dpag tshad drug cu tshun chad spos chu'i rdzab tu gyur to/ /spos chu'i rdzab kyi dri des kyang stong gsum</text></item>
<item><p>23b6</p><section>dkon brtsegs</section><text>gyi stong chen po'i 'jig rten gyi khams thams cad rgyas par gang bar gyur to/ /sems can gang dag gis spos kyi dri de tshor bar gyur pa de dag thams cad kyang bla na med pa yang dag par rdzogs pa'i byang chub las phyir mi ldog par gyur to/ /de ltar lha ma yin gyi dbang po thags zangs ris kyis bcom</text></item>
<item><p>23b7</p><section>dkon brtsegs</section><text>ldan 'das la lan gsum skor ba byed pa'i tshe/ bar snang las lha ma yin gyi lha rdzas kyi sil snyan gyi sgra dag byung ngo / /sil snyan de dag gi sgras kyang stong gsum gyi stong chen po'i 'jig rten gyi khams su grag par gyur to/ /theg pa chen po la yang dag par zhugs pa'i sems can gang</text></item>
<item><p>24a1</p><section>dkon brtsegs</section><text>dag gis sgra thos par gyur pa de dag thams cad bla na med pa yang dag par rdzogs pa'i byang chub las phyir mi ldog par gyur to/ /de ltar lha ma yin gyi dbang po thags zangs ris kyis bcom ldan 'das la lan gsum bskor ba byas pa'i tshe lha ma yin gyi bu mo brgya</text></item>
<item><p>24a2</p><section>dkon brtsegs</section><text>stong dag bcom ldan 'das la mchod pa bya ba dang / lha ma yin gyi dbang po thags zangs ris kyi 'khor bya ba'i phyir la la ni glu len/ la la ni sil snyan byed/ la la ni gar byed/ la la ni lus kyi tshul sgyur/ la la ni tsan dan dang / ud pa la dang / a ga ru</text></item>
<item><p>24a3</p><section>dkon brtsegs</section><text>dang / ta ma la'i lo ma'i phye ma 'thor/ la la ni lha'i me tog man dA ra ba dang / man dA ra ba chen po dang / man dzu Sha ka dang / man dzu Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dang / skya snar dang / skya snar</text></item>
<item><p>24a4</p><section>dkon brtsegs</section><text>chen po dang / skya snar khra bo dang / skya snar bkra chen dang / sprul pa'i me tog rnams dang / gser dang / dngul dang / bai dUr+ya dang / shel dang / sbug dang / rdo'i snying po dang / mu tig dmar po dang rin po che thams cad kyi me tog rnams 'thor zhing bcom ldan 'das la mngon par</text></item>
<item><p>24a5</p><section>dkon brtsegs</section><text>'thor ro/ /la la ni na bza' dang / rkang gdub dang / sku rags dang / phyag gi rgyan dang / sor gdub dang / gdu bu dang / gdu bu tham pa dang / dbu rgyan rtse gsum pa dang / dpung rgyan dang / cod pan dang / gser skud dang / mu tig gi phreng ba dang / nor bu'i do shal dang / se mo do dang /</text></item>
<item><p>24a6</p><section>dkon brtsegs</section><text>gya do dang / mgul rgyan sna tshogs dang / rna cha dang / rna cha gdub kor dang / tshong tshong gshibs pa dang / mgo rgyan dang / phreng ba'i lda ldi dang / spos kyi lda ldi dang / nor bu'i lda ldi dag 'thor zhing me tog gi bla re dang / spos kyi bla re dang / nor bu'i bla re dag thogs so/ /la la ni spos</text></item>
<item><p>24a7</p><section>dkon brtsegs</section><text>chu'i char 'bebs so/ /la la ni phye ma'i char 'bebs so/ /la la ni mu tig dmar pos snyim pa bkang ste/ bcom ldan 'das la mngon par 'thor ro/ /la la ni rin po ches snyim pa bkang / la la ni gser gyis snyim pa bkang ste/ bcom ldan 'das la mngon par 'thor ro/ /tshigs su</text></item>
<item><p>24b1</p><section>dkon brtsegs</section><text>bcad pa 'di yang smras so/ /gang brten gang la gnas bcas nas/ /gang zag mchog la mchod 'gyur ba/ /de 'dra ba yi grogs po dang / /rtag par rgyun du phrad par shog /lha ma yin gyi dbang po thags zangs ris kyis ji ltar byas pa de bzhin du lha ma yin gyi dbang po rab sim</text></item>
<item><p>24b2</p><section>dkon brtsegs</section><text>gyis kyang bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing tshigs su bcad pa 'di dag gis bcom ldan 'das la mngon par bstod pa/ stobs bcu brtson bden khyod la phyag 'tshal lo/ /mi 'jigs</text></item>
<item><p>24b3</p><section>dkon brtsegs</section><text>'jigs bral khyod la phyag 'tshal lo/ /chos la ma 'dres nges par gyur pa po/ /'gro ba'i 'dren pa khyod la phyag 'tshal lo/ /kun sbyor 'ching ba gcod la phyag 'tshal lo/ /'khor rgyud mi gnas pa la phyag 'tshal lo/ /mthar phyin thang gnas khyod la phyag 'tshal lo/ /'gro ba bying</text></item>
<item><p>24b4</p><section>dkon brtsegs</section><text>ba sgrol la phyag 'tshal lo/ /sems can 'grogs kyang rgod pa mi mnga' zhing / /'gro ba kun la thugs ni rnam grol te/ /pad ma chu yis mi gos 'dra ba bo/ /blo zab bsam mi khyab la phyag 'tshal lo/ /sangs rgyas thub pa khyod kyis stong nyid mkhyen/ /rnam pa kun tu mtshan ma thams</text></item>
<item><p>24b5</p><section>dkon brtsegs</section><text>cad bshig /khyod ni gang du'ang smon pa yong mi mnga'/ /mi gnas nam mkha' mnyam la phyag 'tshal lo/ /lha ma yin gyi dbang po rab sim gyis ji ltar byas pa de bzhin du lha ma yin gyi dbang po shing rta bzang gis kyang / bcom ldan 'das la mchod pa byas nas rin po che sna bdun</text></item>
<item><p>24b6</p><section>dkon brtsegs</section><text>gyi shing rta la zhon te/ bcom ldan 'das la lan gsum skor ba byed cing gser phye dag gis gtor nas tshigs su bcad pa dag gis bcom ldan 'das la mngon par bstod pa/ sa dang bar snang dang ni lha'i yul na'ang / /bde gshegs khyod mnyam ma mchis lhag ma mchis/ /</text></item>
<item><p>24b7</p><section>dkon brtsegs</section><text>mtshan mar gzung nas phyin ci log zhugs pa'i/ /'gro ba smig rgyu 'dra bar khyod kyis mkhyen/ /'di na byed pa tshor ba sems can med/ /gang zag med cing bdag gir bya ba med/ /chos kun stong zhing byed pa kun las dben/ /rang bzhin med cing g.yo med zhi zhes bstan/ /su zhig</text></item>
<item><p>25a1</p><section>dkon brtsegs</section><text>bde gshegs bstan pa 'dir mos te/ /chos kun byas pa med pa'i rjes 'brang ba/ /de 'dir 'dren pa'i sras su gyur pa ste/ /ji ltar bstan pa de bzhin yab ltar spyod/ /rnam 'dren khyod la bdag bstod bsod nams gang skyes de/ /ji ltar rgyal ba mkhyen</text></item>
<item><p>25a2</p><section>dkon brtsegs</section><text>pa yis ni mkhyen gyur pa/ /dge ba'i rtsa ba de kun ma lus mtha' dag 'dir/ /'gro la stsal gyis thams cad sangs rgyas grub par shog/ //bam po gsum pa/ lha ma yin gyi dbang po shing rta bzang gis ji ltar byas pa de bzhin du lha ma yin gyi dbang po stobs</text></item>
<item><p>25a3</p><section>dkon brtsegs</section><text>ldan gyis kyang / bcom ldan 'das la mchod pa byas te rin po che sna bdun gyi shing rta la zhon nas bcom ldan 'das la lan gsum skor ba byed cing dngul gyi me tog rnams kyis gtor te/ tshigs su bcad pa dag gis bcom ldan 'das la mngon par bstod pa/ 'khor ba'i rgya mtsho chu las pha</text></item>
<item><p>25a4</p><section>dkon brtsegs</section><text>rol rnams rgal ba/ /rgal nas skye bo rgyun gyi rjes 'gro sgrol mdzad cing / /bde gshegs pha rol thang bde 'jigs pa med 'jog pa/ /spyan mdzes bde bar gshegs pa khyod kyi zhabs la gtugs/ /blo mchog khyod kyis 'gro ba thams cad kun tu mkhyen/ /phyin ci log lta thibs por rab zhen</text></item>
<item><p>25a5</p><section>dkon brtsegs</section><text>blo ldan te/ /'khrul pa smig rgyu lta bur ma shes gyur rnams la/ /mtshungs pa med pa'i thugs rje bskyed nas rtogs par mdzad/ /mi mchog khyod kyis chos rnams thams cad sgyu ma dang / /smig rgyu 'dra zhing mig yor mtshungs zhes rab tu bstan/ /thub pa dam pa khyod kyis chos kyi</text></item>
<item><p>25a6</p><section>dkon brtsegs</section><text>sras mchog bskyed/ /srid pa gsum po dag ni mi chags spyad pa spyod/ /dngos po log pa'i don gyur rang bzhin bral ba dang / /gzhan gyi dngos pos stong par mi dbang khyod kyis mkhyen/ /byis pa rmongs pa'i blo gros rmi lam dga' lta bur/ /mi dbang khyod kyis sras kyis tshal na spyad pa spyod/ /</text></item>
<item><p>25a7</p><section>dkon brtsegs</section><text>lha ma yin gyi dbang po stobs ldan gyis ji ltar byas pa de bzhin du lha ma yin gyi dbang po sgra gcan gyis kyang / bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing me tog skya snar khra bo rnams kyis gtor te tshigs su bcad pa</text></item>
<item><p>25b1</p><section>dkon brtsegs</section><text>dag gis bcom ldan 'das la mngon par bstod pa/ mi mchog khyod kyi sku yis ni/ /lhar bcas 'jig rten 'di zil mnan/ /ri rab kyis ni yungs 'bru dang / /rgya mtshos ba rjes chu bzhin no/ /gzugs mdzes mtshan gyis rab tu brgyan/ /gzugs kyis</text></item>
<item><p>25b2</p><section>dkon brtsegs</section><text>gzugs kyi dam pa dang / /gzugs rnams thams cad zil gyis mnan/ /dper na nyi mas me khyer bzhin/ /gzi brjid phung po gzi brjid kyis/ /sems can gzi ldan zil gyis mnan/ /zil mnan de dag lam me min/ /nyi mas me khyer zil brlag</text></item>
<item><p>25b3</p><section>dkon brtsegs</section><text>bzhin/ /ye shes rgya mtsho ye shes kyis/ /'jig rten gsum kun zil gyis mnan/ /zil mnan de dag lam me min/ /nyi mas zla 'od zil brlag bzhin/ /lha ma yin gyi dbang po sgra gcan gyis ji ltar byas pa de bzhin du/ lha ma yin gyi dbang po bde mchog gis</text></item>
<item><p>25b4</p><section>dkon brtsegs</section><text>kyang / bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing me tog skya snar khra bos mngon par gtor te tshigs su bcad pa dag gis bcom ldan 'das la mngon par bstod pa/ /'dren pa blo gros</text></item>
<item><p>25b5</p><section>dkon brtsegs</section><text>zhi ba bo/ /zhi gnas dgyes pas 'gro ba yi/ /'dod sdang gti mug rdul zhi mdzad/ /char pas rdul rnams zhi bgyid bzhin/ /'bar zhing chos tshul 'bar bar mdzad/ /blugs sbyin gyis ni me bzhin no/ /nags btang nags mes shing sreg ltar/ /de bzhin nyon</text></item>
<item><p>25b6</p><section>dkon brtsegs</section><text>mongs dra ba sreg /bskal pa bye ba khrag khrig ni/ /dpag tu med par dge rtsa 'dzin/ /nyon mongs thams cad 'joms mdzad de/ /bdud rtsis lus byugs dug bzhin no/ /mun pa mun nag sel mdzad de/ /mun khung sgron ma 'bar ba bzhin/ /chos kyi tshul yang ston</text></item>
<item><p>25b7</p><section>dkon brtsegs</section><text>mdzad de/ /nor mkhan rin chen yon tan bzhin/ /lha ma yin gyi dbang po bde mchog gis ji ltar byas pa de bzhin du lha ma yin gyi dbang po g.yul la mngon par dga' bas kyang / bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das</text></item>
<item><p>26a1</p><section>dkon brtsegs</section><text>la lan gsum skor ba byed cing rin po che'i me tog rnams kyis gtor nas tshigs su bcad pa dag gis bcom ldan 'das la mngon par bstod pa/ gdul dka' mi bzad sems ni khyod kyis btul/ /g.yul la dpa' bas g.yul ngor dpa' bo</text></item>
<item><p>26a2</p><section>dkon brtsegs</section><text>bzhin/ /shin tu tshar bcad rang gis dbang du mdzad/ /thugs dul mi bsnyengs khyod la phyag 'tshal lo/ /khyod kyis dbang po thul cing dgra yang bcom/ /gang du'ang mi bsnyengs mi bskyod bde ba brnyes/ /khyod ni nyon mongs rnams kyis yang mi 'khrugs/ /rnam</text></item>
<item><p>26a3</p><section>dkon brtsegs</section><text>pa kun tu dug ni ma lus bcom/ /mthu chen khyod kyis byams pa legs bsgoms te/ /khyod kyi thugs ni dgra dang byams la mnyam/ /thub pa khyod kyis sems can blo gros bshig /'gro ba kun du khyod ni bzhud mi mnga'/ /shes rab rnam grol srid pa'i sred pa</text></item>
<item><p>26a4</p><section>dkon brtsegs</section><text>bskams/ /shes rab rnam dag khyod kyi thugs kyang dag /chos rnams kun la thugs ni chags mi mnga'/ /thams cad zil mnan thub mchog khyod 'dra med/ /lha ma yin gyi dbang po g.yul la mngon par dga' bas ji ltar byas pa de bzhin du lha ma yin gyi dbang po</text></item>
<item><p>26a5</p><section>dkon brtsegs</section><text>mig kyang / bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing bcom ldan 'das la gter chen po yang phul nas tshigs su bcad pa dag gis bcom ldan 'das la mngon par bstod</text></item>
<item><p>26a6</p><section>dkon brtsegs</section><text>pa/ dpa' bo chen po khyod kyis ni/ /chos rnams yang dag mtshan nyid mkhyen/ /gang 'di chos zhes brjod pa yang / /de ni brdar btags tshig tu zad/ chos rnams chos kyi ngo bo yis/ /rnam pa kun tu mi dmigs so/ /gang 'di chos shes brjod pa yang / /</text></item>
<item><p>26a7</p><section>dkon brtsegs</section><text>de ni ming tsam zad ces gsungs/ /ming ni ming gis dben pa ste/ /mtshan nyid kyang ni de bzhin no/ /chos rnams mtshan nyid med pa ste/ /ming yang med ces khyod kyis bshad/ /rab tu bshad ces bgyi ba yang / /bshad pa ci yang ma mchis te/ /gang gis kyang ni</text></item>
<item><p>26b1</p><section>dkon brtsegs</section><text>ma bshad cing / /su la'ang bshad pa ma mchis so/ /khyod kyi sras po mi mchog rnams/ /chos rnams de ltar 'tshal nas ni/ /chos rnams la yang mi chags par/ /rnam par spyad do thub pa che/ /lha ma yin gyi dbang po mig ji ltar byas pa de</text></item>
<item><p>26b2</p><section>dkon brtsegs</section><text>bzhin du lha ma yin gyi dbang po 'jig rten gsum rnam par gnon pas kyang / bcom ldan 'das la mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing bcom ldan 'das la mu tig gi do shal yang phul nas tshigs</text></item>
<item><p>26b3</p><section>dkon brtsegs</section><text>su bcad pa dag gis bcom ldan 'das la mngon par bstod pa/ dgra zla ma mchis khyod la bdag bstod do/ /tshul khrims dang ni gzugs dang ye shes stobs/ /de ni 'jig rten gsum na mtshungs ma mchis/ /de phyir khyod ni dgra thul mtshungs ma mchis/ /khyod</text></item>
<item><p>26b4</p><section>dkon brtsegs</section><text>kyi gzugs ni chos kyis bskyed pas na/ /gzugs kyi stobs kyis khams gsum zil gyis mnan/ /sbyin pa'i stobs kyis mtshan ni phun sum tshogs/ /dpe byad phun sum tshogs shing gzugs kyang dag /tshul khrims stobs kyis khyod ni mi bskyod do/ /skye bo</text></item>
<item><p>26b5</p><section>dkon brtsegs</section><text>mkhas pas so sor bsam mi lang / /khyod ni tshul khrims ldan zhing thugs kyang dag /mi yi seng ge mdzad pa thams cad 'byor/ /shes rab stobs kyis khyod mtshungs 'ga' ma mchis/ /de na mi bsnyengs 'jig rten gsum btul nas/ /'khor du seng ge lta bur sgra</text></item>
<item><p>26b6</p><section>dkon brtsegs</section><text>bsgrags te/ /rtog ge tshogs kyi blo gros zil gyis mnan/ /lha ma yin gyi dbang po 'jig rten gsum rnam par gnon gyis ji ltar byas pa de bzhin du lha ma yin gyi dbang po rnam par snang byed kyis kyang / bcom ldan 'das la mchod pa byas nas rin po che sna bdun gyi shing rta la</text></item>
<item><p>26b7</p><section>dkon brtsegs</section><text>zhon te/ bcom ldan 'das la lan gsum skor ba byed cing rin po ches snyim pa bkang ste gtor nas tshigs su bcad pa dag gis bcom ldan 'das la mngon par bstod pa/ thub pa chen po skye bo'i tshogs pa 'di/ /dang ba'i yid kyis khyod kyi zhal du lta/ /kun gyis rgyal ba</text></item>
<item><p>27a1</p><section>dkon brtsegs</section><text>mdun na bzhugs par mthong / /de ni rgyal ba'i sangs rgyas ma 'dres mtshan/ /bcom ldan 'das kyis gsung gcig brjod pa la/ /skye bo bsam pa ji bzhin so sor 'tshal/ /thub pa khyod kyi gsung de de ltar 'byung / /de ni rgyal ba'i sangs rgyas ma</text></item>
<item><p>27a2</p><section>dkon brtsegs</section><text>'dres mtshan/ /bcom ldan 'das kyis gsung gcig brjod pa la/ /'khor gyis tha dad gsung du rnam 'tshal cing / /'gro bas rang don ci lta bzhin du'ang 'tshal/ /de ni rgyal ba'i sangs rgyas ma 'dres mtshan/ /gsung gcig rab tu brjod pa mdzad pas ni/ /gcig la</text></item>
<item><p>27a3</p><section>dkon brtsegs</section><text>'jog gi gzhan ni dgag par mdzad/ /'dren pa su dag ma bslabs rtog par mdzad/ /de ni rgyal ba'i sangs rgyas ma 'dres mtshan/ /lha ma yin gyi dbang po rnam par snang byed kyis ji ltar byas pa de bzhin du lha ma yin gyi dbang po btang bzung gis kyang / bcom ldan 'das la</text></item>
<item><p>27a4</p><section>dkon brtsegs</section><text>mchod pa byas nas rin po che sna bdun gyi shing rta la zhon te/ bcom ldan 'das la lan gsum skor ba byed cing mu tig dmar pos snyim pa bkang ste gtor nas tshigs su bcad pa dag gis bcom ldan 'das la mngon par bstod pa/ rgyags dang nga rgyal sdig pa'i lta ba spyod pa gang / /</text></item>
<item><p>27a5</p><section>dkon brtsegs</section><text>yid dga' rab tu dang bas mi dbang bde gshegs kyi/ /blo la mngon par dga' ba de dag bag mchis te/ /mtshungs med bsnyen bkur bgyid pa de dag ston pa'i sras/ /chos rnams 'di dag ngo bo nyid kyis ma mchis te/ /rmi lam dga' ba thams cad tshad ma ma lags 'dra/ /</text></item>
<item><p>27a6</p><section>dkon brtsegs</section><text>rmi lam dga' spyod ma mchis kyang ni 'du shes mchis/ /de ltar rgyal bas chos rnams thams cad rab tu gzigs/ /ston ka'i sprin dang mtshungs shing chu yi zla ba 'dra/ /byis pa'i blo ldan rnams kyi yid ni rmongs par bgyi/ /gang dag rtag tu bag mchis bde gshegs blo</text></item>
<item><p>27a7</p><section>dkon brtsegs</section><text>mnga' ba/ /mkhas pa'i skye bo dag la 'di ni rmongs mi bgyid/ /rgyal ba khyod kyi bstan la rtag tu bag mchis gang / /mi mchog dam pa de dag mi dal yod mi mchi/ /chos rnams thams cad rmi lam 'dra bar rnam brtags nas/ /yang dag mthong ba de dag ting 'dzin</text></item>
<item><p>27b1</p><section>dkon brtsegs</section><text>thob par gyur/ /de nas thags zangs ris la sogs pa lha ma yin gyi dbang po bye ba phrag drug cu po de dag gis mchod pa 'di lta bu byas nas byang chub la gzhol ba'i sems kyis tshim zhing mgu la yi rangs te rab tu dga' nas/ dga' ba dang / yid bde ba skyes te thal mo</text></item>
<item><p>27b2</p><section>dkon brtsegs</section><text>sbyar nas bcom ldan 'das nyid la phyag 'tshal zhing / bcom ldan 'das kyi spyan sngar 'khod par gyur to/ /de nas bcom ldan 'das kyis lha ma yin gyi dbang po'i mchod pa de dag kyang gzigs/ lha ma yin de dag gi lhag pa'i bsam pa yang thugs su chud nas de'i tshe 'dzum pa</text></item>
<item><p>27b3</p><section>dkon brtsegs</section><text>mdzad do/ /'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe/ bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/ sngon po dang / ser po dang / dmar po dang / dkar po dang / le brgan dang /</text></item>
<item><p>27b4</p><section>dkon brtsegs</section><text>shel dang / dngul gyi kha dog lta bu dag byung nas de dag gis thams cad dang ldan pa'i 'jig rten snang bas rgyas par bkang ste phyir log nas/ bcom ldan 'das la lan gsum bskor ba byas nas bcom ldan 'das kyi dbu'i gtsug tu nub bo/ /de nas tshe dang ldan pa rta thul stan las</text></item>
<item><p>27b5</p><section>dkon brtsegs</section><text>langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'dzum pa mdzad pa'i don tshigs su bcad de zhus pa/ 'jig rten phan bzhed rgyu zhig ma mchis par/ /</text></item>
<item><p>27b6</p><section>dkon brtsegs</section><text>mi yi seng ge 'dzum pa mi mdzad na/ /drang srong chen po ci slad 'dzum pa mdzad/ /skyes bu mchog gis 'dzum pa'i rgyu yang gsungs/ /lha min mchod pa rgya chen gzigs gyur nas/ /'jig rten phan bzhed khyod ni 'dzum mdzad na/ /lha min rnams la lung bstan bka' stsal</text></item>
<item><p>27b7</p><section>dkon brtsegs</section><text>gsol/ /de thos bdag cag rnams ni dga' bar 'gyur/ /de ring su yis dogs med rgya chen sems/ /'khor 'dir yang dag bskyed par gyur cig gu/ /de bzhin gshegs pas gang gi bsam mkhyen nas/ /mi yi seng ge 'dzum pa mdzad par gyur/ /de ring yongs su dag pa'i</text></item>
<item><p>28a1</p><section>dkon brtsegs</section><text>yid kyis su/ /mi yi mchog la dad pa gang gis bskyed/ /de bzhin gshegs pas gang gi bsam mkhyen te/ /yid du 'ong ba'i 'dzum pa mdzad par gyur/ /bde gshegs zhal nas 'dzum pa de mthong nas/ /'di ltar bde gshegs 'dzum pa mdzad pa</text></item>
<item><p>28a2</p><section>dkon brtsegs</section><text>'di/ /su yi dpung bcas bdud ni deng bcom zhes/ /'khor 'di de ring the tshom 'tshal bar gyur/ /drang srong chen po rgyal ba dgra las rgyal/ /the tshom 'tshal ba'i som nyi bcad du gsol/ /mi mchog khyod kyis de ring 'gro ba yi/ /the tshom smyur te legs par bcad du gsol/ /de</text></item>
<item><p>28a3</p><section>dkon brtsegs</section><text>nas tshe dang ldan pa rta thul gyis zhu ba zhus pa'i lan bcom ldan 'das kyis tshigs su bcad de tshe dang ldan pa rta thul la slar bka' stsal pa/ rta thul khyod kyis dri ba legs par dris/ /'jig rten phan phyir 'dzum pa ngas byas pa/ /de yis 'bras bu ma lus bstan par bya/ /bstan pa de ni rtse</text></item>
<item><p>28a4</p><section>dkon brtsegs</section><text>gcig yid kyis nyon/ /bla na med pa'i byang chub 'dod pa'i phyir/ /lha min rnams kyis nga mchod 'di byas te/ /de dag sems ni ci la'ang chags med pas/ /nam mkha'i ngos la lag mthil chags med bzhin/ /lha min tshogs kyis dad pa'i yid byas te/ /de dag nga la mchod pa 'di</text></item>
<item><p>28a5</p><section>dkon brtsegs</section><text>byas pas/ /blo can de dag lha min ris bor te/ /mtho ris dong nas yun ring dga' bar 'gyur/ /de dag phyi dus rgyal ba mi'i seng ge /gang gA'i klung gi bye ma bye ba snyed/ /bsnyen bkur byas nas yid 'ong bskal pa la/ /de dag thams cad mtshan 'thun rgyal bar 'gyur/ /de tshe bde</text></item>
<item><p>28a6</p><section>dkon brtsegs</section><text>gshegs khrag khrig drug cu'i rnams/ /'jig rten sgron ma phyogs su grags pa ste/ /de dag mi gnas chos ni ston mdzad cing / /lha dang bcas pa'i 'jig rten 'grel par 'gyur/ /'jig rten mkhas pa de dag rnams kyi zhing / /shin tu yangs shing snyigs ma med par 'gyur/ /de tshe</text></item>
<item><p>28a7</p><section>dkon brtsegs</section><text>khrag khrig drug cur tshangs pa yi/ /rgyal ba rnams kyis stong gsum sbyong bar 'gyur/ /de dag ngan song thams cad sel bar mdzad/ /de dag zhing der dga' bar spyod par 'gyur/ /brtan pa de dag mi khom thams cad sbyong / /bla na med pa'i theg pa ston par 'gyur/ /de dag tshe yi</text></item>
<item><p>28b1</p><section>dkon brtsegs</section><text>tshad du gyur pa ni/ /bskal pa khrag khrig drug cu tshang bar yang / /rnam par 'dren pa de dag 'tsho bar 'gyur/ /chags pa med pa'i chos kyang ston par mdzad/ /thub pa de dag mya ngan 'das gyur te/ /'jig rten mkhas pa rab tu zhi gyur nas/ /bskal pa khrag khrig drug cu tshang bar ni/ /</text></item>
<item><p>28b2</p><section>dkon brtsegs</section><text>rang byung rnams kyi dam chos gnas par 'gyur/ /bde bar gshegs pa de dag 'gro ba'i tshogs/ /gang gA'i bye ma snyed kyi skye bo 'dul/ /dgra las rgyal ba'i rgyal bar mtshan 'thun 'gyur/ /zhing dang tshe dang chos gnas 'gyur ba'ang 'thun/ /bde gshegs de dag khrag khrig drug cu yi/ /</text></item>
<item><p>28b3</p><section>dkon brtsegs</section><text>skyes pa bud med yongs su smin mdzad de/ /bla na med pa'i theg pas 'dems par 'gyur/ /mkhas pa de dag rgyal ba'i gdung yang 'dzin/ /rgyal bas lha min de dag lung bstan pa/ /'jig rten phan phyir drang srong chen pos gsungs/ /lha dang bcas pa'i 'jig rten de thos nas/ /yi</text></item>
<item><p>28b4</p><section>dkon brtsegs</section><text>rangs gyur cing stobs kyang skye bar gyur/ /lha ma yin lung bstan pa'i le'u ste bzhi pa'o// //de nas tshe dang ldan pa 'od srung chen pos lha ma yin gyi mchod pa rnam pa de lta bu 'di mthong nas ngo mtshar du gyur te/ 'di snyam du de bzhin gshegs pas sngon byang chub sems dpa'i spyad pa</text></item>
<item><p>28b5</p><section>dkon brtsegs</section><text>spyod pa'i tshe dge ba'i rtsa ba ci lta bu zhig mngon par 'du mdzad na 'di lta bu'i rnam par smin pa grub snyam nas/ de'i tshe sems ji ltar mnyam par bzhag pas bskal pa grangs med pa yang rjes su dran zhing / bcom ldan 'das kyis srid pa'i rgyud de dang der 'chi 'pho dang skye ba na dge ba'i rtsa ba gang</text></item>
<item><p>28b6</p><section>dkon brtsegs</section><text>dag mngon par 'du mdzad pa dang / dge ba'i rtsa ba gang dag gis bla na med pa yang dag par rdzogs pa'i byang chub yang dag par bsgrubs pa dang / dge ba'i rtsa ba gang gis phyir mi ldog pa brnyes par gyur pa de dag thams cad rjes su dran par 'gyur ba de lta bu'i ting nge 'dzin la mnyam par bzhag</text></item>
<item><p>28b7</p><section>dkon brtsegs</section><text>go/ /de nas tshe dang ldan pa 'od srung chen pos bcom ldan 'das kyi dge ba'i rtsa ba bdag nyid chen po rjes su dran par gyur nas 'di snyam du sems te/ bcom ldan 'das kyi dge ba'i rtsa ba bdag nyid chen po de lta bu mdzad na de'i thugs bskyed pa gcig la yang 'jig rten gyi khams gang gA'i klung gi</text></item>
<item><p>29a1</p><section>dkon brtsegs</section><text>bye ma snyed na sems can gang ji snyed cig 'khod pa de dag thams cad mi'i lus thob par gyur te/ lha ma yin gyi mchod pa ji snyed pa de snyed du sems can re res bskal pa gang gA'i klung gi bye ma snyed du mchod pa byas kyang de dag gi thugs bskyed pa gcig la yang lan lon par mi</text></item>
<item><p>29a2</p><section>dkon brtsegs</section><text>nus so snyam mo/ /de nas tshe dang ldan pa 'od srung chen po ting nge 'dzin de las langs te/ ngo mtshar dang dad pa thob par gyur nas de'i tshe bcom ldan 'das la tshigs su bcad de mngon par bstod pa/ thub pa byang chub gzhol ba yi/ /thugs bskyed pa ni re re la'ang / /lha ma yin gyi mchod pa</text></item>
<item><p>29a3</p><section>dkon brtsegs</section><text>'dis/ /cha tsam mi spyod mi'i seng ge /de lta'i yon tan mthar phyin te/ /lha dang mi yis mchod gyur pa/ /tsan dan phur ma ri rab tsam/ /mi mchog khyod la mchod par 'os/ /mi yi seng ge khyod la ni/ /gang gA'i bye ma ches mang ba'i/ /rgya mtsho rab tu bkang ba yi/ /spos chu dag gi</text></item>
<item><p>29a4</p><section>dkon brtsegs</section><text>mchod par 'os/ /yon tan chen po mnga' ba la/ /gang gA'i bye ma ches mang ba'i/ /me tog tshogs ni ri bo mchog /khor yug chen po mnyam mchod 'os/ /rgyal ba sgron ma rang byung ba/ /mar me'i snying po ri rab tsam/ /'bru mar rgya mtsho'i chu snyed kyi/ /mar me rnams kyis mchod par</text></item>
<item><p>29a5</p><section>dkon brtsegs</section><text>'os/ /mthu chen mnga' ba de lta bur/ /yon tan pha rol phyin gyur ba/ /gang gA'i bye ma ches mang ba'i/ /me tog mchod rten mchod par 'os/ /mi dbang mchod pas thugs brtse ba/ /rin chen gdugs ni che rnams kyis/ /bskal pa khrag khrig rnams su yang / /sems can mchog</text></item>
<item><p>29a6</p><section>dkon brtsegs</section><text>la mchod par 'os/ /yon tan mtha' yas mnga' ba khyod/ /rin po che yi rgyal mtshan gyis/ /phyogs bcu'i 'jig rten khams bkang ste/ /bskal pa bsam yas mchod par 'os/ /mi yi seng ge khyod la ni/ /bskal pa khrag khrig dpag med par/ /gang gA'i bye ma ches mang ba'i/ /</text></item>
<item><p>29a7</p><section>dkon brtsegs</section><text>ba dan tshogs kyis mchod par 'os/ /drang srong chen po smra ba'i stag /lha rnams dang ni mi dag dang / /gzhan yang sems can gang tshogs pa/ /brtag bzung dpe la gsan du gsol/ /gal te gang gA'i bye snyed kyi/ /phyogs bcu'i 'jig rten khams rnams kyi/ /sems can thams</text></item>
<item><p>29b1</p><section>dkon brtsegs</section><text>cad sangs rgyas su/ /mi mchog stobs bcu'i stobs ldan la/ /de dag re re'i mgo bo yang / /gang gA'i bye ma snyed gyur te/ /mgo bo de dag re re zhing / /de snyed kha dang ldan gyur la/ /kha rnams de dag re re zhing / /lce dang kha yi grangs mnyam la/ /gang gA'i klung gi bye snyed kyi/ /</text></item>
<item><p>29b2</p><section>dkon brtsegs</section><text>bskal par bstod par bgyis kyang ni/ /rgyal ba de dag spobs mi bas/ /khyod kyi yon tan mthar mi phyin/ /rgyal ba de lta'i yon tan gyi/ /pha rol tu ni phyin par gyur/ /de'i tshe bcom ldan 'das kyis dge slong rnams la bka' stsal pa/ dge slong dag legs so legs so/ /nga'i</text></item>
<item><p>29b3</p><section>dkon brtsegs</section><text>nyan thos rnams ni drang por gyur pa/ ye shes dang ldan par gyur pa/ chos su gyur pa/ dbang du gyur pa/ tshad mar gyur pa sha stag gnas te/ de dag ni nga'i yon tan gyi tshogs la 'jug pa sha stag go /de ci'i phyir zhe na/ dge slong dag de bzhin gshegs pa ni yon tan dpag tu med pa dang</text></item>
<item><p>29b4</p><section>dkon brtsegs</section><text>ldan pa ste/ yon tan bsam gyis mi khyab pa dang ldan pa'o/ /dge slong dag de bzhin gshegs pa'i yon tan rnams dang / de bzhin gshegs pa'i yon tan gyi pha rol tu phyin pa dang / de bzhin gshegs pa'i yon tan gyi tshogs ni bsam gyis mi khyab pa'o/ /dge slong dag de bzhin</text></item>
<item><p>29b5</p><section>dkon brtsegs</section><text>gshegs pa'i yon tan rnams gzugs can zhig yin na ni sems bskyed pa re re'i yon tan gyi tshogs kyang 'jig rten gyi khams gang gA'i klung gi bye ma snyed du shong bar mi 'gyur te/ sems bskyed pa re re'i yon tan gyi tshogs kyang de bzhin gshegs pa gang gA'i klung gi bye ma snyed kyis bskal pa gang gA'i</text></item>
<item><p>29b6</p><section>dkon brtsegs</section><text>klung gi bye ma snyed du gang 'di grangs kyi tshad gzung bar brjod kyang brjod par mi nus/ bsams kyang bsam par mi nus so/ /de ci'i phyir zhe na/ de bzhin gshegs pa sngon byang chub sems dpa'i spyad pa spyod pa'i tshe sems bskyed pa gang yang sems can du bsdu bar bsdus pa sems can gang ji</text></item>
<item><p>29b7</p><section>dkon brtsegs</section><text>snyed cig yod pa'i sems can de dag thams cad la phan pa dang bde ba'i don du ma bskyed pa gcig kyang med de/ sems can gyi khams ni tshad med pas sems can gyi khams ji snyed pa de snyed kyi bsod nams de bzhin gshegs pa'i sems bskyed pa re re las 'byung ngo / /sems can gyi khams</text></item>
<item><p>30a1</p><section>dkon brtsegs</section><text>ni mi zad pa ste/ sems can gyi khams ji ltar mi zad pa de ltar mi zad pa'i bsod nams de bzhin gshegs pa'i sems bskyed pa re re las 'byung ngo / /sems de ni sems can thams cad la phan pa'i don du skyes pas sems can thams cad kyis mchod kyang lan</text></item>
<item><p>30a2</p><section>dkon brtsegs</section><text>lon par mi nus so/ /de ci'i phyir zhe na/ 'jig rten pa'i mchod pa ni zang zing dang bcas pa yin la/ byang chub sems dpa' sems dpa' chen po'i sems sems can thams cad la phan pa'i don du 'byung ba ni sems can 'khor ba la gzhol ba 'di dag mya ngan las 'das pa la ji ltar gzhol</text></item>
<item><p>30a3</p><section>dkon brtsegs</section><text>bar 'gyur zhes te zang zing med pa'i phyir ro/ /de bzhin gshegs pa sngon byang chub sems dpa'i spyad pa spyod pa'i tshe sems can rnams kyi don du zang zing med pa'i sems dpag tu med pa bskyed par gyur to/ /dge slong dag sngon byung ba 'das pa'i dus bskal pa dpag tu med pa/ bgrang du</text></item>
<item><p>30a4</p><section>dkon brtsegs</section><text>med pa/ bsam gyis mi khyab pa/ mtshungs pa med pa/ gzhal du med pa/ brjod du med pa 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul</text></item>
<item><p>30a5</p><section>dkon brtsegs</section><text>ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das dbang po'i tog ces bya ba 'jig rten du byung ste/ dge slong dag de bzhin gshegs pa dbang po'i tog des sems bskyed pa re re zhing gang gA'i klung gi bye ma snyed kyi 'jig rten gyi khams kyi sems can</text></item>
<item><p>30a6</p><section>dkon brtsegs</section><text>rnams la phan par dgongs par gyur te don kyang mdzad do/ /de bzhin gshegs pa dbang po'i tog gi sangs rgyas kyi zhing yang 'jig rten gyi khams gang gA'i klung gi bye ma snyed la sangs rgyas kyi zhing gcig tu gyur te/ yongs su dag cing ngan song dang mi khom pa thams cad yongs su chad pa ste/</text></item>
<item><p>30a7</p><section>dkon brtsegs</section><text>de bzhin gshegs pa dbang po'i tog de'i sangs rgyas kyi zhing de na log par nges pa'i sems can gyi skye ba yong med par gyur to/ lta ba'i rnam pa yong med par gyur to/ /mngon pa'i nga rgyal can yong med par gyur to/ /lus dang ngag dang / yid kyi las kyi mtha' yongs su dag pa dang</text></item>
<item><p>30b1</p><section>dkon brtsegs</section><text>ldan pa'i sems can yong med par gyur to/ /ngan song gi rgyur 'gyur ba'i nyon mongs pa dang las 'byung ba yong med par gyur to/ /de ci'i phyir zhe na/ de bzhin gshegs pa des yun ring po nas sems can rnams dge ba'i chos rnams la btsud cing btams te rjes su bstan cing bslabs</text></item>
<item><p>30b2</p><section>dkon brtsegs</section><text>pa'i phyir ro/ /de bzhin gshegs pa dgra bcom pa yang dag par rdzogs pa'i sangs rgyas dbang po'i tog gis sangs rgyas kyi zhing de na 'khod pa'i sems can rnams kyang bde ba lnga thob par gyur te/ 'di ltar la la ni 'dod pa'i bde ba dang ldan par gyur to/ /la la ni khyim nas 'byung ba'i bde</text></item>
<item><p>30b3</p><section>dkon brtsegs</section><text>ba dang ldan par gyur to/ /la la ni bsam gtan gyi bde ba dang ldan par gyur to/ /la la ni snyoms par 'jug pa'i bde ba dang ldan par gyur to/ /la la ni bla na med pa yang dag par rdzogs pa'i byang chub kyi bde ba dang ldan par gyur te/ de dag bde ba de la yang spyod la/ bde ba de dag la yang</text></item>
<item><p>30b4</p><section>dkon brtsegs</section><text>mngon par zhen pa med par gyur to/ /'di lta ste/ dper na bung ba me tog gi khu bas nye bar 'tsho yang de la mngon par zhen pa med do/ /de bzhin du sems can de dag kyang bde ba de la yongs su spyod kyang de la mngon par zhen pa med do/ /'di lta ste/ dper na bar snang la rgyu ba'i bya ni bar snang la</text></item>
<item><p>30b5</p><section>dkon brtsegs</section><text>yang rgyu la de la mngon par chags pa yang med do/ /de bzhin du sems can de dag kyang bde ba de la yongs su spyod kyang de la mngon par zhen pa med do/ /de bzhin gshegs pa dbang po'i tog de'i sangs rgyas kyi zhing de na 'khod pa'i sems can rnams la yid mi bde bar 'gyur ba'i mi dga' ba med</text></item>
<item><p>30b6</p><section>dkon brtsegs</section><text>rmongs par 'gyur ba med de/ gzhan du na yid bde bar 'gyur ba'i dga' ba sha stag la yongs su spyod de/ de ni 'di ltar sngon dge ba'i rtsa ba de lta bu bskyed pa'i phyir ro/ /de ci'i phyir zhe na/ sems can de dag ni de bzhin gshegs pa dbang po'i tog des sngon byang chub sems dpa'i spyad pa</text></item>
<item><p>30b7</p><section>dkon brtsegs</section><text>spyod pa'i tshe/ mi dge ba las yongs su bzlog ste/ dge ba la btsud pas de dag la las gang gis sdug bsngal gyi tshor ba myong bar 'gyur ba'i rnam par smin pa dbang med par 'byung ba mi dge ba'i las de lta bu yong med de/ de ma bsags pa'i phyir sdug bsngal tshor bar 'gyur ba'i rnam par smin pa mi</text></item>
<item><p>31a1</p><section>dkon brtsegs</section><text>'byung ngo / /de dag gis rmongs pa'i sems tsam gyis kyang las gang gis rmongs pa rnams la sdug bsngal yang ma yin/ bde ba yang ma yin pa'i tshor ba 'byung bar 'gyur ba de lta bu mngon par 'du ma byas te/ de ma bsags pa'i phyir rmongs par 'gyur ba'i tshor ba sdug bsngal</text></item>
<item><p>31a2</p><section>dkon brtsegs</section><text>yang ma yin/ bde ba yang ma yin pa de mi 'byung ngo / /de bzhin gshegs pa dbang po'i tog de'i sangs rgyas kyi zhing de na rgyu gang gis sems can de dag dus gyur pa las byung ba'i sdug bsngal mi 'byung bas nyams su mi bde ba'i nyi ma mi 'char ro/ /rlung nyams su mi bde ba mi ldang ngo / /char</text></item>
<item><p>31a3</p><section>dkon brtsegs</section><text>nyams su mi bde ba mi 'bab bo/ /de bzhin gshegs pa dbang po'i tog de sngon byang chub sems dpa'i spyad pa spyod pa'i tshe/ sems can de dag la lus dang / ngag dang / yid kyi las thams cad shes pa sngon du 'gro zhing shes pa'i rjes su 'brang ba bstan cing bshad pas sems can de dag gis</text></item>
<item><p>31a4</p><section>dkon brtsegs</section><text>kyang byang chub sems dpa' de las bstan pa de thos nas lus dang / ngag dang / yid kyi las thams cad shes pa sngon du 'gro zhing shes pa'i rjes su 'brang bar yongs su bsgrubs pas las de'i rnam par smin pas de dag la rmongs par 'gyur ba'am yid mi dga' bar 'gyur ba med do/ rmongs</text></item>
<item><p>31a5</p><section>dkon brtsegs</section><text>pa rnams la rgyu gang gis bde ba yang ma yin/ sdug bsngal yang ma yin pa'i tshor ba 'byung ba med do/ /de ltar sangs rgyas kyi zhing de na sems can de dag la sdug bsngal gyi tshor ba med cing bde ba yang ma yin/ sdug bsngal yang ma yin pa yang med do/ /sangs rgyas kyi zhing der skyes pa'i</text></item>
<item><p>31a6</p><section>dkon brtsegs</section><text>sems can de bzhin gshegs pa des btams pa de dag ni chos la rim gro bya ba chen pos nye bar gnas par gyur to/ /de dag 'chag na yang chos nyid la sems shing chos la mos pas zhen pa'i yid kyis 'chag ste/ chos la mos shing zhen pa'i yid kyis 'chag pa de dag la sdug bsngal gyi tshor ba</text></item>
<item><p>31a7</p><section>dkon brtsegs</section><text>mi 'byung ngo / /de bzhin du 'greng pa dang / 'dug pa dang / nyal ba dang / sad pa dang / spyod lam thams cad du yang sdug bsngal mi 'byung ngo / /sangs rgyas kyi zhing de'i sems can de dag la ya nga ba ma spangs pa med de/ de'i phyir ya nga ba ma spangs pa'i sdug bsngal gyi tshor ba mi 'byung</text></item>
<item><p>31b1</p><section>dkon brtsegs</section><text>ngo / /yang dag pa'i spang ba yod pas de dag la skyo ba med de/ de'i phyir de dag la yang dag par spang bar bya ba'i sdug bsngal yang med do/ /sems can de dag la 'gyur ba'i sdug bsngal yang med de/ de ni 'di ltar sems can de dag chos thams cad la mngon par zhen pa med pa'i phyir ro/ /</text></item>
<item><p>31b2</p><section>dkon brtsegs</section><text>de dag la mi sdug pa dang phrad pa'i sdug bsngal yang med de/ de ni 'di ltar sems can de dag sems can thams cad la mnyam pa nyid kyi sems nye bar gnas pa'i phyir ro/ /de dag la sdug pa dang bral ba'i sdug bsngal yang med de/ de ci'i phyir zhe na/ 'di ltar de dag chos thams</text></item>
<item><p>31b3</p><section>dkon brtsegs</section><text>cad la mngon par zhen pa med pa'i phyir ro/ /sdug pa dang bral ba'i sdug bsngal ni sdug pa las 'byung ste/ de'i phyir de dag la sdug pa dang bral ba'i sdug bsngal yang med do/ /sems can de dag la sdug bsngal ba'i sdug bsngal yang mi 'byung ste/ 'di ltar de na sdug bsngal gyi tshor ba rgyu ba</text></item>
<item><p>31b4</p><section>dkon brtsegs</section><text>med pa'i phyir ro/ /gzhan du na 'du byed kyi sdug bsngal gcig pu yod de/ 'di lta ste/ mi rtag pa'i sdug bsngal nyid do/ /de bzhin gshegs pa de ni don dam pa'i chos ston te/ de bzhin gshegs pa dbang po'i tog de bskal pa gang gA'i klung gi bye ma snyed du bzhugs pa'i tshe des</text></item>
<item><p>31b5</p><section>dkon brtsegs</section><text>gsungs pa la phyir smra ba'i sems can gang yang sangs rgyas kyi zhing der ma byung ste/ de ni 'di ltar sngon sems can de dag legs par yongs su smin par byas pa'i phyir ro/ /dge slong dag de la ji snyam du sems/ dge ba'i rtsa ba zhan pa dang / dma' ba dang / zhum pa dang / chung</text></item>
<item><p>31b6</p><section>dkon brtsegs</section><text>ba dang / sdug bsngal gyis yongs su bsgrubs pa dang / sdug bsngal dang 'dres pa dang / sdug bsngal dang ldan pa dang / sdug bsngal gyis yongs su bzung ba dang / nyes par bsams pa dang / nyes par bsgrubs pa'i dge ba'i rtsa bas sems can de snyed cig don bya ba'am/ de</text></item>
<item><p>31b7</p><section>dkon brtsegs</section><text>dag la phan par bsams pa'am/ bde ba bsgrub pa'am/ sdug bsngal bsal ba'am/ de ltar tha gru che ba'i sangs rgyas kyi zhing yongs su dag par bya ba 'am/ sems can de snyed yongs su smin par bya bar nus sam/ gsol pa/ bcom ldan 'das de ni ma lags so/ /bka'</text></item>
<item><p>32a1</p><section>dkon brtsegs</section><text>stsal pa/ dge slong dag de la ji snyam du sems/ sems zhan pa dang / sems dma' ba nas nyes par bsgrubs pa'i bar gyi sems kyis sems can de snyed cig gi don bya ba 'am/ de dag la phan par bsam pa'am/ bde bar bsgrub pa'am/ sdug bsngal</text></item>
<item><p>32a2</p><section>dkon brtsegs</section><text>bsal ba'am/ de ltar tha gru che ba'i sangs rgyas kyi zhing yongs su dag par bya ba'am/ sems can de snyed yongs su smin par bya bar nus sam/ gsol pa/ bcom ldan 'das de ni ma lags so/ /bka' stsal pa/ dge slong dag de la ji snyam du sems/ dad pa zhan pa nas</text></item>
<item><p>32a3</p><section>dkon brtsegs</section><text>nyes par bsgrubs pa'i dad pa'i bar dang / tshul khrims zhan pa nas nyes par bsgrubs pa'i tshul khrims kyi bar dang / thos pa zhan pa nas nyes par bsgrubs pa'i thos pa'i bar dang / brtson 'grus zhan pa nas nyes par bsgrubs pa'i brtson 'grus kyi bar dang / dran pa zhan pa nas nyes</text></item>
<item><p>32a4</p><section>dkon brtsegs</section><text>bar bsgrubs pa'i dran pa'i bar dang / ting nge 'dzin zhan pa nas nyes par bsgrubs pa'i ting nge 'dzin gyi bar dang / shes rab zhan pa nas nyes par bsgrubs pa'i shes rab kyi bar gyis sems can de snyed cig gi don bya ba'am/ de dag la phan par bsam pa'am/ bde bsgrub pa'am/</text></item>
<item><p>32a5</p><section>dkon brtsegs</section><text>sdug bsngal bsal ba'am/ de ltar tha gru che ba'i sangs rgyas kyi zhing yongs su dag par bya ba 'am/ sems can de snyed yongs su smin par bya bar nus sam/ gsol ba bcom ldan 'das de ni ma lags so/ /bcom ldan 'das kyis bka' stsal pa/ dge slong dag legs so legs</text></item>
<item><p>32a6</p><section>dkon brtsegs</section><text>so/ /de ni dge ba'i rtsa ba zhan pa dang / sems zhan pa dang / dad pa dang / tshul khrims dang / thos pa dang / brtson 'grus dang / dran pa dang / ting nge 'dzin dang / shes rab zhan pa dang / dma' ba dang / zhum pa dang / chung ba dang / sdug bsngal gyis yongs su</text></item>
<item><p>32a7</p><section>dkon brtsegs</section><text>bsgrubs pa dang / sdug bsngal dang 'dres pa dang / sdug bsngal dang ldan pa dang / sdug bsngal gyis yongs su bzung ba dang / nyes par bsams pa dang / nyes par bsgrubs pa'i shes rab kyis sems can de snyed kyi don bya ba'am/ de dag la phan par bsam pa'am/ bde bar</text></item>
<item><p>32b1</p><section>dkon brtsegs</section><text>bsgrubs pa'am/ sdug bsngal bsal ba'am/ de ltar tha gru che ba'i sangs rgyas kyi zhing yongs su dag par bya ba'am/ sems can de snyed yongs su smin par bya bar mi nus so/ /dge slong dag de la ji snyam du sems/ de'i tshe de'i dus na de bzhin gshegs pa dbang po'i tog ces bya ba</text></item>
<item><p>32b2</p><section>dkon brtsegs</section><text>byung ba de gang zhig yin snyam/ de skad ces bka' stsal pa dang / dge slong de dag cang mi zer bar 'khod do/ /de'i tshe shar phyogs logs su 'jig rten gyi khams gang gA'i klung gi bye ma snyed 'das pa na 'jig rten gyi khams zla ba'i 'od zer gyis rab tu brgyan pa zhes bya ba yod do/ de na de</text></item>
<item><p>32b3</p><section>dkon brtsegs</section><text>bzhin gshegs pa gzi brjid 'phags pa'i rgyal po zhes bya ba da ltar bzhugs te 'tsho zhing gzhes la chos kyang ston te/ der 'jam dpal gzhon nur gyur pa 'dus shing 'dug par gyur pa des bcom ldan 'das kyi dgongs pa sems kyis shes nas/ bcom ldan 'das de bzhin gshegs pa</text></item>
<item><p>32b4</p><section>dkon brtsegs</section><text>gzi brjid 'phags pa'i rgyal po de la 'di skad ces gsol to/ /bcom ldan 'das 'di ltar mi mjed kyi 'jig rten gyi khams na de bzhin gshegs pa shAkya thub pa chos ston gyis/ bcom ldan 'das shAkya thub pa de la bsnyen bkur bgyi ba'i slad du bdag kyang mchi'o/ /de skad ces gsol pa</text></item>
<item><p>32b5</p><section>dkon brtsegs</section><text>dang / bcom ldan 'das de bzhin gshegs pa gzi brjid 'phags pa'i rgyal pos 'jam dpal gzhon nur gyur pa la 'di skad ces bka' stsal to/ /'jam dpal de'i dus la bab par shes na song shig /de nas 'jam dpal gzhon nur gyur pa stan las langs te bcom ldan 'das de</text></item>
<item><p>32b6</p><section>dkon brtsegs</section><text>bzhin gshegs pa gzi brjid 'phags pa'i rgyal po'i zhabs la mgo bos phyag 'tshal te lan gsum bskor ba byas nas/ 'di lta ste dper na skyes bu stobs dang ldan pa'i lag pa bskum pa las brkyang ba'am/ brkyang ba las bskum pa tsam gyis 'jam dpal gzhon nur gyur pa 'jig rten gyi</text></item>
<item><p>32b7</p><section>dkon brtsegs</section><text>khams zla ba'i 'od zer gyis rab tu brgyan pa de nas mi snang bar gyur te/ bcom ldan 'das shAkya thub pa'i spyan snga 'dir gnas par gyur to/ /des bcom ldan 'das kyi zhabs la mgo bos phyag 'tshal te phyogs gcig tu 'dug go /phyogs gcig tu 'dug nas 'jam dpal gzhon nur</text></item>
<item><p>33a1</p><section>dkon brtsegs</section><text>gyur pas bcom ldan 'das la 'di skad ces gsol to/ /bcom ldan 'das kyis gang 'di skad du dge slong dag de la ji snyam du sems/ de'i tshe de'i dus na de bzhin gshegs pa dbang po'i tog ces bya ba byung ba de gang zhig yin snyam zhes bka' stsal pa ni bcom ldan</text></item>
<item><p>33a2</p><section>dkon brtsegs</section><text>'das bcom ldan 'das nyid ni de'i tshe de'i dus na dbang po'i tog ces bgyi ba'i de bzhin gshegs par gyur to/ /de ci'i slad du zhe na/ 'di ltar bcom ldan 'das ni bsam gyis mi khyab pa'i thabs mkhas pa dang ldan pa ste/ sems can yongs su smin par bgyi ba la chog pa mi</text></item>
<item><p>33a3</p><section>dkon brtsegs</section><text>mnga'/ sangs rgyas kyi zhing yongs su dag par bgyi ba la rgyun chad par bgyi ba ma mchis/ sems can rnams byang chub sems dpa'i chos rnams la dgod pas chog pa mi mnga' ste/ la la zhig yang dag par smra bas yang dag par smra na/ rgyal ba gtso bo/ rgyal ba dam pa/</text></item>
<item><p>33a4</p><section>dkon brtsegs</section><text>rgyal ba mchog /rgyal ba rab ces brjod pa de ni bcom ldan 'das nyid lags par yang dag par brjod pas yang dag par brjod do/ /de skad ces smras nas/ 'jam dpal gzhon nur gyur pas de'i tshe tshigs su bcad pa 'di dag smras so/ /dpa' bo rnams ni thabs mkhas te/ /</text></item>
<item><p>33a5</p><section>dkon brtsegs</section><text>sems can rnams la thugs brtse zhing / /sems can yongs su smin mdzad phyir/ /dpa' bo chen po rnam par 'phrul/ /bye ba brgyad cur rgyal ba nyid/ /sangs rgyas nyid du bstan gyur kyang / /da dung chog pa'i 'du shes bsal/ /byang chub mchog tu thugs kyang 'jug /stong</text></item>
<item><p>33a6</p><section>dkon brtsegs</section><text>gsum drug cu rtsa gcig gi /sangs rgyas zhing rnams dag mdzad pas/ /ji ltar thub pa thabs mkhas pa/ /rgyal ba khyod ni kun gyis 'tshal/ /da dung dang po thugs bskyed par/ /de dang der ni yongs bstan te/ /da dung du yang 'dren pa khyod/ /sangs rgyas mang po ston pa mdzad/ /</text></item>
<item><p>33a7</p><section>dkon brtsegs</section><text>rnam pa sna tshogs gzugs rnams kyis/ /gang zag mchog ni spyod pa mdzad/ /chos kyi dbyings la chags mi mnga'/ /khyod kyi gang yang mkhyen mdzad de/ /brgya byin tshangs pa'i cha byad dang / /la lar bdud kyi cha byad kyis/ /sems can rnams kyi don mdzad de/ /'jig rten</text></item>
<item><p>33b1</p><section>dkon brtsegs</section><text>rnams kyis rtogs mi nus/ /bud med cha byad spyod pa mdzad/ /dud 'gro'i skye gnas rnams na'ang gda'/ /'jig rten chos kyis mi gos te/ /pad ma chus mi chags pa bzhin/ /'dren pa sna tshogs khams can gyi/ /'jig rten 'di yi rjes 'jug mdzad/ /des na skye dgu 'di</text></item>
<item><p>33b2</p><section>dkon brtsegs</section><text>dag rnams/ /gdugs mtshan khyod kyi yon tan brjod/ /la lar bltam pa yongs su bstan/ /la lar mya ngan 'das pa bstan/ /la la na ni 'khor lo skor/ /la lar spyad pa spyod pa mdzad/ /sems can 'dul ba'i don slad du/ /dgyes shing mgur len rol pa mdzad/ /</text></item>
<item><p>33b3</p><section>dkon brtsegs</section><text>bshums mo dag kyang 'byin par mdzad/ /sems can sus kyang yong ma 'tshal/ /'dod chags mi mnga' chags pa'i tshul/ /'jigs pa mi mnga' 'jigs pa ltar/ /sems can rnam par gdul don du/ /'dren pa rnam par 'phrul pa mdzad/ /rmongs med rmongs pa'i tshul bstan</text></item>
<item><p>33b4</p><section>dkon brtsegs</section><text>te/ /byis pa ma lags byis tshul gyis/ /sems can rnam par gdul slad du/ /'dren pa rnam par 'phrul pa mdzad/ /smyos pa ma lags smyos pa'i tshul/ /zha ba ma lags zha ba ltar/ /rnam par 'phrul pa sna tshogs kyis/ /sems can rnams ni 'dul ba mdzad/ /de ltar</text></item>
<item><p>33b5</p><section>dkon brtsegs</section><text>bsam yas mgon po khyod/ /dam pa'i chos kyang bsam mi khyab/ /dpa' chen khyod la phyag kyang 'tshal/ /sems can thub chen 'drar gyur cig /sngon byung ba 'od srung chen pos zhus pa'i le'u ste lnga pa'o// //de nas bya'i rgyal po 'dab brgyad khri drug stong gis lha ma</text></item>
<item><p>33b6</p><section>dkon brtsegs</section><text>yin gyi dbang po de dag gi mchod pa yang mthong / lung bstan pa yang thos nas/ bcom ldan 'das la gzhal du med pa'i dad pa skyes te/ bcom ldan 'das la mchod pa'i phyir brtson par gyur nas/ bcom ldan 'das la mchod pa'i don du rin po che sna bdun gyi khang pa brtsegs pa shin tu bkra ba</text></item>
<item><p>33b7</p><section>dkon brtsegs</section><text>blta na sdug pa brgyad khri drug stong mngon par sprul to/ /lha'i rin po che sna bdun ni 'di lta ste/ gser dang / dngul dang / bai dUr+ya dang / shel dang / spug dang / mu tig dmar po dang / rdo'i snying po dang bdun no/ /khang pa brtsegs pa de dag kyang rin po che sna bzhi'i lan kan gyi dra ba</text></item>
<item><p>34a1</p><section>dkon brtsegs</section><text>ris bkra ba/ blta na sdug pa rim pa bdun gyis kun nas bskor to/ /rin po che sna bzhi ni 'di lta ste/ gser dang / dngul dang / bai dUr+ya dang / shel lo/ gser gyi lan kan rnams kyi ka ba dang / gdang bu rnams ni gser/ shar ba rnams ni dngul/ dngul</text></item>
<item><p>34a2</p><section>dkon brtsegs</section><text>gyi lan kan rnams kyi ka ba dang gdang bu rnams ni dngul/ shar ba rnams ni gser/ bai dUr+ya'i lan kan rnams kyi ka ba dang gdang bu ni bai dUr+ya/ shar ba rnams ni shel/ shel gyi lan kan rnams kyi ka ba dang gdang bu rnams ni shel/ shar ba rnams ni dngul las byas pa'o/ /khang pa brtsegs</text></item>
<item><p>34a3</p><section>dkon brtsegs</section><text>pa de dag dril bu g.yer kha'i dra ba bkra ba blta na sdug pa rim pa bdun gyis kun nas bskor to/ /de dag kyang rin po che sna bdun las byas pa sha stag ste/ 'di ltar gser dang / dngul dang / bai dUr+ya dang / shel dang / spug dang / mu tig dmar po dang / rdo'i snying po dang bdun no/ /khang pa</text></item>
<item><p>34a4</p><section>dkon brtsegs</section><text>brtsegs pa de dag rin po che sna bdun gyi dra ba bkra ba/ blta na sdug pa 'di lta ste/ gser gyi dra ba dang / dngul gyi dra ba dang / bai dUr+ya'i dra ba dang / shel gyi dra ba dang / mu tig dmar po'i dra ba dang / spug gi dra ba dang / rdo'i snying po'i dra bas kun nas bkab par gyur to/ /gdugs bkra ba/ blta na</text></item>
<item><p>34a5</p><section>dkon brtsegs</section><text>sdug pa brgyad khri drug stong mngon par sprul te/ de dag kyang 'di ltar gser nas rdo'i snying po'i bar gyi rin po che sna bdun las bsgrubs pa sha stag go /rgyal mtshan bkra ba/ blta na sdug pa brgyad khri drug stong yang mngon par sprul te/ rgyal mtshan de dag kyang gser dang / dngul dang /</text></item>
<item><p>34a6</p><section>dkon brtsegs</section><text>bai dUr+ya dang / shel dang / rin po che sna bzhi'i rgyu las bsgrubs pa sha stag ste/ rgyal mtshan sngon po rnams ni tog ser po can/ rgyal mtshan ser po rnams ni tog sngon po can/ rgyal mtshan dmar po rnams ni tog dkar po can sha stag mngon par sprul to/ /ba dan kha dog sna tshogs</text></item>
<item><p>34a7</p><section>dkon brtsegs</section><text>can bkra ba/ blta na sdug pa brgyad khri drug stong yang mngon par sprul par gyur to/ /bla re bkra ba/ blta na sdug pa brgyad khri drug stong yang mngon par sprul par gyur te/ bla re de dag kyang gser skud kyi bla re dang / dngul skud kyi bla re dang / bai dUr+ya'i bla re dang / shel gyi bla re dang / mu tig</text></item>
<item><p>34b1</p><section>dkon brtsegs</section><text>dmar po'i bla re dang / spug gi bla re dang / rdo'i snying po'i bla re ste/ rin po che sna bdun las bsgrubs pa sha stag go /de nas bya'i rgyal po 'dab de dag gis khang pa brtsegs pa brgyad khri drug stong po de dag dang / gdugs brgyad khri drug stong po de dag dang / rgyal mtshan brgyad khri drug stong</text></item>
<item><p>34b2</p><section>dkon brtsegs</section><text>po de dag dang / ba dan brgyad khri drug stong po de dag dang / bla re brgyad khri drug stong po de dag bcom ldan 'das la phul ba dang / de dag thams cad steng gi bar snang la lding zhing bcom ldan 'das la lan gsum bskor ba byas so/ /'di lta ste/ dper na glang po che'i rgyal po sa srung gi bu ni sum</text></item>
<item><p>34b3</p><section>dkon brtsegs</section><text>cu rtsa gsum gyi lha rnams mgo la khyer zhing nam mkha' las song ste/ yongs 'dus brtol du gzhog go /de bzhin du khang pa brtsegs pa de dag dang / gdugs de dag dang / rgyal mtshan de dag dang / ba dan de dag dang / bla re de dag bar snang gi nam mkha' la lding zhing bcom ldan 'das la lan</text></item>
<item><p>34b4</p><section>dkon brtsegs</section><text>gsum skor ba byed par gyur to/ /de nas 'dab brgyad khri drug stong po de dag gis bcom ldan 'das la mchod pa byas te/ bcom ldan 'das la lan gsum bskor ba byas nas phyogs gcig tu 'khod de thal mo sbyar nas phyag 'tshal zhing tshigs su bcad pa dag gis bcom ldan 'das la</text></item>
<item><p>34b5</p><section>dkon brtsegs</section><text>mngon par bstod pa/ rga dang 'chi las rnam bral khyod la phyag 'tshal lo/ /rga dang 'chi las rnam 'grol khyod la phyag 'tshal lo/ /sems can gzhal yas kha lo sgyur la phyag 'tshal lo/ /khyod dang mtshungs pa ma mchis lhag pa'ang ma mchis so/ /bdag cag rnams kyang sred med bu yi lus</text></item>
<item><p>34b6</p><section>dkon brtsegs</section><text>ldan zhing / /sum cu rtsa gnyis mtshan gyis yan lag brgyan pa dang / /dpe byad bzang po brgyad cus shin tu mdzes byas pa'i/ /sangs rgyas rnam par 'dren pa khyod 'drar gyur par shog /bdag cag 'dom gang 'od kyi gzi ldan zhing / /mngon 'phags gzugs kyi dam pas mdzes gyur te/ /spyod</text></item>
<item><p>34b7</p><section>dkon brtsegs</section><text>lam mchog dang bdag cag ldan gyur cing / /'gro ba rnams sbyong mya ngan zlo bar shog /bdag cag tshul khrims ting 'dzin rab ldan zhing / /shes rab ldan pas mchog tu gyur par shog /de ltar rnam par 'dren pa khyod lta bur/ /skye bo rab 'grel sangs rgyas grub par shog /'dren pa 'jig rten mkhas pa</text></item>
<item><p>35a1</p><section>dkon brtsegs</section><text>khyod lta bur/ /bdag cag 'dren pa stobs bcu ldan pa dang / /ma 'dres bco brgyad chos kyi mthar phyin cing / /'jig rten mkhas pa thams cad mkhyen du shog /bdag cag kun kyang 'gro ba dngos med dang / /rmi 'dra sgyu 'dra gnas pa med pa dang / /brag ca nam mkha' 'dra bar ston byed cing / /</text></item>
<item><p>35a2</p><section>dkon brtsegs</section><text>ji ltar rnam 'dren khyod ston bzhin du shog /de nas bcom ldan 'das kyis bya'i rgyal po 'dab de dag gi lhag pa'i bsam pa mkhyen nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ rgyal ba rnam 'dren gtso bo sangs rgyas rnams/ /</text></item>
<item><p>35a3</p><section>dkon brtsegs</section><text>rgyu ma mchis par bzhad pa mi mdzad na/ /'dzum mdzad 'di la rgyu rkyen gang lags pa/ /'jig rten phan mdzad thugs rje mnga' bas gsungs/ /'dab rnams kyis rgyal ba mchod bgyis te/ /bla re nam mkha' rgyas par gang ba bstan/ /lhar bcas 'jig rten 'di la ngo mtshar skyed/ /rkang gnyis</text></item>
<item><p>35a4</p><section>dkon brtsegs</section><text>dam pas de dag lung bstan gsol/ /'gro ba thams cad thal mo rab sbyar cing / /dga' ba'i sems dang mgu ba'i sems kyis 'khod/ /mkha' lding 'gro ba cir 'gyur nyan par 'tshal/ /rkang gnyis dam pas de dag lung bstan gsol/ /mi mchog khyod la khong dag mchi ba ni/ /'gro ba thams cad the</text></item>
<item><p>35a5</p><section>dkon brtsegs</section><text>tshom med 'gyur zhing / /the tshom med pas 'khor du 'jigs med 'gyur/ /'dis ni sangs rgyas mnyes par bgyis shes mchi/ /'khor 'dir 'jigs med rab tu dga' bar 'gyur/ /yongs su sbyangs shing shin tu skyon bsal nas/ /rgyal bas lung bstan de dag mngon dga' ste/ /slob ma mchog la bla</text></item>
<item><p>35a6</p><section>dkon brtsegs</section><text>mas bstan pa bzhin/ /the tshom 'tshal ba'i the tshom gcad du gsol/ /rab tu dga' mdzad rjes su smon pa mdzod/ /dga' ba'i sems kyis 'khor 'di 'dus gyur gyis/ /rang byung mkha' lding 'gro ba cir 'gyur gsungs/ /de nas bcom ldan 'das kyis tshe dang ldan pa rta thul la tshigs su bcad de slar bka'</text></item>
<item><p>35a7</p><section>dkon brtsegs</section><text>stsal pa/ thams cad zil gnon stobs bcu brtson 'grus bden/ /rgyal ba dbang po thub pa de bzhin gshegs/ /'dren pas yan lag brgyad ldan gsung dbyangs kyis/ /'dab 'gro ba rta thul bka' stsal pa/ /rta thul khyod kyis dri ba legs par dris/ /'jig rten phan phyir 'dzum gang ngas bstan pa/ /de yi</text></item>
<item><p>35b1</p><section>dkon brtsegs</section><text>'bras bu dga' ba'i yid kyis nyon/ /the tshom sol la rab tu dga' ba skyed/ /bla na med pa'i byang chub zhi tshol zhing / /stobs dang mi 'jigs bzhi po gang rnams kyis/ /'dren pa 'jigs med 'gyur ba btsal ba'i phyir/ /'dab chags dbang pos nga la mchod legs byas/ /ma 'dres bco brgyad chos ni smra ba yi/ /</text></item>
<item><p>35b2</p><section>dkon brtsegs</section><text>sred med bu lus shin tu mkhregs pa dang / /sum cu gnyis mtshan dpe byad bzang po rnams/ /yongs su btsal phyir nga la mchod pa byas/ /rgyal ba'i tshul khrims ting 'dzin btsal ba dang / /gzhan yang sangs rgyas spyod yul shes rab dang / /phun sum zhing dang 'gro ba rnam dgrol ba/ /'di dag kun btsal don</text></item>
<item><p>35b3</p><section>dkon brtsegs</section><text>du mchod pa byas/ /de dag nga la dga' bas mchod byas pas/ /dud 'gro'i gnas nas de dag shi 'phos nas/ /lha dang brtul zhugs 'thun par de dag 'dong / /'di ni ngan song srid pa'i tha ma yin/ /bskal pa bye ba gang gA'i bye snyed du/ /de dag lha mi'i nang na gnas gyur cing / /rnam 'dren khrag khrig mtha'</text></item>
<item><p>35b4</p><section>dkon brtsegs</section><text>yas mchod byas nas/ /de dag dbang po thul ba'i rgyal bar 'gyur/ /de dag zhing du ngan song mi 'byung ste/ /mi khom mi 'byung mtshan dang mi ldan med/ /rgyal ba de dag mtshan ni kun tu mdzes/ /ri rab rgyal mtshan bskal la rang byung 'gyur/ /lo ni bye ba brgyad cu bzhi bgrangs par/ /'jig rten phan phyir</text></item>
<item><p>35b5</p><section>dkon brtsegs</section><text>'dren pa de dag bzhugs/ /'jig rten phan phyir rnam 'dren mnyam bzhag pas/ /lus can rnams la mnyam pa'i don mdzad 'gyur/ /skyob pa rdul med gyur pa de dag gi /'dus pa nga rgyal spangs pa brgyad cur 'gyur/ /de tshe skyob pa rdul dang bral rnams kyi/ /shin tu sems dul bye ba brgyad cu 'byung / /'dren pa</text></item>
<item><p>35b6</p><section>dkon brtsegs</section><text>de dag 'gro ba'i nga bsal phyir/ chos kyi 'khor lo rab tu skor bar 'gyur/ /mi dag de ltar 'di rnams nga rgyal che/ /'dab lus su gyur nas stobs po che/ /'di dag sngon tshe 'das pa'i dus shig na/ /drang srong dka' thub drag po'i tshogs can gyur/ /stong phrag brgyad cu rtsa drug tshang ba ste/ /dka' thub spyod</text></item>
<item><p>35b7</p><section>dkon brtsegs</section><text>de rdzu 'phrul phun sum btsal/ /de dag rdzu 'phrul thob nas nga rgyal gyis/ /dga' bas dka' thub drag dang ldan par gyur/ /tshul khrims ma zhig de dag nags 'dab tu/ /tshe zad shi 'phos gyur te lus kyang zhig /nga rgyal des ni mkha' lding mkha' 'gror gyur/ /rdzu 'phrul sems kyis rdzu 'phrul ldan par skyes/ /tshul</text></item>
<item><p>36a1</p><section>dkon brtsegs</section><text>khrims dag pas rgyal ba'i bstan la dad/ /nga rgyal gyis ni byang chub sems kyang bskyed/ /nam mkha' lding lung bstan pa'i le'u ste drug pa'o// //bam po bzhi pa/ de nas klu'i bu mo bye ba phrag dgu bcu rtsa drug gis lha ma yin gyi dbang po de dag dang / nam mkha' lding gi dbang po de</text></item>
<item><p>36a2</p><section>dkon brtsegs</section><text>dag gi mchod pa yang mthong / lung bstan pa yang thos nas mchog tu dga' ba chen po skyes te/ de dag dga' mgu yi rangs nas rab tu dga' ste/ dga' ba dang yid bde ba skyes nas bcom ldan 'das la mchod pa'i phyir brtson par gyur to/ /de dag gis rin po che sna bdun gyi gdugs bai dUr+ya'i dra ba lda ldir</text></item>
<item><p>36a3</p><section>dkon brtsegs</section><text>bkye ba mu tig dmar po'i dra bas bskor ba/ gser gyi yu ba can/ bai dUr+ya'i thur ma brgya stong bkye ba/ rin po che chun po sbyangs pa bye ba phrag dgu bcu rtsa drug mngon par sprul to/ /rta sngon po kha dog sngon po/ sngon po lta bur ston pa/ 'od sngon po 'byung ba/ rgyan sngon pos brgyan pa/ bai dUr+ya'i srab kyis bsrabs</text></item>
<item><p>36a4</p><section>dkon brtsegs</section><text>pa/ bye ba phrag dgu bcu rtsa drug mngon par sprul to/ /nor bu skar mdog gi bla re kho ra khor yug tu dpag tshad drug cu yod la/ des 'khor de dag thams cad yog pa cig kyang steng gi bar snang la mngon par sprul to/ /de la rin po che sna bdun gyi lda ldi bkra ba mig tu mdzes pa blta na sdug pa bye ba phrag dgu bcu rtsa drug</text></item>
<item><p>36a5</p><section>dkon brtsegs</section><text>bres par mngon par sprul to/ /bla re de'i kho ra khor yug tu rin po che sna bdun gyi dril bu g.yer ka'i dra ba mngon par sprul te bres so/ /rin po che sna bdun gyi khrung khrung rkang dag mngon par sprul to/ /klu'i rol mo sil snyan bye ba phrag dgu bcu rtsa drug mngon par sprul to/ /de nas klu'i bu mo de dag rta sngon po de dag la zhon nas</text></item>
<item><p>36a6</p><section>dkon brtsegs</section><text>rin po che sna bdun gyi gdugs steng gi bar snang la bres te/ nam mkha' las 'dong zhing rol mo'i sgra bye ba phrag dgu bcu rtsa drug po de dag dkrol cing / bcom ldan 'das la lan gsum skor ba byed pa lha'i tsan dan gyi phye ma dag kyang bcom ldan 'das la mngon par 'thor/ lha'i a ga ru dang / ta ma la'i lo ma dang /</text></item>
<item><p>36a7</p><section>dkon brtsegs</section><text>ud pa la'i phye ma dang / me tog sna tshogs kyang bcom ldan 'das la mngon par 'thor/ me tog ud pa la dang / tsam pa ka'i phreng ba dag kyang 'thor/ me tog rnam pa sna tshogs kyi phreng ba dag kyang 'thor/ spos sna tshogs kyi phreng ba dang / na bza' dang / rgyan dag kyang 'bul te/ lha ma yin gyis ji</text></item>
<item><p>36b1</p><section>dkon brtsegs</section><text>ltar byas pa de bzhin du mchod pa rgya cher byas so/ /de nas de dag gis rol mo sil snyan bye ba phrag dgu bcu rtsa drug po de dag byas pa'i sgras stong gsum gyi stong chen po'i 'jig rten gyi khams rgyas par gang bar gyur te/ sems can gang dag gis rol mo'i sgra de thos pa de dag thams cad kyang bla na</text></item>
<item><p>36b2</p><section>dkon brtsegs</section><text>med pa yang dag par rdzogs pa'i byang chub las phyir mi ldog par gyur to/ nor bu skar mdog gi bla re dag dang / rin po che sna bdun gyi lda ldi de dag dang / dril bu g.yer ka'i dra ba de dag dang / khrung khrung rkang de dag rlung gis bskyod pa las 'di lta ste/ dper na rol mo sil snyan yan lag brgyad dang ldan pa</text></item>
<item><p>36b3</p><section>dkon brtsegs</section><text>mkhas pas dkrol ba de lta bur snyan la de lta bur yid du 'ong zhing mnyan na bde ba'i sgra byung bar gyur to/ /sgra des kyang stong gsum gyi stong chen po'i 'jig rten gyi khams rgyas par gang bar gyur te/ sems can gang gis rgyan gyi sgra de dag thos par gyur pa de dag thams cad kyang / bla na med pa yang</text></item>
<item><p>36b4</p><section>dkon brtsegs</section><text>dag par rdzogs pa'i byang chub las phyir mi ldog par gyur to/ /de nas klu'i bu mo de dag gis me tog rnam pa sna tshogs kyi char dang / spos chu rnam pa sna tshogs kyi char mngon par phab par gyur te/ me tog gi char de bab pa'i tshe spos kyi dri zhim po'i ngad byung ste/ 'gro zhing ldog go /spos chu'i char de bab pas</text></item>
<item><p>36b5</p><section>dkon brtsegs</section><text>kyang ser skya'i gnas kyi grong khyer chen po'i kho ra khor yug tu dpag tshad drug cu tshun chad spos chu'i rdzab tu gyur te/ spos kyi dri des kyang stong gsum gyi stong chen po'i 'jig rten gyi khams rgyas par gang bar gyur to/ /sems can gang gis spos kyi dri de tshor bar gyur pa de dag thams cad kyang bla na med pa</text></item>
<item><p>36b6</p><section>dkon brtsegs</section><text>yang dag par rdzogs pa'i byang chub las phyir mi ldog par gyur to/ /de nas klu'i bu mo de dag gis gdugs bye ba phrag dgu bcu rtsa drug dang / rta bye ba phrag dgu bcu rtsa drug dang / rol mo sil snyan bye ba phrag dgu bcu rtsa drug po de dag gis bcom ldan 'das la mchod pa byas nas rgyan thams</text></item>
<item><p>36b7</p><section>dkon brtsegs</section><text>cad dang ldan pa de dag bar snang gi nam mkha' la 'khod de/ bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te/ thal mo sbyar nas bcom ldan 'das la phyag 'tshal zhing phyogs gcig tu 'khod par gyur to/ /de'i tshe tshigs su bcad pa 'di dag kyang smras so/ /</text></item>
<item><p>37a1</p><section>dkon brtsegs</section><text>klu yi bu mo mkhas pa de dag yi rangs dga' mgu yid kyis su/ /byang chub zhi ba tshol zhing shAkya thub la der ni mchod pa chen po byas/ /rgyan gyis legs brgyan bye ba dgu bcu drug gi gdugs rnams mngon sprul te/ /bde bar gshegs pa mchod cing rab tu</text></item>
<item><p>37a2</p><section>dkon brtsegs</section><text>dul ba'i yid kyis chags dang bral/ /rgyan gyis legs brgyan bye ba dgu bcu drug gi rta rnams mngon sprul te/ /kha dog sngo zhing rgyan yang sngo ba'i rta la rgyal mtshan sngon pos brgyan/ /de dag thams cad bar snang dong nas thub la rta yis mchod pa byed/ /klu yi bu mo</text></item>
<item><p>37a3</p><section>dkon brtsegs</section><text>de dag dang ba'i yid kyis thub la mgos phyag 'tshal/ /mchog la mchod pa'i don du klu yi gnas nas klu yi sil snyan gyis/ /mchod pa'i 'os gyur 'dren pa shAkya thub la der ni mchod pa byas/ /sil snyan de dag bde bar gshegs la mchod pa'i sgra de khams gsum</text></item>
<item><p>37a4</p><section>dkon brtsegs</section><text>grag /sgra de thos pa'i sems can khrag khrig dag ni byang chub yang dag zhugs/ /de dag rnams kyis der sprul mkha' la bla re chen po gcig tu gyur/ /phyogs bcu'i dpag tshad drug cur rgyas shing 'gro ba thams cad khebs par gyur/ /nor bu rin chen skar ma'i</text></item>
<item><p>37a5</p><section>dkon brtsegs</section><text>mdog gi gzi brjid phyogs su 'bar zhing gsal/ /klu yi bu mo dga' nas 'gro ba'i don du rgyal la mchod pa byas/ /gzhal du med pa'i sems bskyed dga' nas byang chub zhi ba tshol byed cing / /'jig rten don byed bde gshegs sangs rgyas 'jig rten mkhas pa</text></item>
<item><p>37a6</p><section>dkon brtsegs</section><text>grub par shog /ji ltar stobs bcu mnga' ba khyod ni sems can sdug bsngal 'grol ba ltar/ /chos kyang bstan te sems can nyon mongs sdug bsngal bsgribs pa khrag khrig dgrol/ /chos rnams sgyu ma smig rgyu 'dra zhing dbu ba lta bur nyam chung la/ /char rgyun chu</text></item>
<item><p>37a7</p><section>dkon brtsegs</section><text>la phog pa'i chu bur lta bur 'jig cing bdag po med/ /me long nang gi gzugs brnyan 'dra bar 'gro ba thams cad brtags nas ni/ /'gro ba dag la chos kyi rang bzhin yang dag de nyid bstan par bgyi /sgyu ma bkod pa lta bur ma mchis pa byis pa rmongs bgyid pa/ /</text></item>
<item><p>37b1</p><section>dkon brtsegs</section><text>skye bo mi mkhas ji bzhin ma 'tshal ba dag ma rung rab bgyid pa/ /byis pa rmongs bgyid chos rnams sdig med khyod kyis de ltar legs par gzigs/ /de dag ji ltar gzigs pa de bzhin de dag sems can rnams la bstan/ /ji ltar sa chen 'di la sprin 'khrigs gyur na ri</text></item>
<item><p>37b2</p><section>dkon brtsegs</section><text>ltar gda' ba yang / /yang dag tu na ri ltar ngo bo nyid kyis de la gnas ma mchis/ /de ltar 'gro ba thams cad rang bzhin ma mchis dbang po rmongs par bgyid/ /shes pas brtags nas skye bo mkhas pa dag ni rmongs par 'gyur ma mchis/ /yang dag tu na 'gro ba</text></item>
<item><p>37b3</p><section>dkon brtsegs</section><text>thams cad rang bzhin ma mchis khyod ston pas/ /des na 'dren pa rgyal ba khyod la skye bo mkhas pa mi phyed 'gyur/ /khyod kyi sras rnams chos kyis yongs su tshim nas rdzab la zam pa 'dra/ /'di ni byis pa'i skye bo'i yul min 'gro ba 'di ni sgra phyir 'brang / /de lta</text></item>
<item><p>37b4</p><section>dkon brtsegs</section><text>lags pas sdig med yang dag ston pa byis pa'i skye bo'i mgon/ /skyabs dang dpung gnyen gnas dang rten dang rtsa lag khyod la skyabs su mchi/ /gzhal yas byang chub de btsal slad du rnam par 'dren pa khyod la mchod/ /sangs rgyas gyur nas rtogs bgyid sdig bral</text></item>
<item><p>37b5</p><section>dkon brtsegs</section><text>'jig rten don rnams bgyid par shog /de nas bcom ldan 'das kyis klu'i bu mo de dag gi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ /'jig rten na ni 'jig rten</text></item>
<item><p>37b6</p><section>dkon brtsegs</section><text>mkhas pa rnam par 'dren mchog khyod 'dzum mdzad/ /dpal stug 'dzum pa mdzad la rgyu ma mchis pa bdag gis yongs ma mthong / /mi yi dbang po dam pa 'dzum pa mdzad pa'i rgyu ni yang dag gsungs/ /de thos lha mi lha min tshogs dang klu yi bu mo gsang ba pa/ /dri</text></item>
<item><p>37b7</p><section>dkon brtsegs</section><text>za rnams kyang skyob pa'i dgongs pa thos nas yid ni dga' bar 'gyur/ /'jig rten dag na 'jig rten rnam 'dren khyod kyis rgyu rnams thams cad mkhyen/ /rgyal bas chos gang rgyu dang rnam pas mkhyen par ma gyur yong ma mchis/ /de ltas bde gshegs rgyal ba khyod kyis</text></item>
<item><p>38a1</p><section>dkon brtsegs</section><text>ji ltar thugs chud 'dzum rgyu gsungs/ /de thos nas ni 'gro ba thams cad yi rangs dogs pa chad par 'gyur/ /thub pa bde bar gshegs kyi bstan pa mchog la don kyang thob par mchi/ /'khor rnams 'di dag don myong gyur nas yid ni rab tu zhi bar 'gyur/ /</text></item>
<item><p>38a2</p><section>dkon brtsegs</section><text>kun rtog dbang du mi 'gyur byang chub yid kyis rgyal ba'i spyod nyan 'gyur/ /bde gshegs khyod kyi 'dzum mdzad don thos rang 'byung nyid du nges par 'byung / /'khor 'di rgyal ba khyod kyi zhal nas 'dzum mthong the tshom 'tshal gyur te/ /sdug bsngal dogs bcas yid mi bde zhing chos</text></item>
<item><p>38a3</p><section>dkon brtsegs</section><text>la som nyi gang 'tshal ba/ /de dag la ni thub pa ston pas dogs bsal the tshom dgum du gsol/ /drang srong khyod kyis gang slad 'dzum bstan myur du bka' stsal the tshom khum/ /rgyal ba gang gis de ring yid ni rnam par sbyangs shing bdud bcom thul/ /su zhig yid rab tshim nas</text></item>
<item><p>38a4</p><section>dkon brtsegs</section><text>bcom ldan 'das la mchod pa dam pa bgyis/ /'di ni su yi mthu lags ston pa 'gro ba'i mdun du 'di bka' stsol/ /thos nas bdag cag yi rangs mchog tu dga' ba skyes nas bde bar 'gyur/ /khyod kyi zhabs kyi drung du 'dus pa'i 'gro ba 'di dag the tshom 'tshal/ /'dzum</text></item>
<item><p>38a5</p><section>dkon brtsegs</section><text>rgyu dga' ba skyed pa bka' stsol thub pa the tshom bsal du gsol/ /de thos lha dang bcas pa'i 'gro ba 'di dag the tshom ma mchis 'gyur/ /rgyal ba'i gsung sgra yang dag thos nas de dag yid dga' 'gyur/ /de nas bcom ldan 'das kyis/ tshe dang ldan pa rta thul la tshigs</text></item>
<item><p>38a6</p><section>dkon brtsegs</section><text>su bcad de slar bka' stsal pa/ rta thul legs so rgyal ba'i dgongs pa 'dzum pa 'di ni legs par dris/ /klu yi bu mos mchod tshe 'jig rten phan phyir ngas ni 'dzum pa bstan/ /de yi 'bras bu bstan gyis yid gnyis tha ba spangs pa'i sems kyis nyon/ /gang gi</text></item>
<item><p>38a7</p><section>dkon brtsegs</section><text>don du ngas ni 'dzum pa 'dir mdzad nga yi tshig la nyon/ /klu yi bu mo 'di dag chags med yid kyis byang chub yang dag zhugs/ /'gro ba thams cad stong par rnam bshig blo ldan dogs med legs par gnas/ /'di na byed med tshor med gang zag med cing skye ba po yang med/ /</text></item>
<item><p>38b1</p><section>dkon brtsegs</section><text>chos rnams 'di dag zhing smig rgyu mtshungs la me long gzugs brnyan 'dra/ /'di dag rnams kyis mchod byas byas gzo blo gros yang dag ngas shes te/ /rgyal ba'i chos nyid dang ni 'gro ba stong zhing bdag po med mthong legs/ /mchod pa rnam par phye zhing legs par bkod</text></item>
<item><p>38b2</p><section>dkon brtsegs</section><text>pa 'di dag sgyu ma 'dra/ /byang chub gzhal yas gang du smon lam btab pa de yang 'di 'drar stong / /nga la gzhal yas mchod pa de byas pa dang 'gro ba stong shes pas/ /klu las shi 'phos nas ni lha gnas brgya byin gnas su 'gro bar 'gyur/ /sum cu rtsa gsum song ste lha</text></item>
<item><p>38b3</p><section>dkon brtsegs</section><text>yi nang du dga' bar tshe rdzogs nas/ /ma smad grags dang ldan pa'i lha gnas 'thab bral gnas su 'gro bar 'gyur/ /'thab bral lha nang gnas te lha yi gnas su lha yi dga' ba spyod/ /lhar gyur bde gshegs sras rnams de ni tshe yi tshad du gnas par 'gyur/ /rgyal ba'i</text></item>
<item><p>38b4</p><section>dkon brtsegs</section><text>sras rnams 'thab bral dga' ba spyad nas tshe tshad zad pa dang / /dga' ldan gnas su lha yi grong khyer lha dang brtul zhugs 'dra bar 'gyur/ /de dag de na lha yi bu mos bskor nas lha yi dga' ba spyod/ /pad ma chus mi chags pa bzhin du bde gshegs mi gnas blo can gnas/ /</text></item>
<item><p>38b5</p><section>dkon brtsegs</section><text>'gro ba thams cad stong par rtogs rig blo las nyams par yong mi 'gyur/ /skyob pa rnams kyi dran pa rdo la brkos pa bzhin du yong mi nyams/ /de dag dga' ldan gnas der gnas te lha yi dga' ba spyod nas ni/ /tshe tshad yongs su zad nas de tshe rab 'phrul dag tu 'gro bar</text></item>
<item><p>38b6</p><section>dkon brtsegs</section><text>'gyur/ /bde gshegs ma smad grags ldan der yang lha mo'i tshogs kyis mchod 'gyur te/ /mi gnas blo gros ldan pa tshe tshad bar tu gnas na gnas par 'gyur/ /de dag gnas der rab 'phrul gyur te lha yi dga' ba spyad nas ni/ /mkhas pa tshe zad blo gros ldan pa chos</text></item>
<item><p>38b7</p><section>dkon brtsegs</section><text>kyi mthar ni phyin gyur nas/ /'dren pa bsam pa dag pa chags med yid ldan chos kyi bsam pa can/ /chos dang ldan rnams gzhan 'phrul gnas su lha 'du bar ni 'gro bar 'gyur/ /de dag lha gnas de na gnas shing lha yi dga' ba spyod par 'gyur/ /bde gshegs</text></item>
<item><p>39a1</p><section>dkon brtsegs</section><text>ma rmongs blo ldan de dag rang gi tshe tshad gnas par 'gyur/ /mya ngan 'das ltar lha yi 'dod pa'i yon tan mnyam nyid zhi bar rtogs/ /bsam gtan bsam pas tshangs gnas ma smad grags dang ldan par 'gro bar 'gyur/ /tshangs pa'i gnas su bsam gtan mkhas shing bsam gtan</text></item>
<item><p>39a2</p><section>dkon brtsegs</section><text>'bras bu spyad gyur nas/ /der gnas dpe med gyur cing byang chub yid kyis bskal par gnas par 'gyur/ /de dag bskal par tshangs gnas 'thun par ye shes don gnyer brtul zhugs bzang / /thub pa mkhas pa thabs mkhas de dag 'jig rten don ni mtha' yas byed/ /mkhas thub de dag de na bsam</text></item>
<item><p>39a3</p><section>dkon brtsegs</section><text>gtan spyod yul bsam gtan chags pa med/ /bsam gtan bde ba mnyam nyid 'drar rig byang chub phyir ni dbang po zhi/ /kun tu grol yid drang srong byang chub phyir ni byang chub blo dang ldan/ /mya ngan 'das pa lta bur bsam gtan blo gcig zhi ba'i mtshan nyid 'gyur/ /bde bar gshegs dang bcom ldan sras po</text></item>
<item><p>39a4</p><section>dkon brtsegs</section><text>byang chub zhi ba yongs tshol ba/ /tshangs pa'i yid ldan 'jig rten don byed de dag tshangs gnas de na gnas/ /kun kyang tshangs pa'i blo ldan mthar phyin sha stag byang chub don gyi phyir/ /rang 'byung dgongs pa khams gsum lam las 'das pa'i nges par 'byung ba ston/ /tshangs pa la ni gus pa bskyed nas 'gro</text></item>
<item><p>39a5</p><section>dkon brtsegs</section><text>ba byang chub tshol bar 'gyur/ /tshangs pa'i bsam pa rang byung bsam pa nges 'byung mthar thug shes nas ni/ /bde bar gshegs kyi bstan pa mchog la brtson pa de dag 'gro ba la/ /ci nas chos tshul 'bras bu myur du shes 'gyur de ltar chos kyang ston/ /de dag tshangs gnas de na gnas shing 'jig rten</text></item>
<item><p>39a6</p><section>dkon brtsegs</section><text>dag la byang chub phyir/ /phan pa byas nas srog chags bye ba khrag khrig mang po byang chub bkod/ /rgyal ba kun la mchod phyir 'jig rten khams mang khrag khrig 'gro bar 'gyur/ /dbang po zhi ba de dag bskal pa skar ma 'dra la rgyal bar 'gyur/ /lha dang mi dang klu dang 'dab dag dang lha min bcas pa</text></item>
<item><p>39a7</p><section>dkon brtsegs</section><text>dang / /dri za grul bum mi'am ci tshogs gnod sbyin 'gror bcas dga' zhing mgu/ /bcom ldan 'das kyis byang chub tu ni yongs sbyangs chos kyis stobs rnyed pa/ /de dag thams cad yi rangs thal sbyar bde bar gshegs la mgos phyag 'tshal/ /klu'i bu mo lung bstan pa'i le'u ste bdun pa'o// //</text></item>
<item><p>39b1</p><section>dkon brtsegs</section><text>de nas klu'i bu mo de dag gi mchod pa yang mthong / lung bstan pa yang thos/ yongs su rdzogs par yang rig nas klu'i rgyal po dga' bo dang / nye dga' la sogs pa klu bye ba phrag dgu bcu ngo mtshar thob par gyur te/ 'di ltar de bzhin gshegs pa de sems can thams cad kyi bsam pa mkhyen cing bcom</text></item>
<item><p>39b2</p><section>dkon brtsegs</section><text>ldan 'das de la mi mkhyen pa 'am/ ma gzigs pa'am/ ma gsan pa'am/ mngon du ma mdzad pa gang yang med cing bcom ldan 'das kyi chos ni legs par gsungs pa/ yang dag par mthong ba/ rims nad med pa/ dus chad pa med pa/ nye bar gtod pa/ 'di mthong ba la don yod pa/ mkhas pa rnams</text></item>
<item><p>39b3</p><section>dkon brtsegs</section><text>kyis rang gis rig par bya ba ni ngo mtshar rmad du byung ba ste/ de bzhin gshegs pa de ni rdzu 'phrul che zhing mthu che ba mnga' ba'o/ /'di ltar bud med du gyur pa/ rgod pa/ mi brten pa/ mi gnas pa rnams kyis kyang bcom ldan 'das kyis chos bstan pa yongs su shes pa dang / de ltar bcom ldan 'das kyi</text></item>
<item><p>39b4</p><section>dkon brtsegs</section><text>slob ma dge 'dun yang legs par zhugs pa/ drang por zhugs pa/ rigs par zhugs pa/ 'thun par zhugs pa/ 'di ltar bud med du gyur pa 'dod chags dang / zhe sdang dang / gti mug mi bzad pa dang ldan pa rnams kyang / bcom ldan 'das kyi gsung rab la 'jug pa ni ngo mtshar che'o snyam ste/ ngo mtshar thob pa de dag gis</text></item>
<item><p>39b5</p><section>dkon brtsegs</section><text>bcom ldan 'das la mchod pa'i phyir 'dzam bu'i gling rgya mtsho'i ri'i mthas gtugs pa thams cad spos kyi sprin chen pos kun nas yog par byas te/ thams cad dang ldan pa'i 'jig rten 'di spos kyi ngad kyis khyab par byas so/ /spos kyi dri'i ngad des kyang sangs rgyas kyi zhing thams cad rgyas par gang bar gyur nas/</text></item>
<item><p>39b6</p><section>dkon brtsegs</section><text>sems can gang dag gis spos kyi dri de tshor bar gyur pa de dag thams cad bla na med pa yang dag par rdzogs pa'i byang chub las phyir mi ldog par gyur to/ /bcom ldan 'das la mchod pa bya ba'i phyir ser skya'i gnas kyi grong khyer chen po thams cad kyang dpag tshad drug cu tshun chad mu tig dmar pos pus mo nub</text></item>
<item><p>39b7</p><section>dkon brtsegs</section><text>tsam du rgyas par gang bar byas so/ /n+ya gro d+ha'i kun dga' ra ba de yang rin thang med pa'i nor bu rin po ches chal par bkang ngo / /klu'i me tog gi 'dun khang rgyar dpag tshad drug cu yod pa/ rin po che sna bdun gyi ka ba dang ldan pa dag mngon par sprul to/ /klu'i rol mo sil snyan dpag tu med pa dag kyang</text></item>
<item><p>40a1</p><section>dkon brtsegs</section><text>mngon par sprul te sgra phyung ngo / /klu'i me tog gi 'dun khang de la yang me tog rnam pa sna tshogs kyi lda ldi phye ba phrag dgu bcu bres so/ /rin po che sna bdun gyi ka ba de dag kyang bai dUr+ya'i dra bas legs par brgyan to/ /'dun khang de'i gzhi yang rin thang med pa'i nor bu rin po ches yog par byas par gyur</text></item>
<item><p>40a2</p><section>dkon brtsegs</section><text>to/ /'dun khang de'i gzhi ni 'jam pa bsgyur du rung ba ste/ 'di lta ste/ dper na sum cu rtsa gsum pa'i lha rnams kyi rdo leb ar mo nig ltar 'jam pa kha dog bai dUr+ya ltar 'dug pa/ ka tsa lin di ka ltar reg na bde ba/ nyams dga' ba/ sems can mthong ba rnams kyi mig mya ngan las 'da' bar 'gyur ba/ mi</text></item>
<item><p>40a3</p><section>dkon brtsegs</section><text>dang lha rnams kyi yid du 'ong ba lta bu'o/ /nor bu rin po che sna tshogs de dag gi nang nas nor bu la la las ni me 'byung / la la las ni chu 'byung ba sha stag ste/ de la'ang la la las ni chu kha dog sngon po 'byung / la la las ni chu kha dog ser po 'byung / la la las ni chu kha dog dmar po 'byung / la la las ni chu kha dog dkar</text></item>
<item><p>40a4</p><section>dkon brtsegs</section><text>po 'byung / la la las ni chu kha dog sna tshogs 'byung ngo / nor bu la la las ni bde bar bsil ba'i rlung 'byung / nor bu la la las ni de ma yin pa'i yo byad gzhan dag bsam pa bzhin du 'byung / la la ni snum gyi bya ba byed/ la la ni me long gi bya ba byed de 'khor de dag thams cad kyang nor bu rin po che de'i</text></item>
<item><p>40a5</p><section>dkon brtsegs</section><text>nang du snang bar gyur to/ /ser skya'i gnas na sems can gang ji snyed cig rgyu ba de dag thams cad kyang nor bu rin po che de dag gi nang du snang bar gyur te/ thams cad dang ldan pa'i 'khor gyis bcom ldan 'das rnam par sprul pa'i cho 'phrul de dag rnam par sprul pa mdzad pa/ nyan thos kyi dge 'dun dang bcas pa</text></item>
<item><p>40a6</p><section>dkon brtsegs</section><text>yang nor bu rin po che de dag gi nang na bzhugs par mthong bar gyur to/ /'dun khang gi gzhi de'i 'og nas kyang klu'i mthus gdugs rnam pa sna tshogs mngon par 'thon par gyur to/ /rgyal mtshan rnam pa sna tshogs dang / ba dan rnam pa sna tshogs dang / me tog gi lda ldi rnam pa sna tshogs dang / spos kyi lda ldi rnam pa sna</text></item>
<item><p>40a7</p><section>dkon brtsegs</section><text>tshogs dang / rin po che'i lda ldi rnam pa sna tshogs dang / mu tig gi phreng ba rnam pa sna tshogs dang / me tog brtsegs ma'i lda ldi rnam pa sna tshogs dang / rta rnam pa sna tshogs dang / dril bu g.yer ka'i dra ba rnam pa sna tshogs kyang 'thon par gyur to/ /de nas klu'i rgyal po dga' bo dang / nye dga' la sogs pa klu</text></item>
<item><p>40b1</p><section>dkon brtsegs</section><text>bye ba phrag dgu bcus rta de rnams sngon du dkri ste rkang gis dong nas bcom ldan 'das la lan gsum bskor ba byas te/ nor bu rin po che ka tsa lin di ka ltar reg na bde ba dag gis bcom ldan 'das la gtor mngon par gtor/ mngon par rab tu gtor to/ /'dun khang gi gzhi de nas rin po che gang dag mngon par</text></item>
<item><p>40b2</p><section>dkon brtsegs</section><text>'thon pa de dag thams cad kyang / bcom ldan 'das nyan thos kyi dge 'dun dang bcas pa'i steng du char bzhin du bab par gyur to/ /klu'i rol mo sil snyan dpag tu med pa de dag kyang steng gi bar snang las sgra 'byin par gyur to/ /de nas klu bye ba phrag dgu bcu bo de dag gis bcom ldan 'das la lan gsum</text></item>
<item><p>40b3</p><section>dkon brtsegs</section><text>bskor ba byas te/ bcom ldan 'das kyi zhabs la mgo bos phyag 'tshal nas thal mo sbyar te/ cang mi zer bar bcom ldan 'das rnam pas rjes su dran par byed cing mig mi 'dzums par lta la/ 'di ltar sangs rgyas kyi yon tan 'dod pa'i phyir lhag pa'i bsam pas byang chub tu yang dag par zhugs par</text></item>
<item><p>40b4</p><section>dkon brtsegs</section><text>gyur to/ /de nas de dag gis cung zad cig tu mi smra bar bcom ldan 'das kyi yon tan rjes su dran par byas nas so so nas bla gos phrag pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la yan</text></item>
<item><p>40b5</p><section>dkon brtsegs</section><text>lag lngas phyag 'tshal nas tshigs su bcad pa dag gis mngon par bstod pa/ /mtshan brgya rdzogs pa brtul zhugs legs spyad pa/ /dka' thub dgyes pa dri med thugs rje can/ /rin chen 'byung gnas bcas pa'i sa spangs te/ bde gshegs khyod ni grong khyer mngon par byung / /lo drug bar du</text></item>
<item><p>40b6</p><section>dkon brtsegs</section><text>dka' thub dka' mdzad de/ /rgyal ba khyod kyis bdud rtsi ma brnyes kyang / /bde gshegs khyod kyi thugs ni zhum ma gyur/ /thub pa khyod kyis byang chub thugs kyis spyad/ /ji ltar 'dren pa lha mi'i bla ma khyod/ /'gro la phan bzhed dka' thub spyad mdzad de/ /'jig rten mgon po sdug bsngal btang gyur pa/ /</text></item>
<item><p>40b7</p><section>dkon brtsegs</section><text>de thos pas kyang bdag cag yid mi dga'/ /thub pa dbu dang spyan ni btang ba dang / /byang chub sems ni ji ltar sgrub mdzad pa/ /bde bar gshegs kyi dka' spyad thos gyur na/ /de thos pas kyang bdag cag bde mi 'gyur/ /gang tshe ka ling rgyal pos bzod smra ba'i/ /zhabs dang phyag dang snyan rnams gtubs</text></item>
<item><p>41a1</p><section>dkon brtsegs</section><text>gyur te/ /de bzhin shangs bcad rgyal ba mi 'khrugs pa/ /de thos pas kyang bdag cag yid mi dga'/ /phug ron skyabs su mchis pa ma btang ste/ /gang tshe 'dren khyod srang la gcal gyur pa/ /rgyal ba'i de thos pas kyang mi bde ste/ /bde gshegs byang chub spyod pa sdug bsngal che/ /bdag cag mi 'tshal</text></item>
<item><p>41a2</p><section>dkon brtsegs</section><text>ma lags ci zhe na/ /bde bar gshegs la 'gro ba gnod bgyid pa/ /ngan song mun par lhung bas bde gshegs kyi/ /sdug bsngal spyod pa dran nas mi dga' lags/ /ji ltar 'jig rten 'dren pa blo 'phags dang / /bde gshegs spyod pa mi 'tshe blor gyur dang / /sgrub pa'i tshe na de la mi gnod pa/ /'jig rten 'dren pa spyod</text></item>
<item><p>41a3</p><section>dkon brtsegs</section><text>bde bka' stsal gsol/ /mtha' yas blo mnga' bde gshegs spyod pa la/ /thub pa klu tshogs 'di dag rab tu brtson/ /ji ltar khyod kyi bka' bzhin spyod 'gyur ba/ /de ltar bde gshegs byang chub lam bstan gsol/ /rga shi ma mchis go 'phang 'thob 'tshal zhing / /klu tshogs 'di rnams thub pa skom par gnas/ /</text></item>
<item><p>41a4</p><section>dkon brtsegs</section><text>'gro ba 'di dag bde bar 'dul 'gyur ba'i/ /brtul zhugs spyod bde bde gshegs bka' stsal gsol/ /de nas bcom ldan 'das kyis klu'i mchod pa de dag kyang gzigs/ lhag pa'i bsam pas smon lam btab pa de dag kyang thugs su chud nas de'i tshe 'dzum pa mdzad do/ /'di ni chos nyid de sangs</text></item>
<item><p>41a5</p><section>dkon brtsegs</section><text>rgyas bcom ldan 'das rnams gang gi tshe 'dzum pa mdzad pa de'i tshe kha dog sna tshogs dang / kha dog du ma'i 'od zer bcom ldan 'das kyi zhal gyi sgo nas byung ste tshangs pa'i 'jig rten gyi bar du mngon par 'phags nas phyir log ste/ bcom ldan 'das kyi dbu'i gtsug tu nub bo/ /de nas tshe dang ldan pa rta thul gyis de'i</text></item>
<item><p>41a6</p><section>dkon brtsegs</section><text>tshe bcom ldan 'das la tshigs su bcad de gsol pa/ brtul zhugs bzang po dge sbyong thub pa'i rnams/ /rgyu med rgyal ba 'dzum pa mi mdzad na/ /'dren pa bde gshegs thugs rje che mnga' ba/ /mtshungs med bcom ldan 'dzum rgyu bka' stsal gsol/ /tshogs kyi slob dpon skye bo 'di dag ni/ /'dzum rgyu nyan</text></item>
<item><p>41a7</p><section>dkon brtsegs</section><text>'tshal khyod kyi zhal du lta/ /yid ni zhum gyur the tshom 'tshal zhing mchis/ /mkhas pa the tshom rnam par bsal du gsol/ /'jig rten mkhas pa ston pa shAkya thub/ /de ring su zhig yid ni yongs su dga'/ /gang gis bdud kyi dbang po mthong gyur te/ /rmongs par bgyis nas yid mi dga' bar bgyis/ /tshogs kyi</text></item>
<item><p>41b1</p><section>dkon brtsegs</section><text>slob dpon 'dren pa su zhig gis/ /bde gshegs chos nyid yab la bsnyen bkur bgyis/ /bde bar gshegs la mchod pa dam pa bgyis/ /shAkya seng ge bka' stsol the tshom khum/ /sor bcu thal mo sbyar ba mgor bzhag cing / /'gro ba 'di dag thub pa'i zhal du lta/ /tshogs kyi slob dpon the tshom bsal</text></item>
<item><p>41b2</p><section>dkon brtsegs</section><text>du gsol/ /'dren pa 'dzum pa mdzad pa'i rgyu yang gsungs/ /de thos skye bo 'di dag dgar gyur te/ /rgyal bas dgongs pa'i tshul yang rtogs par 'gyur/ /bde bar gshegs pa'i 'khor rnams tshim bgyis na/ /gzhan du mi sems nan tan gnas par 'gyur/ /de nas bcom ldan 'das kyis tshe dang ldan pa rta</text></item>
<item><p>41b3</p><section>dkon brtsegs</section><text>thul la tshigs su bcad de slar bka' stsal pa/ thub mkhas 'dren pa tshogs kyi slob dpon gyis/ /tshangs 'dra yan lag brgyad ldan gsung brjod kyis/ /rta thul skyon med sems kyis dad byos la/ /'dzum pa mdzad pa'i rgyu de mnyan par gyis/ /klu yi bdag po 'di dag dad gyur te/ /'gro ba zil gyis mnan nas</text></item>
<item><p>41b4</p><section>dkon brtsegs</section><text>mchod pa byas/ /skye bo bde bar yongs smin bya ba'i phyir/ /sangs rgyas byang chub 'di ni yongs su tshol/ /snying rje chen pos rnam 'dren med pa yi/ /'gro ba bltas nas sdug bsngal cis mi bsten/ /'gro bas byang chub rgya chen thob bya la/ /'dren pa dag ni skyo bar yong mi 'gyur/ /zhi gnas dga' ba ye shes</text></item>
<item><p>41b5</p><section>dkon brtsegs</section><text>stobs ldan stobs/ /mtshan med stong pa de bzhin smon med pa/ /rnam thar sgo gsum yongs su bsgoms nas su/ /shin tu yongs dag yid can bde bar 'gro/ /'gro ba mtha' dag mnyam pa nyid rtogs te/ /gang tshe rgyal bas shes rab mtshan thos nas/ /mnyam pa'i sems dang byams dang</text></item>
<item><p>41b6</p><section>dkon brtsegs</section><text>snying rje thob/ /'gro la snying rje chen po rab bskyed nas/ /snying brtse ldan pa mchog tu snying rje can/ /'jig rten mkhas pa bla na med par 'gyur/ /rgyal ba de dag 'gro 'di mtshungs bsgral nas/ /de dag dgra bcom rnam par 'dren par 'gyur/ /rtag tu bdag med tshig ni nyan byed cing / /'jig rten gtam gyi rgyud la mi 'jug ste/ /de</text></item>
<item><p>41b7</p><section>dkon brtsegs</section><text>dag bde bar gshegs kyi 'chi med thob/ /de na bdud med mu stegs tshogs kyang med/ /'dren pa bde gshegs snying rje ldan pa yi/ /rgyal ba de dag 'gro ba kun mos byed/ /bde gshegs bka' dang tshig rnams thams cad dang / /bde bar gshegs kyi dgongs la mos byed 'gyur/ /srid par bde gshegs rnams kyi spyad</text></item>
<item><p>42a1</p><section>dkon brtsegs</section><text>spyod cing / /rab bder 'gro ba yongs smin byed par 'gyur/ /mtshungs med thob pa bde bar myur du yang / /yongs su 'tshang rgya 'chi med thob par 'gyur/ /thob nas 'gro ba dag kyang mos par 'gyur/ /skye bo kun kyang gzugs kyi mchog dang ldan/ /'gro ba thams cad bde gshegs de dag gi /dgongs pa'i tshig ni mngon du shes par 'gyur/ /</text></item>
<item><p>42a2</p><section>dkon brtsegs</section><text>phyugs dang bya dang gnod sbyin mi de dag /rang byung dgongs min cung zad byed mi 'gyur/ /de dag kun du chos rtogs dran dang ldan/ /bde bar gshegs rnams 'chi med 'thob par 'gyur/ /de dag tshig thos sems can gang yang ni/ /bstan pa de la mi dgar 'gyur ba med/ /bde gshegs de dag gsung la dga' ba yi/ /'gro ba 'chi med yang dag</text></item>
<item><p>42a3</p><section>dkon brtsegs</section><text>thob par 'gyur/ /de tshe 'gro bas rgyal ba'i dgongs legs rtogs/ /rga ba dang ni na dang 'chi ba dang / /mya ngan smre sngags 'don las yongs su 'grol/ /tshig de thos nas ngar 'dzin med par 'gyur/ /klu yi bsam pa shAkya seng ge la/ /yongs su zhus nas ji ltar de dag rnams/ /gzhal yas byang chub thob nas thub rnams kyi/ /ye shes 'jug</text></item>
<item><p>42a4</p><section>dkon brtsegs</section><text>'gyur de skad sras la bstan/ /klu rnams lung bstan yid du 'ong ba yi/ /rgyal ba'i gsung thos 'khor rnams yid dga' ste/ /de la yid ni rab tu zhi gyur nas/ /dga' ba'i yid kyis rgyal ba'i skyabs su song / /klu lung bstan pa'i le'u ste brgyad pa'o// //de nas grul bum bye ba phrag brgyad kyi lha ma yin rnams dang / nam</text></item>
<item><p>42a5</p><section>dkon brtsegs</section><text>mkha' lding rnams dang / klu'i bu mo rnams dang / klu rnams kyi mchod pa yang mthong / lung bstan pa yang thos nas tshim zhing mgu la yi rangs te rab tu dga' zhing dga' ba dang / yid bde ba skyes nas ngo mtshar thob par gyur te/ 'di ltar de bzhin gshegs pa la shes rab kyi mnga' chen po mnga' zhing / 'di ltar bcom ldan 'das la</text></item>
<item><p>42a6</p><section>dkon brtsegs</section><text>mchod pa rgya chen po 'di lta bu byas pas kyang ngo mtshar du mi dgongs te/ 'di lta ste/ dper na rgya mtsho chen po ni rgya che zhing yongs su rgyas pa yin pas mtho ba'am dma' bar mi 'gyur ro/ /de bzhin du bcom ldan 'das kyang chos thams cad la the tshom mi mnga' zhing yon tan thams cad yongs su rdzogs la/ thams cad mkhyen pa'i ye</text></item>
<item><p>42a7</p><section>dkon brtsegs</section><text>shes yangs pa mnga' bas mchod pa 'di lta bu dag bzhes kyang mtho ba'am dma' bar mi 'gyur zhing ngo mtshar du mi dgongs pa ni ngo mtshar shin du che'o snyam mo/ /de nas grul bum bye ba phrag brgyad po de dag gis bdag cag nyid kyi mchod pas bcom ldan 'das la mchod pa'i phyir rin po che sna bdun gyi bla re bye ba phrag brgyad mngon</text></item>
<item><p>42b1</p><section>dkon brtsegs</section><text>par sprul te/ 'di lta ste/ gser gyi skud pa'i bla re dang / dngul gyi skud pa'i bla re dang / bai dUr+ya'i bla re dang / shel gyi bla re dang / mu tig dmar po'i bla re dang / spug gi bla re dang / rdo'i snying po'i bla re sha stag go /rin po che'i bla re de dag la yang me tog sna tshogs kyi phreng ba'i lda ldi mngon par sprul te/ gser gyi skud pa'i bla re rnams la ni dngul gyi me</text></item>
<item><p>42b2</p><section>dkon brtsegs</section><text>tog gi phreng ba'i lda ldi bkye/ /dngul gyi skud pa'i bla re rnams la ni gser gyi me tog gi phreng ba'i lda ldi bkye/ bai dUr+ya'i bla re rnams la ni shel gyi me tog gi phreng ba'i lda ldi bkye/ shel gyi bla re rnams la ni bai dUr+ya'i me tog gi phreng ba'i lda ldi bkye/ mu tig dmar po'i bla re rnams la ni spug gi me tog gi phreng ba'i lda ldi bkye/ spug gi bla re rnams</text></item>
<item><p>42b3</p><section>dkon brtsegs</section><text>la ni mu tig dmar po'i me tog gi phreng ba'i lda ldi bkye/ rdo'i snying po'i bla re rnams la ni shel gyi me tog gi phreng ba'i lda ldi bkye ba sha stag mngon par sprul to/ /shing rta bkra ba/ blta na sdug pa bye ba phrag brgyad kyang mngon par sprul te/ de dag kyang gser nas rdo'i snying po'i bar du'o/ /shing rta de dag gi steng du rin po che sna bdun gyi gdugs</text></item>
<item><p>42b4</p><section>dkon brtsegs</section><text>thur ma brgya pa gser gyi yu ba can dang / bai dUr+ya'i yu ba can dang / shel gyi yu ba can bye ba phrag brgyad mngon par sprul to/ /gdugs de dag la yang rin po che rnam pa sna tshogs kyi me tog gi lda ldi mngon par sprul te/ 'di lta ste/ gser gyi me tog gi lda ldi dang / dngul gyi me tog gi lda ldi dang / bai dUr+ya'i me tog gi lda ldi dang / shel</text></item>
<item><p>42b5</p><section>dkon brtsegs</section><text>gyi me tog gi lda ldi dang / mu tig dmar po'i me tog gi lda ldi dang / klu'i nor bu'i me tog gi lda ldi sha stag go /mu tig dmar po'i dra ba dag kyang mngon par sprul te/ de dag gis gdugs de dag dang / me tog gi phreng ba de dag gi gzungs byas so/ /grul bum gyi rol mo'i sil snyan dag kyang mngon par sprul to/ /shing rta de dag re</text></item>
<item><p>42b6</p><section>dkon brtsegs</section><text>re zhing yang bla re de dag re re rjes su 'brang bar gyur to/ /de nas grul bum de dag rin po che sna bdun gyi shing rta de dag la zhon te/ rin po che sna bdun gyi gdugs dang / bla re dang / me tog de dag gis bcom ldan 'das la mngon par gtor te mchod pa byed cing / bcom ldan 'das la steng gi bar snang las lan gsum bskor to/ /</text></item>
<item><p>42b7</p><section>dkon brtsegs</section><text>bskor nas shing rta de dag las babs te/ bcom ldan 'das kyi zhabs la mgo bos phyag 'tshal nas/ phyogs gcig tu 'khod de/ bcom ldan 'das la tshigs su bcad pa dag gis mngon par bstod pa/ thams cad du yang mi bsnyengs mnga' dbang can/ /thub pa chen po mi mtho mi dma' ste/ /ri yi rgyal po lhun po'i</text></item>
<item><p>43a1</p><section>dkon brtsegs</section><text>ri 'dra ba/ /mchod pa rgya chen 'di dag bzhes su gsol/ /'gro ba thams cad ming dang mtshan ma dang / /tha snyad tsam mkhyen thub pa chags mi mnga'/ /'dren pa khyod kyi ting 'dzin zhi bsgrubs pas/ /shes rab ldan la dregs pa yong mi mnga'/ /rgyal ba khyod kyis 'gro ba sgyu 'drar mkhyen/ /rang bzhin</text></item>
<item><p>43a2</p><section>dkon brtsegs</section><text>stong ste rmi lam dga' 'dra dang / /chu zla nam mkha'i smig rgyu lta bur ni/ /bde bar gshegs pas 'gro ba 'di dag gzigs/ /dri za'i grong khyer ji ltar snang gyur kyang / /grong khyer de ni phyogs bcu kun na med/ /gzhan du grong khyer de ni ming tsam ste/ /de bzhin bde bar gshegs pas 'gro 'di gzigs/ /mchod pa 'di kun brag</text></item>
<item><p>43a3</p><section>dkon brtsegs</section><text>ca ji bzhin te/ /shing rta gdugs dang bla re sil snyan dang / /me tog rgyal mtshan thal mo sbyar bgyis pa/ /brag ca ji bzhin de dag de ltar gda'/ /'dren pa mchod pa 'di bgyis bdag cag kyang / /sangs rgyas rkang gnyis mchog tu myur 'gyur shog /rmi lam 'dra bar 'gro ba bdag cag gis/ /rtogs bgyis rgyal ba khyod bzhin</text></item>
<item><p>43a4</p><section>dkon brtsegs</section><text>bstan par bgyi/ /na dang rga shis yongs su gtses gyur pa'i/ /skye bo mthong nas bdag cag rnams kyis kyang / /byang chub myur thob rga shi med pa'i gnas/ /gang thos grol 'gyur 'gro la bstan par bgyi/ /bdag cag byang chub lam mchog sangs rgyas nas/ /sems can blo stor rnams la bstan par bgyi/ /thub pa 'khrugs med</text></item>
<item><p>43a5</p><section>dkon brtsegs</section><text>chos rnams rab ston pa/ /mya ngan 'das mchog sems can bstan par bgyi/ /de nas bcom ldan 'das kyis grul bum de dag gi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ ston pa rgyu med 'dzum pa mi mdzad de/ /rnam 'dren</text></item>
<item><p>43a6</p><section>dkon brtsegs</section><text>'jig rten mkhas la mtshar mi mnga'/ /ngo mtshar 'gyur med rgyal bas 'dzum mdzad na/ /'dzum rgyu legs par bka' stsol nyan par 'tshal/ /rgyal ba'i zhal nas 'dzum pa mdzad mthong nas/ /'gro ba 'di dag the tshom som nyi 'tshal/ /the tshom 'tshal ba rnams kyi the tshom khum/ /mi yi dbang po 'dzum pa'i rgyu yang gsungs/ /</text></item>
<item><p>43a7</p><section>dkon brtsegs</section><text>gang gis de ring chos la yid bzhag gyur/ /de ring gang gis chos kyi rgyal yang mthong / /deng dus sangs rgyas bsngags pa'i mchod pa bgyis/ /mi yi dam pa bdag ni nyan par 'tshal/ /de ring 'dus byas sdug bsngal shes gyur nas/ /gang gis 'du byed gyur pa'i yid gcig bcom/ /gang zhig yang dag mtha' la mi</text></item>
<item><p>43b1</p><section>dkon brtsegs</section><text>g.yo gnas/ /rnam dag thugs mnga' bdag ni nyan par 'tshal/ /de ring su yis 'khor bcas bdud rnams bcom/ /thub pa ston pa deng sus mnyes bar bgyis/ /'dren pa su zhig de ring gting rnyed gyur/ /the tshom mchis te deng bdag de nyan 'tshal/ /'dzum mdzad de yi don ni mnyan slad du/ /'gro ba kun kyang thal</text></item>
<item><p>43b2</p><section>dkon brtsegs</section><text>mo sbyar cing gnas/ /'dren pa the tshom 'tshal ba'i the tshom sol/ /rkang gnyis dam pas lung yang bstan du gsol/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ rta thul khyod kyis dri ba legs par dris/ 'dzum pa'i rgyu 'di yongs su dris pas na/ /'gro ba'i don yang khyod kyis</text></item>
<item><p>43b3</p><section>dkon brtsegs</section><text>byas par gyur/ /de don bstan byas rta thul mnyan par gyis/ /grul bum tshogs kyis nga la mchod byas te/ /zhi ba'i chos la de dag yid kyang bzhag /mtshar med nga mthong nas ni ngom gyur te/ /zhi ba'i chos la de dag yid kyang bzhag /de dag rnams kyis de ring nga mchod de/ /zhi ba'i chos la blo gros rnam par btang / /lam stor skye bo</text></item>
<item><p>43b4</p><section>dkon brtsegs</section><text>rnams la snying brtse zhing / /bsam pa thag pas snying rje chen po bskyed/ /snying rje bas na nga la mchod pa byas/ /rab tu lam stor rnams la byams par bsams/ /mkhas pa de dag las de byas pas na/ /grul bum skye gnas shi 'phos brtul zhugs bzang / /brgya byin lha yi drung du 'dong bar 'gyur/ /thugs rje byams don mdzad skyob</text></item>
<item><p>43b5</p><section>dkon brtsegs</section><text>drung du'ang 'dong / /de ni cung zad yang dang yang bstan te/ /phyir zhing chos la the tshom med par 'gyur/ /de dag bskal pa gang gA'i bye snyed du/ /zhing nas zhing du rnam par rgyu byed cing / /bdag nyid chen po'i chos la mchod pa byed/ go cha chen po rab tu bgos yid kyis/ /de dag skyo ba med par 'jig rten khams/ /khrag khrig mtha' yas rnam</text></item>
<item><p>43b6</p><section>dkon brtsegs</section><text>par spyod par 'gyur/ /skye bo mang po'i don byed 'dren 'gyur te/ /ngo mtshar med ces bya ba'i rgyal bar 'gyur/ /de dag zhing rnams gang du 'gro rgyu ba/ /der ni 'gro bas rgyal ba byung bar shes/ /de dag thabs kyis ma 'ongs dus dag na/ /ngo mtshar med par skyo bo rnam grol byed/ rgyal ba ngo mtshar med par zhing sbyong zhing / /rdzogs pa'i byang chub</text></item>
<item><p>43b7</p><section>dkon brtsegs</section><text>bla med zhi ba tshol/ /de dag tshol ba la yang mi gnas te/ /'di ltar bla med byang chub gnas phyir ro/ /de ltar 'dzum rgyu rgyal bas lung bstan cing / /bde bar gshegs pas 'jig rten dogs bsal te/ /grul bum mchod pa'i 'bras bu des thos nas/ /'gro ba the tshom bsal te dga' bar gyur/ /grul bum</text></item>
<item><p>44a1</p><section>dkon brtsegs</section><text>lung bstan pa'i le'u ste dgu pa'o// //de nas de'i tshe dri za bye ba phrag sum cu rtsa drug gis lha ma yin rnams dang / nam mkha' lding rnams dang / klu'i bu mo rnams dang / klu rnams dang / grul bum rnams kyis mchod</text></item>
<item><p>44a2</p><section>dkon brtsegs</section><text>pa yang mthong lung bstan pa yang thos nas tshim zhing mgu la yi rangs nas rab tu dga' zhing dga' ba dang / yid bde ba skyes nas ngo mtshar thob par gyur te/ 'di ltar de bzhin gshegs pas chos kyi dbyings 'gyur ba med par yang yang dag par bka' stsal/ bya ba rnams kyang yang dag par bstan te/</text></item>
<item><p>44a3</p><section>dkon brtsegs</section><text>dge ba'i rtsa ba 'phel ba yang bstan la/ chos gang la yang lung bstan pa med par yang yang dag par bstan pa 'di ni ngo mtshar rmad do snyam nas de dag gis chos de lta bu khong du chud de/ de bzhin gshegs pa la rim gro bya ba'i sems rgya chen po skyes nas bla na med pa yang dag par rdzogs pa'i</text></item>
<item><p>44a4</p><section>dkon brtsegs</section><text>byang chub tu mos par gyur te/ rab tu dga' ba'i yid dang ldan pa de dag bcom ldan 'das la mchod pa bya ba'i phyir brtson par gyur te/ glang po che'i rgyal po sa srung gi bu bye ba phrag sum cu rtsa drug mngon par sprul to/ /glang po che sa srung gi bu de dag re re zhing mgo bo bye ba phrag sum cu rtsa</text></item>
<item><p>44a5</p><section>dkon brtsegs</section><text>drug drug mgo bo re re zhing so bye ba phrag sum cu rtsa drug drug/ so re re la yang rdzing bu bdun bdun/ rdzing bu re re zhing yang pad ma bdun bdun/ pad ma re re zhing 'dab ma bye ba phrag stong stong / 'dab ma re re zhing yang lha'i bu mo bdun bdun/ lha'i bu mo re re zhing yang 'khor rgyan thams cad kyis</text></item>
<item><p>44a6</p><section>dkon brtsegs</section><text>brgyan pa lha'i bdug spos thogs pa bdun bdun zhing pad ma'i lo ma'i mtha' mtha' na 'khod pas bskor ba mngon par sprul to/ /glang po che sa srung gi bu de dag gi mgo bo re re la yang rin po che sna bdun gyi gdugs nas rin po che sna bdun gyi dra ba dag gis gzungs byas pa dang / rin po che sna bdun</text></item>
<item><p>44a7</p><section>dkon brtsegs</section><text>gyi lda ldi bres pa'i bar dang ldan pa bye ba phrag sum cu rtsa drug drug mngon par sprul to/ /glang po che'i mgo thams cad la yang lha'i spos kyi bla re sna tshogs kyi lda ldi bres pa sha stag mngon par sprul te/ de nas dri za de dag glang po che sa srung gi bu bye ba phrag sum cu rtsa drug po de dag la</text></item>
<item><p>44b1</p><section>dkon brtsegs</section><text>zhon te/ lha'i rol mo sil snyan len cing nam mkha' las rgyu ste/ bcom ldan 'das la lan sum cu rtsa drug tu bskor ba byas nas lha'i tsan dan gyi phye mas bcom ldan 'das la gtor/ mngon par gtor/ mngon par rab tu gtor to/ /lha'i a ga ru'i phye ma dang / lha'i ta ma la'i lo ma</text></item>
<item><p>44b2</p><section>dkon brtsegs</section><text>dang / ud pa la'i phye ma dang / lha'i gser phye dang / lha'i me tog mAn dA ra ba dang / mAn dA ra ba chen po dang / man dzu Sha ka dang / man dzu Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dag gis bcom ldan 'das</text></item>
<item><p>44b3</p><section>dkon brtsegs</section><text>la gtor/ mngon par gtor/ mngon par rab tu gtor to/ gser dang / dngul dang / bai dUr+ya dang / shel dang / spug dang / mu tig dmar po dang / rdo'i snying po'i me tog rnams dang / sprul pa'i me tog rnams kyis bcom ldan 'das la gtor/ mngon par gtor/</text></item>
<item><p>44b4</p><section>dkon brtsegs</section><text>mngon par rab tu gtor to/ /spos kyi bla re de dag las spos kyi ngad 'byung ste 'gro zhing ldog go /lha'i spos chu rnam pa sna tshogs kyi char yang steng gi bar snang las mngon par bab bo/ /spos chu'i char de mngon par bab pas kyang ser skya'i gnas kyi grong khyer chen po kho ra khor yug tu dpag tshad drug</text></item>
<item><p>44b5</p><section>dkon brtsegs</section><text>cu tshun chad spos chus rdzab tu gyur te/ spos chu'i rdzab de'i dris stong gsum gyi stong chen po'i 'jig rten gyi khams thams cad rgyas par gang bar gyur nas sems can gang dag gis spos kyi dri de tshor bar gyur pa dang / rol mo sil snyan de dag gi sgra thos par gyur pa de dag thams cad kyang bla na</text></item>
<item><p>44b6</p><section>dkon brtsegs</section><text>med pa yang dag par rdzogs pa'i byang chub las phyir mi ldog par gyur to/ /de ltar dri za re res kyang bcom ldan 'das la mchod pa'i phyir glang po che sa srung gi bu mgo bye ba phrag sum cu rtsa drug la lha'i bu mo glu len pa dang / gar byed pa 'khod pa dag gis mchod de skye bo thams cad kyang 'dun</text></item>
<item><p>44b7</p><section>dkon brtsegs</section><text>par byas so/ /lha'i bu mo de dag las la la ni lus kyi tshul sgyur/ la la ni tsan dan dang / a ga ru dang / ta ma la'i lo ma'i phye ma 'thor la la ni lha ma yin gyi lha rdzas kyi phye ma dang / spos rnam pa sna tshogs kyi phye ma 'thor/ la la ni me tog man dA ra ba dang / man dA ra ba</text></item>
<item><p>45a1</p><section>dkon brtsegs</section><text>chen po nas/ skya snar khra bo dang / skya snar bkra chen gyi bar gyi me tog dang / sprul pa'i me tog rnams 'thor/ la la ni gser gyi me tog nas rdo'i snying po'i bar gyi me tog dang / dbyig dang / gser dang / rin po che snyim pas blangs te/ bcom ldan</text></item>
<item><p>45a2</p><section>dkon brtsegs</section><text>'das la mngon par 'thor/ la la ni na bza' dag 'thor/ la la ni zhabs kyi rgyan dang / sku rags dang / gser gyi phreng ba rin po ches spras pa'i bar dag 'bul lo/ /la la ni gser gyi dra ba dag 'dzin/ la la ni rin po che thams cad kyi rgyal mtshan dang / rin po che'i ba</text></item>
<item><p>45a3</p><section>dkon brtsegs</section><text>dan kha dog sna tshogs dang / tshon sna tshogs can 'dzin/ la la ni lha'i spos chu'i char 'bebs te/ lha ma yin gyi bu mos tshigs su bcad pa dag gis bcom ldan 'das la mngon par bstod pa'i bar du snga ma bzhin no/ /de nas dri za de dag glang po che'i rgyal po sa srung gi bu de dag</text></item>
<item><p>45a4</p><section>dkon brtsegs</section><text>la zhon nas/ bcom ldan 'das la bskor ba byed byed pa las glang po che sa srung gi bu de dag las babs te/ yang bcom ldan 'das la lan gsum bskor ba byas nas zhabs la mgo bos phyag 'tshal te thal mo sbyar nas phyogs gcig tu 'khod de/ bcom ldan 'das la tshigs su bcad</text></item>
<item><p>45a5</p><section>dkon brtsegs</section><text>pa dag gis mngon par bstod pa/ bcom ldan bde gshegs srid pa mthar 'byin pa/ /srid pa'i bcings las 'gro ba rnam grol mdzad/ /khyod 'dra srid gsum gang na'ang ma mchis te/ /khyu mchog khyod ni gzugs dang mtshan mchog mnga'/ /mi mchog khyod kyis sa chen 'di steng du/ /</text></item>
<item><p>45a6</p><section>dkon brtsegs</section><text>grags pa mtha' yas mnga' bas ngo mtshar bstan/ /'gyur bgyid chos ni gang yang ma mchis la/ /dge ba'i tshogs la 'gro ba rab tu bkod/ /bde gshegs 'gyur ba med pa'i de bzhin nyid/ /brjed pa tsam ste gzhan ni ci ma mchis/ /tha snyad gdags dang tha snyad 'dogs ma</text></item>
<item><p>45a7</p><section>dkon brtsegs</section><text>mchis/ /'on kyang bde gshegs khyod ni 'gro ba sbyang / /bde bar gshegs pas song med 'ong med dang / /gnas med rang bzhin gyis ni stong pa dang / /chos rnams 'di dag rang bzhin med ces bstan/ /rgyal ba mchog gis bya ba rnams kyang bstan/ /chos rnams gang yang bya ba</text></item>
<item><p>45b1</p><section>dkon brtsegs</section><text>byed ma mchis/ /'jig rten gtso bos bya ba'ang yongs su bstan/ /bdag dang gzhan gyi yon tan mi dgongs la/ /bcom ldan 'das kyis bgyi ba kun kyang bstan/ /shing rta'i yan lag rnam pa sna tshogs dag /bdag dang gzhan gyi yon tan mi sems kyang / /shing rta'i bgyi</text></item>
<item><p>45b2</p><section>dkon brtsegs</section><text>ba dag kyang bgyid par 'gyur/ /de bzhin chos kun bde bar gshegs pas gsungs/ /chos ni chos la yongs su skul mi bgyid/ /chos ni chos la dran par bgyid ma mchis/ /chos rnams chos la nye bar mi rten te/ /chos rnams gang yang ma skyes 'chi ma mchis/ /'gro</text></item>
<item><p>45b3</p><section>dkon brtsegs</section><text>ba 'di dag kun rdzob mngon par gsungs/ /kun rdzob de yang de na ma mchis te/ /'gro ba 'di kun kun rdzob ji bzhin zhes/ /tshogs kyi slob dpon khyod kyis yongs dag gsungs/ /mig gi rang bzhin gang na'ang ma mchis la/ /bde bar gshegs pas bya ba rnam par</text></item>
<item><p>45b4</p><section>dkon brtsegs</section><text>gzhag /chos tshul 'di 'dra yongs su bstan pas na/ /'jig rten mkhas pas shin tu ngo mtshar mdzad/ /de bzhin bdag cag bde gshegs nyid gyur te/ /nor ba'i 'gro ba blo gros stor ba rnams/ /chos kyis chos kyi tshul la gzung bgyis te/ /zhi ba'i go 'phang 'chi</text></item>
<item><p>45b5</p><section>dkon brtsegs</section><text>med thob par bgyi/ /rnam par 'dren pa khyed ni ci 'dra bar/ /'dren pa bde gshegs grags pa mtha' yas pa/ /thugs rje ldan pa phan bzhed 'jig rten mkhas/ /bsod nams brgya yi mtshan dang ldan par shog /ji ltar bde gshegs khyod bzhin bdag cag gis/ /</text></item>
<item><p>45b6</p><section>dkon brtsegs</section><text>nga rgyal bsgribs pa'i 'gro ba sdug bsngal ba/ /'dod pa'i yon tan rgyun gyi rjes 'gro ba/ /mngon dga' sdug bsngal brgyad ldan yongs su dgrol/ /ji ltar bde gshegs khyod bzhin bdag cag gis/ /'gro ba sdug bsngal gnod pa myong 'gyur la/ /g.yo yi zhags pas zin</text></item>
<item><p>45b7</p><section>dkon brtsegs</section><text>cing mu ma mthong / /yongs 'thom spre'u ltar rgod pa yongs su dgrol/ /ji ltar bde gshegs khyod bzhin bdag cag gis/ /'gro ba mi mkhas mig dang bral ba yi/ /lha tshogs yongs skyo gnyid kyis log gyur cing / /bdag nyid las kyi 'bras bu chud gzon dgrol/ /de nas</text></item>
<item><p>46a1</p><section>dkon brtsegs</section><text>bcom ldan 'das kyis dri za bye ba phrag sum cu rtsa drug po de dag gi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ bde gshegs mtha' yas gzigs pas 'dzum</text></item>
<item><p>46a2</p><section>dkon brtsegs</section><text>pa mdzad/ /'dren pa rgyu ma mchis par mi 'dzum na/ /bde gshegs 'dzum pa'i rgyu ni myur du gsungs/ /nem nur gnod gyur rnams kyi the tshom sol/ /bde gshegs khyod kyi zhal gyi 'dzum mthong nas/ /skye bo 'di dag the tshom rnyed par 'gyur/ /'dzum pa'i don ni de dag nyan</text></item>
<item><p>46a3</p><section>dkon brtsegs</section><text>par 'tshal/ /thub chen 'gro ba'i the tshom bsal du gsol/ /bde bar gshegs kyi bstan la su zhig zhugs/ /the tshom bral zhing som nyi bsal bar gyur/ /bcom ldan 'das kyis gang gi bsam mkhyen nas/ /mi yi mchog gis 'dzum pa bstan pa mdzad/ /su zhig</text></item>
<item><p>46a4</p><section>dkon brtsegs</section><text>bde gshegs bka' stsal tshul bzhin du/ /blo gros rtogs pa chos bzhin gnas par gyur/ /gang gis blo gros dran rtogs blo mkhyen nas/ /bde gshegs 'gro ba'i nang du 'dzum pa mdzad/ /'gro ba 'di dag blo gzhan yongs btang ste/ /bde gshegs 'dzum don zhal nas</text></item>
<item><p>46a5</p><section>dkon brtsegs</section><text>thos par dga'/ /sor bcu thal sbyar mgo la bzhag bgyis shing / /dga' ba'i yid kyis ston pa'i zhal du lta/ /nyon mongs bral zhing mya ngan rab spangs pa/ /dgyes pa'i thugs mnga' thub chen 'jig rten mig /'gro ba'i yid gnyis som nyi bsal du gsol/ /rgyal ba</text></item>
<item><p>46a6</p><section>dkon brtsegs</section><text>thugs rje ldan pas 'dzum rgyu gsungs/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ 'gro ba'i don du 'dzum pa ngas mdzad pa/ /khyod kyis don dris 'thun zhing legs pa ste/ /'dzum pa de yi don ni lung bstan pas/ /skye</text></item>
<item><p>46a7</p><section>dkon brtsegs</section><text>bo'i tshogs chen don ni de ring 'phel/ /'dzum mdzad rgyu de rta thul mnyan par gyis/ /rnam par 'dren pas 'dzum pa 'di mdzad pa/ /de ni ma log par yang ngas bstan gyis/ /bstan pa de la dga' ba'i sems kyis nyon/ /dri za 'di rnams chos kyi rjes snyegs shing / /bde</text></item>
<item><p>46b1</p><section>dkon brtsegs</section><text>bar gshegs la mchod pa 'di dag byas/ /chos nyid byung bar gyur pa med pa ste/ /chos nyid zad par 'gyur ba'ang med pa yin/ /rgyal ba rnam rtog sgyu ma lta bur gnas/ /rtog par mi byed de dag rmongs par 'gyur/ /gang gis chos gang rjes su brjod bya ba/ /des ni de nyid stong</text></item>
<item><p>46b2</p><section>dkon brtsegs</section><text>zhes bde gshegs gsungs/ /de dag nga yi tshig de rtogs gyur nas/ /rta med glang po mchog gis mchod pa byas/ /byang chub rga med 'chi med tshol byed cing / /dri za'i rgyal po rnams kyis nga mchod do/ /nor ba'i 'gro la snying rje bskyed nas ni/ /thams cad mkhyen pa nyid du 'di dag</text></item>
<item><p>46b3</p><section>dkon brtsegs</section><text>mos/ /'di dag nga la mchod pa 'di byas pas/ /dri za'i ris bor dga' ba'i yid gyur te/ /blo gros bzang rnams lha gnas lha yul ba/ /brgya byin lha 'dus par ni 'gro bar 'gyur/ /de dag sangs rgyas bde gshegs rdul med pa/ /bye ba khrag khrig mang la mchodabyed 'gyur/ /</text></item>
<item><p>46b4</p><section>dkon brtsegs</section><text>zhing nas zhing du rjes su rgyu byed cing / /de dag la ni mkhas pa chos kyang nyan/ /de dag bde gshegs spyod pa yongs su sbyong / /de dag zhing yang rtag par yongs dag 'gyur/ /rgyal ba'i gdung 'dzin de dag sems can ni/ /khrag khrig mang po dag la byang chub ston/ /'gro ba 'di</text></item>
<item><p>46b5</p><section>dkon brtsegs</section><text>dag rang bzhin stong rig nas/ /bde gshegs 'gro ba dag la ston par 'gyur/ /rgyal ba thams cad mkhyen cing kun gzigs pa/ /rdul med bskal pa khrag khrig bzhugs par 'gyur/ /sangs rgyas mtshan ni mtha' yas rtogs pa ste/ /sangs rgyas re re khrag khrig phrag mang ba'i/ /</text></item>
<item><p>46b6</p><section>dkon brtsegs</section><text>bskal pa rnams su rdul med gnas par 'gyur/ /thams cad mkhyen pa'i lam 'di rjes su ston/ /rgyal ba thub pa nyon mongs bcom pa yis/ /de ltar de tshe dri zas mchod lung bstan/ /rta thul gyis ni 'dzum pa'i don zhus pa/ /dri za lung bstan pa ni bshad pa mdzad/ /dri za</text></item>
<item><p>46b7</p><section>dkon brtsegs</section><text>lung bstan yid du 'thad 'gyur ba/ /de thos nas ni 'gro ba thams cad dga'/ /der ni bde bar gshegs kyi gsung thos nas/ /shAkya thub la thams cad skyabs su dong / /dri za lung bstan pa'i le'u ste bcu pa'o// //'phags pa yab dang sras</text></item>
<item><p>47a1</p><section>dkon brtsegs</section><text>mjal ba zhes bya ba theg pa chen po'i mdo/ bam po lnga pa/ /de nas gnod sbyin bye ba phrag brgyad cus lha ma yin rnams nas dri za'i bar de dag gi mchod pa yang mthong / lung bstan pa yang thos nas tshim zhing mgu la yi rangs te/ rab tu dga' zhing</text></item>
<item><p>47a2</p><section>dkon brtsegs</section><text>dga' ba dang / yid bde ba skyes nas bcom ldan 'das kyi shes rab kyi rnam pa la rim gro chen po bskyed de chos nyid la 'jug pa yang thos pas ston pa'i 'du shes skyes par gyur to/ /bcom ldan 'das kyang blo zad mi shes pa'i 'du shes skyes par gyur te/ de dag gi bcom</text></item>
<item><p>47a3</p><section>dkon brtsegs</section><text>ldan 'das blo zad mi shes pa zhes bya bar rig nas sangs rgyas kyi chos rnams la 'dod pa skyes par gyur to/ /sangs rgyas kyi chos rnams la 'dod pa skyes par gyur nas bcom ldan 'das la mchod pa'i phyir brtson par gyur te/ tshigs su bcad pa dag gis bcom ldan 'das la</text></item>
<item><p>47a4</p><section>dkon brtsegs</section><text>mngon par bstod pa/ mngon shes stobs ni kun du mtha' yas te/ /rgya mtsho chu 'dzin bas ma 'tshal dang 'dra/ /de bas mtshungs med 'jig rten phan mdzad pa/ /mi yi seng ge khyod la 'di ltar bstod/ /ri rab srang la gzhal bar nus kyang gda'/ /gzi brjid chen po</text></item>
<item><p>47a5</p><section>dkon brtsegs</section><text>nam mkha' gzhal rung gda'/ /shes rab mchog mnga' bde gshegs ye shes stobs/ /tshad gzung dpag par nus pa yong ma mchis/ /'gro ba kun gyi bsam pa thugs su chud/ /skye bo drang rung mi rung gdul min pa/ /de dag las kyi rnam pa mngon par mkhyen/ /de</text></item>
<item><p>47a6</p><section>dkon brtsegs</section><text>bas mtshungs med kun tu mtha' yang yas/ /de dag ci 'dra'i khams la bsten pa dang / /de dag sems rgyud ci 'drar 'byung ba dang / /de dag mos pa ci 'dra ma lus mkhyen/ /de bas mtshungs med kun tu mtha' yang yas/ /'dod chags spyod dang de bzhin zhe sdang spyod/ /</text></item>
<item><p>47a7</p><section>dkon brtsegs</section><text>mi yi gti mug spyod pa de bzhin mkhyen/ /phrag dog rnam pa'ang de bzhin mkhyen pa ste/ /de bas mtshungs med kun tu mtha' yang yas/ /'gro ba 'di dag lam rgyud gar 'khyams pa/ /de dag mtshungs med khyod kyis rab tu mkhyen/ /de la ye shes rgyun tu rab 'byung bas/ /de</text></item>
<item><p>47b1</p><section>dkon brtsegs</section><text>bas mtshungs med kun tu mtha' yang yas/ /bde bar gshegs pas 'gro kun rab tu gzigs/ /chud za'i lam rgyud gang du 'khyams gyur cing / /byams pa'i stobs las rab tu nyams gyur pa/ /de dag ma lus khyod kyis rab tu gzigs/ /'gro ba rnams ni ji srid dus gnas</text></item>
<item><p>47b2</p><section>dkon brtsegs</section><text>shing / /ci 'dra'i sdug bsngal de dag reg 'gyur dang / /lus kyi rnam pa ci 'dra 'chang ba rnams/ /de dag 'dren pa khyod kyis rab tu gzigs/ /mi yi seng ges lta ba ci 'dra dang / /gang gis sdug bsngal rnam pa 'thob 'gyur bar/ /gang la rten cing las rnams bgyid 'gyur ba/ /de dag rnams kyang 'dren pas</text></item>
<item><p>47b3</p><section>dkon brtsegs</section><text>rab tu gzigs/ /de dag rgyal ba'i bstan la rab byung ste/ /rnam par thar pa'i sgo ni gang zhig gis/ /ci 'dra'i lam la de dag bsten bgyis shing / /ci 'dra'i zhi ba 'thob 'gyur khyod kyis mkhyen/ /byis pa gang rnams bde gshegs bstan pa la/ /rab tu byung zhing 'jig</text></item>
<item><p>47b4</p><section>dkon brtsegs</section><text>rten mkhas pa yis/ /bstan pa rab phra ji ltar spong 'gyur ba/ /de dag rnams kyang 'dren pas rab tu gzigs/ /'jig rten phan pa'i bstan la brnyas bgyis pas/ /dmyal ba chen por ji srid gnas pa dang / /ci 'dra'i sdug bsngal de dag myong 'gyur ba/ /de dag rnams</text></item>
<item><p>47b5</p><section>dkon brtsegs</section><text>kyang 'dren pas rab tu gzigs/ /gang dag rgyal ba rnams la dad bskyed de/ /rab tu byung nas rgyal ba'i bstan 'dzin cing / /chos kun stong pa nyid du rab brtags nas/ /mtshan ma thams cad rnam par gzhig bgyis shing / /'gro rgyud kun tu smon pa rnam spangs te/ /lus</text></item>
<item><p>47b6</p><section>dkon brtsegs</section><text>'di sgyu ma 'dra bar rab brtags nas/ /phung po brag ca 'dra bar rtogs gyur te/ /byang chub sems ldan de dag rab tu gzigs/ /mgon po khyod la bstod pa'i bsod nams gang / /mtshungs med khyod kyis ji ltar thugs chud pa/ /de yis bla med sangs rgyas 'grub par</text></item>
<item><p>47b7</p><section>dkon brtsegs</section><text>shog /'gro ba kun kyang rang byung thob gyur cig /de nas bcom ldan 'das kyis de'i tshe gnod sbyin bye ba phrag brgyad cu po de dag gi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/</text></item>
<item><p>48a1</p><section>dkon brtsegs</section><text>mi yi seng ges 'dzum pa 'di mdzad pa/ /mi yi zla ba rang byung gyur pa ni/ /rgyu ma mchis par 'dzum pa mi mdzad na/ /'dzum pa de yi rgyu ni bka' stsal gsol/ /ston pa'i zhal nas 'dzum pa de mthong nas/ /bcom ldan 'jig rten 'di dag the tshom 'tshal/ /</text></item>
<item><p>48a2</p><section>dkon brtsegs</section><text>mgon pos de dag the tshom bsal du gsol/ /'jig rten 'di dag dga' ba'i yid du 'gyur/ /de ring su zhig rgyal la dad pa skyed/ /gang gis chos rgya chen po rnam par rtogs/ /gang gi sems ni mi sgul gnas par gyur/ /de dag rgyal bas 'gro ba bstan du gsol/ /</text></item>
<item><p>48a3</p><section>dkon brtsegs</section><text>de ring 'khor rnams the tshom che 'tshal zhing / /kun kyang rgyal ba'i zhal du lta zhing sdod/ /ci nas the tshom ma mchis kun 'gyur ba/ /de ltar dpa' bos the tshom bsal du gsol/ /de ring 'di ni gang gi rnam 'phrul lags/ /gang gis brtson 'grus bzang po 'dir bstan lags/ /</text></item>
<item><p>48a4</p><section>dkon brtsegs</section><text>gang zhig khyod dang 'dir mjal don mchis gyur/ /de ni legs par 'gro la bka' stsal gsol/ /rgyal ba 'gro ba dag la phan bzhed pa/ /the tshom 'tshal ba'i yid gnyis legs bsal gsol/ /de thos lha dang bcas pa'i 'jig rten rnams/ /dga' zhing mgu ba dag kyang 'thob par</text></item>
<item><p>48a5</p><section>dkon brtsegs</section><text>'gyur/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ rta thul khyod kyis dri ba legs par dris/ /de ring 'gro ba dag gi don chen byas/ /rang byung 'dzum mdzad rgyu ni dris pas na/ /ston pa'i dgongs pa'ang khyod kyis legs</text></item>
<item><p>48a6</p><section>dkon brtsegs</section><text>par mthong / /de dag lung bstan ma lus bstan par byas/ /gnod sbyin tshogs kyi yid ni gzigs gyur nas/ /'gro la phan pa'i don du 'dzum mdzad pa/ /dad pa'i yid kyis rta thul mnyan par gyis/ /rgyal ba'i byang chub zhi ba shes gyur nas/ /gnod sbyin tshogs kyis mos</text></item>
<item><p>48a7</p><section>dkon brtsegs</section><text>pa'i sems bskyed de/ /'byung po'i tshogs dbus sangs rgyas bstod byas nas/ /rang byung dam pa mchog tu yid kyang btang / /chos rnams stong pa nyid du shes bya dang / /mtshan ma thams cad rnam par gzhig pa'i phyir/ /'gro ba kun tu smon pa rnams spangs shing / /byang chub mchog tu de</text></item>
<item><p>48b1</p><section>dkon brtsegs</section><text>dag yid kyang btang / /rnal 'byor stobs kyis phung po rnam bshig cing / /kun rdzob tsam du rig nas mi chags te/ /srid pa kun tu chu la pad mo bzhin/ /byang chub mchog tu de dag yid kyang btang / /de dag srid pa gang du chags 'gyur ba/ /stong par bshig ste thams cad</text></item>
<item><p>48b2</p><section>dkon brtsegs</section><text>legs rtogs pa/ /de nyid rgyal ba'i bla med byang chub ste/ /byang chub phyir ni dben pa'i brtul zhugs shes/ /skye dang rga shi yong gis stong pa ste/ /de ni rgyal ba'i bla med byang chub yin/ /dngos po'i rang bzhin stong par shes gyur nas/ /zhi ba bla med byang chub 'thob par</text></item>
<item><p>48b3</p><section>dkon brtsegs</section><text>'gyur/ /phung po'i rang bzhin dben zhing stong pa nyid/ /byang chub rang bzhin dben zhing stong pa nyid/ /gang spyod de yang rang bzhin stong pa ste/ /ye shes ldan pas shes kyi byis pas min/ /ye shes rang bzhin stong par rig gyur te/ /shes bya'i rang bzhin stong par</text></item>
<item><p>48b4</p><section>dkon brtsegs</section><text>rig gyur nas/ /shes pa po dang 'dra bar rtogs gyur na/ /byang chub lam la de dag spyod ces bya/ /stong pa'i rang bzhin stong par shes par bya/ /mtshan ma med pa'ang rang bzhin nyid kyis ston/ /smon pa med pa'ang rang bzhin stong pa ste/ /de ltar spyod na gzhan min</text></item>
<item><p>48b5</p><section>dkon brtsegs</section><text>spyod pa yin/ /de thos lha dang bcas pa'i 'jig rten rnams/ /dga' zhing de dag stobs dang ldan par gyur/ /rang byung chos la de dag yid ches te/ /zhi ba'i gnas shes byang chub yid ldan gyur/ /gnod sbyin tshogs rnams deng mos yid gyur te/ /'di ltar nga la mchod</text></item>
<item><p>48b6</p><section>dkon brtsegs</section><text>pa rab byas pas/ /gnod sbyin rgyud nas shi 'phos blo chen rnams/ /mtho ris dong zhing yun ring dga' bar 'gyur/ /de dag ma 'ongs dus na rdzu 'phrul gyis/ /zhing du dong zhing skad cig gcig la yang / /blo chen de dag rgyal ba bye ba mchod/ /de dag bzod mkhyen rgyal</text></item>
<item><p>48b7</p><section>dkon brtsegs</section><text>ba gdams ngag ston/ /de dag 'jig rten phyogs bcur rdzu 'phrul gyis/ /mtshan ma med par spyod cing 'dong 'gyur te/ /'jig rten 'di dag sprul pa 'drar shes nas/ /'jig rten chags med mkhas pa spyad pa spyod/ /de ltar brten pas rgyal ba rab mchod nas/ /byang chub bla med</text></item>
<item><p>49a1</p><section>dkon brtsegs</section><text>de yang thob 'gyur te/ /de dag rnams kyi zhing ni mtha' yas 'gyur/ /sems can mtha' yas pa dag rnam par 'grel/ /sangs rgyas mkhyen pa mtha' yas grags pa can/ /de dag ming ni 'jig rten mkhas shes bya/ /zhi ba'i blo ldan rgyal ba de dag gi /tshe</text></item>
<item><p>49a2</p><section>dkon brtsegs</section><text>tshad bskal pa stong ni tshang bar 'gyur/ /de dag nyan thos dge 'dun 'byung ba ni/ /rgyal sras mang po skar ma'i tshogs snyed de/ /kun kyang bde bas bsam pa thob par 'gyur/ /'jig rten mkhas pa rnams la sdug bsngal med/ /de skad thos nas lhar bcas 'jig rten</text></item>
<item><p>49a3</p><section>dkon brtsegs</section><text>dag /rab tu dga' ba'i sems kyis byang chub tshol/ /ngoms par gyur nas brtson 'grus brtan brtsams te/ /kun kyang brtson 'grus stobs kyis brtan par gyur/ /gnod sbyin lung bstan pa'i le'u ste/ bcu gcig pa'o// //de nas mi'am</text></item>
<item><p>49a4</p><section>dkon brtsegs</section><text>ci'i rgyal po ljon pa la sogs pa mi'am ci bye ba phrag brgyad kyis lha ma yin gyi mchod pa de dag dang / /gnod sbyin gyis mchod pa'i bar dag kyang mthong / lung bstan pa yang thos nas shin tu ngo mtshar thob par gyur te/ khyod 'di ltar sems can yang mi dmigs la srog dang /</text></item>
<item><p>49a5</p><section>dkon brtsegs</section><text>skye ba po dang / shed las skyes dang / shed bu dang / gang zag dang / bdag dang / bdag gi yang gang yang med la phung po dang / khams dang / skye mched gang la sems can zhes gdags pa'i phung po dang / khams dang / skye mched de dag kyang mi dmigs/ las gang</text></item>
<item><p>49a6</p><section>dkon brtsegs</section><text>yod pas rnam par smin pa gdags par bya ba'i las de yang mi dmigs/ byang chub kyang mi dmigs/ byang chub sems dpa' yang mi dmigs/ sangs rgyas kyang mi dmigs la/ 'on kyang bcom ldan 'das kyis byang chub sems dpa' lung bstan pa mdzad pa 'di ni ngo mtshar</text></item>
<item><p>49a7</p><section>dkon brtsegs</section><text>rmad do/ /ci zhig las dgongs te/ bcom ldan 'das kyis byang chub sems dpa' rnams sangs rgyas su 'gyur ro zhes lung bstan pa mdzad/ ci zhig las dgongs te byang chub sems dpas yang dag par bsgrub pa dang / sangs rgyas kyi che ba nyid dang / sems can yongs su smin pa dang /</text></item>
<item><p>49b1</p><section>dkon brtsegs</section><text>zhing gi bkod pa dang / der skye zhing yongs su dag pa dang / byang chub sems dpa' rnams zhing nas zhing du 'dong ba dang / de bzhin gshegs pa mchod pa dang / mchod pa de'i mthu dang / sems can rnam par dgod pa dang / bskal pa 'di snyed cig gis sangs rgyas su 'gyur</text></item>
<item><p>49b2</p><section>dkon brtsegs</section><text>ro zhes bya ba dang / bskal pa 'di snyed cig tu sangs rgyas bcom ldan 'das rnams bzhugs par 'gyur ro zhes bya ba dang / sangs rgyas bcom ldan 'das de dag gi nyan thos 'dus pa ni 'di snyed cig tu 'gyur ro zhes bya ba dang / de dag yongs su mya ngan las 'das nas dam pa'i chos</text></item>
<item><p>49b3</p><section>dkon brtsegs</section><text>bskal pa 'di snyed cig tu gnas par 'gyur ro zhes de bzhin gshegs pas lung bstan pa mdzad/ ci zhig las dgongs te sems can rnams nye bar len pa med pas mya ngan las 'da' bar 'gyur ro zhes bcom ldan 'das kyis dgongs pa mdzad snyam ste/ de nas mi'am ci'i</text></item>
<item><p>49b4</p><section>dkon brtsegs</section><text>rgyal po ljon pa de lta bu'i the tshom skyes nas bcom ldan 'das ga la ba de logs su thal mo sbyar ba btud de/ bcom ldan 'das la tshigs su bcad pa'i dbyangs kyis zhu ba zhus pa/ rgyal ba'i gsung ni thos gyur nas/ /shes rab che mnga' bdag dogs skyes/ /stong pa nyid dang lung</text></item>
<item><p>49b5</p><section>dkon brtsegs</section><text>bstan pa/ /bde gshegs bdag gis de ma 'tshal/ /gsung ba'i zla ba chos kyi dbyings/ /'gyur ma mchis la stong pa dang / /rang bzhin med gsung ji lta bu/ /mchod pa 'di ci gang zag mchog /skye ba'ang ma mchis byang chub tu/ /sems bskyed pa ni ji lta bu/ /</text></item>
<item><p>49b6</p><section>dkon brtsegs</section><text>skyes bu mchog gis bka' stsal pa'i/ /ldem po ngag de bdag ma 'tshal/ /mi dbang bdag po ji ltar na/ /'gag pa ma mchis 'chi 'pho gsung / /de ni yang dag lung bstan pas/ /thub pa bdag gi the tshom khum/ /sgyu ma 'dra la lhar skye zhes/ /gsungs pa de ni ji</text></item>
<item><p>49b7</p><section>dkon brtsegs</section><text>lta bu/ /ldem por gsungs pa 'di dag kyang / /shAkya seng ge bdag ma 'tshal/ /gnas pa'ang mchis pa ma lags la/ /dge bshes bsten gsung ji lta bu/ /ldem por gsungs pa 'di dag kyang / /skyes bu khyu mchog bdag ma 'tshal/ /g.yo ba'ang ma mchis</text></item>
<item><p>50a1</p><section>dkon brtsegs</section><text>bgyi ba rnams/ /rkang gnyis mchog gsung ji lta bu/ /ldem por gsungs pa 'di dag kyang / /dgra bsal bcom ldan bdag ma 'tshal/ /rang bzhin stong ste stong pa yang / /rtogs zhes mgon gsung ji lta bu/ /the tshom rnam pa 'di 'dra skyes/ /</text></item>
<item><p>50a2</p><section>dkon brtsegs</section><text>shes rab dpe med bdag ma 'tshal/ /zhi ba yod ces bka' stsal pa/ /chos kun zhi gsungs ji lta bu/ /mtshungs med 'di 'dra'i ldem po dag /bdag la rnam par bstan du gsol/ /sku mdzes gyur kyang chos kyi rnams/ /nam mkha' 'drar gsungs ji lta bu/ /chos</text></item>
<item><p>50a3</p><section>dkon brtsegs</section><text>ni rab tu spang bgyis na/ /mi mkhas dmyal ltung ji lta bu/ /brtan pa mtho ris 'jig rten dang / /'gro ba gzhan yang gsungs pa dang / /las de bgyid pa ma mchis la/ /rang las can gsung ji lta bu/ /bka' stsal tshul 'di rnam pa yang / /zil gyis mi non</text></item>
<item><p>50a4</p><section>dkon brtsegs</section><text>bdag ma 'tshal/ /mgon po de la bdag dogs na/ /bde gshegs bdag gi the tshom sol/ /dge ba'i tshogs gyur ma mchis la/ /byang chub yang dag bsgrub pa'ang gsungs/ /dge sbyong rgyal po'i gsung gi tshul/ /de skad bka' stsal bdag ma 'tshal/ /chos rnams</text></item>
<item><p>50a5</p><section>dkon brtsegs</section><text>zad pa med gsungs la/ /spong byed las ni zad bstan pa/ /tshad med blo mnga' 'di la yang / /bdag ni yid gnyis the tshom 'tshal/ /yang dag mtha' yang bka' stsal la/ /ma nor sbyin pa'ang bstan mdzad pa/ /'di yang rab rib bral ba yi/ /spyan mnga' sdig</text></item>
<item><p>50a6</p><section>dkon brtsegs</section><text>spangs bstan du gsol/ /thams cad gzigs pa ma gtogs par/ /gzhan gyis bdag gi the tshom 'di/ /sel nus ma mchis de lta bas/ /bdag ni rgyal ba mchog la dad/ /de nas bcom ldan 'das kyis mi'am ci'i rgyal po ljon pas the tshom dris pa 'di dag gsan</text></item>
<item><p>50a7</p><section>dkon brtsegs</section><text>nas de la lan gdab pa'i phyir mi'am ci'i rgyal po ljon pa la tshigs su bcad de slar bka' stsal pa/ stong pa nyid dang lung bstan pa/ /bdag gis ma 'tshal ces smras pa/ /gal te 'ga' zhig mi stong na/ /rgyal bas de lung bstan mi gsung / /ci phyir zhe na 'di lta</text></item>
<item><p>50b1</p><section>dkon brtsegs</section><text>bur/ /rang gi rang bzhin gnas gyur na/ /'gyur ba med cing ther zug ste/ /de la 'phel med 'grib pa med/ /me long shin tu yongs dag la/ /ji ltar rang bzhin med pa yi/ /gzugs brnyan snang ba de bzhin du/ /ljon pa chos rnams shes par gyis/ /chos kyi</text></item>
<item><p>50b2</p><section>dkon brtsegs</section><text>dbyings ni 'gyur med na/ /mchod pa'i yan lag 'gyur gang zhes/ /yan lag rnams la brtag byos la/ /ljon pa mchod pa 'di la dpyod/ /chos dbyings rnam pa thams cad du/ /'gyur med skye bo mkhas pas rtogs/ /byis pa rnams ni 'di la 'khrul/ /blo sbyangs</text></item>
<item><p>50b3</p><section>dkon brtsegs</section><text>pas ni med par shes/ /skye ba'ang ma mchis sems kyang bskyed/ /de ni ma 'tshal ces smras pa/ /stobs bcu mnga' ba'i ldem po ngag /gzhan du ma sems mnyan par gyis/ /byis pa 'khor bar dga' ba'i rnams/ /'khor bar mngon dga' sems zhen pa/ /</text></item>
<item><p>50b4</p><section>dkon brtsegs</section><text>log pa'i sems dang 'du shes can/ /'khor ba'i sdug bsngal myong bar gyur/ /de dag sngon cad ma thos pa'i/ /sems med chos ni ngas bshad na/ /byis pa'i blo dang ldan pa rnams/ /'di la kun tu rmongs par 'gyur/ /byang chub gzhol ba'i sems nyid dang / /</text></item>
<item><p>50b5</p><section>dkon brtsegs</section><text>byang chub phan yon thos gyur nas/ /zil gyis ma non rang byung sems/ /rgya chen de ni thob par 'gyur/ /'gag pa ma mchis 'chi 'pho ba/ /de yang ma 'tshal ces smras pa/ /'chi 'pho yang dag lung bstan gyis/ /gzhan du ma sems mnyan par gyis/ /gang dag</text></item>
<item><p>50b6</p><section>dkon brtsegs</section><text>rtag 'dzin de dag la/ /'di la mi 'gyur ther zug med/ /dngos po 'di dag mi rtag ces/ /bde gshegs 'chi 'pho rnam par ston/ /sgyu ma 'dra la lhar skye ba/ /ji lta bu zhes dogs gyur pa/ /mthar phyin ma gyur slob pa dang / /skye bo rnams la mtho ris bshad/ /</text></item>
<item><p>50b7</p><section>dkon brtsegs</section><text>gnas pa'ang yod pa ma yin la/ /dge bshes bsten ces gang smras pa/ /gnas dang bral bar bya ba'i phyir/ /gnas pa med pa'i dge bshes bsten/ /g.yo ba ma mchis bgyi ba rnams/ /bstan pa ma 'tshal zhes smras pa/ /shing rta'i yan lag 'dus</text></item>
<item><p>51a1</p><section>dkon brtsegs</section><text>pa dang / /shing rta'i bya ba gzhan du rtogs/ /mi gang bdag yod khas len cing / /bya ba'ang bdag gis byas zin pa/ /de dag la ni bya ba dang / /g.yo ba med par bde gshegs bshad/ /rang bzhin stong ste stong pa yang / /rtogs zhes nga yis gang</text></item>
<item><p>51a2</p><section>dkon brtsegs</section><text>smras pa/ /byis pa log pa'i blo can rnams/ /rang bzhin stong par mi shes pa/ /de dag rnams la bstan pa'i phyir/ /rang bzhin stong zhes bde gshegs ston/ /kun tu rtog pa'i rtog pas bskyed/ /yang dag ma yin rtog pas bcings/ /zhi ba yod cing chos kun</text></item>
<item><p>51a3</p><section>dkon brtsegs</section><text>kyang / /zhi bar mthong zhes smras pa ni/ /mi shes rmongs par gyur rnams kyis/ /kun tu rtog las sred pa skye/ /skom pas ji ltar smig rgyu la/ /kun tu rtog pas skom pa skye/ /mi mkhas des ni rtog pa'i rgyu/ /yod pa min la log par brtags/ /chu yin par</text></item>
<item><p>51a4</p><section>dkon brtsegs</section><text>ni mthong gyur kyang / /smig rgyu la ni chu med do/ /de bzhin yongs su rtog pas dkrugs/ /sdug pa min la sdug par rtog /byis pa 'dod chags ldan pa dag /sdug dang ldan pa rang bzhin gyis/ /sdug med smig rgyu chu bzhin te/ /smig rgyu la ni chu med do/ /de bzhin</text></item>
<item><p>51a5</p><section>dkon brtsegs</section><text>gzugs la sdug pa med/ /gzugs de sdug pa ma yin na/ /byis pa log pa'i 'du shes can/ /sdug par rtog pas bcings par gyur/ /chos rnams nam mkha' 'dra ba dang / /spong ba dmyal ltung zhes smras pa/ /med pa mthong bar ma gyur pa/ /mi mkhas rnams</text></item>
<item><p>51a6</p><section>dkon brtsegs</section><text>ni skrag par 'gyur/ /rang bzhin ngo bo nyid stong na/ /bdag zhen dus ni mi shes pa/ /de dag stong zhes thos gyur na/ /bdag med 'gyur zhes skrag pa skye/ /de dag bdag tu mngon zhen te/ /nam mkha' la ni mdud bor nas/ /stong pa gya nom spong byed de/ /mi mkhas</text></item>
<item><p>51a7</p><section>dkon brtsegs</section><text>sems dmyal chen por ltung / /mtho ris 'jig rten ngas bstan dang / /skye bo'i 'gro rgyud gzhan dag dang / /las kyang ngas ni bstan byas te/ /byed pa po ni rab tu bkag /yang dag tu ni 'gro ba dag /rmi 'drar bshad par shes par gyis/ /rmi lam gang la'ang dngos</text></item>
<item><p>51b1</p><section>dkon brtsegs</section><text>po med/ /log pa'i blo ldan mngon par zhen/ /ngas ni las kyi rnam pa bstan/ /byed po phyogs bcu rnams na med/ /shing rnams rlung gis bsgul ba las/ /me 'byung 'gyur ba ji bzhin no/ /bdag cag me 'di bskyed bya zhes/ /rlung dang shing la sems pa med/ /</text></item>
<item><p>51b2</p><section>dkon brtsegs</section><text>'on kyang me ni 'byung ba ltar/ /las kyi byed po de bzhin no/ /bsod nams tshogs ni yod min la/ /byang chub yang dag bsgrub pa dang / /legs spyad yod ces zer ba ni/ /de tshul yang dag mnyan par byos/ /mi yi tshe tshad lo brgya ste/ /de srid 'tsho zhes</text></item>
<item><p>51b3</p><section>dkon brtsegs</section><text>brjod mod kyi/ /lo la phung por spungs pa med/ /sgrub pa de yang de dang mtshungs/ /zad pa med ces gang smras dang / /las zad ces ni ngas smras pa/ /stong pa'i tshul du zad pa med/ /tha snyad tshul du zad par bstan/ /yang dag mtha' ni ngas bshad pa/ /</text></item>
<item><p>51b4</p><section>dkon brtsegs</section><text>phyin ci log de'ang yang dag mtha'/ /log pa'i blo can byis pa rnams/ /yang dag mtha' ni mi shes so/ /mtshan nyid thams cad gcig nyid de/ /mtshan nyid med par shes pa yi/ /ye shes lam du zhugs rnams kyi/ /nges pa ljon pa khyod nyon cig /yi ge</text></item>
<item><p>51b5</p><section>dkon brtsegs</section><text>gcig gis 'jug pa yi/ /byang chub blo ldan rnams la bstan/ /chos rnams thams cad ma byas pa/ /a yi sgo yi gzungs su bstan/ /de ltar spyod pa byed rnams la/ /mtshan nyid mtha' yas ngas bstan te/ /'di 'dra'i tshul la 'jug pa ni/ /a yi sgo yi gzungs</text></item>
<item><p>51b6</p><section>dkon brtsegs</section><text>su bstan/ /chos rnams thams cad 'gag med pa/ /a yis chos la 'jug par bstan/ /a yi sgo yi gzungs bstan pa/ /de yang ljon pas shes par gyis/ /chos rnams rnam par rtog med pa/ /de yang chos la 'jug par gsungs/ /chos kun 'gyur ba med</text></item>
<item><p>51b7</p><section>dkon brtsegs</section><text>pa yang / /a ni chos kun sgo mor bstan/ /a yi sgo yi gzungs 'di dag /ljon pa 'di ltar shes par gyis/ /mi zad pa dang zad smras pa/ /chos kun mi zad brjod bya ste/ /stobs bcu mnga' ba thams cad kyis/ /mi zad sgo yi gzungs su bstan/ /</text></item>
<item><p>52a1</p><section>dkon brtsegs</section><text>chos rnams kun la sgo med de/ /de dag med pas sgo mi 'byung / /'di yang gzungs kyi sgo yin te/ /a la brten nas 'jug par bya/ /chos kun bsam gyis mi khyab ces/ /yang dag ji bzhin bde gshegs bstan/ /a yi sgo yi gzungs</text></item>
<item><p>52a2</p><section>dkon brtsegs</section><text>bstan pa/ /'di yang ljon pas shes par gyis/ /chos kun lus med byang chub ces/ /blo ldan rnams la ngas bstan pa/ /'di yang gzungs kyi sgo yin te/ /a la brten nas 'jug par bya/ /chos rnams 'ong ba med pa ste/ /med pas de dag 'ong ba'ang</text></item>
<item><p>52a3</p><section>dkon brtsegs</section><text>med/ /'di yang gzungs kyi sgo yin te/ /a la brten nas 'jug par bya/ /chos rnams gdags pa med pa ste/ /med pas de dag gdags pa med/ /'di yang gzungs kyi sgo yin te/ /a la brten nas 'jug par bya/ /chos rnams rang bzhin med pa ste/ /</text></item>
<item><p>52a4</p><section>dkon brtsegs</section><text>med pas de dag rang bzhin med/ /'di yang gzungs kyi sgo yin te/ /bde bar gshegs pas gzungs su bstan/ /gzungs kyi sgo mo nga las nyon/ /chos kun yid la bya ba med/ /'di yang gzungs kyi sgo yin ste/ /bde bar gshegs pas gzungs su</text></item>
<item><p>52a5</p><section>dkon brtsegs</section><text>bstan/ /med phyir chos kun sgrib med ces/ /de bzhin gshegs pas bstan mdzad pa/ /'di yang gzungs kyi sgo yin te/ /a la brten nas shes par bya/ /chos kun thogs pa med pa ste/ /thogs par bya ba de mi dmigs/ /'di yang gzungs kyi</text></item>
<item><p>52a6</p><section>dkon brtsegs</section><text>sgo yin te/ /a la brten nas 'jug par bya/ /chos rnams thams cad ma skyes par/ /mkhas pas mtshan nyid gcig shes bya/ /chos rnams gang dag ma skyes pa/ /de dag ming med shes par bya/ /chos rnams yang dag ma yin te/ /de dag ma lus rang</text></item>
<item><p>52a7</p><section>dkon brtsegs</section><text>bzhin med/ /'di yang gzungs kyi sgo yin te/ /a la brten nas shes par bya/ /gang dag ma skyes ma byung ba/ /de dag mthong med bstan par bya/ /lta ba po ni med pa dang / /de dag rnams kyang med phyir ro/ /chos kun mnyam med de bas na/ /mtshan nyid gcig cing</text></item>
<item><p>52b1</p><section>dkon brtsegs</section><text>mtshan gzhi med/ /nam mkha' dang ni 'dra ba ste/ /chos kun yod pa ma yin no/ /de ltar lhag med chad pa med/ /mnyam gzhag med cing gnyis su med/ /gdung med bsil med tsha ba'ang med/ /blta ba'i lam min med phyir ro/ /drang po ma yin yon po min/ /mun pa ma yin snang ba min/ /</text></item>
<item><p>52b2</p><section>dkon brtsegs</section><text>mthong ba med cing thos med de/ /med pas gzungs su shes par gyis/ /g.yo med drang po'ang med pa ste/ /chos rnams gsal med g.yo ba 'ang med/ /'khrug pa med cing khro ba med/ /ci yang mi byed nyer zhi med/ /sgyel ba med cing gnas kyang med/ /'gro med ldog</text></item>
<item><p>52b3</p><section>dkon brtsegs</section><text>med 'gro sems med/ /nyal ba med cing mi nyal med/ /sad pa med par shes par gyis/ /mig can ma yin long ba min/ /lta ba ma yin mun bsgribs min/ /sbas pa ma yin bzhag pa min/ /dul ba ma yin ma dul min/ /rgod pa ma yin zhi ba min/ /</text></item>
<item><p>52b4</p><section>dkon brtsegs</section><text>'khor min mya ngan 'das pa min/ /bden min min de lta bur/ /rgyal ba'i spyod yul shes par gyis/ /'jig rten gdul ba'i don phyir gyi/ /'di la the tshom gang yang med/ /gang gcad bya ba'i the tshom de/ /dam pa'i don du byung ba med/ /de nas mi'am ci'i rgyal</text></item>
<item><p>52b5</p><section>dkon brtsegs</section><text>po ljon pas bcom ldan 'das la zhus pa lung bstan pa dang / gzungs nges par bstan pas yongs su tshim par gyur nas/ /bcom ldan 'das la mchod pa'i phyir brtson par gyur te/ /khang pa brtsegs pa shing la rten pa dang / pad ma la rten pa dang / ri la rten pa rin</text></item>
<item><p>52b6</p><section>dkon brtsegs</section><text>po che sna bdun gyi rang bzhin can/ rin po che'i gdugs kyis mdzes par byas pa/ gdugs kyi lda ldis mdzes par byas pa/ rgyal mtshan dang ba dan gyis brgyan pa/ bla re dang lda ldis brgyan pa bye ba phrag brgyad mngon par sprul te/ mi'am ci'i rol mo sil snyan bye ba</text></item>
<item><p>52b7</p><section>dkon brtsegs</section><text>phrag brgyad kyang mngon par sprul nas ri spos kyi ngad ldang las skyes pa dang / thang las skyes pa dang / chu las skyes pa'i me tog thams cad kyis kyang bcom ldan 'das la mchod pa byas nas/ de mi'am ci'i tshogs dang lhan cig tu khang pa brtsegs pa bye ba phrag brgyad po de dag tu 'khod</text></item>
<item><p>53a1</p><section>dkon brtsegs</section><text>nas bcom ldan 'das la lan gsum bskor ba byas te/ thang las skyes pa dang / chu las skyes pa'i me tog de dag gis bcom ldan 'das la gtor/ mngon par gtor/ mngon par rab tu gtor to/ /de nas khang pa brtsegs pa de dag las babs te rkang pas dong nas</text></item>
<item><p>53a2</p><section>dkon brtsegs</section><text>bcom ldan 'das la lan gsum bskor ba byas te/ bcom ldan 'das kyi zhabs la mgo bos phyag 'tshal nas thal mo sbyar te/ bcom ldan 'das la mig mi 'dzums par lta zhing rnam pas sangs rgyas kyi yon tan rjes su dran par byed cing phyogs gcig tu 'khod par gyur to/ /de nas bcom</text></item>
<item><p>53a3</p><section>dkon brtsegs</section><text>ldan 'das kyis mi'am ci'i rgyal po ljon pa 'khor dang bcas pa'i lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis/ bcom ldan 'das la tshigs su bcad de gsol pa/ bde gshegs dri bral spyan mnga' ba/ /rgyu ma mchis par</text></item>
<item><p>53a4</p><section>dkon brtsegs</section><text>'dzum mi mdzad/ /lha mis mchod pa yang dag tu/ /'dzum mdzad rgyu de bka' stsal gsol/ /thams cad mkhyen pa 'dzum mdzad pa/ /'khor gyis mthong nas the tshom 'tshal/ /zla ba tshes la mi bzhin du/ /smra ba'i zla ba'i zhal du lta/ /bde gshegs mdzes pa deng su zhig /</text></item>
<item><p>53a5</p><section>dkon brtsegs</section><text>gnyis med chos la shes mchog skyes/ /bdag ni the tshom 'tshal bar gyur/ /mi mchog dam pa the tshom sol/ /bde gshegs gang gis chos nyid la/ /dad pa thob nas bcom ldan 'das/ /ji ltar 'dzum pa mdzad par gyur/ /smra mchog bdag gi the tshom khum/ /</text></item>
<item><p>53a6</p><section>dkon brtsegs</section><text>thams cad ldan pa'i 'khor 'di yis/ /bcom ldan bstan thos yid dga' zhing / /the tshom ma mchis som nyi chad/ /ji ltar bstan bzhin gnas par 'gyur/ /de ltar rkang gnyis rnams kyi mchog /'gro la thugs brtse mdzad pa dang / /the tshom bcad slad ljon pa dang / /</text></item>
<item><p>53a7</p><section>dkon brtsegs</section><text>mi ci rnams kyi lung bstan gsungs/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ skye bo tshogs chen rnams nang du/ /sangs rgyas yon tan sten 'gyur ba/ /ljon pa'i lung bstan gang dris pa/ /rta thul khyod kyis legs par dris/ /</text></item>
<item><p>53b1</p><section>dkon brtsegs</section><text>ye shes mthong ba sgrib med pa/ /bde gshegs ye shes ngo mtshar can/ /de khyod dang ba'i yid byos la/ /skyo med yid kyis nga la nyon/ /'jig rten phan dang bde ba'i phyir/ /ljon pas the tshom gang dris pa/ /de yi 'bras bu brjod par byas/ /the tshom gcad pa nga las</text></item>
<item><p>53b2</p><section>dkon brtsegs</section><text>nyon/ /ljon pa la sogs mi'am ci/ /bye ba phrag brgyad 'dir lhags pa/ /de dag nga la mchod byas nas/ /'di nas shi 'phos mtho ris 'dong / /bskal pa bye ba dgu bcu der/ /lha mi'i nang du 'khor bar 'gyur/ /mngon par shes pa lnga bsgoms nas/ /sems</text></item>
<item><p>53b3</p><section>dkon brtsegs</section><text>la dbang sgyur dbang ldan 'gyur/ /mi yi seng ge de dag gis/ /sangs rgyas zhing phrag khrag khrig tu/ /sprul bkye rang ni lha gnas na/ /bsam gtan dga' ba'i bde ba myong / /bskal pa bye ba dgu bcur yang / /de dag lha mir 'khor 'khor nas/ /rang rang zhing rnams</text></item>
<item><p>53b4</p><section>dkon brtsegs</section><text>sna tshogs su/ /byang chub rnam par 'tshang rgyar 'gyur/ /rtag tu snang ba'i bskal pa la/ /mi yi seng ge 'jig rten mgon/ /chags med ye shes mthong dpag yas/ /stobs bcu gzi brjid mtha' yas 'gyur/ /de dag zhing du sems can gang / /yongs su ma smin 'ga'</text></item>
<item><p>53b5</p><section>dkon brtsegs</section><text>mi skye/ /nyan thos theg pas gang byung ba/ /kun kyang srid pa tha ma pa/ /mi yi seng ge'i zhing der ni/ /byang chub sems dpa' gang skye ba/ /de dag tshe gcig thogs pa ste/ /mi mchog byang chub thob par 'gyur/ /gang dag gtso bor gyur pa rnams/ /bdag cag dpag</text></item>
<item><p>53b6</p><section>dkon brtsegs</section><text>med sangs rgyas zhing / /yongs su sbyang bar bya'o zhes/ /de 'dra'i bsam pas rab tu zhugs/ /sems can rlabs chen de dag ni/ /smon lam rgya chen yun ring btab/ /de dag 'di nas shi 'phos nas/ /bsam pas rang zhing rnam par sbyong / /nyon mongs 'joms pa de</text></item>
<item><p>53b7</p><section>dkon brtsegs</section><text>dag gi /zhing gi bkod par 'gyur ba ni/ /dga' ldan gnas kyi longs spyod rnams/ /ngan song kun kyang yongs su dag /de dag zhing du rnam kun tu/ /mi khom gang yang 'byung mi 'gyur/ /zhing rnams yongs sbyangs de dag ni/ /sems can rnams kyang bde bar 'dren/ /</text></item>
<item><p>54a1</p><section>dkon brtsegs</section><text>de ltar 'jig rten mgon po yis/ /mi ci rnams kyi lung bstan bshad/ /lung bstan de thos 'khor gyi rnams/ /kun kyang yi ni rangs par gyur/ /mi'am ci lung bstan pa'i le'u ste bcu gnyis pa'o// //de nas lha phreng ldan</text></item>
<item><p>54a2</p><section>dkon brtsegs</section><text>glang po can brgyad khris lha ma yin rnams nas mi'am ci'i bar dag gis mchod pa yang mthong / lung bstan pa yang thos nas tshim zhing mgu la yi rangs te/ rab tu dga' zhing dga' ba dang / yid bde ba skyes nas sangs rgyas kyi chos rnams la mos shing bcom ldan 'das</text></item>
<item><p>54a3</p><section>dkon brtsegs</section><text>la mchod pa'i phyir brtson par gyur te/ de dag gis ser skya'i gnas kyi grong khyer chen po thams cad kyi khor yug tu dpag tshad drug cu tshun chad me tog man dA ra bas pus nub tsam du gang bar byas so/ /de nas de dag gis bcom ldan 'das la lan gsum bskor ba byas nas tshigs</text></item>
<item><p>54a4</p><section>dkon brtsegs</section><text>su bcad pa dag gis mngon par bstod pa/ zhi ba'i dbang po 'dzum pa'i zhal/ /srog chags kun la thugs brtse ba/ /bde bar gshegs pa thugs rje can/ /'jig rten bdag po mi yi stag /sangs rgyas chos la mos pa yi/ /'khor 'di ji srid 'dir gnas par/ /</text></item>
<item><p>54a5</p><section>dkon brtsegs</section><text>zhabs mchog mdzes shing dga' ldan pa/ /thugs rje can la mgos phyag 'tshal/ /ji ltar dgung zla nya ba'i tshe/ /mi rnams zla ba phyag 'tshal ba/ /de bzhin lha tshogs 'di rnams kyang / /bcom ldan 'das kyi zhal du lta/ /dpag tu med pa'i dge spyad pa/ /dpag</text></item>
<item><p>54a6</p><section>dkon brtsegs</section><text>yas ye shes phung po ldan/ /gzi brjid dpag yas phung po can/ /blo mchog khyod la mgos phyag 'tshal/ /stobs bcu mnga' zhing dpal stug pa/ /bden bzhi mi bsnyengs dri gsum sel/ /rgyal ba'i brgyad chos dang ldan/ /the tshom mi mnga' smra ba'i mchog /sum</text></item>
<item><p>54a7</p><section>dkon brtsegs</section><text>cu rtsa gnyis mtshan mnga' zhing / /dpe byad bzang po brgyad cu ldan/ /dbang po'i rgyal mtshan mtshungs med thugs/ /bde gshegs khyod la phyag 'tshal lo/ /tshul khrims stobs kyi mthar phyin pa/ /ting 'dzin stobs gnas mi bskyod pa/ /ye shes stobs kyi mtshon cha</text></item>
<item><p>54b1</p><section>dkon brtsegs</section><text>can/ /bdud stobs bcom thub rgyal ba lags/ /ye shes stobs mchog rgyas gyur pa/ /ser sna mi mnga' nyan thos btul/ /zhi ba'i thugs kyis spyod mdzad cing / /lha dang bcas pa'i 'jig rten 'dul/ /skyes bu seng ge bde gshegs khyod/ /gti mug zhi</text></item>
<item><p>54b2</p><section>dkon brtsegs</section><text>bgyid chos brnyes pa/ /bdag cag rnams kyang stobs bcu yi/ /chos rnams 'dir ni thob par shog /ji ltar thub khyod sems can gyi/ /bsam mkhyen dang mdzad de bzhin du/ /'jig rten snang mdzad bdag cag kyang / /lha mir bcas pa'i 'gro dang bgyi/ /de</text></item>
<item><p>54b3</p><section>dkon brtsegs</section><text>ltar 'gro ba'i don slad du/ /snying brtser nye bar bzung nas ni/ /'gro ba 'khor ba'i mtshor bying ba/ /srid pa'i rgyud las bsgral bar bgyi/ /bdag cag lhar bcas 'jig rten gyi/ /'dren dang rab tu 'dren gyur cig /'gro ba sdug bsngal brgyas nyen pa/ /srid pa'i</text></item>
<item><p>54b4</p><section>dkon brtsegs</section><text>rgyud las dgrol bar bgyi/ /de nas bcom ldan 'das kyis lha phreng ldan glang po can rnams kyi bsam pa thugs su chud nas de'i tshe 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ bde gshegs rnam par 'dren</text></item>
<item><p>54b5</p><section>dkon brtsegs</section><text>pa po/ /rgyu ma mchis par 'dzum mi mdzad/ /stobs bcu khyod ni 'dzum mdzad pa'i/ /rgyu gang lags pa bka' stsal gsol/ /rgyal ba'i zhal nas 'dzum mdzad pa/ /'gro ba dang bgyis byung mthong nas/ /'khor kun the tshom 'tshal gyur te/ /'dzum pa'i don ni</text></item>
<item><p>54b6</p><section>dkon brtsegs</section><text>nyan par 'tshal/ /don chen 'dzum pa mdzad pa'i don/ /bka' stsol bka' stsol 'dren pa'i mchog /dge sbyong rnams kyi rgyal po khyod/ /the tshom chad 'gyur bka' stsal gsol/ /gang gis rgyal ba mnyes par bgyis/ /gang gis deng mchog bla med bgyis/ /su</text></item>
<item><p>54b7</p><section>dkon brtsegs</section><text>zhig de ring gting thob gyur/ /bde gshegs bdag gi the tshom khum/ /de ring gang gis bdud kyi gnas/ /dkrugs g.yengs kun tu 'khrugs par bgyis/ /deng sus lha gnas thams cad kyang / /rab tu dga' yid ldan par bgyis/ /rgyal ba thub pa de lung ston/ /'gro ba'i the</text></item>
<item><p>55a1</p><section>dkon brtsegs</section><text>tshom myur du khum/ /de thos bde gshegs 'khor gyi rnams/ /kun kyang rab tu yid dga' 'gyur/ /de nas bcom ldan 'das kyis tshigs su bcad de tshe dang ldan pa rta thul la slar bka' stsal pa/ phreng ldan glang po can lha yi/ /lung bstan rta thul khyod</text></item>
<item><p>55a2</p><section>dkon brtsegs</section><text>dris pas/ /des na 'gro ba mang po yi/ /don chen shin tu deng byas 'gyur/ /stobs bcu rgyal ba ma dris par/ /sras mchog byang chub lung mi ston/ /de ni 'gro ba mang don du/ /de ring khyod kyis rgyal la zhus/ /phreng ldan glang po lha tshogs kyis/ /nga la sems</text></item>
<item><p>55a3</p><section>dkon brtsegs</section><text>dang nga mchod pas/ /bskal pa grangs med 'das 'og tu/ /nyon mongs pham byas rgyal bar 'gyur/ /de dag 'di nas shi 'phos nas/ /'thun par mi yi nang skyes te/ /rgyal ba bye ba dpag med la/ /me tog mchog gis mchod par 'gyur/ /kun tu bde bar gshegs</text></item>
<item><p>55a4</p><section>dkon brtsegs</section><text>kyi sems/ /skyed par 'gyur zhing 'phel byed 'gyur/ /rang byung mi yi seng ge la/ /tshigs su bcad pas bstod par 'gyur/ /ma 'ongs dus na 'di kun gyis/ /rgyal ba khrag khrig dpag yas mang / /me tog gis mchod tshigs bcad kyis/ /mi mchog rnams la</text></item>
<item><p>55a5</p><section>dkon brtsegs</section><text>bstod byas te/ /de dag bde gshegs rnams mchod cing / /mthu bo che yi sku bstod nas/ /rab tu dga' ba'i bskal pa la/ /rnam par 'dren par 'jig rten 'byung / /grags pa ma smad nags rgyu ba/ /brgyad khri po rnams de dag kun/ /bskal pa gcig la bde</text></item>
<item><p>55a6</p><section>dkon brtsegs</section><text>gshegs 'gyur/ /me tog rgyal mtshan ldan zhes bya/ /de na dmyal dang dud 'gro dang / /ngan song gshin rje'i 'jig rten med/ /zhing de na ni lha min med/ /mi khom thams cad rab tu bcom/ /phreng ldan glang po can lha yi/ /longs spyod sum cu rtsa gsum gyi/ /</text></item>
<item><p>55a7</p><section>dkon brtsegs</section><text>ci 'dra ba ni de 'drar 'gyur/ /'gro ba'i tshe tshad dpag tu med/ /de tshe mi dge sgra mi grag /mi dge byed pa smos ci dgos/ /de na rnam 'dren mchog rnams kyi/ /skye bo rnams kyang chos can 'gyur/ /srog chags bye ba khrag khrig phrag /gang gA'i bye ma rab</text></item>
<item><p>55b1</p><section>dkon brtsegs</section><text>mang snyed/ /grol bar byed 'gyur stobs bcu rnams/ /gnas pa med pa'i chos kyang ston/ /grags pa ma smad de dag gi /ring bsrel dag kyang rgyas par 'gyur/ /de dag rnams kyi ring bsrel la'ang / /rgyal ba'i sku mang 'byung bar 'gyur/ /grags pa mtha'</text></item>
<item><p>55b2</p><section>dkon brtsegs</section><text>yas ldan rnams kyi/ /ring bsrel cho 'phrul sku mthong nas/ /srog chags bye ba khrag khrig mang / /byang chub tu ni sems bskyed 'gyur/ /phreng ldan glang po can rnams kyi/ /lung bstan 'dren pas bka' stsal pa/ /thos shing shes nas 'khor kun kyang / /de tshe</text></item>
<item><p>55b3</p><section>dkon brtsegs</section><text>sems ni rab tu dga'/ /phreng ldan glang po can lung bstan pa'i le'u ste bcu gsum pa'o// //de nas rgyal chen bzhi'i ris kyi lha dgu khris lha ma yin rnams nas phreng ldan glang po can gyi lha'i bar de dag gi mchod pa yang mthong / lung bstan pa</text></item>
<item><p>55b4</p><section>dkon brtsegs</section><text>yang thos nas tshim zhing mgu la yi rangs te/ rab tu dga' zhing dga' ba dang / yid bde ba skyes nas sangs rgyas kyi chos rnams thob par bya ba'i phyir mos pa drag po bskyed de 'di lta ste/ dper na kham pa'i gru la zhon pa'i mi zhig chu'i dbus su phyin na gru chag tu 'ong zhes tshu rol</text></item>
<item><p>55b5</p><section>dkon brtsegs</section><text>nas pha rol du 'gro bar bya ba'i phyir mos pa drag po skyes pa de bzhin du rgyal chen bzhi'i ris kyi lha dgu khri po de dag kyang sangs rgyas kyi chos kyi che ba nyid la dad pa skyes nas sangs rgyas kyi chos rnams thob par bya ba'i phyir mos pa drag po skyes par gyur nas de dag sangs rgyas kyi chos tshol</text></item>
<item><p>55b6</p><section>dkon brtsegs</section><text>zhing bcom ldan 'das la mchod pa'i phyir brtson par gyur te/ de dag rgyal po chen po bzhi dang lhan cig tu rin po che'i bla re bkra ba blta na sdug pa dgu khri mngon par sprul to/ /de dag kyang phal cher mu tig dmar po dang / skar mdog dang / bai dUr+ya dang / gser dang /</text></item>
<item><p>55b7</p><section>dkon brtsegs</section><text>rdo rje'i rang bzhin can sha stag go /lha'i rol mo sil snyan dgu khri yang mngon par sprul te/ de dag nor bu rin po che sna tshogs kyi bla re dgu khri po de dag thogs nas rol mo sil snyan dgu khri po de dag byed cing steng gi bar snang las dong ste/ bcom ldan 'das la lan gsum</text></item>
<item><p>56a1</p><section>dkon brtsegs</section><text>skor ba byed cing me tog man dA ra ba dang / man dA ra ba chen po dang / man dzu sha ka dang / man dzu Sha ka chen po dang / pa ru Sha ka dang / pa ru Sha ka chen po dang / sprul pa'i me tog rnams kyis bcom ldan 'das la gtor/ mngon par gtor/ mngon par rab</text></item>
<item><p>56a2</p><section>dkon brtsegs</section><text>tu gtor te/ de dag gis mchod pa byas nas yang bcom ldan 'das la lan gsum bskor ba byas te/ tshigs su bcad pa dag gis mngon par bstod pa/ rgyal ba'i yon tan mthong ba yi/ /lha ni dgu khri tham pa dag /'dren pa khyod kyi spyan snga na/ /thal mo rab tu sbyar</text></item>
<item><p>56a3</p><section>dkon brtsegs</section><text>nas mchis/ /rgod pa ma mchis zhum ma mchis/ /'dod pa ma mchis 'gyod ma mchis/ /mi blun ngo mtshar ma mchis pa/ /rkang gnyis mchog la phyag kyang 'tshal/ /khyod ni srid pa'i rgyud rnams bkum/ /mi shes pa ni rnam par sbyangs/ /sred pa'i phur pa rab tu</text></item>
<item><p>56a4</p><section>dkon brtsegs</section><text>phyung / /nga rgyal rgyal mtshan khyod kyis bsnyal/ /khyod ni zug rngu phyung ba ste/ /rma la gdug pa khyod kyis spangs/ /khyod ni mkhyen bzhin spyod pa ste/ /'dren pa khyod kyis rma rnams sos/ /khyod kyis nyon mongs thams cad spangs/ /'ching ba dag ni thams cad bcad/ /sbyor</text></item>
<item><p>56a5</p><section>dkon brtsegs</section><text>ba kun dang bral ba ste/ /thub pa chags pa kun las 'das/ /rgyal ba khyod kyi spyod yul ni/ /stong pa nyid dang mtshan ma med/ /bcom ldan khyod la smon pa yang / /rnam pa kun tu mi mnga'o/ /khyod kyis sred pa drungs nas phyung / /ma rig pas ni thugs kyang phyung / /rnam pa</text></item>
<item><p>56a6</p><section>dkon brtsegs</section><text>bzhi po'i phyin ci log /rnam pa kun tu yongs su spangs/ /gang du 'jig rten mi chud de/ /rngon pas ji bzhin du/ /'jigs shing skrag par 'gyur ba yi/ /yang dag mtha' ni khyod kyis gzigs/ /sems can 'jig tshogs ltar lhung ste/ /stong pa nyid ni ma</text></item>
<item><p>56a7</p><section>dkon brtsegs</section><text>'tshal bas/ /ma rig pa yi mun pas gtibs/ /'khor ba'i btson rar dga' bar bgyid/ /khyod kyis yang dag ji bzhin du/ /'gro de chang ba stong 'drar gzigs/ /gang gis rnam dag mig 'gyur ba'i/ /ye shes snang ba rab tu bstan/ /phung po stong par rnam par</text></item>
<item><p>56b1</p><section>dkon brtsegs</section><text>bshig /ming dang gzugs kyang gsog 'dra zhing / /khams rnams dang ni skye mched dag /bdag med stong par rnam par bshig /chos gang dang ni ming gang gis/ /chos gang mngon par brjod bgyi ba/ /chos de chos des stong pa ste/ /thub pa khyod kyis stong par</text></item>
<item><p>56b2</p><section>dkon brtsegs</section><text>bstan/ /sgyu ma'i mkhan pos med pa la/ /skye bo'i tshogs chen mngon sprul na/ /de la sems can gdags ma mchis/ /srog dang gang zag ma mchis ltar/ /de bzhin phung po khams rnams dang / /dbang po dag dang skye mched kyang / /yang dag ma yin sgyu ma zhes / /</text></item>
<item><p>56b3</p><section>dkon brtsegs</section><text>skyes bu dam pas bstan pa mdzad/ /ji ltar ri mo mkhan zhig gis/ /bud med gzugs ni rnam bris shing / /mnyam pa dang ni mi mnyam dang / /lci dang yang ba bstan bgyis kyang / /byis pa'i mig ni bslus pa ste/ /de la mi mnyam ci ma mchis/ /de bzhin chos dbyings</text></item>
<item><p>56b4</p><section>dkon brtsegs</section><text>mnyam lags na/ /byis pa rnams ni de la rmongs/ /gang shes khyod kyi bslab pa la/ /legs bslabs rmongs par mi 'gyur ba/ /lag mthil skyu ru ra bzhin du/ /de ni kun mkhyen khyod kyis bstan/ /shes rab chen po khyod kyis ni/ /ye shes sgron ma rab bus te/ /chos kyi</text></item>
<item><p>56b5</p><section>dkon brtsegs</section><text>'khor lo rab bskor nas/ /sems can rnams la chos bstan pa/ /de ltar bdag cag myur du ni/ /bla med byang chub zhi thob ste/ /ji ltar 'dren pa khyod bzhin du/ /chos kyi 'khor lo bskor bar bgyi/ /'khor ba'i lam log 'di dag tu/ /'khyams par gyur pa'i</text></item>
<item><p>56b6</p><section>dkon brtsegs</section><text>sems can la/ /ji ltar 'dren pas bstan pa bzhin/ /bdag cag gis kyang chos myur bstan/ /de nas bcom ldan 'das kyis rgyal chen bzhi'i ris kyi lha rnams kyi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis/ bcom</text></item>
<item><p>56b7</p><section>dkon brtsegs</section><text>ldan 'das la tshigs su bcad de gsol pa/ rgyu ma mchis par rdzogs sangs rgyas/ /'dren pa 'dzum pa mi mdzad na/ /'dzum pa mdzad pa'i 'dzum gyi rgyu/ /dpa' bo chen pos lung bstan gsol/ /skyes bu dam pa 'khor 'di dag /bde gshegs deng bzhad mthong nas</text></item>
<item><p>57a1</p><section>dkon brtsegs</section><text>ni/ /yid gnyis chen po 'tshal gyur te/ /kun kyang the tshom 'tshal bar gyur/ /de ring su yis bdud pham bgyis/ /nem nur gang gis bcad par gyur/ /su zhig de ring chos rtogs gyur/ /skyes bu mchog gis lung bstan gsol/ /de ring khyod la su</text></item>
<item><p>57a2</p><section>dkon brtsegs</section><text>yis mchod/ /ston pa gang gis bsnyen bkur bgyis/ /'gro kun nem nur 'tshal gyur na/ /rnam par 'dren pas lung bstan gsol/ /ji ltar rkang gnyis mchog khyod kyis/ /lung bstan 'di dag thos gyur na/ /'gro ba the tshom 'chad 'gyur ba/ /'dren pas de</text></item>
<item><p>57a3</p><section>dkon brtsegs</section><text>ltar lung bstan gsol/ /ci nas rnam pa thams cad du/ /kun mkhyen lam la gnas pa rnams/ /myur du byang chub thob 'gyur ba/ /de ltar 'dren pas bstan du gsol/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal</text></item>
<item><p>57a4</p><section>dkon brtsegs</section><text>pa/ 'gro ba rnams la phan pa'i phyir/ /rdzogs pa'i sangs rgyas mgon po la/ /'dzum pa'i rgyu rnams dri bya zhes/ /rta thul khyod kyis dris pa legs/ /'jig rten kun la phan pa'i phyir/ /bstan pa yid du 'ong 'gyur zhing / /nyams dga' byed pa de bshad kyis/ /</text></item>
<item><p>57a5</p><section>dkon brtsegs</section><text>dran pa mngon byos mnyan par gyis/ /dgu khri tham pa'i lha rnams kyis/ /mchod pa'i rnam pa 'di lta bu/ /de ring de bzhin gshegs pa la/ /shin tu dang ba'i yid kyis byas/ /sangs rgyas mngon par bstod pa byas/ /stong pa nyid kyang shes par gyur/ /chos rnams</text></item>
<item><p>57a6</p><section>dkon brtsegs</section><text>la ni nges pa rnyed/ /nga yi bstan la rab tu gnas/ /sngon yang sangs rgyas bye ba phrag /brgyad cu dag la 'di dag mchod/ /ma 'ongs dus na'ang sangs rgyas ni/ /bye ba mtha' yas mchod par 'gyur/ /'dren pa de dag ji srid du/ /sangs rgyas bye ba ma mchod cing / /bsnyen</text></item>
<item><p>57a7</p><section>dkon brtsegs</section><text>bkur byas par ma gyur pa/ /de srid byang chub 'tshang mi rgya/ /de bas shin tu 'phyi ba na/ /kun kyang gang zag mchog tu 'gyur/ /mtshan ni 'od zer 'chang ba ste/ /'jig rten kun mkhyen thub par 'gyur/ /'jig rten sgron ma de dag gi /nyan thos 'dus par 'gyur ba ni/ /blo</text></item>
<item><p>57b1</p><section>dkon brtsegs</section><text>yi mchog dang ldan pa dag /'dus pa brgyad cu 'byung bar 'gyur/ /sgrib med gzigs pa de dag gi /mi rnams de yi dus kyi tshe/ /lo grangs bye ba brgyad cu tham/ /srog gi dbang po gnas par 'gyur/ /shes rab mtha' yas de dag gi /nyan thos 'dod chags bral ba</text></item>
<item><p>57b2</p><section>dkon brtsegs</section><text>rnams/ /lus kyi tha ma 'dzin pa dag /bye ba tshad med 'byung bar 'gyur/ /sems can rnams la thugs brtse ba'i/ /'jig rten mgon po dpal ldan rnams/ /mya ngan 'das pa'i ring bsrel yang / /shin tu rgya cher 'byung bar 'gyur/ /mi dbang mya ngan 'das gyur</text></item>
<item><p>57b3</p><section>dkon brtsegs</section><text>nas/ /rnam par 'dren pa dpal ldan pa/ /rgyal ba'i mchod rten rnams kyis ni/ /sangs rgyas zhing rnams legs brgyan 'gyur/ /'jig rten mgon po skyob rnams kyi/ /mchod rten de dag thams cad la/ /srog chags brgya dang stong rnams dang / /khrag khrig</text></item>
<item><p>57b4</p><section>dkon brtsegs</section><text>rnams kyis mchod byas nas/ /byang chub mchog tu sems bskyed de/ /mya ngan 'das pa thob par 'gyur/ /rang byung mya ngan 'das nas kyang / /de dag dam chos gnas 'gyur ba/ /lo grangs bye ba khrag khrig phrag /brgyad cu tshang bar gnas par 'gyur/ /chos kyi</text></item>
<item><p>57b5</p><section>dkon brtsegs</section><text>rgyal po'i sras rnams kyis/ /bzung zhing yongs su bsrungs par gnas/ /'jig rten thugs brtse mdzad pa dang / /shAkya yongs su smin mdzad phyir/ /rgyal chen bzhi yi ris rnams la/ /'jig rten sgron mas lung bstan mdzad/ /de thos nas ni skye bo kun/ /kun tu dga'</text></item>
<item><p>57b6</p><section>dkon brtsegs</section><text>zhing rab dga' ste/ /sems mgu yid kyang rangs gyur nas/ /ston pa la ni mngon par bstod/ /rgyal chen bzhi'i ris lung bstan pa'i le'u ste bcu bzhi pa'o// //bam po drug pa/ de nas lha'i dbang po brgya byin la sogs pa sum cu rtsa gsum ris kyi</text></item>
<item><p>57b7</p><section>dkon brtsegs</section><text>lha bye ba phrag brgyad cus lha ma yin dag dang / nam mkha' lding dang / klu'i bu mo dag dang / klu dag dang / grul bum dag dang / dri za dag dang / gnod sbyin dag dang / mi'am ci dag dang / phreng ldan glang po can dag dang / rgyal chen bzhi'i ris kyi lha dag gi mchod pa yang mthong /</text></item>
<item><p>58a1</p><section>dkon brtsegs</section><text>lung bstan pa yang thos nas sangs rgyas kyi chos rnams la tshim zhing mgu la yi rangs te/ rab tu dga' zhing dga' ba dang yid bde ba skyes nas yid byung ba chen po skyes te/ 'dod pa'i tshul gyis lha'i dbang po brgya byin la sogs pa bcom ldan 'das la mchod pa'i</text></item>
<item><p>58a2</p><section>dkon brtsegs</section><text>phyir brtson par gyur te/ de dag gis rin po che'i khang pa bkra ba/ blta na sdug pa/ rin po che sna bdun gyi rang bzhin can/ mu tig dmar po'i phreng ba dang / bai dUr+ya'i phreng bas brgyan pa/ gser gyi phreng ba sna tshogs dang / nor bu rin po che skar mdog gi phreng bas brgyan pa/</text></item>
<item><p>58a3</p><section>dkon brtsegs</section><text>sa gnas rim pa brgyad dang / ba gam dang / khang pa brtsegs pa dang / skar khung gis brgyan pa/ gdugs dang / rgyal mtshan dang / ba dan dag gis brgyan pa/ lha rdzas kyi seng ge'i khris brgyan pa/ bla re chen po dang / dril bu g.yer ka'i dra bas brgyan pa/ lha'i bu mo'i</text></item>
<item><p>58a4</p><section>dkon brtsegs</section><text>tshogs kyis mdzes par byas pa/ lha'i rol mo sil snyan sgra rab tu 'byung ba bye ba phrag brgyad cu mngon par sprul to/ /rta cang shes kyis drangs pa'i shing rta lha rdzas kyi rnam pas legs par brgyan pa/ gdugs dang / rgyal mtshan dang / ba dan dag gis mdzes par byas pa bye ba</text></item>
<item><p>58a5</p><section>dkon brtsegs</section><text>phrag brgyad cu yang mngon par sprul to/ /ser skya'i gnas kyi grong khyer chen po thams cad dang ldan pa'i kho ra khor yug tu dpag tshad drug cu tshun chad me tog man dA ra ba dang / lha'i mchod pa de dag gis rgyas par gang bar byas so/ /glang po che sa srung gi bu bye ba phrag brgyad cu yang</text></item>
<item><p>58a6</p><section>dkon brtsegs</section><text>mngon par sprul te/ glang po che sa srung gi bu de dag re re zhing yang mgo bye ba phrag brgyad cu brgyad cu/ glang po che sa srung gi bu'i mgo de dag re re zhing yang so drug drug/ so de dag re re zhing yang rdzing bu bdun bdun/ rdzing bu de dag re re zhing yang pad ma stong phrag bdun bdun/ pad ma</text></item>
<item><p>58a7</p><section>dkon brtsegs</section><text>de dag re re zhing yang 'dab ma brgyad khri brgyad khri/ 'dab ma re re zhing yang lha'i bu mo bdun bdun/ lha'i bu mo de dag re re zhing yang 'khor bdun bdun yod pa/ rgyan thams cad kyis brgyan pa sha stag mngon par sprul nas rin po che'i khang pa de dag mdun du byas te/ dbus su glang po</text></item>
<item><p>58b1</p><section>dkon brtsegs</section><text>che sa srung gi bu dag btsud nas phyi bzhin shing rta de ltar bshams pa de dag bkye nas bcom ldan 'das la mchod pa byas so/ /rin po che'i khang pa de dag las kyang lha'i tsan dan dang / a ga ru dang / ud pa la dang / ta ma la'i lo ma'i phye ma dang / gser phye'i char mngon</text></item>
<item><p>58b2</p><section>dkon brtsegs</section><text>par bab par gyur to/ /lha'i me tog man dA ra ba dang / man dA ra ba chen po dang / many+dza Sha ka dang / many+dza Sha ka chen po dang / pa ru Sha ka dang / pa ru Sha ka chen po dang / mdog dkar dang / mdog dkar chen po dang / sprul pa'i me tog dag gi char yang mngon</text></item>
<item><p>58b3</p><section>dkon brtsegs</section><text>par bab par gyur to/ /gser dang / dngul dang / bai dUr+ya dang / shel dang / mu tig dmar po dang / spug dang / rdo'i snying po dang / rin po che sna bdun gyi me tog gi char yang mngon par bab par gyur to/ /lha'i bu mo de dag las la la ni glu len/ la la ni gar byed/</text></item>
<item><p>58b4</p><section>dkon brtsegs</section><text>la la ni rol mo byed/ la la ni lus kyi tshul sgyur zhing lha ma yin gyi mchod pa lta bu dang / glang po che sa srung gi bu de dag dang / rin po che'i khang pa rnams kyis mchod pa byas nas de'i 'og tu rta cang shes kyis drangs pa'i shing rta bye ba phrag brgyad cu la zhon te/ bcom</text></item>
<item><p>58b5</p><section>dkon brtsegs</section><text>ldan 'das la lan gsum bskor ba byas nas lha'i yo byad rnam pa sna tshogs mang po yang phul bar gyur to/ /lha'i rol mo sil snyan bye ba phrag brgyad cu yang bar snang las sgra 'byin par gyur to/ /shing rta bye ba phrag brgyad cu po de dag la yang lha'i bu mo gzhan bye ba phrag brgyad cu</text></item>
<item><p>58b6</p><section>dkon brtsegs</section><text>brgyad cu mngon par sprul te/ lha'i bu mo de dag kyang la la ni glu len/ la la ni gar byed/ la la ni rol mo byed/ la la ni lus kyi tshul sgyur zhing lha ma yin gyi mchod pa ji lta ba bzhin du byas so/ /de nas sum cu rtsa gsum ris kyi lha bye ba phrag brgyad cu po de dag 'di snyam du sems</text></item>
<item><p>58b7</p><section>dkon brtsegs</section><text>te/ ji ltar sprul pa'i lha'i bu mo 'di dag bcom ldan 'das la mchod pa byed pa las na chos thams cad kyang sprul pa dang 'dra ba yin du nges so snyam nas de dag 'di snyam du chos 'di dag thams cad ni ji ltar de bzhin gshegs pas bstan pa de bzhin te/ sprul pa dang 'dra ba yin no</text></item>
<item><p>59a1</p><section>dkon brtsegs</section><text>snyam du sems par gyur cing de dag gis chos thams cad sprul pa dang 'dra bar shes nas chos la the tshom med pa thob par gyur to/ /de dag de ltar the tshom med cing nem nur med par gyur nas bcom ldan 'das la lan gsum bskor ba byas te/ bcom ldan</text></item>
<item><p>59a2</p><section>dkon brtsegs</section><text>'das kyi zhabs la mgo bos phyag 'tshal nas phyogs gcig tu 'khod do/ /de dag chos thams cad sprul pa dang 'dra bar rtog cing bdag cag kyang sprul pa dang 'dra bar mthong / mchod pa de dag kyang sprul pa dang 'dra bar mthong / bcom ldan 'das kyang sprul pa dang 'dra bar</text></item>
<item><p>59a3</p><section>dkon brtsegs</section><text>mthong nas bcom ldan 'das kyis chos gang bstan pa de dag kyang sprul pa dang 'dra bar yang dag par shes te/ de dag gis chos thams cad sprul pa lta bu'o zhes bya bar shes nas the tshom med cing nem nur med par gyur te/ de'i tshe bcom ldan 'das la tshigs su bcad pa dag gis</text></item>
<item><p>59a4</p><section>dkon brtsegs</section><text>mngon par bstod do/ /'gro ba kun gyis mchod pa gang bgyis dang / /sprul pa'i mchod pa 'di dag gang bgyis dang / /lha rnams kyis ni sangs rgyas mchod byas pa/ /de ltar chos 'di thams cad sprul pa nyid/ /'dren pas chos kun gsungs pa gang lags dang / /de bzhin</text></item>
<item><p>59a5</p><section>dkon brtsegs</section><text>gshegs pas lung bstan mtha' dag kyang / /'di dag thams cad sprul pa 'dra'o zhes/ /de ltar lha tshogs de dag blo gros skyes/ /bcom ldan sprul pa 'di dag ji bzhin du/ /ston pa'ang de bzhin sprul dang 'dra ba ste/ /rgyal bas lung bstan bdag cag 'tshal gyur pas/ /'di</text></item>
<item><p>59a6</p><section>dkon brtsegs</section><text>la bdag cag the tshom ma mchis so/ /rgyal bas so so'i skye bo rnams mkhyen nas/ /byis pa'i sa thob tha snyad gang btags pa/ /de dag kun kyang sprul pa ji bzhin te/ /bde gshegs 'gro ba lung bstan de bzhin no/ /slob pa rnams dang gang dag mi slob dang / /bcom ldan</text></item>
<item><p>59a7</p><section>dkon brtsegs</section><text>nyan thos dul ba'i sa thob pa/ /de dag kun kyang bcom ldan sprul dang 'dra/ /bcom ldan bstan la the tshom ma mchis so/ /bcom ldan gang rnams mi smra lhur len cing / /bse ru lta bur gnyis med nyon mongs spangs/ /de dag rnams kyang sprul 'dra bcom ldan 'das/ /bde</text></item>
<item><p>59b1</p><section>dkon brtsegs</section><text>gshegs bstan la the tshom ma mchis so/ /gang rnams 'gro ba kun la bde phan phyir/ /rgyal ba'i byang chub spyad spyod bag yod pa'i/ /byang chub sems dpa' bde gshegs sras dag kyang / /khyad par ma mchis sprul pa 'di dang 'dra/ /bde gshegs rang byung rnam par 'dren</text></item>
<item><p>59b2</p><section>dkon brtsegs</section><text>pa mchog /stobs bcu shes rab mtha' yas thugs rje can/ /ye shes stobs 'phags 'jig rten gtso bo dag /sprul pa 'di 'dra de dag rang bzhin mtshungs/ /'dren pas 'di la chos rnams gang gsungs pa/ /gnas med zhi bsil nyon mongs med gyur cing / /sdug</text></item>
<item><p>59b3</p><section>dkon brtsegs</section><text>bsngal zhi byed mthar thug grangs med pa/ /de yang sprul pa 'di dag ji bzhin no/ /bcom ldan 'di la chos rnams gang dag kyang / /sprul pa'i rang bzhin ma lags de ma mchis/ /gang tshe gau ta ma'i bstan pa 'di/ /bdag cag rtogs nas the tshom thams cad</text></item>
<item><p>59b4</p><section>dkon brtsegs</section><text>spangs/ /sprul pa 'di 'drar chos rnams kun mthong nas/ /bdag cag rnams kyang 'jig rten mgon por 'gyur/ /bde gshegs spyod yul 'di la spyod pa'i rnams/ /the tshom ma mchis rang byung 'dren par 'gyur/ /de nas bcom ldan 'das kyis de'i tshe sum cu rtsa</text></item>
<item><p>59b5</p><section>dkon brtsegs</section><text>gsum ris kyi lha'i bu bye ba phrag brgyad cu po de dag gi lhag pa'i bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ gzhal yas grags mnga' mtha' yas gzi brjid can/ /bde gshegs</text></item>
<item><p>59b6</p><section>dkon brtsegs</section><text>rnams ni rgyu med 'dzum mi mdzad/ /rnam par 'dren pas 'dir ni 'dzum mdzad na/ /rgyal bas 'dzum pa'i tshig gsungs the tshom khum/ /rang byung bde gshegs zhal nas 'dzum pa 'di/ /byung bar rig nas 'jig rten the tshom 'tshal/ /'gro ba'i the tshom thub pas bsal du</text></item>
<item><p>59b7</p><section>dkon brtsegs</section><text>gsol/ /'gro ba 'di dag the tshom ma mchis mdzod/ /lha tshogs 'di dag rab tu yid dga' bas/ /rgyal ba bstod de lha rdzas rnams kyis mchod/ /bde gshegs de dag don du 'dzum pa mdzad/ /rgyal ba 'khor 'di dga' mdzad bka' stsal gsol/ /zla ltar dri med 'od</text></item>
<item><p>60a1</p><section>dkon brtsegs</section><text>mnga' mtha' yas gzi/ /ci nas bde gshegs bka' ni 'di thos pas/ /mgon po 'gro ba thams cad dga' 'gyur bar/ /rgyal ba lha tshogs mchod mkhyen bka' stsal gsol/ /bde gshegs lha tshogs 'di yis chos rnams kun/ /sprul pa lta bur</text></item>
<item><p>60a2</p><section>dkon brtsegs</section><text>rnam par rtogs gyur nas/ /stobs bcu mnga' bas don 'di bka' stsol te/ /rab rib bral ba lha yi bslab pa gsungs/ /skye bo 'di dag the tshom bral gyur nas/ /thub pa de ltar byang chub spyod rtsom 'gyur/ /rab tu dpa' ba 'khor 'dis thos gyur te/ /dgongs pa rig nas rgya</text></item>
<item><p>60a3</p><section>dkon brtsegs</section><text>chen rtsom par 'gyur/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ lha tshogs 'di dag rab tu dga' shes nas/ /rta thul khyod kyis dus dang ldan pa'i tshig /smras pa de ni dus la bab pa ste/ /'dzum pa dris pa de ni lung bstan to/ /</text></item>
<item><p>60a4</p><section>dkon brtsegs</section><text>lha rnams bsam shes 'dzum pa de dris pa/ /des ni khyod kyis 'gro ba'i don chen byas/ /'dzum mdzad pa yi rgyu de ngas bstan gyis/ /dga' zhing dang ba'i sems kyis nga la nyon/ /lha tshogs rnams kyis chos rnams 'di dag ni/ /ma lus sprul pa lta bur shes gyur nas/ /chags med ye</text></item>
<item><p>60a5</p><section>dkon brtsegs</section><text>shes mthong ba dpag med cing / /rab rib bral ba'i 'jig rten mgon por 'gyur/ /srid pa'i rgyud na sngon yang 'khor ba'i tshe/ /mi yi gtso bo gang gA'i bye snyed mchod/ /srid rgyun de na 'di dag thub pa las/ /chos rnams sprul pa lta bur ma mthong ngo / /'di dag nga la mchod mchog 'dir</text></item>
<item><p>60a6</p><section>dkon brtsegs</section><text>byas pas/ /chos rnams sprul pa 'dra bar mngon du mthong / /bde gshegs bstan pa 'di la byas pa ni/ /chud zos mi 'gyur bar chad yod mi 'gyur/ /lha tshogs 'di yis nga la mchod byas te/ /chos rnams thams cad sprul pa 'drar shes pas/ /bskal pa pad ma zhes bya</text></item>
<item><p>60a7</p><section>dkon brtsegs</section><text>byung ba'i tshe/ /smra ba'i zla ba mi yi mchog tu 'gyur/ /khyu mchog ldan pa'i ming mchog 'gyur ba ni/ /bde gshegs rab mkhas dbang po'i tog rgyal po/ /chos rnams thams cad sprul pa 'drar ston cing / /'gro ba khrag khrig dpag med 'grel bar 'gyur/ /bde gshegs</text></item>
<item><p>60b1</p><section>dkon brtsegs</section><text>de dag bstan la bag yod pa/ /chos rnams 'di dag sprul pa 'dra bar sems/ /zhi gnas de la su sten bag yod pa/ /myur du bla med byang chub mchog zhi 'thob/ /sum cu rtsa gsum pa lung bstan pa'i le'u ste lnga pa'o// //de nas de'i tshe 'thab</text></item>
<item><p>60b2</p><section>dkon brtsegs</section><text>bral gyi lha bye ba phrag bzhi bcus lha ma yin rnams nas sum cu rtsa gsum ris kyi lha'i bar de dag gi mchod pa yang mthong / lung bstan pa yang thos nas tshim zhing mgu la yi rangs te/ rab tu dga' zhing dga' ba dang yid bde ba skyes nas bcom ldan 'das kyang lung bstan pa la</text></item>
<item><p>60b3</p><section>dkon brtsegs</section><text>thogs pa mi mnga' bar shes shing sangs rgyas kyi chos rnams ni nyams dga' ba ste/ de dag thob na ma shes pa'am/ ma mthong ba'am/ ma rtogs pa'am/ mngon du ma byas pa'am/ skye ba'am/ 'gag pa'am/ las sam/ las kyi rnam par smin pa gang yang med do zhes sangs</text></item>
<item><p>60b4</p><section>dkon brtsegs</section><text>rgyas kyi chos rnams la 'dod pa bskyed do/ /'di ltar de bzhin gshegs pas kun rdzob dang don dam pa gnyis thugs su chud de/ shes par bya ba yang kun rdzob dang don dam pa 'dir zad do/ /de yang bcom ldan 'das kyis stong pa nyid rab tu gzigs/ rab tu mkhyen/ legs par</text></item>
<item><p>60b5</p><section>dkon brtsegs</section><text>mngon du mdzad pas de'i phyir thams cad mkhyen pa zhes bya'o/ /de la kun rdzob ni 'jig rten gyi spyod par de bzhin gshegs pas gzigs so/ /don dam pa gang yin pa de ni brjod du med pa ste/ shes par bya ba ma yin pa/ rnam par shes par bya ba ma yin pa/ yongs su shes</text></item>
<item><p>60b6</p><section>dkon brtsegs</section><text>par bya ba ma yin pa/ ma bstan pa/ rab tu ma bstan pa/ ma thos pa/ thos par ma byas pa/ ma shes pa/ rnam par ma shes pa/ ma bstan pa/ ma mthong ba/ ma brtags pa/ 'dzin du ma bcug pa/ rtogs par ma byas pa/ thob par ma byas pa/ ma thob pa/ nye bar ma bsnyen pa/</text></item>
<item><p>60b7</p><section>dkon brtsegs</section><text>ma bor ba/ ma bzhag pa/ ma spangs pa/ bya ba med pa/ byed pa med pa/ rab tu zhi ba med pa/ ma smad pa/ ma bstod pa/ thob pa ma yin pa/ ma thob pa ma yin pa/ bde ba ma yin pa/ sdug bsngal ba ma yin pa/ snyan pa ma yin pa/ mi snyan pa ma yin pa/ gzugs ma yin pa/ gzugs</text></item>
<item><p>61a1</p><section>dkon brtsegs</section><text>med pa ma yin pa/ grangs med pa/ bgrang ba med pa/ 'jig rten med pa/ 'jig rten dang bral ba med pa/ kun nas nyon mongs pa med pa/ rnam par byang ba med pa/ 'gro ba med pa/ ldog pa med pa/ ma brtags pa/ rnam par ma brtags pa/ ma g.yos pa/</text></item>
<item><p>61a2</p><section>dkon brtsegs</section><text>ma bsams pa/ ma bskyod pa/ mngon par 'dus ma byas pa/ ma spros pa/ spros pa dang bral ba ste/ 'di ltar gzugs kyi mtshan ma mi dmigs pa/ tshor ba dang / 'du shes dang / 'du byed dang / rnam par shes pa'i mtshan ma mi dmigs pa/ mig dang / rna ba dang / sna dang /</text></item>
<item><p>61a3</p><section>dkon brtsegs</section><text>lce dang / lus dang / yid kyi mtshan ma mi dmigs pa/ gzugs dang / sgra dang / dri dang / ro dang / reg bya dang / chos kyi mtshan ma mi dmigs pa/ mig gi rnam par shes pa dang / rna ba dang / sna dang / lce dang / lus dang / yid kyi rnam par shes pa'i mtshan ma mi</text></item>
<item><p>61a4</p><section>dkon brtsegs</section><text>dmigs pa/ mig gi 'dus te reg pa dang / rna ba dang / sna dang / lce dang / lus dang / yid kyi 'dus te reg pa'i mtshan ma mi dmigs pa/ mig gi 'dus te reg pa las byung ba'i tshor ba'i mtshan ma mi dmigs pa/ yid kyi 'dus te reg pa las byung ba'i tshor ba'i bar gyi</text></item>
<item><p>61a5</p><section>dkon brtsegs</section><text>mtshan ma mi dmigs pa/ gzugs kyi 'du shes kyi mtshan ma mi dmigs pa/ chos kyi bar gyi 'du shes kyi mtshan ma mi dmigs pa/ gzugs su sems pa'i mtshan ma mi dmigs pa/ chos kyi bar du sems pa'i mtshan ma mi dmigs pa/ yid la bya ba'i mtshan ma</text></item>
<item><p>61a6</p><section>dkon brtsegs</section><text>mi dmigs pa/ sa dang / chu dang / me dang / rlung dang / nam mkha' dang / rnam par shes pa'i khams kyi mtshan ma mi dmigs pa/ 'dod pa dang / gzugs dang / gzugs med pa'i khams kyi mtshan ma mi dmigs pa/ 'dus byas dang / 'dus ma byas kyi mtshan ma mi</text></item>
<item><p>61a7</p><section>dkon brtsegs</section><text>dmigs pa ste/ 'di ltar chos gang dang gang brjod pa'i rang bzhin gang dang gang gis brjod pa'i chos de dang / de brjod pa'i rang bzhin de dang des mi brjod pa ste/ sangs rgyas kyi chos rnams ni de ltar nyams dga' ba yin na de byis pa so so'i skye bo thos pa dang mi ldan pa mi shes</text></item>
<item><p>61b1</p><section>dkon brtsegs</section><text>pa rnams kyis thos na 'jigs shing dngang ba dang / skrag par 'gyur te/ des 'jigs par gyur pas thams cad mkhyen pa'i ye shes las nyams par 'gyur te/ de dag ni lha dang bcas pa'i 'jig rten gyis mya ngan du bya ba ste/ 'khor ba na yod pa'i sdug bsngal gyi rgyun to zhes te/</text></item>
<item><p>61b2</p><section>dkon brtsegs</section><text>de dag gis 'di ltar sangs rgyas kyi chos rnams la 'dod pa bskyed nas sangs rgyas kyi chos rnams kyi don du bcom ldan 'das la mchod pa'i phyir brtson par gyur to/ /de dag gis sum cu rtsa gsum pa'i mchod pa las khyad par 'phags pas bcom ldan 'das la mchod de/</text></item>
<item><p>61b3</p><section>dkon brtsegs</section><text>bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te phyogs gcig tu 'khod do/ /phyogs gcig tu 'khod nas 'thab bral gyi lha de dag gis bcom ldan 'das la tshigs su bcad pa dag gis mngon par bstod pa/</text></item>
<item><p>61b4</p><section>dkon brtsegs</section><text>rgyal ba khyod kyis phung po dben par gzigs/ /khams dang skye mched rnams kyang de bzhin te/ /dbang po'i grong ni mtshan mas dben pa dag /kun kyang thub pa khyod kyis ji bzhin gzigs/ /'jig rten mkhas pa'i bden pa gnyis yin te/ /khyod kyis gzhan las ma</text></item>
<item><p>61b5</p><section>dkon brtsegs</section><text>gsan rang gis gzigs/ /de ni kun rdzob bden dang don dam ste/ /bden pa gsum pa gang yang ma mchis so/ /gang gis bde bar gshegs la 'gro ba rnams/ /bde ba'i don du dad pa skyed 'gyur ba/ /rgyal bas 'gro ba rnams kyi don slad du/ /'jig rten phan phyir kun</text></item>
<item><p>61b6</p><section>dkon brtsegs</section><text>rdzob de bstan to/ /sems can tshogs kyi 'gro drug gang bstan pa/ /sems can dmyal dang dud 'gro dang / /lha min ris dang mi dang lha yi rnams/ /mi yi seng ges kun rdzob btags pa mdzad/ /rigs dma' de bzhin mtho ba'i rigs rnams dang / /phyug po'i khyim</text></item>
<item><p>61b7</p><section>dkon brtsegs</section><text>dang dbul po'i khyim dag dang / /bran gyi tshogs dang de bzhin g.yog gi tshogs/ /bud med tshogs dang skyes pa ma ning dang / /'gro ba'i khyad par ji snyed gang yang rung / /mtshungs med khyod kyis 'jig rten bstan mdzad pa/ /kun rdzob bden par mkhas pas thugs chud nas/ /</text></item>
<item><p>62a1</p><section>dkon brtsegs</section><text>'jig rten phan pas mi la de bstan to/ /de la dga' ba'i 'gro ba 'khor ba na/ /'gro ba'i chos brgyad de la mi 'byung ste/ /thob dang ma thob snyan dang mi snyan dang / /bstod dang smad dang bde dang sdug bsngal lo/ /thob pa rnyed na de la chags pa skyed/ /ma thob</text></item>
<item><p>62a2</p><section>dkon brtsegs</section><text>gyur na des kyang 'khrug par 'gyur/ /gang gzhan ma bstan tshul 'dis shes par bya/ /nad rnams brgyad kyis de rgyud gnod par 'gyur/ /kun rdzob de la don dam su smra ba/ /de dag nor ba'i blo ldan shes par bya/ /mi sdug sdug dang sdug bsngal bde ba dang / /bdag med</text></item>
<item><p>62a3</p><section>dkon brtsegs</section><text>rang bzhin bdag tu smra ba dang / /mi rtag chos la rtag ces smra bgyid cing / /de la dga' ste mtshan mar gang gnas pa/ /de dag bde gshegs gsung ni thos gyur na/ /'jigs shing ji bzhin mi rtogs spong bar 'gyur/ /de dag bde gshegs gsung ni spangs gyur pas/ /</text></item>
<item><p>62a4</p><section>dkon brtsegs</section><text>sems can dmyal bar sdug bsngal mi bzad myong / /de dag tshul min bde ba tshol bgyid kyang / /sdug bsngal brgyad dag byis pas myong bar 'gyur/ /'jig rten phan pa'i bstan pa su zhig gis/ /ma log blos ni rnam par rtogs gyur na/ /sbrul gyi pags pa rnying ltar rab</text></item>
<item><p>62a5</p><section>dkon brtsegs</section><text>spangs te/ /srid pa kun las 'das nas zhi bar 'gyur/ /chos 'di thams cad rang bzhin dben pa ste/ /stong pa mtshan ma med pa don dam zhes/ /gang gis thos nas dga' ba bskyed 'gyur ba/ /de dag bla med byang chub thob par 'gyur/ /ji ltar bde bar gshegs pas gsungs</text></item>
<item><p>62a6</p><section>dkon brtsegs</section><text>pa'i chos/ /de la lha rnams the tshom ma mchis te/ /'gro ba thams cad yongs su dgrol ba'i phyir/ /de dag bla na med pa'i byang chub tshol/ /byang chub blo can rnam dag blo can rnams/ /skyes bu mchog gis dga' ba bskyed du gsol/ /de thos 'gro ba kun la sman slad du/ /bla</text></item>
<item><p>62a7</p><section>dkon brtsegs</section><text>na med pa'i byang chub thob par 'gyur/ /de nas de'i tshe bcom ldan 'das kyis 'thab bral ris kyi lha bye ba phrag bzhi bcu po dag gi lhag pa'i bsam pa thugs su chud nas de'i tshe 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/</text></item>
<item><p>62b1</p><section>dkon brtsegs</section><text>'jig rten phan pas 'dzum pa gang mdzad des/ /khyod kyi 'khor ni the tshom 'tshal bar gyur/ /mi mchog 'dzum pa'i rgyu de bka' stsal gsol/ /des ni 'khor 'di rab tu dga' bar 'gyur/ /lha rnams lung bstan de ni thos gyur na/ /'khor 'di shin tu dga' zhing mgu bar</text></item>
<item><p>62b2</p><section>dkon brtsegs</section><text>'gyur/ /rigs pa ldan pa bstan pa 'di nyid la/ /bde bar nan tan bgyid cing rtsom par 'gyur/ /rgyal ba khyod 'khor 'di ni mchog ldan te/ /drang srong chen po sangs rgyas yon tan snod/ /'gro ba 'di rnams bsdu bar mdzad slad du/ /snyan pa'i gsung ni legs par brjod</text></item>
<item><p>62b3</p><section>dkon brtsegs</section><text>du gsol/ /sangs rgyas yon tan mthu dag thos gyur na/ /skye dgu kun la rab tu sman par 'gyur/ /bde bar gshegs pas lung bstan de thos na/ /mkhas pa rnams ni tshul bzhin rtsom par 'gyur/ /mi yi dam pa smra ba'i mchog gis 'dir/ /the tshom 'tshal ba'i nem nur</text></item>
<item><p>62b4</p><section>dkon brtsegs</section><text>legs par sol/ /'khor rnams thams cad thos par dga' zhing sdod/ /lha rnams lung bstan pa ni bka' stsal gsol/ /kun kyang rim gror gus par rna blags te/ /khyod kyis lung bstan rab tu dga' ba la/ /sgrib pa rab tu spangs shing de dag nyan/ /'jig rten phan</text></item>
<item><p>62b5</p><section>dkon brtsegs</section><text>phyir skyes bu mchog gis gsungs/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ /'jig rten phan phyir mkhas pas 'dzum mdzad pa/ /rta thul khyod kyis dris pa dus dang ldan/ /sangs rgyas yon tan mthu ni thos gyur na/ /</text></item>
<item><p>62b6</p><section>dkon brtsegs</section><text>skye bo tshogs chen rnams kyi don du 'gyur/ /sangs rgyas yon tan tshogs la blo zhan cing / /'dod chags blo dang zhe sdang blo ldan dang / /tshe rabs brgyar ni rtsod pa'i blo can dang / /gti mug blo can dga' ba mi 'gyur/ /gang rnams rgyal bas bstan la dga' ba dang / /</text></item>
<item><p>62b7</p><section>dkon brtsegs</section><text>gang gis rgyal ba rnams la sngon dris dang / /gang rnams snying rje che dang ldan pa dag /de kun sangs rgyas yon tan ldan par 'gyur/ /gang gis 'gro ba gdon zin mthong gyur te/ /mi yi seng ge snying rje skyed byed pa/ /de dag sangs rgyas yon tan 'di thos nas/ /ud pal phreng</text></item>
<item><p>63a1</p><section>dkon brtsegs</section><text>bzhin mgo la khyer bar 'gyur/ /nga yi 'khor 'di rab tu dga' 'gyur ba/ /sngon gyi rgyal la bsnyen bkur sngon byas te/ /de dag sangs rgyas yon tan yid 'ong 'di/ /me tog phreng bzhin de dag yang dag lta/ /'thab bral lha rnams sngon gyi rgyal kun la/ /</text></item>
<item><p>63a2</p><section>dkon brtsegs</section><text>bsnyen bkur byas shing chags pa spangs pa ste/ /nyon mongs dmad cing sangs rgyas blo ldan 'gyur/ /snying rje ldan zhing nyon mongs med blo ldan/ /rgyal ba mi yi seng ge gang gA yi/ /bye snyed kun la sngon chad bsnyen bkur byas/ /byang chub bla na med par smon byed cing / /</text></item>
<item><p>63a3</p><section>dkon brtsegs</section><text>dge ba mtha' yas 'di dag kun gyis byas/ /sems can nyon mongs 'dam bying rig gyur nas/ /sdug bsngal gyur pa rnams la snying rje skyed/ /de dag mi mchog sems can phan mdzad la/ /chos tshul mtha' yas yongs su dris par gyur/ /gang thos nas ni rnam par 'dren</text></item>
<item><p>63a4</p><section>dkon brtsegs</section><text>'gyur ba/ /rnam 'dren chos la 'jug pa 'chad par 'gyur/ /mi yi nyon mongs spyod pa rab mkhyen nas/ /de dag rnams la rgya chen chos kyang 'chad/ /rnam 'dren skyes bu dam pa'i mchog de dag /rang bzhin med pa stong pa nyid kyang 'chad/ /de dag rgyal ba'i gsung</text></item>
<item><p>63a5</p><section>dkon brtsegs</section><text>de thos gyur nas/ /'gro ba thams cad stong par rab tu rtogs/ /cis stong zhe na mtshan ma'i rnam pas stong / /rang bzhin med cing mtshan ma med pa smra/ /rgyal ba'i chos rnams de ltar shes gyur nas/ /kun kyang sangs rgyas yon tan rnams la gnas/ /de dag nga la</text></item>
<item><p>63a6</p><section>dkon brtsegs</section><text>mchod pa rgya chen byas/ /bdag gis chos bzhin du ni lung bstan nas/ /skar tshogs mnyam pa'i bskal pa dam pa la/ /bla na med pa'i byang chub thob par 'gyur/ /bde gshegs mnyam pa med pa bye ba phrag /nyi shu nyi shus yongs su gang bar 'gyur/ /blo gros dag</text></item>
<item><p>63a7</p><section>dkon brtsegs</section><text>ces bya ba'i grangs su 'gro/ /sems can bsam yas yongs su sbyong par 'gyur/ /'thab bral 'khod pa'i lha yi bsam pa rnams/ /rta thul gyis ni yongs su zhus byas pa/ /rgyal ba dgra rgyal drang srong chen po yi/ /lung bstan lha dang bcas pa'i 'jig rten dga'/ /</text></item>
<item><p>63b1</p><section>dkon brtsegs</section><text>'thab bral ba lung bstan pa'i le'u ste bcu drug pa'o// //de nas dga' ldan ris kyi lha bye ba phrag brgyad cus lha ma yin rnams nas 'thab bral gyi ris kyi lha'i bar de dag gi mchod pa yang mthong / lung bstan pa yang thos nas 'di snyam du sems te/</text></item>
<item><p>63b2</p><section>dkon brtsegs</section><text>gang bcom ldan 'das kyis bla na med pa yang dag par rdzogs pa'i byang chub tu lung bstan pa'i chos de gang zhig ci gzugs sam/ 'on te tshor ba'am/ 'on te 'du shes sam/ 'on te 'du byed dam/ 'on te rnam par shes pa zhig bcom ldan 'das kyis bla na med pa yang dag par</text></item>
<item><p>63b3</p><section>dkon brtsegs</section><text>rdzogs pa'i byang chub tu lung bstan snyam nas de dag 'di snyam du sems te/ gzugs ni bcom ldan 'das kyis bla na med pa yang dag par rdzogs pa'i byang chub tu lung ma bstan to/ /tshor ba dang / 'du shes dang / 'du byed dang / rnam par shes pa ni bcom ldan 'das kyis</text></item>
<item><p>63b4</p><section>dkon brtsegs</section><text>bla na med pa yang dag par rdzogs pa'i byang chub tu lung ma bstan to/ /de ci'i phyir zhe na/ gzugs kyang ma skyes pa/ byang chub kyang ma skyes pa na ji ltar ma skyes pas ma skyes pa mngon par rdzogs par 'tshang rgya bar bya/ tshor ba dang / 'du shes dang / 'du byed dang / rnam</text></item>
<item><p>63b5</p><section>dkon brtsegs</section><text>par shes pa yang ma skyes pa/ byang chub kyang ma skyes pa na de la ji ltar ma skyes pas ma skyes pa mngon par rdzogs par 'tshang rgya bar bya/ gzugs kyang 'gag pa med pa/ byang chub kyang 'gag pa med pa/ rnam par shes pa'i bar yang 'gag pa med pa/ byang chub kyang</text></item>
<item><p>63b6</p><section>dkon brtsegs</section><text>'gag pa med pa/ gzugs kyang spros pa med pa/ byang chub kyang spros pa med pa/ rnam par shes pa'i bar yang spros pa med pa/ byang chub kyang spros pa med pa/ gzugs kyang gnyis su med pa/ byang chub kyang gnyis su med pa/ rnam par shes pa'i bar yang</text></item>
<item><p>63b7</p><section>dkon brtsegs</section><text>gnyis su med pa/ byang chub kyang gnyis su med pa/ gzugs kyang g.yo ba med pa/ byang chub kyang g.yo ba med pa rnam par shes pa'i bar yang g.yo ba med pa/ byang chub kyang g.yo ba med pa/ gzugs kyang dmigs su med pa/ byang chub kyang dmigs su med pa</text></item>
<item><p>64a1</p><section>dkon brtsegs</section><text>rnam par shes pa'i bar yang dmigs su med pa/ byang chub kyang dmigs su med pa na ji ltar 'gag pa med pa dang / spros pa med pa dang / gnyis su med pa dang / g.yo ba med pa dang dmigs su med pas 'gag pa med pa dang / dmigs su med pa'i bar</text></item>
<item><p>64a2</p><section>dkon brtsegs</section><text>du mngon par rdzogs par 'tshang rgya bar bya/ de ltar chos thams cad mi dmigs na 'di la sangs rgyas ni gang / byang chub sems dpa' ni gang / byang chub ni gang / lung bstan pa ni gang / gzugs ni gzugs kyis stong / tshor ba dang / 'du shes dang / 'du byed dang /</text></item>
<item><p>64a3</p><section>dkon brtsegs</section><text>rnam par shes pa ni rnam par shes pas stong / sangs rgyas ni sangs rgyas kyi ngo bo nyid kyis stong / byang chub sems dpa' ni byang chub sems dpa'i ngo bo nyid kyis stong / byang chub ni byang chub kyi ngo bo nyid kyis stong / lung bstan pa ni lung bstan pa'i ngo bo nyid kyis stong ste/</text></item>
<item><p>64a4</p><section>dkon brtsegs</section><text>de ltar chos thams cad rang bzhin gyis stong pa la gzugs zhes bya ba dang / rnam par shes pa'i bar zhes bya ba dang / sangs rgyas zhes bya ba dang / lung bstan pa'i bar zhes bya ba de dag ni tha snyad tsam/ ming tsam/ brda tsam/ kun rdzob tsam/ brjod pa tsam/ gdags pa tsam</text></item>
<item><p>64a5</p><section>dkon brtsegs</section><text>ste/ de la mkhas pa rnams kyis mngon par zhen par bya ba'i mi cha'o/ /'di lta ste/ dper na mi zhig nyal ba'i rmi lam na 'dod pa'i yon tan lnga dang ldan zhing rtse rtse ba las de nyal ba las sang na/ 'dod pa'i yon tan de dag mi mthong ste/ de rjes su dran na yang mi rnyed cing de ltar</text></item>
<item><p>64a6</p><section>dkon brtsegs</section><text>mi rnyed pa'i phyir sdug bsngal du 'gyur ba de bzhin du byang chub sems dpa'i theg pa la yang dag par zhugs pa rnams kyang byang chub tshol na de dag byang chub dang phrad par mi 'gyur te/ byang chub ma rnyed cing ro ma myong bas sdug bsngal du 'gyur ro/ /de ci'i phyir zhe na/ 'di ltar chos</text></item>
<item><p>64a7</p><section>dkon brtsegs</section><text>thams cad ni rmi lam lta bu nor ba ste/ chos de dag gi don ni rnam pa gzhan la so so'i skye bo de dag kyang rnam pa gzhan du zhan to/ /chos de dag ni de ltar shes par bya ba yin na de la chos gang zhig sangs rgyas yin/ gang zhig byang chub sems dpa' yin/ gang zhig byang chub yin/</text></item>
<item><p>64b1</p><section>dkon brtsegs</section><text>gang zhig lung bstan pa yin/ de ltar chos thams cad dmigs su med de/ so so'i skye bo yang dmigs su med/ so so'i skye bo'i chos kyang dmigs su med/ nyan thos kyang dmigs su med/ nyan thos kyi chos kyang dmigs su med/ rang sangs rgyas kyang dmigs su med/</text></item>
<item><p>64b2</p><section>dkon brtsegs</section><text>rang sangs rgyas kyi chos kyang dmigs su med/ byang chub sems dpa' yang dmigs su med/ byang chub sems dpa'i chos kyang dmigs su med/ sangs rgyas kyang dmigs su med/ sangs rgyas kyi chos kyang dmigs su med/ byang chub kyang dmigs su med/ mya ngan</text></item>
<item><p>64b3</p><section>dkon brtsegs</section><text>las 'das pa yang dmigs su med do/ /bcom ldan 'das de la ni bdag cag the tshom ma mchis/ yid gnyis ma mchis so zhes gsol nas dga' ldan ris kyi lha'i bu de dag chos de dag la the tshom med cing nem nur med par gyur te/ bcom ldan 'das la mchod pa bya ba'i</text></item>
<item><p>64b4</p><section>dkon brtsegs</section><text>phyir brtson par gyur nas de dag gis 'thab bral gyi mchod pa las khyad par du 'phags pas bcom ldan 'das la mchod pa byas te/ bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te phyogs gcig tu 'khod do/ /phyogs</text></item>
<item><p>64b5</p><section>dkon brtsegs</section><text>gcig tu 'khod nas bcom ldan 'das la tshigs su bcad pa dag gis mngon par bstod pa/ gang dag sangs rgyas yon tan rab gnas pa/ /de dag 'jug pa de bzhin gshegs pas gsungs/ /rnam thar sgo gsum po ni rnyed gyur pas/ /mtshungs pa med pa'i spyod yul spyod par</text></item>
<item><p>64b6</p><section>dkon brtsegs</section><text>'gyur/ /gzugs dang tshor ba 'du shes ma mchis te/ /sems dang bsam pa de bzhin ma mchis pa/ /chags med blo mnga' rnams kyi spyod yul lags/ /mi yi seng ge phung po dben la dgyes/ /skyes bu dam pa mkhas pa de dag gi /byang chub sems kyang nam yang 'byung ma</text></item>
<item><p>64b7</p><section>dkon brtsegs</section><text>mchis/ /phung po dben pa'i yon tan myong gyur nas/ /sangs rgyas dgongs la nem nur spangs blo ldan/ /de dag byang chub smon pa ma mchis shing / /byang chub sems la 'ang de dag mi smod de/ /dga' dang zhum par 'gyur ba ma mchis par/ /bde gshegs sras rnams spyad pa spyod</text></item>
<item><p>65a1</p><section>dkon brtsegs</section><text>pa bgyid/ /bde gshegs rnams kyis chos rnams mnyam par gzigs/ /de la rgyal sras 'jigs dang bral ba rnams/ /yang dag nyid du sangs rgyas legs spyod cing / /mkhas pa de dag 'jig rten 'di na spyod/ /gzugs kyi mtshan ma rnam par gzhig bgyis shing / /</text></item>
<item><p>65a2</p><section>dkon brtsegs</section><text>mtshan ma'i rnam pa thams cad rab spangs te/ /srid pa gsum la de dag yong mi smon/ /dngos po stong par smon lam de dag bgyid/ /phung po 'di dag ma skyes rtogs gyur cing / /lung bstan bde gshegs nyid kyang ma skyes la/ /byang chub sems dpa' byang chub kyang ma skyes/ /de</text></item>
<item><p>65a3</p><section>dkon brtsegs</section><text>ltar gang 'tshal de la rmongs ma mchis/ /skye bo'i chos dang sangs rgyas yon tan rnams/ /de dag kun dang bde gshegs ma skyes te/ /mi yi seng ge de ltar gang 'tshal ba/ /de ni khyod sras khyod ni de yi yab/ /gang zhig phung po 'gag pa ma mchis shing / /khams dang skye mched de bzhin</text></item>
<item><p>65a4</p><section>dkon brtsegs</section><text>rgyal ba'i chos/ /byang chub rgyal ba de bzhin lung bstan pa/ /bcom ldan 'di kun 'gag med 'tshal ba dang / /gang rnams byang chub 'tshal zhing spyod bgyid pa/ /'jig rten mkhas pa de dag 'gag ma mchis/ /'gro ba thams cad 'gag med blor gyur na/ /de 'dra'i blo ldan byang chub rnyed mi</text></item>
<item><p>65a5</p><section>dkon brtsegs</section><text>dka'/ /phung po skye mched dag dang khams rnams dang / /byang chub rgyal ba rgyal sras mi g.yo bar/ /gang gis 'tshal ba de dag rgyal sras te/ /de dag rgyal ba'i chos 'di 'dzin pa lags/ /phung po sems med de bzhin skye mched dang / /khams dang byang chub rgyal ba rgyal sras dang / /</text></item>
<item><p>65a6</p><section>dkon brtsegs</section><text>lung bstan de bzhin sems pa ma mchis par/ /gang gis 'tshal ba de dag rgyal ba'i sras/ /rang byung phung po dngos nyid stong pa ste/ /khams dang skye mched dag dang rgyal ba dang / /byang chub dang ni lung bstan rgyal sras rnams/ /ngo bo nyid kyis stong par gang spyod dang / /phung po spros</text></item>
<item><p>65a7</p><section>dkon brtsegs</section><text>'dra de bzhin khams rnams dang / /skye mched rkang gnyis mchog dang byang chub dang / /lung bstan spros pa med par gang spyod cing / /de ltar gang 'tshal de dag rgyal ba'i sras/ /gnas pa ma mchis mi gnas ma lags te/ /mchis pa ma lags ma mchis yong ma lags/ /</text></item>
<item><p>65b1</p><section>dkon brtsegs</section><text>'dus byas ma lags 'dus ma byas ma lags/ /de ltar gang 'tshal de dag rgyal ba'i sras/ /rgyal dang 'gro 'di de ltar yongs mthong zhing / /ston pa'i dgongs pa de ltar 'tshal gyur la/ /de ltar bgyis na gang zag mchog mchod cing / /'dren pa 'khor dang bcas la bsnyen</text></item>
<item><p>65b2</p><section>dkon brtsegs</section><text>bkur lags/ /rnam par 'dren la bstod pa'i bsod nams gang / /ji snyed 'jig rten phan mdzad mkhyen pa yi/ /dge ba de yis 'gro ba rang byung ba/ /rgyal ba mtshan mchog ldan pa grub par shog /de nas bcom ldan 'das kyis dga' ldan ris kyi lha de dag gi lhag pa'i</text></item>
<item><p>65b3</p><section>dkon brtsegs</section><text>bsam pa thugs su chud nas 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ 'dren pa rgyu yi stobs ni gang zhig gis/ /stobs bcu brnyes pa 'di ltar 'dzum mdzad pa/ /'dzum pa'i rgyu de 'dren pas bka' stsal</text></item>
<item><p>65b4</p><section>dkon brtsegs</section><text>gsol/ /des ni 'jig rten 'di dag dga' bar 'gyur/ /shAkya thub pa'i zhal nas 'dzum mdzad pa/ /'gro ba 'dis mthong the tshom 'tshal 'gyur te/ /nyan par 'tshal zhing gzhan du mi sems par/ /kun kyang 'jig rten phan pa'i zhal du lta/ /'di ltar dper na nad pa nad skyo ba/ /</text></item>
<item><p>65b5</p><section>dkon brtsegs</section><text>sman pas bsgo ba bzhin du 'dzin bgyid pa/ /de bzhin 'khor 'di lung bstan thos 'tshal zhing / /rkang gnyis dbang po bde gshegs zhal du lta/ /'khor 'di thams cad rgya chen ldan pa ste/ /sangs rgyas dgongs la zhen pa'i yid dang ldan/ /rgyal bas lung bstan de dag thos 'tshal te/ /</text></item>
<item><p>65b6</p><section>dkon brtsegs</section><text>kun kyang bde gshegs zhal du lta zhing sdod/ /de la rgyal bas thugs rje che bskyed cing / /ci nas 'khor 'di rab tu dgar 'gyur dang / /sangs rgyas dgongs la bsam pa gzhog 'gyur bar/ /ye shes stobs kyis the tshom gcad du gsol/ /mi yi khyu mchog lung bstan dus la bab/ /</text></item>
<item><p>65b7</p><section>dkon brtsegs</section><text>the tshom 'tshal ba'i the tshom bsal du gsol/ /sangs rgyas slar sdo'i dgra ni mi mnga' na/ /rtog ge'i tshogs kyi sde ni gzhig tu gsol/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ rta thul khyod kyis 'jig rten sgron mdzad la/ /'dzum</text></item>
<item><p>66a1</p><section>dkon brtsegs</section><text>pa'i don dris de ni dus dang ldan/ /de ltar 'jig rten mkhas la dris pas na/ /de ring 'gro ba 'di yi don chen byas/ /'jig rten phan phyir 'dzum pa 'di mdzad pa/ /gang gis chos rab 'di dag shes gyur te/ /nga la mchod pa rgya chen 'di byas pa'i/ /dga' ldan</text></item>
<item><p>66a2</p><section>dkon brtsegs</section><text>lha yi bsam pa mkhyen nas mdzad/ /'gro ba yang dag rtogs pa bzhin du mthong / /rgyal ba'i dgongs pas chos nyid brnyes par gyur/ /gang la 'gro ba thams cad rmongs gyur pa'i/ /rnam par thar pa'i sgo gsum rab tu rtogs/ /sngon gyi rgyal ba rnams la lhag bya byas/ /bsam</text></item>
<item><p>66a3</p><section>dkon brtsegs</section><text>pa gcig gis zhu ba legs par zhus/ /de nyid du ni stong nyid legs par bsgoms/ /sngon chad byas pa de ni 'dir yang bstan/ /de dag de bzhin gshegs dang deng phrad cing / /skyes bu mchog dang 'grogs pa thob gyur nas/ /stong pa nyid kyis 'dren pa bstod byas pas/ /de ring</text></item>
<item><p>66a4</p><section>dkon brtsegs</section><text>'gro ba'i don chen shin tu byas/ /'gro ba thams cad skye med ji bzhin du/ /byang chub rgyal ba de bzhin lung bstan dang / /gang dag zhi ba thob nas spyod pa dang / /byang chub de bzhin de dag skye ba med/ /'gro ba kun gyi chos nyid 'di 'dra ba/ /de shes byang chub thob par 'gyur ro zhes/ /lha</text></item>
<item><p>66a5</p><section>dkon brtsegs</section><text>rnams gang yang de la the tshom med/ /byang chub sems kyis rtag par de ltar spyod/ /de bzhin 'gro ba 'gag med ji bzhin du/ /lha tshogs 'di dag rtogs pa'i blo ldan te/ /mkhas pa 'di dag nem nur med pas na/ /de phyir 'di dag rgyal ba rang byung 'gyur/ /gnas pa med pa</text></item>
<item><p>66a6</p><section>dkon brtsegs</section><text>la ni nges gyur nas/ /g.yo ba med pa de la nem nur med/ /'gro ba kun la sems pa yod min pa/ /de la'ang lha rnams the tshom yod med do/ /chos rnams ngo bo nyid kyis rang bzhin med/ /byang chub sems dang de bzhin byang chub kyang / /thams cad ngo bo nyid kyis rang bzhin</text></item>
<item><p>66a7</p><section>dkon brtsegs</section><text>med/ /de la'ang lha rnams the tshom rnam par dag /blo mchog ldan pa'i dga' ldan lha 'di rnams/ /kun kyang gnas med de la rab gnas te/ /de phyir lha rnams byang chub rnyed mi dka'/ /rang byung nyid ni myur du thob par 'gyur/ /'dren pas skar ma 'dra ba'i bskal pa la/ /'gro</text></item>
<item><p>66b1</p><section>dkon brtsegs</section><text>ba mtha' yas rnam par 'grel par 'gyur/ /rgyal ba de dag mtshan du 'gyur ba ni/ /rang byung chos la rnam des rgyal po'o/ /de ltar rgyal bas dga' ldan lha rnams kyi/ /bsam pa mkhyen te 'gro la bstan mdzad pa/ /de thos nas ni lhar bcas 'jig rten yang / /yi rangs gyur</text></item>
<item><p>66b2</p><section>dkon brtsegs</section><text>cing stobs kyang thob par 'gyur/ /dga' ldan pa lung bstan pa'i le'u ste bcu bdun pa'o// //de nas de'i tshe rab 'phrul la sogs pa 'phrul dga' ba bye ba phrag bdun cus lha ma yin rnams nas dga' ldan ris kyi bar gyi lha de dag gi mchod pa yang mthong /</text></item>
<item><p>66b3</p><section>dkon brtsegs</section><text>lung bstan pa yang thos nas tshim zhing mgu la yi rangs te/ rab tu dga' zhing dga' ba dang / yid bde ba skyes nas yang dag pa'i mtha' la gnas shing de bzhin nyid la the tshom med par gyur nas stan las langs te/ bcom ldan 'das kyi zhabs la mgo bos phyag 'tshal nas/ bcom ldan</text></item>
<item><p>66b4</p><section>dkon brtsegs</section><text>'das ga la ba de logs su thal mo sbyar ba btud te/ bcom ldan 'das la 'di skad ces gsol to/ /bcom ldan 'das kyis gsungs pa'i don bdag gis 'tshal ba ltar na/ chos thams cad ni yang dag pa'i mtha' dang / sgrib pa ma mchis pa'i mtha' dang / mtha' yas pa'i mtha' dang /</text></item>
<item><p>66b5</p><section>dkon brtsegs</section><text>mi gnas pa'i mtha' dang / mi zad pa'i mtha' dang / mi gnyis pa'i mtha' ste/ mtha' ma mchis pa'o/ /bcom ldan 'das de la ma nor ba'i slad du yang dag pa'i mtha' zhes bgyi'o/ /tshad ma mchis pa'i slad du mtha' yas pa'i mtha' zhes bgyi'o/ /chags pa ma mchis pa'i slad du</text></item>
<item><p>66b6</p><section>dkon brtsegs</section><text>sgrib pa ma mchis pa'i mtha' zhes bgyi'o/ /ngo bo nyid ma mchis pa'i slad du mi gnas pa'i mtha' zhes bgyi'o/ /'byung ba mchis pa'i slad du mi zad pa'i mtha' zhes bgyi'o/ /ro gcig pa'i slad du mi gnyis pa'i mtha' zhes bgyi'o/ /mtha' ma mchis pa'i slad du mtha' ma mchis pa zhes</text></item>
<item><p>66b7</p><section>dkon brtsegs</section><text>bgyi'o/ /bcom ldan 'das yang dag pa'i mtha' 'di ni thams cad kyi rjes su song ba lags te/ chos gang yang dag pa'i mtha' ma lags pa'i chos de gang yang ma mchis so/ /bcom ldan 'das byang chub ces bgyi ba 'di ni yang dag pa'i mtha' ste/ byang chub gang zhe na/ bcom ldan</text></item>
<item><p>67a1</p><section>dkon brtsegs</section><text>'das chos thams cad rang bzhin ma mchis pa ni byang chub lags par rig par bgyi'o/ /tha na mtshams med pa rnams kyang byang chub bo/ de ci'i slad du zhe na/ bcom ldan 'das byang chub ni rang bzhin ma mchis pa ste/ mtshams med pa rnams kyang rang bzhin ma mchis</text></item>
<item><p>67a2</p><section>dkon brtsegs</section><text>pa lags pas de'i slad du mtshams med pa rnams kyang byang chub ces bgyi'o/ /bcom ldan 'das phung po ma lus pa'i mya ngan las 'das pa'i dbyings ni rang bzhin ma mchis pa ste/ mtshams med pa rnams kyang de'i rang bzhin no/ /de ci'i slad du zhe na/ bcom ldan 'das chos thams cad</text></item>
<item><p>67a3</p><section>dkon brtsegs</section><text>ni phung po ma lus pa'i mya ngan las 'das pa'i dbyings te/ mtshams med pa rnams kyang de'i rang bzhin no/ /bcom ldan 'das gang su dag yongs su mya ngan las 'da' bar 'tshal ba de dag ni gnod par 'gyur ba'i chos can te/ de ci'i slad du zhe na/ gal te 'khor bar zhugs pa zhig</text></item>
<item><p>67a4</p><section>dkon brtsegs</section><text>mchis na ni mya ngan las 'da' ba yang btsal bar 'gyur na/ yang dag pa'i mtha' la ni 'khor bar zhugs pa gang yang ma mchis na de mya ngan las 'das pa ci zhig tshol bar 'gyur/ bcom ldan 'das yang dag pa'i mtha' ni gnyis su ma mchis pa ste/ bcom ldan 'das de la</text></item>
<item><p>67a5</p><section>dkon brtsegs</section><text>bdag cag som nyi ma mchis the tshom ma mchis so/ /bcom ldan 'das gang la la zhig chos 'di la nem nur dang the tshom ma mchis na de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub</text></item>
<item><p>67a6</p><section>dkon brtsegs</section><text>tu lung bstan par 'tshal bar bgyi'o/ /de nas bcom ldan 'das kyis de'i tshe lha'i rgyal po rab 'phrul la sogs pa/ 'phrul dga' ris kyi lha bye ba phrag bdun cu po de dag rang gis rang lung bstan pa gsan nas 'gro ba thams cad rab tu dga' bar bya ba'i phyir de'i tshe 'dzum pa</text></item>
<item><p>67a7</p><section>dkon brtsegs</section><text>mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ 'jig rten phan par bzhed pas 'dzum pa mdzad/ /'dzum pa'i rgyu ni khyod kyis ma bstan te/ /rang byung skyes bu dam pa gang dag kyang / /rgyu ma mchis par 'dzum pa mi mdzad pas/ /</text></item>
<item><p>67b1</p><section>dkon brtsegs</section><text>khyod kyi zhal nas 'dzum pa de mdzad pa/ /mthong nas lhar bcas 'jig rten the tshom 'tshal/ /'dzum pa'i rgyu de gang lags rang byung gsungs/ /the tshom 'tshal ba'i the tshom bsal du gsol/ /khyod kyis 'dzum mdzad rgyu de thos gyur na/ /'khor 'di thams cad ngo mtshar thob par 'gyur/ /</text></item>
<item><p>67b2</p><section>dkon brtsegs</section><text>byang chub mchog ni yongs su bsgrub slad du/ /de dag lam mchog shin tu rnam dag 'gyur/ /the tshom 'tshal ba dag ni nam du yang / /byang chub yid bzhin bde bar mi 'grub ste/ /the tshom som nyi bsal nas mkhas pa rnams/ /byang chub mchog gi rgyu dang skal ldan 'gyur/ /rkang</text></item>
<item><p>67b3</p><section>dkon brtsegs</section><text>gnyis dbang po khyod kyi 'khor 'di dag /sdig pa yongs spangs byang chub sems dang ldan/ /lha rnams lung bstan de dag thos gyur na/ /rgyal ba'i go 'phang rgya chen thob par 'gyur/ /de bas rgyal bas thugs rje che bskyed cing / /the tshom 'tshal ba rnams la thugs brtse bas/ /</text></item>
<item><p>67b4</p><section>dkon brtsegs</section><text>lha tshogs 'di dag thams cad lung bstan cing / /'gro ba 'di dag thams cad dga' bar mdzod/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ ngas ni 'jig rten phan phyir 'dzum pa mdzad/ /rta thul khyod kyis zhu ba de zhus pa/ /</text></item>
<item><p>67b5</p><section>dkon brtsegs</section><text>lung bstan de ni khyod la ma lus par/ /bstan par ngas byas dang bas kun kyang nyon/ /'phrul dga'i ris kyi lha tshogs 'di rnams kyis/ /thams cad mkhyen par bdag cag lung bstan te/ /mu stegs tshogs kyis bsam pa zil mnan nas/ /'khor 'dir seng ge'i nga ro chen po</text></item>
<item><p>67b6</p><section>dkon brtsegs</section><text>bsgrags/ /gnam du rdo 'phangs sa la ltung ba ltar/ /de la the tshom za bar mi 'gyur te/ /de ltar the tshom med pa'i tshul thob pa/ /bdag cag nyid ni stobs bcur 'gyur bar shes/ /nyi ma nub gyur nam sros gyur pa'i tshe/ /mi rnams zla ba myur du 'char bar shes/ /de bzhin rgyal</text></item>
<item><p>67b7</p><section>dkon brtsegs</section><text>ba'i sras po tshul thob dag /bdag cag nyid ni stobs bcur 'gyur bar shes/ /skar tshogs dbus na zla ba gnas pa ni/ /sems can mtshungs par 'di la the tshom med/ /de bzhin rgyal ba'i sras po tshul thob dag /bdag cag thams cad mkhyen du 'gyur bar shes/ /ji</text></item>
<item><p>68a1</p><section>dkon brtsegs</section><text>ltar nyi ma nub par gyur pa'i tshe/ /nyi ma mi mthong sems can de dag shes/ /de bzhin bde gshegs sras po tshul shes pa/ /ye shes dam pa thob par 'gyur du shes/ /chu klung ji ltar gzhol bar 'bab 'gyur zhing / /rgya mtshor 'bab par mkhas pa rnams</text></item>
<item><p>68a2</p><section>dkon brtsegs</section><text>kyis shes/ /de bzhin bde gshegs sras po tshul shes pa/ /byang chub rgya chen thob par 'gyur bar shes/ /ji ltar gnam du bong ba 'phangs pa ni/ /sa la ltung bar 'gyur du the tshom med/ /de bzhin rgyal sras mkhas pa de dag kyang / /'jig rten mkhas pa myur 'gyur ye shes</text></item>
<item><p>68a3</p><section>dkon brtsegs</section><text>'jug /gang thos nas ni the tshom med 'gyur zhing / /sangs rgyas yon tan gnas par bdag shes la/ /rang gi sar nye lag stong ma yin par/ /mkhas pa rnams kyi chos nyid rab tu mthong / /gal te bdud kyi tshogs ni bye ba dag /sangs rgyas gzugs bsgyur bar chad smras byas</text></item>
<item><p>68a4</p><section>dkon brtsegs</section><text>kyang / /chos la mkhas pa chos nyid rab mthong ba/ /de dag byang chub las ni bzlog mi nus/ /de ltar sangs rgyas yon tan rab gnas shing / /bdag gis bdag nyid lung bstan rjod byed pa/ /de la 'dren pa cho ga tshul mkhyen pa/ /mi dbang lung bstan de la yi rang mdzod/ /de</text></item>
<item><p>68a5</p><section>dkon brtsegs</section><text>ltar lha tshogs 'di dag tshul 'di la/ /gzhan gyi dring la mi 'jog mngon shes shing / /de dag bde gshegs 'gyur zhes rang smra la/ /'jig rten mkhas pa rjes su yi rang mdzad/ /rta thul de bas mkhas pa gang gi rnams/ /bla med byang chub thob par byar sems pa/ /de dag</text></item>
<item><p>68a6</p><section>dkon brtsegs</section><text>tshul 'di shes par gang gyur pa'i/ /'phags pa'i skye bo mkhas la bsten par bya/ /gang dag tshul la 'jug pa rab mthong zhing / /mkhas pa gang dag bde gshegs bsnyen bkur ba/ /de dag byang chub lag mthil 'dra bar gsal/ /tshul shes de dag rang gis rang 'byung 'gyur/ /</text></item>
<item><p>68a7</p><section>dkon brtsegs</section><text>gang gis bskal pa stong du dka' thub spyad/ /sha khrag pags la mi lta byas pa bas/ /gang gis tshul 'di skad cig rtogs gyur na/ /de ni khyad 'phags dka' thub da ltar min/ /'das pa'i rang byung gang rnams byung ba dang / /ma 'ongs sems can phan bzhed gang 'byung dang / /</text></item>
<item><p>68b1</p><section>dkon brtsegs</section><text>da ltar dus na 'dren pa gang bzhugs pa/ /kun kyang tshul gyis bde bar gshegs pa thob/ /rab 'phrul lha tshogs thub pa'i tshul shes pa/ /'di dag nga la mchod pa mchog byas shing / /'dren pa thams cad bsnyen bkur rab byas na/ /tshul gyis su ni rang 'byung thob par 'gyur/ /</text></item>
<item><p>68b2</p><section>dkon brtsegs</section><text>'jig rten mkhas pa'i ting 'dzin gang yin pa/ /de yis rgyal ba rang byung gnas pa'i rnams/ /de dag thams cad rgyal ba'i spyod yul lo/ /tshul thob rnams kyis mngon bsten myur du 'thob/ /de la rta thul sangs rgyas sras rnams ni/ /sangs rgyas gnas pa de la nem nur med/ /</text></item>
<item><p>68b3</p><section>dkon brtsegs</section><text>sangs rgyas tshul la sems can rnam rtse ba/ /tshul shes pa dag ston pa'i lam la spyod/ /de ltas tshul la dad pa'i yid byas te/ /brtsam par bya yi sdug bsngal spyod la min/ /rtag tu dge bshes mkhas pa bsten byas na/ /bla med byang chub myur du thob par 'gyur/ /bde bar</text></item>
<item><p>68b4</p><section>dkon brtsegs</section><text>gshegs pa'i gsung mchog thos nas ni/ /'khor kun rgyal ba'i byang chub yi rangs te/ /rjes su yi rang the tshom med gyur nas/ /mthar phyin blo gros la ni zhugs par gyur/ /'phrul dga' ba lung bstan pa'i le'u ste brgyad pa'o// //bam po</text></item>
<item><p>68b5</p><section>dkon brtsegs</section><text>bdun pa/ de nas de'i tshe lha'i rgyal po dbang sgyur la sogs pa gzhan 'phrul dbang byed ris kyi lha khrag khrig phrag brgyad cus lha ma yin rnams nas 'phrul dga'i lha'i bar dag gis mchod pa yang mthong / lung bstan pa yang thos nas tshim zhing mgu la yi rangs te/ rab tu</text></item>
<item><p>68b6</p><section>dkon brtsegs</section><text>dga' zhing dga' ba dang / yid bde ba skyes nas bcom ldan 'das la 'di skad ces gsol to/ /bcom ldan 'das 'phrul dga'i lha rnams kyis yang dag pa'i mtha' zhes gang smras pa de la bdag cag gis ni yang dag pa yang mi dmigs na de'i mtha' lta smos kyang ci 'tshal/</text></item>
<item><p>68b7</p><section>dkon brtsegs</section><text>de ci'i slad du zhe na/ bcom ldan 'das gang la la zhig gis yang dag pa dmigs na ni mtha' yang des dmigs par 'gyur te de ni gnyis kyis spyod pa'o/ /de lta bu de ni theg pa la yang dag par zhugs pa'i rigs kyi bu dang / rigs kyi bu mo rnams kyi spyod yul ma lags so/ /</text></item>
<item><p>69a1</p><section>dkon brtsegs</section><text>bcom ldan 'das gang la la zhig gnyis su ma mchis pa'i chos rnams ni gnyis su med do zhes mi spyod ma mos na de 'di snyam du bdag gis byang chub mngon par rdzogs par 'tshang rgya bar bya'o snyam du sems su lags kyang / de ni lam log par zhugs</text></item>
<item><p>69a2</p><section>dkon brtsegs</section><text>par 'tshal bar bgyi ba'o/ /de ci'i slad du zhe na/ bcom ldan 'das gang 'di byang chub tu smon pa de ni lam log par zhugs pa lags te/ bcom ldan 'das gang mngon par rdzogs par 'tshang rgya bar bgyi ba'i chos de gang yang ma mchis so/ /de ci'i slad du zhe na/</text></item>
<item><p>69a3</p><section>dkon brtsegs</section><text>bcom ldan 'das chos 'ga' zhig dmigs par gyur na byang chub mngon par rdzogs par 'tshang rgya bar mi nus so/ /bcom ldan 'das chos ni 'das pa ma lags/ ma 'ongs pa ma lags/ da ltar byung ba ma lags/ 'dus byas ma lags/ 'dus ma byas ma lags/</text></item>
<item><p>69a4</p><section>dkon brtsegs</section><text>dngos po ma lags/ dngos po ma mchis pa ma lags/ mngon par shes par bgyi ba ma lags/ yongs su shes par bgyi ba ma lags/ spang bar bgyi ba ma lags/ bsgom par bgyi ba ma lags/ mngon du bgyi ba ma lags so/ /bcom ldan 'das byang chub ces bgyi</text></item>
<item><p>69a5</p><section>dkon brtsegs</section><text>ba de yang chos gang gi gnyen po yang ma lags la chos gang yang chos de'i gnyen po ma lags so/ /de ci'i slad du zhe na/ chos de ni kun nas nyon mongs pa ma lags/ rnam par byang ba ma lags te/ gang gis chos gzhan gyi gnyen por gyur pa'i chos de yang rang bzhin gyis</text></item>
<item><p>69a6</p><section>dkon brtsegs</section><text>mi dmigs la gang chos de'i gnyen por gyur pa'i chos gzhan de gang yang rang bzhin gyis mi dmigs so/ /de ci'i slad du zhe na/ bcom ldan 'das chos thams cad ni mtshan ma dang bral ba ste/ de dag ni mngon par shes par bgyi ba ma lags/ yongs su shes par bgyi ba ma</text></item>
<item><p>69a7</p><section>dkon brtsegs</section><text>lags/ spang bar bgyi ba ma lags/ bsgom par bgyi ba ma lags/ mngon du bgyi ba ma lags te/ bcom ldan 'das gzugs ni gzugs kyi mtshan ma dang bral ba'o/ /tshor ba dang / 'du shes dang / 'du byed dang / rnam par shes pa ni rnam par shes pa'i mtshan</text></item>
<item><p>69b1</p><section>dkon brtsegs</section><text>ma dang bral ba'o/ /gzugs kyi skye ba'i mtshan ma nas rnam par shes pa'i bar gyi skye ba gang lags pa de yang skye ba'i mtshan ma dang bral ba'o/ /gzugs kyi 'gag pa nas rnam par shes pa'i bar gyi 'gag pa gang lags pa de yang 'gag pa'i mtshan ma dang bral ba'o/ /bcom</text></item>
<item><p>69b2</p><section>dkon brtsegs</section><text>ldan 'das 'das pa dang / ma 'ongs pa dang / da ltar byung ba yang 'das pa dang / ma 'ongs pa dang / da ltar byung ba dang bral ba'o/ /'dus byas kyang 'dus byas kyi mtshan ma dang bral ba'o/ /'dus ma byas kyang 'dus ma byas kyi mtshan ma dang bral ba'o/ /bcom ldan</text></item>
<item><p>69b3</p><section>dkon brtsegs</section><text>'das de ltar ji tsam du phung pos bzung ba'am/ skye ba dang / 'gag pas bzung ba'am/ 'das pas bzung ba'am/ ma 'ongs pas bzung ba'am/ da ltar byung bas bzung ba'am/ 'dus byas kyis bzung ba'am/ 'dus ma byas kyis bzung ba de dag ni rnam pa thams</text></item>
<item><p>69b4</p><section>dkon brtsegs</section><text>cad du mi dmigs te/ de ltar mi dmigs pa de ni mngon par shes par bgyi ba ma lags/ yongs su shes par bgyi ba ma lags/ spang bar bgyi ba ma lags/ bsgom par bgyi ba ma lags/ mngon du bgyi ba ma lags te/ bcom ldan 'das gang dag de ltar zhugs</text></item>
<item><p>69b5</p><section>dkon brtsegs</section><text>pa'i rigs kyi bu dang / rigs kyi bu mo de dag ni byang chub sems dpa'i theg pa la yang dag par zhugs pa zhes bgyi'o/ /de nas gzhan 'phrul dbang byed ris kyi lha de dag gis ji ltar shes pa'i chos de ltar lung bstan nas de'i tshe/ bcom ldan 'das la tshigs su bcad pa</text></item>
<item><p>69b6</p><section>dkon brtsegs</section><text>dag gis mngon par bstod pa/ bcom ldan srid pa mthar 'byin legs par gsungs/ /'dren pas srid pa'i snying po ma brnyes na/ /skye bo mi mkhas de dag 'jigs pa yis/ /'khor ba'i pha rol bgrod phyir rab tu zhugs/ /phung po rnams ni kun tu mi dmigs te/ /</text></item>
<item><p>69b7</p><section>dkon brtsegs</section><text>phung po'i mtshan mas phung po stong pa nyid/ /chos gang gang gi gnyen por 'gyur ba ni/ /mtshan mas stong ste gang yang ma mchis so/ /ngo bo nyid kyis stong phyir dngos po gang / /yongs shes bya dang spang bsgom mngon bya ba/ /gang yang ma mchis gang du'ang mi dmigs te/ /</text></item>
<item><p>70a1</p><section>dkon brtsegs</section><text>dngos po rnams ni dngos med rang byung gsung / /byang chub gang yang mtshan mar mi dmigs te/ /byang chub phyogs kyi chos rnams de bzhin no/ /sangs rgyas gang yang mtshan mar mi dmigs te/ /byang chub sems dpa' mtshan mas rtogs mi 'gyur/ /</text></item>
<item><p>70a2</p><section>dkon brtsegs</section><text>mi mkhas gang dag mtshan mar mngon zhen pa/ /de dag byang chub 'tshang rgyar sems bskyed kyang / /mtshan mar spyod cing spyod yul log pa ste/ /blo gros ngan pas byang chub lam mi spyod/ /mtshan ma sus spangs sangs rgyas spyod yul la/ /spyod pa de dag sangs rgyas</text></item>
<item><p>70a3</p><section>dkon brtsegs</section><text>bstan la mkhas/ /mtshan ma de bzhin mtshan ma med spangs te/ /stong dang mi stong de bzhin dmigs med pa/ /mkhas pa de dag byang chub lam la spyod/ /de dag byang chub dam pa zhi ba 'thob/ /phas kyi rgol ba kun gyi spyod yul min/ /gnas de nyan thos rnams</text></item>
<item><p>70a4</p><section>dkon brtsegs</section><text>kyis bgrod bya min/ /rang rgyal rnams kyang de la mi 'gro ste/ /rnam grol sems ldan zag med tha ba med/ /dgra bcom bstan pa 'di la gang brtson dang / /de bzhin rang rgyal skyob par gyur pa dag /mkhas pa'i spyod yul de la spyod yul med/ /go 'phang de ni mtshan</text></item>
<item><p>70a5</p><section>dkon brtsegs</section><text>ma spyod pa dang / /nyi tshe'i stong pa nyid la sgom pa dang / /gang rnams stong pas stong zhes stong smra dang / /chos kun rang bzhin yod smras 'thob mi nus/ /sangs rgyas ma smad rnams kyi bslab pa la/ /slob dang rnam bral slob pa slob pa'i rnams/ /mkhas de rtogs pa med</text></item>
<item><p>70a6</p><section>dkon brtsegs</section><text>pas byang chub rtogs/ /ston pas bstan pa bzhin du dgyes byed lags/ /sangs rgyas rkang gnyis gtso bo bstod pas na/ /bdag cag bsod nams mi chung gang thob des/ /'gro ba byang chub dam pa 'tshang rgya zhing / /mi shes ston mdzad sangs rgyas 'grub par shog /de</text></item>
<item><p>70a7</p><section>dkon brtsegs</section><text>nas bcom ldan 'das kyis de'i tshe lha'i rgyal po dbang sgyur la sogs pa gzhan 'phrul dbang byed ris kyi lha khrag khrig phrag brgyad cu po de dag gi lhag pa'i bsam pa thugs su chud nas skye bo phal po che de dag gi dge ba'i rtsa ba bskyed pa'i phyir de'i tshe 'dzum pa mdzad do/ /de nas</text></item>
<item><p>70b1</p><section>dkon brtsegs</section><text>tshe dang ldan pa rta thul gyis bcom ldan 'das la tshigs su bcad de gsol pa/ gzhan 'phrul dbang byed lha yi bsam mkhyen nas/ /rkang gnyis gtso bo khyod kyis 'dzum mdzad la/ /thub pas 'dzum pa'i rgyu de ma gsungs na/ /rgyal ba 'dzum pa'i rgyu ni bstan du gsol/ /</text></item>
<item><p>70b2</p><section>dkon brtsegs</section><text>'dren pa rgyu med 'dzum pa mi mdzad ces/ /rgyal ba khyu mchog dam pas de skad gsungs/ /'jig rten don slad 'dzum pa mdzad pa'i rgyu/ /'dren pas bka' stsol the tshom bsal du gsol/ /drang srong chen po'i zhal nas 'dzum rig nas/ /thub chen khyod kyi 'khor rnams</text></item>
<item><p>70b3</p><section>dkon brtsegs</section><text>the tshom 'tshal/ /gau tam rgyal ba 'dren pas de dag la/ /'jig rten sman slad 'dzum rgyu lung bstan gsol/ /'di dag 'khor ba'i rgyud las rgyab phyogs te/ /mya ngan 'das pa'i sems kyis thal sbyar sdod/ /'khor 'di yangs pa'i sems ldan the tshom 'tshal/ /</text></item>
<item><p>70b4</p><section>dkon brtsegs</section><text>don yong grags mnga' som nyi bsal du gsol/ /bde gshegs bstan la the tshom ma mchis te/ /phyir zhing dad bskyed rim gro cher bgyid de/ /the tshom mi 'tshal sems ni grol 'gyur bar/ /rgyal bas skye bo'i the tshom legs par khum/ /bde gshegs bstan</text></item>
<item><p>70b5</p><section>dkon brtsegs</section><text>la 'di dag bder gnas shing / /gang lam rang byung rgyal ba gshegs gyur pa/ /lam de nas ni the tshom ma mchis mchi/ /de bas skye bo'i the tshom gcod du gsol/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ skye bo</text></item>
<item><p>70b6</p><section>dkon brtsegs</section><text>tshogs chen don dbang brten byas nas/ /tshigs su bcad de dus su gang smras shing / /'dzum pa'i don gyi rgyu ni yongs zhus pa/ /khyod kyi tshig ni dus dang ldan pa yin/ /rta thul dri ba de yi don dris pas/ /skye bo tshogs chen 'di yi don byas gyur/ /khyod kyis de dris skye bo</text></item>
<item><p>70b7</p><section>dkon brtsegs</section><text>tshogs chen dag /byang chub mchog tu yang dag zhugs par 'gyur/ /gzhan 'phrul dbang byed bsam pa ngas mkhyen te/ /rta thul 'dzum pa 'di ni ngas bstan to/ /'jig rten mkhyen pa'i bstan pa'i lam de nas/ /don du gnyer ba de dag de bzhin 'dod/ gang gis</text></item>
<item><p>71a1</p><section>dkon brtsegs</section><text>'gro ba 'di dag mtshan med par/ /smig rgyu la ni ji ltar chu bzhin mthong / /byis pa'i rmongs pa mkhas pa'i tshul bzhin te/ /de dag rjes su byang chub 'dod pas bslab/ /mtshan ma'i 'du shes spang phyir mi rnams gang / /rtag tu mtshan ma mngon dga'</text></item>
<item><p>71a2</p><section>dkon brtsegs</section><text>'jig 'gyur zhing / /mtshan ma'i 'du shes log pa'i lam du 'dong / /mtshan ma med pas byang chub mchog thob 'gyur/ /med pa'i rtog ldan mtshan mar rnam brtags nas/ /ji ltar brtags pas de ltar 'ching ba yin/ /mtshan ma stong par rnam mthong mkhas pa yi/ /zhi ba</text></item>
<item><p>71a3</p><section>dkon brtsegs</section><text>dag ni grags pa dam pa thob/ /'du shes mtshan can mi mnyam sems rgyud kyis/ /sdig pa brgya dag mi mkhas de dag byed/ /'gro ba kun tu sdug bsngal mi chung myong / /de ltar mi mkhas mtshan ma brtag pa byas/ /mtshan mar 'du shes pa ni phung po dang / /sangs rgyas</text></item>
<item><p>71a4</p><section>dkon brtsegs</section><text>byang chub byang chub sems dpa' mthong / /de ltar mtshan ma med cing stong mthong na/ /byang chub gzhal med bla na med pa 'thob/ /'du shes mtshan ma can la nyon mongs 'phel/ /mtshan ma med pa kun tu sbyor ba spong / /mtshan ma las ni kun sbyor gzhan med de/ /kun tu</text></item>
<item><p>71a5</p><section>dkon brtsegs</section><text>sbyor ba de nyid mtshan med yin/ /gang rnams byang chub thob par bya rtog pa/ /rtog pa de nyid mi mkhas bar chad yin/ /mkhas pa'i longs spyod rnam pa thob byed na/ /longs spyod de nyid mtshan ma med par 'gyur/ /chos rnams gang yang rang bzhin nyid kyis med/ /rnam par rtog</text></item>
<item><p>71a6</p><section>dkon brtsegs</section><text>pas chos byung kun kyang stong / /rtog pa med pas mtshan ma med par 'gyur/ /de nyid byang chub gzhan du mkhas mi smra/ /rgyal bas gsungs pa de dag thos gyur nas/ /mi 'jigs ldan pa'i 'khor ni the tshom bsal/ /dper na tsam pa'i phreng ba 'dzin pa ltar/ /mkhas rnams</text></item>
<item><p>71a7</p><section>dkon brtsegs</section><text>thub pas gsungs la legs zhes 'dzin/ /'jigs pa med pa'i lha tshogs 'di dag gis/ /mchod pa 'phags pa bla na med byas shing / /rgyal ba'i spyod yul chos rnams yongs shes nas/ /'gro ba rnam par 'dren pa kun mkhyen 'gyur/ /gzhan 'phrul dbang byed pa lung</text></item>
<item><p>71b1</p><section>dkon brtsegs</section><text>bstan pa'i le'u ste bcu dgu pa'o// //de nas tshangs ris kyi lha bye ba phrag drug cus lha ma yin rnams nas gzhan 'phrul dbang byed ris kyi lha'i bar dag gi mchod pa yang mthong / lung bstan pa yang thos nas tshim zhing mgu la yi rangs te/ rab tu</text></item>
<item><p>71b2</p><section>dkon brtsegs</section><text>dga' zhing dga' ba dang yid bde ba skyes nas sngon dge ba'i rtsa ba bsags pa dang / sngon gyi rgyal ba la bsnyen bkur byas pa dang / bsam pa yongs su dag pa'i phyir 'jig rten pa'i bsam gtan la mi 'dod pa skyes shing de bzhin gshegs pa'i bstan pa 'di la ni snang ba thob</text></item>
<item><p>71b3</p><section>dkon brtsegs</section><text>ste/ chos zab mo la bzod pa thob par gyur nas de dag gis chos thams cad byas pa yang ma yin/ ma byas pa yang ma yin zhes bya bar shes par gyur to/ /de bzhin du skyes pa yang ma yin/ ma skyes pa yang ma yin/ byung ba yang ma yin/ ma byung ba yang ma yin/</text></item>
<item><p>71b4</p><section>dkon brtsegs</section><text>grub pa yang ma yin/ ma grub pa yang ma yin/ 'gags pa yang ma yin/ ma 'gags pa yang ma yin/ gnas pa yang ma yin/ mi gnas pa yang ma yin/ kun nas nyon mongs pa yang ma yin/ rnam par byang ba yang ma yin/ rjes su chags pa yang ma yin/</text></item>
<item><p>71b5</p><section>dkon brtsegs</section><text>khong khro ba yang ma yin/ rmongs pa yang ma yin/ ma rmongs pa yang ma yin/ shes pa po yang ma yin/ shes pa po med pa yang ma yin/ mthong ba po yang ma yin/ mthong ba po med pa yang ma yin/ tshor ba po yang ma yin/ tshor ba po med pa yang ma yin/ ston</text></item>
<item><p>71b6</p><section>dkon brtsegs</section><text>pa po yang ma yin/ ston pa po med pa yang ma yin/ yod pa yang ma yin/ med pa yang ma yin/ dngos po yang ma yin/ dngos po med pa yang ma yin/ dmigs pa yang ma yin/ mi dmigs pa yang ma yin/ 'gro ba yang ma yin/ 'ong ba yang ma yin/ song ba</text></item>
<item><p>71b7</p><section>dkon brtsegs</section><text>yang ma yin/ 'ong ba yang ma yin/ stong pa yang ma yin/ mi stong pa yang ma yin/ mtshan ma yod pa yang ma yin/ mtshan ma med pa yang ma yin/ smon pa yod pa yang ma yin/ smon pa med pa yang ma yin no zhes bya bar shes par gyur to/ /de dag de ltar chos thams cad</text></item>
<item><p>72a1</p><section>dkon brtsegs</section><text>la yong mi gnas pa'i yid kyis de dag ming la yang mi gnas/ tha snyad la yang mi gnas/ brjod pa la yang mi gnas/ de dag ni brjod pa'i 'du shes can yang ma yin brjod du med pa'i 'du shes can yang ma yin/ bya ba'i 'du shes can yang ma yin/ bya ba med</text></item>
<item><p>72a2</p><section>dkon brtsegs</section><text>pa'i 'du shes can yang ma yin/ so so'i skye bo'i 'du shes can yang ma yin/ so so'i skye bo ma yin pa'i 'du shes can yang ma yin/ so so'i skye bo'i chos kyi 'du shes can yang ma yin/ so so'i skye bo ma yin pa'i chos kyi 'du shes can yang ma yin/ nyan thos kyi 'du shes</text></item>
<item><p>72a3</p><section>dkon brtsegs</section><text>can yang ma yin/ nyan thos ma yin pa'i 'du shes can yang ma yin/ nyan thos kyi chos kyi 'du shes can yang ma yin/ nyan thos ma yin pa'i chos kyi 'du shes can yang ma yin/ rang sangs rgyas kyi 'du shes can yang ma yin/ rang sangs rgyas ma yin pa'i 'du shes can</text></item>
<item><p>72a4</p><section>dkon brtsegs</section><text>yang ma yin/ rang sangs rgyas kyi chos kyi 'du shes can yang ma yin/ rang sangs rgyas ma yin pa'i chos kyi 'du shes can yang ma yin/ byang chub sems dpa'i 'du shes can yang ma yin/ byang chub sems dpa' ma yin pa'i 'du shes can yang ma yin/ byang chub</text></item>
<item><p>72a5</p><section>dkon brtsegs</section><text>sems dpa'i chos kyi 'du shes can yang ma yin/ byang chub sems dpa' ma yin pa'i chos kyi 'du shes can yang ma yin/ sangs rgyas kyi 'du shes can yang ma yin/ sangs rgyas ma yin pa'i 'du shes can yang ma yin/ sangs rgyas kyi chos kyi 'du shes can yang ma yin/</text></item>
<item><p>72a6</p><section>dkon brtsegs</section><text>sangs rgyas ma yin pa'i chos kyi 'du shes can yang ma yin/ mya ngan las 'das pa'i 'du shes can yang ma yin/ mya ngan las 'das pa ma yin pa'i 'du shes can yang ma yin/ 'khor ba'i 'du shes can yang ma yin/ 'khor ba med pa'i 'du shes can yang ma yin te/ de</text></item>
<item><p>72a7</p><section>dkon brtsegs</section><text>ltar thams cad kyi thams cad du rtog pa med pa'i blo can nam mkha' bzhin du dag cing gos pa med par gyur nas de rnams dag pa dang gos pa med pa'i phyir de'i tshe de dag zhi bas/ bcom ldan 'das la tshigs su bcad pa dag gis mngon par bstod pa/ zhi la zhi ba'i thugs mnga' zhi</text></item>
<item><p>72b1</p><section>dkon brtsegs</section><text>ba spyad cing zhi ba'i pha rol byon/ /zhi ba bsten par mdzad cing 'gro la zhi ba bsten pa rjes su ston/ /zhi ba'i spyod yul dgyes shing byang chub zhi la dri bral 'khrugs ma mchis/ khyod kyis 'chi med zhi ba 'gro rgyud thams cad zad pa myur du brnyes/ /zhi ba thob par bgyid pa'i zhi</text></item>
<item><p>72b2</p><section>dkon brtsegs</section><text>ba'i lam mchog zhi ba yang dag bsten/ /yan lag brgyad pas nyon mongs klong rnams zhi mdzad 'gro ba thams cad bton/ /sngon gyi rgyal bas bsten pa'i byang chub gzhal yas zhi ba de la 'god/ /de bsten sangs rgyas 'phags pas bsten pa'i grong khyer zhi bar deng zhes gsung / /</text></item>
<item><p>72b3</p><section>dkon brtsegs</section><text>'dren pa de ltar 'gro ba 'di la rgyal bas bsten pa'i bslab pa bstan/ /gal te bslab pa de slob 'gro ba 'di dag byang chub gzhal yas 'thob/ /bslabs nas zhi zhing yid zhi zhi ba'i lam dong dbang po zhi ba dag /'jig rten mkhas pa 'gro ba zhi byed mthu chen zhi ba shes par</text></item>
<item><p>72b4</p><section>dkon brtsegs</section><text>'gyur/ /'dren pa khyod kyi sras mchog zhi ba 'gro ba zhi bgyid gang dag gis/ /'chi med zhi ba mtshan ma thams cad zad pa rnam par rtog gyur pa/ /de dag 'dren pa tshul la mkhas pa mchod pa mchog gis mchod par 'gyur/ /nyon mongs zhi zhing mtshan ma kun spangs zhi ba</text></item>
<item><p>72b5</p><section>dkon brtsegs</section><text>rtag tu ston par 'gyur/ /'gro ba thams cad zhi zhing mtshan ma bral ba de nyid mya ngan 'das/ /thub pa gang dag zhi las zhi 'dod sems pa de dag nyon mongs 'gyur/ /rgyal ba khyod kyi byang chub dang ni 'gro kun chos kun bsam mi khyab/ /thub pa blo ldan 'dam las rgal</text></item>
<item><p>72b6</p><section>dkon brtsegs</section><text>ba de la bdag cag dogs ma mchis/ /gang dag phung po bor te byang chub zhi tshol de la zhi bar rtogs/ /phung po 'jig pa de dag shAkya thub pa'i bstan la dga' ma lags/ /dben pa'i blo gros ldan pa zhi tshol de dag blo 'khrugs gyur pa ste/ /chos kyi mtshan ma spyod yul</text></item>
<item><p>72b7</p><section>dkon brtsegs</section><text>'di dag byis pa zhes ni ston pas gsungs/ /thams cad mkhyen pas zhi dang mtshan ma'i 'ching ba 'di dag gsungs/ /thub pa gang dag phung po rnams la rnam pa kun tu mtshan mi rnyed/ /de dag shAkya thub pa'i bstan pa mdzes byed gang dag mtshan med dga'/ /de dag byang chub skyon bral</text></item>
<item><p>73a1</p><section>dkon brtsegs</section><text>zhi ba mkhas pa'i spyod yul thob par 'gyur/ /bdud kyi rtsod las rgyal nas nyon mongs zhi ba'i thams cad mkhyen pa 'thob/ /rnam 'dren zhi ba mdzad la bstod pas bdag cag bsod nams gang rnyed pa/ /chags med thugs mnga' bde bar gshegs pas</text></item>
<item><p>73a2</p><section>dkon brtsegs</section><text>'di tsam zhes ni mkhyen gyur pa/ /des ni 'gro ba thams cad lam mchog thams cad mkhyen pas bsten gyur pa/ /zhi byed zhi ba bsten nas mkhas pas mchod pa'i rang 'byung sdig med shog /de nas mi mjed kyi bdag po tshangs pas tshangs pa rnams dang / lha rnams kyis bcom</text></item>
<item><p>73a3</p><section>dkon brtsegs</section><text>ldan 'das la bstod par rig nas bdag nyid kyis tshul dang 'dra ba'i tshigs su bcad pa dag gis bcom ldan 'das la mngon par bstod pa/ mi dbang khyod kyis chos rnams thams cad ni/ /log pa rmongs byed chang ba stong 'dra zhing / /ston gyi sprin 'dra mig 'phrul 'dra bar</text></item>
<item><p>73a4</p><section>dkon brtsegs</section><text>mkhyen/ /rgyal bas 'dod pa'i yon tan med par mkhyen/ /ji ltar mi zhig rmi lam bkres gyur pas/ /kha zas ro brgya zos kyang ma 'drangs pa/ /de la bkres med zas med sems can med/ /rmi lam de 'drar chos rnams thams cad gzigs/ /skom pa'i mi zhig nyal</text></item>
<item><p>73a5</p><section>dkon brtsegs</section><text>ba'i rmi lam na/ /chu bsil dwangs zhing rnyog med 'thungs gyur kyang / /ngoms med tsha ba zhi bar mi 'gyur te/ /de bzhin khyod kyis chos rnams thams cad gzigs/ /'di la byed med tshor med sems can med/ /byas pa de bzhin med cing rnam smin med/ /'bras bu myong bar</text></item>
<item><p>73a6</p><section>dkon brtsegs</section><text>'gyur ba de med ces/ /'di 'dra'i chos mkhyen the tshom yong mi mnga'/ /mi zhig yid du 'ong ba'i tshig smra na/ /dga' bar 'gyur yang tshig la 'pho ba med/ tshig nyid med cing dgar 'gyur dngos kyang med/ /de mkhyen de la the tshom yong mi mnga'/ /pi bang sgra snyan mnyan na rnar</text></item>
<item><p>73a7</p><section>dkon brtsegs</section><text>snyan te/ /sgra de rang bzhin gang yang yod pa min/ /de ltar mkhas pas phung po 'di gzigs na/ /phung po'i rang bzhin gang yang dmigs mi mnga'/ /nor bu rin chen rang bzhin gsal dag pa/ /gos kyi drung bzhag sna tshogs tshon du 'gyur/ /de ltar rang bzhin yongs dag</text></item>
<item><p>73b1</p><section>dkon brtsegs</section><text>chos rnams kyang / /log pa'i rnam par rtog pas de ltar gyur/ /tsan dan dri med skyon dang bral ba yang / /rkyen dang sbyar na dri zhim gzhan du 'gyur/ /de ltar rang bzhin yongs dag chos rnams kyang / /so so rang gis brtags pa'i rnam pa bzhin/ /ji ltar mi yis</text></item>
<item><p>73b2</p><section>dkon brtsegs</section><text>dung gi sgra thos te/ /sgra 'di ga las byung zhes brtag byas kyang / /rang bzhin gyis stong dngos po de mi dmigs/ /mi dbang khyod kyis de bzhin chos kun gzigs/ /ji ltar mi zhig bsod pa'i kha zas la/ /yan lag srog phan ji ltar 'gyur brtags na/ /dngos med</text></item>
<item><p>73b3</p><section>dkon brtsegs</section><text>yan lag srog kyang de bzhin te/ /drang srong chen pos de bzhin chos kun gzigs/ /ji ltar mi zhig nam mkha'i 'ja' mthong na/ /yan lag gzhigs brtags rang bzhin med cing stong / /nam mkha'i 'ja' bzhin khyod kyis yan lag stong / /drang srong chen pos de bzhin</text></item>
<item><p>73b4</p><section>dkon brtsegs</section><text>chos kun gzigs/ /grong khyer mchog kyang yan lag rnam gzhigs na/ /grong khyer rang bzhin de bzhin ming mi dmigs/ /grong khyer ji bzhin de ltar yan lag stong / /mi dbang khyod kyis de bzhin chos kun gzigs/ /skyes bu dga' bar rnga zhig brdungs bgyis na/ /</text></item>
<item><p>73b5</p><section>dkon brtsegs</section><text>dga' ba skyed kyang sgra yi rang bzhin stong / /ji ltar sgra bzhin de ltar yan lag stong / /mi dbang khyod kyis de bzhin chos kun gzigs/ /skyes bus ji ltar rnga de brdungs pa'i tshe/ /sgra ni phyogs su mi 'gro 'byung ba med/ /phyogs su de bzhin 'gag par mi 'gyur te/ /mi dbang</text></item>
<item><p>73b6</p><section>dkon brtsegs</section><text>khyod kyis de bzhin chos kun gzigs/ /skyes bus ji ltar rnga de brdungs pa'i tshe/ /thogs pa med cing snyan pa'i rang bzhin te/ khyod kyi yan lag rnga sgra de dang 'dra/ /mi dbang khyod kyis de bzhin chos kun gzigs/ /skyes bus ji ltar rnga de brdungs pa'i tshe/ /sgra de 'jig rten</text></item>
<item><p>73b7</p><section>dkon brtsegs</section><text>dga' byar rtog pa med/ /ji ltar sgra bzhin khyod kyi yan lag stong / /mi dbang khyod kyis chos kun de ltar gzigs/ /skyes bus ji ltar rnga de brdungs pa'i tshe/ /g.yo ba med cing zhi ba'i dngos kyang med/ /ji ltar rnga bzhin khyod kyi yan lag stong / /mi dbang khyod kyis de bzhin</text></item>
<item><p>74a1</p><section>dkon brtsegs</section><text>chos kun gzigs/ /skyes bus ji ltar rnga de brdungs pa'i tshe/ /sgra de yan lag ma byung rang dbang min/ /ji ltar sgra bzhin khyod kyi yan lag stong / /mi dbang khyod kyis de bzhin chos kun gzigs/ /de nas bcom ldan 'das kyis tshangs ris kyi lha de dag</text></item>
<item><p>74a2</p><section>dkon brtsegs</section><text>dang / mi mjed kyi bdag po tshangs pa de'i lhag pa'i bsam pa thugs su chud cing zhi gnas dang ye shes mthong ba'i bstod pa des de ltar bstod pas 'khor de yang dge ba'i rtsa ba bsags par gyur par gzigs nas de'i tshe 'dzum pa mdzad do/ /de nas tshe dang ldan pa rta thul</text></item>
<item><p>74a3</p><section>dkon brtsegs</section><text>gyis bcom ldan 'das la tshigs su bcad de gsol pa/ shAkya thub pa'i zhal nas 'dzum mdzad dri med dag mthong nas/ /lhar bcas mir bcas klu dang gnod sbyin bcas pa'i 'jig rten kun/ /skyob pa'i 'dzum mthong thams cad ldan pa'i 'gro ba the tshom 'tshal/ /</text></item>
<item><p>74a4</p><section>dkon brtsegs</section><text>bde gshegs zhal de la lta zhing thos par dga' ste sdod/ /rgyal ba 'dzum mdzad legs par bka' stsol the tshom dgum du gsol/ /rnam par 'dren pa thub mchog kun mkhyen sangs rgyas 'dren pa rnams/ /rgyu ma mchis par 'jig rten don byed 'dzum mdzad ma</text></item>
<item><p>74a5</p><section>dkon brtsegs</section><text>mthong na/ /bde gshegs khyod kyis gang slad 'dzum mdzad the tshom rgyu de gsungs/ /rgyal ba 'dzum mdzad rgyu thos 'gro ba rnams ni dga' bar 'gyur/ /'khor 'di the tshom 'tshal nas thal mo sbyar te khyod la sems/ /bde gshegs thub pa'i gsung mchog the tshom</text></item>
<item><p>74a6</p><section>dkon brtsegs</section><text>gcod pa nyan 'tshal na/ /rnam 'dren thub pa 'dzum mdzad rgyu de de dag rnams la gsungs/ /thos nas 'gro ba dga' zhing the tshom ma mchis 'phel bar 'gyur/ /'khor 'di snying bo ldan zhing rnyog med sangs rgyas yon tan 'tshal/ /ston pa khyod kyi zhal mdzes zla ba mdzes</text></item>
<item><p>74a7</p><section>dkon brtsegs</section><text>pa 'dra la lta/ /'dren pa chags med rdzogs pa tshangs pa 'dra ba'i gsung bsgrags gsol/ /de thos 'khor rnams the tshom chad cing chos la gnas par 'gyur/ /khyod kyi tshangs pa'i gsung mchog don ldan 'jig rten 'das rig nas/ /skye bo dga' zhing mgu ba'i yid</text></item>
<item><p>74b1</p><section>dkon brtsegs</section><text>ldan thams cad mkhyen pas tshim/ /de dag dogs bsal sbyangs pa'i yid kyis thams cad mkhyen du sgrub/ /brtson 'grus stobs chen bskyed nas 'dun pa stobs ldan rtsom par bgyid/ de lta lags pas 'jig rten 'dren pa phan mdzad gsung bsgrags gsol/ /rkang</text></item>
<item><p>74b2</p><section>dkon brtsegs</section><text>gnyis dam pa'i gsung mchog mi g.yo thos nas de yis ni/ /dge ba thob pa'i 'khor 'di thams cad mkhyen du sems 'gyur bar/ /stobs bcu mnga' ba 'gro ba kun la phan pa legs par dgongs/ /de nas bcom ldan 'das kyis tshe dang ldan pa rta thul la tshigs su</text></item>
<item><p>74b3</p><section>dkon brtsegs</section><text>bcad de slar bka' stsal pa/ rta thul nga yis phan byed 'dzum pa 'gro ba kun la gang bstan pa/ /rtse gcig yid kyis snyen cing bsngags pa mdzes pa de ni mnyan par byos/ /de thos 'gro ba yon tan bsags pa myur du 'jig rten don byed pa/ /phan dang ldan pa'i bya ba sangs</text></item>
<item><p>74b4</p><section>dkon brtsegs</section><text>rgyas bka' stsal de la brtson 'grus rtsom/ /tshangs pa kun 'khor 'di dag dga' zhing chos rnams la ni the tshom med/ /bskal pa khrag khrig gang gA'i bye ma snyed du dge ba legs par spyad/ /kun tu rnam pa dag la ma chags yid gyur 'du shes mkha' 'dra ste/ /de ltar gyur</text></item>
<item><p>74b5</p><section>dkon brtsegs</section><text>kyang bde gshegs byang chub rdzogs par 'tshang rgya sems ma bskyed/ /'di dag ma 'ongs dus na bskal pa bye ba brgya phrag gzhal yas pa/ /gang gA'i bye ma snyed na rdul bsal thams cad mkhyen pa'i stobs la gnas/ /de dag phyi nas bde bar gshegs pa che ldan sangs rgyas 'dren</text></item>
<item><p>74b6</p><section>dkon brtsegs</section><text>che ba/ /srid pa sel cing 'gro ba stong par ston pa'i bcom ldan 'das su 'gyur/ /skyob pa de dag ji ltar spyod pa sku tshe'i tshad kyang de ltar 'gyur/ /bde gshegs mtha' yas grags ldan 'jig rten sdug bsngal 'grel cing gnas par 'gyur/ /de dag rnams kyi sangs rgyas</text></item>
<item><p>74b7</p><section>dkon brtsegs</section><text>zhing ni zhing gi 'byor pa gzhal yas te/ /'dren pa chen po rnams kyis bskal pa khrag khrig rnam pa du mar ni/ /sangs rgyas mtha' yas rnams kyis gsungs kyang de dag bkod pa zad mi nus/ /de tshe de dag ye shes stobs ldan zhes bya'i rgyal bar 'thun par 'gyur/ /g.yo ba</text></item>
<item><p>75a1</p><section>dkon brtsegs</section><text>med cing sems med mi gnas chos ni 'gro la ston par 'gyur/ /de dag zhing mchog rnams su skyob pa'i thams cad mkhyen lam ma sbyangs pa'i/ /sems can gcig kyang mi 'byung srid pa de la phal cher mya ngan 'da'/ /de dag na ni de tshe 'gro ba de dag sdug</text></item>
<item><p>75a2</p><section>dkon brtsegs</section><text>bsngal gcig shes te/ /mi rtag 'du byed sdug bsngal rab tu 'jigs pas sems can yid 'byung ba'o/ /de na 'gyur ba'i sdug bsngal dang ni sdug bsngal sdug bsngal yod mi 'gyur/ /de dag thams cad blo 'thun 'gyur zhing sla ba'i lam la myur bar 'gyur/ /de na</text></item>
<item><p>75a3</p><section>dkon brtsegs</section><text>mi rnams dag gi sgra skad rang bzhin gzhan ni 'byung mi 'gyur/ /mi sdug mi rtag de bzhin nyid dang sdug bsngal de bzhin bdag med dang / /zhi ba stong nyid mtshan med 'chi med mya ngan 'das dang byang chub zhi/ /sgra skad de dag yang dang yang 'byung de dag rna la gnas par 'gyur/ /</text></item>
<item><p>75a4</p><section>dkon brtsegs</section><text>sgra gang thos nas de dag 'khor ba grol gnas thob par mi 'gyur ba/ /de 'dra'i sgra de shing ngam rtsig pa dag dang gang na'ang yod mi 'gyur/ /bla gab med dang mkha' dang gtsug lag khang dang gnas khang rnams na med/ /de tshe sangs rgyas mthu yis yan lag brgyad dang ldan</text></item>
<item><p>75a5</p><section>dkon brtsegs</section><text>pa'i sgra dbyangs 'byung / /de tshe 'dres pa'i nyes pa med cing 'dod chags dang ni zhe sdang dang / /gti mug dag gis gzir ba rnams kyi rnar ni dge ba'i sgra grag 'gyur/ /'gro ba thams cad 'khor ba las ni 'byung zhing mya ngan 'das 'gror 'gyur/ /de tshe zhing mchog stong pa thams</text></item>
<item><p>75a6</p><section>dkon brtsegs</section><text>cad dga' ba'i skye bos gang bar 'gyur/ /skyes bu dam pa de dag bskal pa khrag khrig byang chub brtson byas nas/ /drang srong chen po de dag smon lam gyis ni 'byor pa 'di brtsams te/ /zhing mchog de na sems can tshogs gang yod pa de kun bde gshegs 'gyur/ /tshangs</text></item>
<item><p>75a7</p><section>dkon brtsegs</section><text>pa'i smon lam yangs pa rgya chen zhi ba 'gro bas mthong gyur na/ /ji ltar sangs rgyas bka' stsal bzhin du tshangs pa'i tshogs kyis bsten gyur pa/ /de la bslabs nas 'gro ba thams cad thogs pa med pa'i 'dren par 'gyur/ /de dag rgyal ba thob nas 'gro ba 'di kun dngos po med ces ston/ /</text></item>
<item><p>75b1</p><section>dkon brtsegs</section><text>de lta bas na tshul kun 'jug la mkhas pa'i spyod pa bstan par gyis/ /tshangs pa lung bstan pa'i le'u ste nyi shu pa'o// //de nas 'od gsal gyi lha bye ba phrag lnga bcu rtsa brgyad kyis lha ma yin rnams nas tshangs pa'i bar gyi lha de dag gi mchod pa</text></item>
<item><p>75b2</p><section>dkon brtsegs</section><text>yang mthong / /lung bstan pa yang thos nas tshim zhing mgu la yi rangs te/ rab tu dga' zhing dga' ba dang yid bde ba skyes nas stan las langs te/ bla gos phrag pa gcig tu bgos nas pus mo g.yas pa'i lha nga sa la btsugs te/ bcom ldan 'das ga la ba de logs</text></item>
<item><p>75b3</p><section>dkon brtsegs</section><text>su thal mo sbyar ba btud nas bcom ldan 'das la 'di skad ces gsol to/ /bcom ldan 'das byang chub sems dpas tshul la 'jug pa'i slad du gang la bslabs nas chos thams cad snang bar 'gyur ba'i ting nge 'dzin chos thams cad snang ba zhes bgyi ba mchis te/ des chos</text></item>
<item><p>75b4</p><section>dkon brtsegs</section><text>thams cad kyi tshul la 'jug pa rtogs par bgyid do/ /de rtogs pas bsam gyis mi khyab pa'i spobs pa dang / thogs pa ma mchis pa'i spobs pa dang / byin gyis brlabs pa'i spobs pa dang / sna tshogs kyi spobs pa dang / 'jam pa'i spobs pa dang / dge ba'i spobs</text></item>
<item><p>75b5</p><section>dkon brtsegs</section><text>pa dang / rigs pa'i spobs pa dang / grol ba'i spobs pa dang / nye bar gyur ba'i spobs pa dang / zab pa'i spobs pa dang / phra ba'i spobs pa dang / thun mong ma yin pa'i spobs pa can du 'gyur te/ sangs rgyas kyi spobs pa yang thob par 'gyur ro/ /chos thams cad</text></item>
<item><p>75b6</p><section>dkon brtsegs</section><text>snang ba zhes bgyi ba'i ting nge 'dzin de gang zhe na/ bcom ldan 'das 'di la byang chub sems dpa' sems dpa' chen po chos thams cad kyi tshul la 'jug pa'i slad du rnam par rtog pa dang / rnam par dpyod pa thams cad yid la mi bgyid de/ de 'di snyam du chos thams cad</text></item>
<item><p>75b7</p><section>dkon brtsegs</section><text>ni rnam par rtog pa med de rnam par rtog pa yongs su chad pa'o/ /gang rnam par mi rtog pa de ni thams cad du song ba ste/ chos gang yang rnam par rtog par nus pa ma mchis te/ de ci'i slad du zhe na/ rang bzhin ma mchis pa'i slad du ste/ chos gang la rang bzhin ma mchis pa</text></item>
<item><p>76a1</p><section>dkon brtsegs</section><text>de la ji ltar rnam par rtog par 'gyur zhes chos thams cad la rnam par mi rtog par a la 'jug pa'i spobs pa rab tu thob cing / de dag a'i sgo la zhugs pas spobs pa mtha' yas par 'gyur te/ a zhes bgyi ba ni mtha' yas pa/ kun tu mtha' yas</text></item>
<item><p>76a2</p><section>dkon brtsegs</section><text>pa/ ma bgyis pa/ mngon par 'dus ma bgyis pa/ yongs su ma grub pa/ dngos po ma mchis pa/ mi gnas pa/ mi g.yo ba/ 'du ba ma mchis pa/ 'phro ba ma mchis pa/ rtog pa ma mchis pa/ rnam par rtog pa ma mchis pa/ ma bsgrubs pa/ yongs su thug</text></item>
<item><p>76a3</p><section>dkon brtsegs</section><text>pa ma mchis pa/ ma brtags pa/ gzugs ma mchis pa/ bstan du ma mchis pa/ bltar ma mchis pa/ ma mthong ba/ bsam du ma mchis pa/ rnam par mi gnas pa/ ma shes pa/ rnam par ma shes pa/ ma smos ba/ ma bstan pa/ bsam gyis mi khyab pa/</text></item>
<item><p>76a4</p><section>dkon brtsegs</section><text>bsam du ma mchis pa/ song ba ma mchis pa/ 'ongs pa ma mchis pa/ nye ba ma lags pa/ ring ba ma lags pa/ ma brtags pa/ gdags pa ma mchis pa'i chos can/ ming ma mchis pa/ tha snyad ma mchis pa/ gnyen po ma mchis pa/ sgrib pa ma mchis pa/</text></item>
<item><p>76a5</p><section>dkon brtsegs</section><text>'pho ba ma mchis pa/ 'khrug pa ma mchis pa/ brtag tu ma mchis pa/ mi zad pa/ gnyis su ma mchis pa/ ma byung ba/ pa ma lags pa/ bden pa ma lags pa/ sho be ma lags pa/ ma skyes pa/ ma 'gags pa/ sbyangs pa ma lags pa/ sbyang bar</text></item>
<item><p>76a6</p><section>dkon brtsegs</section><text>'os pa ma lags pa/ gdags su ma mchis pa/ mtshan mas ma bskyod pa/ ma bzung ba/ ma bor ba/ 'dzin pa ma mchis pa/ yongs su 'dzin pa ma mchis pa/ gtad du ma mchis pa/ yongs su gtad du ma mchis pa/ ma btang ba/ yongs su ma btang ba ste/ a</text></item>
<item><p>76a7</p><section>dkon brtsegs</section><text>zhes bgyi ba ni sus kyang ma bgyis pa/ chos gang gi byed pa po yang ma lags so/ /a ni ma skyes pa ste/ chos gang yang skye bar bgyid pa ma lags so/ /a ni ma skyes pa ste/ chos gang gi skye ba'i rgyur 'gyur ba'ang ma lags so/ /a ni ma 'gags pa ste/ chos</text></item>
<item><p>76b1</p><section>dkon brtsegs</section><text>gang gi 'gag pa'i rgyur 'gyur ba'ang ma lags so/ /a ni ma 'gags pa yang ma lags pa ste/ /chos gang gi mi 'gag pa'i rkyen du 'gyur ba'ang ma lags so/ /a ni gnas pa yang ma lags/ mi gnas pa yang ma lags/ a ni btags pa yang ma lags/</text></item>
<item><p>76b2</p><section>dkon brtsegs</section><text>ma btags pa yang ma lags/ a ni spangs pa yang ma lags/ ma spangs pa yang ma lags/ a ni shes pa yang ma lags/ ma shes pa yang ma lags/ a ni dmigs pa yang ma lags/ ma dmigs pa yang ma lags/ a ni stong pa yang ma lags/ mi stong</text></item>
<item><p>76b3</p><section>dkon brtsegs</section><text>pa yang ma lags/ a ni dmigs su mchis pa yang ma lags/ dmigs su ma mchis pa yang ma lags/ a ni mtshan ma yang ma lags/ mtshan ma ma mchis pa yang ma lags/ a ni smon pa yang ma lags/ smon pa ma mchis pa yang ma lags te/ bcom ldan</text></item>
<item><p>76b4</p><section>dkon brtsegs</section><text>'das de ltar na chos thams cad kyi mtshan nyid ni a'i tshul lo/ /chos thams cad ni tshul gcig pa ste a'i tshul lo/ /chos thams cad ni 'gro ba gcig pa ste/ a'i 'gro ba'o/ /chos thams cad ni 'jug pa gcig pa ste a la 'jug pa'o/ /chos thams cad ni</text></item>
<item><p>76b5</p><section>dkon brtsegs</section><text>gdags pa gcig pa ste as gdags pa'o/ /chos thams cad ni tha snyad gcig pa ste a'i tha snyad do/ /chos thams cad ni brjod pa gcig pa ste as brjod pa'o/ /bcom ldan 'das chos gang ma skyes pa de dag ni rtogs par bgyi ba ma lags pa'i tshul gyis rtogs</text></item>
<item><p>76b6</p><section>dkon brtsegs</section><text>par bgyi'o/ /chos gang ma byung ba de dag ni dngos po ma mchis pa'i tshul gyis rtogs par bgyi'o/ /chos gang ma grub pa de dag ni ma grub pa'i tshul gyis rtogs par bgyi'o/ /chos gang ma 'gags pa de dag ni 'gag pa ma mchis pa'i tshul gyis rtogs par bgyi'o/ /</text></item>
<item><p>76b7</p><section>dkon brtsegs</section><text>bcom ldan 'das chos gang mngon par 'du ma bgyis pa de dag ni/ 'dus ma bgyis pa'i tshul gyis rtogs par bgyi ste/ de ni chos thams cad kyi tshul lo/ /bcom ldan 'das chos gang ma skyes pa de dag ni tha snyad ji ltar rtogs par bgyi zhe na/ 'di lta ste/ dper na rmi lam na</text></item>
<item><p>77a1</p><section>dkon brtsegs</section><text>bya ba sna tshogs 'byung ba de bzhin du chos thams cad blta bar bgyi'o/ /de ci'i slad du zhe na/ bcom ldan 'das rmi lam gyi bya ba ni ma skyes pa/ ma byung ba/ dngos po ma mchis pa ste/ 'on kyang de dag la gdags par gsungs so/ /de bzhin du chos thams cad kyi</text></item>
<item><p>77a2</p><section>dkon brtsegs</section><text>byed pa yang 'tshal bar bgyi'o/ /bcom ldan 'das 'di lta ste/ dper na brag ca la tha snyad mchis pa de bzhin du chos thams cad kyi tha snyad kyang blta bar bgyi'o/ /bcom ldan 'das 'di lta ste/ dper na sgyu ma'i skyes bu la gdags pa mchis pa de bzhin du chos thams cad</text></item>
<item><p>77a3</p><section>dkon brtsegs</section><text>kyi gdags par blta'o/ /bcom ldan 'das 'di lta ste/ dper na smig rgyu la chab tu gdags pa'i tha snyad mchis pa de bzhin du chos thams cad kyi tha snyad blta bar bgyi'o/ /bcom ldan 'das 'di lta ste/ dper na me long gi dkyil 'khor la bud med kyi gzugs sam/</text></item>
<item><p>77a4</p><section>dkon brtsegs</section><text>skyes pa'i gzugs kyi tha snyad mchis pa de bzhin du chos thams cad kyi tha snyad blta bar bgyi ste/ bcom ldan 'das byis pa rnams dga' bar bgyi ba'i slad du rmi lam gyi bya ba tha snyad du bgyi'i rmi lam gyi bya ba de dag ni ma mchis so/ /bcom ldan 'das de bzhin du byis pa</text></item>
<item><p>77a5</p><section>dkon brtsegs</section><text>dga' bar bgyi ba'i slad du mig yor dang / smig rgyu dang / brag ca'i bya ba dag kyang tha snyad du bgyi ste/ brag ca la bya ba ma mchis so/ /bcom ldan 'das de ltar bdag cag gis bcom ldan 'das kyis gsungs pa'i don 'tshal te/ bcom ldan 'das 'di ni chos thams cad</text></item>
<item><p>77a6</p><section>dkon brtsegs</section><text>snang ba zhes bgyi ba'i ting nge 'dzin to/ /de skad ces gsol nas 'od gsal gyi lha rnams kyis bcom ldan 'das la tshigs su bcad pa dag gis mngon par bstod pa/ bde gshegs khyod kyis tshul gcig mkhyen te 'on kyang gzhan dang gzhan du gsungs/ /thub pa</text></item>
<item><p>77a7</p><section>dkon brtsegs</section><text>'jig rten mkhas pa'i sras rnams rnam par rol pa'ang de bzhin no/ /de la 'jig rten blo med bdag tu lta ba rnams kyis khong mi chud/ /bdag gi don de phyogs bcur ma mchis bdag nyid kyis ni 'gro ba stong / /sgyu ma gsog dang smig rgyu chu ma mchis la chab kyi 'du shes</text></item>
<item><p>77b1</p><section>dkon brtsegs</section><text>can/ /byis pa de dag blo log de bzhin 'khrul te bdag tu sbyor bar bgyid/ /de dag yang dag ma 'tshal mi mkhas gnas min dngos la rten kyang 'cha'/ /de bzhin byis pa'i skye bo smig rgyu 'dra ba'i phung po yong ma 'tshal/ /'khor bar dga' ba zug rngus zug cing sdug bsngal</text></item>
<item><p>77b2</p><section>dkon brtsegs</section><text>de yis dbang po bdas/ /gang la mi mkhas nges par sdug bsngal myong ba de la dngos ma mchis/ /blo stor yid nor sdug bsngal rnams la bde bar 'du shes nor ba la/ /nyon mongs 'jigs pa che dang dug gsum rnams kyang rjes su 'gro zhing 'brang / /'dod chags zhe sdang gti</text></item>
<item><p>77b3</p><section>dkon brtsegs</section><text>mug dug chen nyon mongs mtshungs med rjes su 'brang / /blo stor de dag sdug bsngal gang gis sdug bsngal gyur pa'i sdug bsngal ba/ /de rnams de dag rjes 'brang byis pa mi mkhas gnod pa'i khur yang khyer/ /de dag rgyal ba'i tshul sgo thar pa bgyid pa stong pa 'di thos nas/ /skyes</text></item>
<item><p>77b4</p><section>dkon brtsegs</section><text>bu ngan pa blo zhan de dag bstan ngag bden pa nyid kyis 'jigs/ /bde gshegs khyod kyis a yi yi ge tshul chen sgo gcig de ltar bstan/ /de la yang dag blo can sa las shing skye bzhin du yid bskyed cing / /bdud rnams bye ba dpung dang bcas btul byang chub zhi ba mngon 'tshang rgya/ /</text></item>
<item><p>77b5</p><section>dkon brtsegs</section><text>yan lag brgyad pa'i gru bcas skye bo nyon mongs rgya mtsho che las sgrol/ /bde bar gshegs pa cang mkhyen des pa rnams ni tshul gyi dam pa des/ /myur du nyon mongs dug bsal byang chub dpag yas zhi ba 'thob 'gyur zhing / /grol nas dug med gyur pa skye bo gzhan mthong nges</text></item>
<item><p>77b6</p><section>dkon brtsegs</section><text>pa'i mkhyen brnyes nas/ /pha rol myur phyin dug med bde zhing gdug pa thams cad 'joms par mdzad/ /bde gshegs thams cad stong yang bdag tu rtog rnams tshul dang tshul min rtog /'gro ba kun gyi nang nas mkhas pa tshul dang tshul min bslabs pa dag /grol nas</text></item>
<item><p>77b7</p><section>dkon brtsegs</section><text>'gro ba kun la chags med yid kyis ngo bo nyid kyi chos/ /de yi tshul mthong tshul la mkhas pa de dag mthu chen mgon por 'gyur/ /'ching dang bcings pa med cing bde bar gshegs pa chos rnams chos nyid med/ /de bzhin nyid dang ma nor de bzhin nyid zhi mi 'dag nyon mi mongs/ /</text></item>
<item><p>78a1</p><section>dkon brtsegs</section><text>nyon mongs mtshan ma med cing zhi byed med la nyon mongs rnams kyang med/ /gang gis tshul chen dam pa 'di mthong de dag thams cad mkhyen du 'gyur/ /grol zhing 'grol mdzad zhi ba'i chos can zhi mdzad ngo mtshar 'gyur mi mnga'/ /bcom ldan lhar bcas 'jig rten</text></item>
<item><p>78a2</p><section>dkon brtsegs</section><text>dpyid kyi smig rgyu bzhin du 'khrul pa ste/ /kun rtog bdag nyid zil gnon bdag dang gzhan med skyes pa bud med rtog /'gro ba sdug bsngal de na sna tshogs kyis bskyed sems kyis sems kyang ni/ /las dang 'bras bu med cing de myong gang gyur de yang med/ /bde gshegs</text></item>
<item><p>78a3</p><section>dkon brtsegs</section><text>de ltar sangs rgyas rnams kyi spyod yul tshul ni bdag cag 'tshal/ /des na da ltar bde gshegs zhi thugs dbang po zhi zhing des pa ste/ /dge ba'i blo mnga' dag gtsang dri med chos kyis rab tu mchod par 'gyur/ /sangs rgyas 'jig rten 'phags pa'i gtso bo bstod pas</text></item>
<item><p>78a4</p><section>dkon brtsegs</section><text>bsod nams gang byung ba/ /ji snyed dpal stug rkang gnyis gtso bos rnam smin yongs su mkhyen gyur pa'i/ /bdag cag dge rtsa de yis 'gro ba 'di kun kun mkhyen nyid thob shog /bsod nams 'di kun 'gro ba kun gyi don bsngo kun kyang rgyal bar shog /de nas</text></item>
<item><p>78a5</p><section>dkon brtsegs</section><text>bcom ldan 'das kyis 'od gsal gyi lha de dag gi lhag pa'i bsam pa yongs su dag pa dang / tshul gyi rjes su 'gro ba'i spobs pa phun sum tshogs pa yang thugs su chud la 'khor de dag gis kyang khyad par thob par 'gyur bar mkhyen nas de'i tshe 'dzum pa mdzad do/ /</text></item>
<item><p>78a6</p><section>dkon brtsegs</section><text>de nas tshe dang ldan pa rta thul gyis bcom ldan 'das la tshigs su bcad de gsol pa/ 'jig rten don mdzad rnam par 'dren mchog kun mkhyen thams cad zil gnon pa/ /bde gshegs thugs rje ldan rnams rgyu ma mchis par bzhad pa mi mdzad na/ /rgyal ba dpal stug</text></item>
<item><p>78a7</p><section>dkon brtsegs</section><text>rkang gnyis mchog gis 'jig rten thugs brtses bka' stsal gsol/ /'jig rten 'das khyod ci slad 'dzum mdzad de rgyu bdag cag rnams la gsungs/ /gtso bo de thos 'gro ba mtha' dag yid ni rab tu dang 'gyur zhing / /rnam par 'dren pa nges 'byung las dang 'bras bu</text></item>
<item><p>78b1</p><section>dkon brtsegs</section><text>gzhal yas bgyid par 'gyur/ /des ni lha mir bcas pa'i 'jig rten 'khor bar sdug bsngal nyam thag 'di/ /'phags lam yan lag brgyad bstan srid pa'i rgya mtsho 'di nas sgrol bar 'gyur/ /drang srong chen po'i gsung mchog yan lag brgyad ldan bzang po 'di thos nas/ /</text></item>
<item><p>78b2</p><section>dkon brtsegs</section><text>'gro ba thams cad sangs rgyas nyid 'tshal dge la brtson zhing dga' bar 'gyur/ /the tshom bral gyur rnam dag yid kyis brtson 'grus drag po'i stobs bskyed cing / /bde bar gshegs pa'i bstan pa bzhin bgyid khyod dang 'thun byung sras su 'gyur/ /'khor rnams 'di dag</text></item>
<item><p>78b3</p><section>dkon brtsegs</section><text>brten pa gzhan ma mchis par 'dren pa khyod kyi zhal du lta/ /'gro ba'i rtsa lag rtog pa yid gnyis bsal zhing bka' lung stsal du gsol/ /bcom ldan 'jig rten 'di dag khyod kyi zhabs 'bring gnas shing nyan par 'tshal/ /gsung rab legs brjod bdud rtsi'i char phob</text></item>
<item><p>78b4</p><section>dkon brtsegs</section><text>gang dag skom pa 'tshal bar 'gyur/ /'dren pa chen po khyod kyi 'khor 'di dag cing sangs rgyas yon tan 'tshal/ /ring du song ba'i ma la bu lta bzhin du khyod kyi zhal du lta/ /bde gshegs lha rnams lung bstan bka' stsol bzhad pa'i don kyang bstan du gsol/ /skyob pa'i</text></item>
<item><p>78b5</p><section>dkon brtsegs</section><text>gsung mchog thos na 'jig rten don chen shin tu thob par 'gyur/ /thub pa de ring su zhig dge ba 'phel zhing grags pa don du gnyer/ /su zhig 'dren pa'i yon tan gter rnyed 'gyur ba bdag cag de nyan 'tshal/ /rgyal ba'i 'khor rnams khyod kyis gsungs pa de dag thos</text></item>
<item><p>78b6</p><section>dkon brtsegs</section><text>shing dgar gyur nas/ /tshul 'di ston cing ting 'dzin stobs ldan shes rab la yang sgom par 'gyur/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ rta thul khyod kyi spobs pa legs par dus ldan skyes pa shin tu</text></item>
<item><p>78b7</p><section>dkon brtsegs</section><text>legs/ /bde gshegs rnam par sprul bzhin de ltar khyod kyi blo gros 'byung 'gyur zhing / /spobs pa che 'byung de phyir gang dang gang dag khyod kyis dris gyur pa/ /de dag lung bstan ngas bshad kun kyang dbang po zhi bas mnyan par gyis/ /'od gsal ba yi lha rnams blo dag</text></item>
<item><p>79a1</p><section>dkon brtsegs</section><text>sngon gyi rgyal ba mthong ba ste/ /'jig rten mgon med yid can 'di dag mthong nas byang chub yang dag zhugs/ /byang chub nges 'byung lam mchog yang dag rgyal bas spyad spyod pa/ /byang chub 'gro 'dod gang tshe ston med lam stor rnams la ston par 'gyur/ /</text></item>
<item><p>79a2</p><section>dkon brtsegs</section><text>tshul gyi dam pa shin tu gsal sgra thun mong ma yin 'di thos na/ /sangs rgyas yon tan don gnyer blo sbyangs de dag byang chub zhi 'thob 'gyur/ /de dag stobs skyes tshul dang tshul min mkhas shing byang chub yid nges gyur/ /bu skyes ma bzhin dga' bas byang chub mchog tu de dag</text></item>
<item><p>79a3</p><section>dkon brtsegs</section><text>smon lam btab/ /'od gsal lha rnams 'di dag byang chub 'dod la tshul gyi sgo bstan te/ /bskal pa khrag khrig brjod du med par phra ba'i tshul 'di bstan byas nas/ /sems can skar ma'i grangs pas ches mang ba dag byang chub dga' byas te/ /de yi 'og tu 'jig rten mkhas</text></item>
<item><p>79a4</p><section>dkon brtsegs</section><text>pa rang byung skyon bral kun mkhyen 'gyur/ /de dag zhing mchog brjod du med pa zhing rnams bye ba brgya 'grangs par/ /yangs shing shin tu dga' la mtha' dag bkod pa rnams kyis brgyan pa ste/ /kun gyi zhing du ngan song rnams dang de bzhin mi khom yong mi 'byung / /bde</text></item>
<item><p>79a5</p><section>dkon brtsegs</section><text>bar gshegs rnams thugs brtses sems can thams cad rang 'byung mdzad par 'gyur/ /zhing rnams de dag gang na'ang nyan thos theg pa ston par mi 'gyur te/ /sems can thams cad rang byung nyid du mngon phyogs 'phrogs pa med par 'gyur/ /de na rang byung</text></item>
<item><p>79a6</p><section>dkon brtsegs</section><text>sangs rgyas nyid ston mdzad pa 'jig rten mkhas rnams kyi/ /sku tshe'i tshad ni bskal pa bye ba brgya 'grangs gang gA'i bye snyed 'gyur/ /rta thul 'jig rten khrag khrig khams kyi nyan thos mya ngan bzlas pa bas/ /gang yang skyes pa'am bud med gcig cig byang chub yang</text></item>
<item><p>79a7</p><section>dkon brtsegs</section><text>dag dga' byas na/ /bsod nams de la snga mas grangs sam dper yang bya bar mi nus so/ /de bas byang chub zhugs pa'i skyes bu dam pa byang chub dga' bar gyis/ /rta thul 'di la 'dren pa thams cad mkhyen pa 'byung ba rnyed sla min/ /de ni u dum ba ra'i me tog 'dra zhes</text></item>
<item><p>79b1</p><section>dkon brtsegs</section><text>sangs rgyas mtha' yas blo mnga'as gsungs/ /de phyir bla na med pa'i zhi bde byang chub mi gang 'dod pa yis/ /shin tu blo phra sten bzang mkhyen pa tshul mkhas 'dren la bsten par bya/ /de bzhin gshegs kyi zhal nas don byed gsung dag de 'dra thos gyur nas/ /'khor rnams thams</text></item>
<item><p>79b2</p><section>dkon brtsegs</section><text>cad yi rangs mchog tu dga' zhing yang dag dga' bar 'gyur/ /khrag khrig lha rnams nam mkhar 'khod nas gos kyi g.yab mo 'dor bar byed/ /dga' nas sangs rgyas dbang phyug khyod la phyag 'tshal lo zhes sgra yang phyung / /zhi ba thugs zhi skye bo nyon mongs rgod pas rgod gyur zhi</text></item>
<item><p>79b3</p><section>dkon brtsegs</section><text>bar mdzad/ /bdud rtsi ston cing dug gsum zhi mdzad sems can dug ni bskyug tu gsol/ /khyod kyi ye shes thos nas skye dgu'i dug med 'gyur zhing dgra med 'gyur/ /sdug bsngal rnams kyis 'dren las tshul thos mi bzad srid pa'i rgyud las grol/ /'od gsal ba lung bstan</text></item>
<item><p>79b4</p><section>dkon brtsegs</section><text>pa'i le'u ste nyi shu rtsa gcig pa'o// //bam po brgyad pa/ de nas dge rgyas ris kyi lha khrag khrig phrag bcu gnyis kyis lha ma yin rnams nas 'od gsal ba'i lha'i bar dag gi mchod pa yang mthong / lung bstan pa yang thos nas tshim zhing mgu la</text></item>
<item><p>79b5</p><section>dkon brtsegs</section><text>yi rangs te/ rab tu dga' zhing dga' ba dang yid bde ba skyes nas bdag cag tshul phun sum tshogs par gyur pa yang brjod cing bcom ldan 'das la 'di skad ces gsol to/ /bcom ldan 'das chos thams cad la bde bar 'gro ba zhes bgyi ba'i ting nge 'dzin mchis te/ ting nge</text></item>
<item><p>79b6</p><section>dkon brtsegs</section><text>'dzin de thob pas byang chub sems dpa' sems dpa' chen po dmigs pa'i dngos po thams cad la bde ba'i tshor ba sha stag myong bar 'gyur zhing sdug bsngal gyi tshor ba mi myong la/ sdug bsngal yang ma lags bde ba yang ma lags pa yang mi myong ste/ sems can dmyal ba'i gnod</text></item>
<item><p>79b7</p><section>dkon brtsegs</section><text>pas gnod par bgyis kyang bde ba'i 'du shes nye bar gnas pa dang / mi'i gnod pas gnod par bgyis kyang bde ba'i 'du shes nye bar gnas pa dang / lag pa bcad dam/ rkang pa bcad dam/ rka lag bcad dam/ rna ba 'am/ sna 'am/ rna ba dang sna gtubs kyang bde ba'i 'du</text></item>
<item><p>80a1</p><section>dkon brtsegs</section><text>shes nye bar gnas par 'gyur ba dang / sba lcag gis gzhus sam/ spa lcag byed tshal lam/ lcag gis gzhus kyang bde ba'i 'du shes nye bar gnas par 'gyur ba dang / btson rar bcug gam/ lcags sgrog dang / shing sgrog tu bcug gam/</text></item>
<item><p>80a2</p><section>dkon brtsegs</section><text>btson cha dam po la rgyas btab bam/ byis pa'i gtsug phud ltar bcings sam/ dugs kyi snod ltar bdugs sam/ bu ram shing brdungs pa ltar brdungs sam/ 'dam bu gzhom pa ltar bcom 'am/ 'bru mar gyi mar me ltar 'bar bar byas sam/ mar gyi mar me</text></item>
<item><p>80a3</p><section>dkon brtsegs</section><text>dang zho bskol ba ltar 'bar bar byas kyang bde ba'i 'du shes nye bar gnas par 'gyur ba dang / me'i nang du bor ram/ seng ge'i khar bstabs sam/ stag gi khar bstabs sam/ skam ril bya ba ltar gril tam/ byi bo'i chad pa lta bus bcad dam/ nyes byung ba</text></item>
<item><p>80a4</p><section>dkon brtsegs</section><text>bsgrags pa ltar bsgrags sam/ kar Sha pa Na tsam du gtubs sam/ 'bras phye btso ba ltar btsos sam/ glang po che rnams kyis bcom yang bde ba'i 'du shes nye bar gnas par 'gyur ba dang / mig phyung ngam/ gsal shing gi rtse mo la bzhag gam/ gsad pa'i gnas</text></item>
<item><p>80a5</p><section>dkon brtsegs</section><text>su khrid de rnam pa thams cad du mog gcod kyang bde ba'i 'du shes nye bar gnas par 'gyur te/ bde ba yang ma lags/ mi bde ba yang ma lags pa'i 'du shes rnam pa thams cad du mi 'byung ngo / /de ci'i slad du zhe na/ 'di ltar byang chub sems dpa' sems dpa'</text></item>
<item><p>80a6</p><section>dkon brtsegs</section><text>chen po des yun ring po nas spyad pa spyod pa'i tshe smon lam 'di ltar btab ste/ gang gis bdag la kha zas byin pa de dag nye bar zhi ba'i bde ba thob par gyur cig/ gang gis bdag la skom blud pa dang / gang gis bdag la rim gro byas pa dang / bkur sti byas pa dang /</text></item>
<item><p>80a7</p><section>dkon brtsegs</section><text>bsti stang byas pa dang / mchod pa byas pa de dag thams cad kyang nye bar zhi ba'i bde ba thob par gyur cig/ gang yang bdag la gshe ba dang / mi bde bar byed pa dang / brdeg pa dang / mtshon gyis 'debs pa dang / rnam pa thams cad du srog gcod pa'i bar du byed pa de dag thams</text></item>
<item><p>80b1</p><section>dkon brtsegs</section><text>cad kyang byang chub kyi bde ba thob cing bla na med pa yang dag par rdzogs pa'i byang chub mngon par rdzogs par 'tshang rgya bar gyur cig ces smon lam btab ste/ de yid la bya ba de dag dang ldan zhing de de lta bu'i las dang / de lta bu'i smon lam dang ldan pas sems can thams cad kyi</text></item>
<item><p>80b2</p><section>dkon brtsegs</section><text>rjes su song ba'i bde ba'i 'du shes la sten cing snyen la sgom zhing mang du byed de/ de las de'i rnam par smin pas chos thams cad la bde bar 'gro ba'i ting nge 'dzin rab tu 'thob bo/ /gang gi tshe byang chub sems dpas chos thams cad la bde bar 'gro ba'i ting nge 'dzin thob par</text></item>
<item><p>80b3</p><section>dkon brtsegs</section><text>gyur pa de'i tshe/ bdud kyi las thams cad kyis mi 'phrogs shing mi 'khrugs par 'gyur te/ de'i tshe 'di ltar tshe la dbang ba dang / skye ba la dbang ba dang / las la dbang ba dang / rnam par rtog pa la dbang ba dang / yo byad la dbang ba ste/ dbang lnga thob par rig par</text></item>
<item><p>80b4</p><section>dkon brtsegs</section><text>bgyi'o/ /de 'tshal na tshe rjes ma thag tu byang chub mngon par rdzogs par 'tshang rgya'o/ /de 'tshal na bskal pa grangs ma mchis par gnas so/ /de ci'i slad du zhe na/ 'di ltar byang chub sems dpa' sems dpa' chen po de theg pa chen po la yang dag par zhugs shing</text></item>
<item><p>80b5</p><section>dkon brtsegs</section><text>byang chub sems dpa' sgrub pa dang / byang chub sems dpa' yongs su 'dzin pa dang / ngan 'gro thams cad rab tu bsal ba dang / 'gro ba drug po kun tu skyes pa dang / byang chub sems dpa'i bslab pa thams cad la bslabs pa dang / shes rab kyi pha rol tu phyin pas</text></item>
<item><p>80b6</p><section>dkon brtsegs</section><text>yongs su bzung ba dang / thabs mkhas pa dang ldan pa dang / bdud kyi las las rnam par rgyal ba dang / chos thams cad khong du chud par rig par bgyi ba'i slad du ste/ bcom ldan 'das gang gis byang chub sems dpa' chos thams cad la nges pa'i rtogs pa thob par</text></item>
<item><p>80b7</p><section>dkon brtsegs</section><text>'gyur ba thams cad ni de bzhin gshegs pa'i mthu'o/ /de nas dge rgyas kyi lha rnams kyis ting nge 'dzin 'di brjod nas de'i tshe tshigs su bcad pa dag gis bcom ldan 'das la mngon par bstod pa/ dge rgyas lha tshogs 'di dag thams cad chos la mthar thug gyur pa ste/ /</text></item>
<item><p>81a1</p><section>dkon brtsegs</section><text>ston pa dbang po zhi zhing zhi ba mkhyen la mgo bos skyabs su mchis/ /de dag mkhas pas mchod pa'i sangs rgyas don mkhyen 'khor ba rgal gyur pa/ /thub pa mi yi 'dren pa'i tshul mkhas rgyal ba 'dren pa 'dren la bstod/ /'di na rang bzhin nges pa'i</text></item>
<item><p>81a2</p><section>dkon brtsegs</section><text>thub chos gnas pa gang na'ang ma mchis te/ /sgyu ma'i mkhan pos sgyu ma ji bzhin khyod kyis thub pa legs par mkhyen/ /yan lag sna tshogs sgra brnyan ri khrod 'byung ba mkhas pas rtogs pa ltar/ /de bzhin bde gshegs drang srong khyod kyis lha mir bcas pa'i 'jig rten</text></item>
<item><p>81a3</p><section>dkon brtsegs</section><text>gzigs/ /'di na sems can srog dang shed bu gso ba gang zag ma mchis te/ /mi mchog khyod kyis 'du shes rnam par bshig cing stong par rnam gzhag la/ /rkang gnyis dam pa sems can gtso bo byams pa gzhal yas sgom pa'ang mdzad/ /rgyal ba sangs rgyas dgongs</text></item>
<item><p>81a4</p><section>dkon brtsegs</section><text>pa 'di ni 'gro ba kun gyis rtogs par dka'/ /byams pa dge sgom sems can dmigs pa yin zhes 'dren pas bka' stsal la/ /sems can rnam par bshig cing 'gro ba thams cad sems can med par mkhyen/ /de ltar rkang gnyis dam pa rnyog pa mi mnga' the tshom bral</text></item>
<item><p>81a5</p><section>dkon brtsegs</section><text>thugs ldan/ /des na bde gshegs rnam brtags blo mnga' mchod 'os khyod la mchod pa 'tshal/ /bde bar gshegs pa sdug bsngal phyogs bcur gnas pa kun tu mi dmigs kyang / /lha yi lhar gyur khyod kyis sems can rnams la snying rje bgyi ba gsungs/ /de ltar</text></item>
<item><p>81a6</p><section>dkon brtsegs</section><text>rgyal mchog bdag cag rgyal ba'i dgongs pa ji bzhin kun tu 'tshal/ /des na rkang gnyis gtso bo mi mchog mchod 'os khyod la mchod pa 'tshal/ /thub pa khyod kyis sems can dang ni bsal bgyi sdug bsngal mi gzigs la/ /dgyes pa skyes nas rab tu dgyes pa'i thugs kyis</text></item>
<item><p>81a7</p><section>dkon brtsegs</section><text>mi dgyes rnam par bsal/ /de ltar sangs rgyas tshul ni bsam gyis mi khyab tshul 'di ji bzhin 'tshal/ /des na mi mchog khyod la mchod nas brnyes pa'i 'bras bu thob par bgyi/ /skyon bral khyod kyis 'gro ba kun tu sdug bsngal mya ngan 'das ma dmigs/ /'on kyang 'khor bar</text></item>
<item><p>81b1</p><section>dkon brtsegs</section><text>sems can gzigs shing don mdzad stobs dang ldan pa bskyed/ /sems can sdug bsngal 'gro dang thub dang mya ngan 'das dang gnas ma mchis/ /sangs rgyas tshul 'di rtogs nas thub pa mchod 'os khyod la mchod pa 'tshal/ /'dren pa tshad med bzhi po gzigs shing de yang</text></item>
<item><p>81b2</p><section>dkon brtsegs</section><text>gnyis su med par bstan/ /gang zhig der dul ma gzigs gang yang tshad med gnas pa de ma gzigs/ /thub pas bag med gang yang ma gzigs bag yod mi yang ma gzigs te/ /sangs rgyas tshul 'di 'tshal nas thub pa ston pa khyod la mchod pa bgyis/ /thub</text></item>
<item><p>81b3</p><section>dkon brtsegs</section><text>pa sku ni rnam par spangs pas sku btsal mdzad na ma brnyes kyang / /de ltar 'dren pa dran pa ma gsungs ma lags bsnyel ba yang mi mnga'/ /bde bar gshegs pa lus la song ba'i bsgom pa bsgom par gyis shes gsungs/ /sangs rgyas tshul 'di rig nas bde bar</text></item>
<item><p>81b4</p><section>dkon brtsegs</section><text>gshegs pa skyob la mchod pa bgyis/ /'dren pas tshor ba'i rang bzhin btsal ba mdzad na brnyes par ma gyur la/ /tshor ba tshor bar bgyid pa'ang thub pas yongs su btsal na ma brnyes te/ /de ltar gang zhig dran sgom de ni sangs rgyas kyis kyang yong ma gzigs/ /sangs</text></item>
<item><p>81b5</p><section>dkon brtsegs</section><text>rgyas tshul 'di 'tshal nas ston pa la ni bdag cag mchod pa bgyis/ /thub pas sems dang sems las byung ba dgongs te btsal na ma brnyes la/ /gang gi nye bar gzhag pa de yang dran pa med par rab mkhyen kyang / /thar pa 'dod pa rnams kyis sems 'dus dran pa</text></item>
<item><p>81b6</p><section>dkon brtsegs</section><text>bsgom par gyis shes gsungs/ /bde bar gshegs pa'i dgongs pa 'di 'tshal nas ni ston la mchod pa bgyis/ /'jig rten phan par bzhed pas chos dang chos la gang spyod de ma gzigs/ /bsgom par gang gsungs dran pa de yang 'di na rang bzhin ma mchis la/ /thar pa</text></item>
<item><p>81b7</p><section>dkon brtsegs</section><text>'dod pa rnams kyis chos 'dus dran pa bsgom par gyis shes gsungs/ /sangs rgyas tshul bzhi po 'di rab tu 'tshal nas skyob la mchod pa bgyis/ /gnas gcig mchis pa ma lags gnyis sam gsum mam bzhi lta ga la mchis/ /gang gis gnas su brjod pa'i dran pa</text></item>
<item><p>82a1</p><section>dkon brtsegs</section><text>de yang gang na'ang ma mchis te/ /de bas gang gi bde ba'am sdug bsngal yang dag gang na'ang de ma mchis/ /ston pa'i tshul 'di 'tshal nas des na bdag cag khyod la mchod pa 'tshal/ /ston pa'i tshul mchog bzhi po 'di rnams dge slong gang dag</text></item>
<item><p>82a2</p><section>dkon brtsegs</section><text>'dzin bgyid na/ /'di dag thar pa nyid kyi lam ste 'khor ba las ni 'byung bar 'gyur/ /de ltar de ni tshul 'dir ma bcing ma grol byang chub 'dren pa min/ /bcom ldan 'das kyis brtags pa ma bshig des na khyod la mchod pa 'tshal/ /thar mdzad slad du bcom ldan</text></item>
<item><p>82a3</p><section>dkon brtsegs</section><text>'das kyis lam zhi rdzu 'phrul rkang pa gsungs/ /'di dag bsgoms na mi rnams dpa' bo dul zhing mya ngan 'da' bar 'gyur/ /yang dag du na rdzu 'phrul dang ni rkang pa sgom pa mi dmigs te/ /chad par mi 'gyur bya ba'ang ston cing byed pa po yang yong mi dmigs/ /thams</text></item>
<item><p>82a4</p><section>dkon brtsegs</section><text>cad mkhyen gyi bstan 'dir lha tshogs the tshom gang na'ang ma mchis te/ /de dag de la nem nur ma mchis de bzhin som nyi ma mchis 'gyur/ /'di ni mchod pa bzang po mchog ces mchod 'os sangs rgyas rnams kyis gsungs/ /des na bde gshegs dpe med spyod mnga'</text></item>
<item><p>82a5</p><section>dkon brtsegs</section><text>mchod 'os khyod la mchod par 'tshal/ /thar par mdzad slad 'jig rten mkhas pas nges 'byung dbang po lnga yang gsungs/ /rtag tu bag yod byos la mya ngan 'das 'gro'i lam 'di sgom zhes bstan/ /thub pa dbang po dang ni sgom pa po dang thar pa'ang mi dmigs te/ /</text></item>
<item><p>82a6</p><section>dkon brtsegs</section><text>'di la lha 'khor the tshom ma mchis de slad khyod la mchod pa 'tshal/ /sangs rgyas rnams kyi mya ngan 'das par 'gro ba'i drang lam stobs lnga po/ /de dag nyon mongs zad bgyid thar par bgyid ces ston pa thub pas gsungs/ /de dag rang bzhin ma mchis nyon mongs ma mchis</text></item>
<item><p>82a7</p><section>dkon brtsegs</section><text>rgyal ba ma mchis te/ /thub pa bdag cag gang la'ang the tshom ma mchis de slad khyod la mchod/ /byang chub yan lag bdun po 'di dag dge ba lam gyi dam pa ste/ /sangs rgyas rnams kyi mya ngan 'das 'gro'i drang lam mchog ces thub pas gsungs/ /'ching ba mchis pa ma lags</text></item>
<item><p>82b1</p><section>dkon brtsegs</section><text>grol ba ma mchis bcings pa'ang ma mchis te/ /sems can dkon mchog 'di la bdag cag the tshom ma mchis khyod la mchod/ /rkang gnyis gtso bo khyod kyis bzhi phrag gnyis lam sems can rnams la bstan/ /brtson 'grus ldan par 'phags lam sdug bsngal mtha'</text></item>
<item><p>82b2</p><section>dkon brtsegs</section><text>mar 'byin pa sgoms zhes gsungs/ /mi mchog lam dang de bzhin nyon mongs 'di gnyis g.yo ba ma mchis te/ /'di la lha tshogs the tshom ma mchis gyur pas mchod 'os khyod la mchod/ /'dod chags gnyen por zhi gnas bka' stsal zhe sdang gnyen por byams pa gsungs/ /</text></item>
<item><p>82b3</p><section>dkon brtsegs</section><text>gti mug gnyen por lhag mthong thub pa mchog gis sems can rnams la bstan/ /'di dag thams cad g.yo ba ma mchis skad cig dag min nyon mongs min/ /'di la lha tshogs the tshom ma mchis thub pa mchod slad rtag tu brtson/ /sdug bsngal zhi bya phyir ni zhi gnas lhag</text></item>
<item><p>82b4</p><section>dkon brtsegs</section><text>mthong lam yang sgoms zhes gsungs/ /bcom ldan gang gis 'gro ba nyon mongs bag chags bcas dri de dag zhi/ /thub pa zhi gnas lhag mthong de bzhin dri ma thams cad stong pa ste/ /'di la lha tshogs gang du'ang the tshom ma mchis skyon bral khyod la mchod/ /stobs bcu</text></item>
<item><p>82b5</p><section>dkon brtsegs</section><text>sems can rnams la dge ba bcu yi las lam bstan mdzad de/ /gsod dang 'khrig dang ma byin phra ma dang zhe gcod kyal tshig dang / /gnod sems dang ni mi rigs 'dod dang de bzhin log par rtog pa rnams/ /mi dge'i las lam 'di yang bcom ldan 'das kyis</text></item>
<item><p>82b6</p><section>dkon brtsegs</section><text>sems can rnams la bstan/ /sems can mi dmigs gsod pa ga la mchis te lhag ma de dang 'dra/ /gnyen po dge ba ma mchis de ni ngo bo nyid kyis stong pa ste/ /bde gshegs thub pa zag pa mi mnga' rnams kyang ngo bo nyid kyis stong / /rnam 'dren the tshom som nyi ma</text></item>
<item><p>82b7</p><section>dkon brtsegs</section><text>mchis de slad khyod la mchod par 'tshal/ /sangs rgyas sras po dge ba'i blo can gang zhig spyod pa 'di sten pa/ /mkhas pa kun tu dge ba nyid myong sdug bsngal myong bar yong mi 'gyur/ /bcom ldan bde gshegs ye shes des ni tshul 'di bde bar thob par bgyis/ /'di</text></item>
<item><p>83a1</p><section>dkon brtsegs</section><text>la lha tshogs the tshom ma mchis mchod 'os khyod la mchod par 'tshal/ /de ltar dge rgyas kyi lha rnams kyis bcom ldan 'das la mngon par bstod nas cang mi zer bar 'khod do/ /de nas bcom ldan 'das kyis dge rgyas kyi lha rnams cang mi zer bar</text></item>
<item><p>83a2</p><section>dkon brtsegs</section><text>'khod pa yang mkhyen/ de dag gi lhag pa'i bsam pas sgrub pa yang thugs su chud nas de'i tshe 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol ba/ /skye bo 'di kun bcom ldan khyod kyi mkhyen pa'i zil gyis zil</text></item>
<item><p>83a3</p><section>dkon brtsegs</section><text>mnan nas/ /bde gshegs rgyal ba mchog khyod kyis ni 'dzum mdzad pa 'di 'jig rten bstan/ /rgyu ma mchis par chos kun mkhas pa rnams ni 'dzum pa mi mdzad na/ /'dzum rgyu don gnyer mig med rnams la 'jig rten mkhas pas bka' stsal gsol/ /ma lus</text></item>
<item><p>83a4</p><section>dkon brtsegs</section><text>'di dag thams cad gzhan du mi sems khyod 'dzum re zhing 'khod/ /dpal stug khyod la bstod pa bgyid cing nyan par 'tshal ba'i yid kyis gnas/ /sangs rgyas gsung gi dbang phyug thos nas yid ni rab tu rangs gyur te/ /chos rnams kun la nges pa'i blo dge ldan pa'i</text></item>
<item><p>83a5</p><section>dkon brtsegs</section><text>ston par skye bar 'gyur/ /bde gshegs mi mchog dge ba'i thugs can de ring su zhig blo gros bskyed/ /de ring gang gis 'chi med zhi ba rtogs shing phyogs rnams snang bar bgyis/ /su zhig 'jig rten thugs brtse rgyal ba 'dren pa dpag tu med 'gyur ba/ /de dag</text></item>
<item><p>83a6</p><section>dkon brtsegs</section><text>bka' stsol drang srong 'khor 'di legs par gsungs pas tshim par mdzod/ /rgyal ba khyu mchog dge sbyong dam pa deng su btsun la dad pa skyes/ /bdud kyi mi phrogs blo ldan gang zhig chos la yang dag yongs su gnas/ /sangs rgyas sras po tshul mkhas gang zhig de ring</text></item>
<item><p>83a7</p><section>dkon brtsegs</section><text>nges pa thob par 'gyur/ /rkang gnyis gtso bo de dag bka' stsol 'gro 'di the tshom ma mchis mdzod/ /bde gshegs deng su 'gro la dang bskyed skye dgu rnams la byams gyur cing / /byang chub mthar phyin blo gros brtan zhing thams cad mkhyen pa nyid la gnas/ /gang la 'dzum</text></item>
<item><p>83b1</p><section>dkon brtsegs</section><text>pa deng bstan bde gshegs bstan pa 'dzin pa de gang lags/ /bsod nams brgya yi mtshan mnga' de dag bka' stsol bdag gi the tshom khum/ /'dren pa khyod gsung yan lag brgyad ldan legs par bka' stsal thos gyur na/ /bde gshegs gsung gis thog mar</text></item>
<item><p>83b2</p><section>dkon brtsegs</section><text>bdag cag 'dong zhing 'gro ba gzhan yang 'dren/ /de ltar gyur na bde gshegs bstan rab 'di ni sras la gnas par 'gyur/ /'jig rten 'di dag yid ni myur du bde gshegs rnams la gnas par 'gyur/ /de nas bcom ldan 'das kyis tshe dang ldan pa rta thul la</text></item>
<item><p>83b3</p><section>dkon brtsegs</section><text>tshigs su bcad de slar bka' stsal pa/ /nga yis 'jig rten don byed 'dzum mdzad rta thul khyod kyis mthong gyur cing / /skyes bu dam pa khyod kyis dus su dris te 'gro ba'i don byas pa/ /khyod kyis bsod nams 'phel ba brjod du med de de ni zad mi 'gyur/ /de ni khyod la</text></item>
<item><p>83b4</p><section>dkon brtsegs</section><text>bstan gyis khyod dang 'gro ba 'di dag dga' bas nyon/ /dge rgyas lha tshogs 'di dag nga yi chos nyid la ni the tshom med/ /kun kyang yi rangs rab zhi yid kyis tshigs bcad dag gis nga la bsngags/ /sngon gyi sangs rgyas bye ba khrag khrig stong bgrangs mchod 'os mchod byas te/ /</text></item>
<item><p>83b5</p><section>dkon brtsegs</section><text>the tshom med pa'i yid kyis tshul dris kun tu som nyi med par gyur/ /de ltar sngon gyi rgyu des 'dir yang tshigs su bcad pas nga la bstod/ /bskal pa bzang po'i rgyal ba bstod 'os kun la'ang 'di dag bstod par 'gyur/ /'di dag bskal pa ud pa la la rgyal ba dgra</text></item>
<item><p>83b6</p><section>dkon brtsegs</section><text>rgyal mthu chen 'gyur/ /'di dag sems can khrag khrig bsam yas yongs su mya ngan 'da' bar byed/ /sangs rgyas drang srong chen po de dag yid 'ong mtshan du gang 'gyur ba/ /de yang bstan gyis dang ba'i yid kyis sems kyi tha ba spongs te nyon/ /rgyal ba de kun</text></item>
<item><p>83b7</p><section>dkon brtsegs</section><text>chos kyi tog ces bya ba 'dren pa gzhal yas 'gyur/ /'di dag re res kyang ni khrag khrig bsam yas mya ngan bzla bar 'gyur/ /de yi tshe na bde gshegs kun gyi ring bsrel shin tu rgyas 'gyur te/ /de tshe zhing rnams kun tu rgyal ba'i mchod rten me tog rgyas par</text></item>
<item><p>84a1</p><section>dkon brtsegs</section><text>'gyur/ /thub pa grags chen de dag yongs su mya ngan 'das par gyur pa na/ /thub pa skyob pa de dag kun gyi ring bsrel rgyas pas don chen 'gyur/ /sems can khrag khrig bsam yas rnams kyis de tshe ring bsrel mchod byas te/ /</text></item>
<item><p>84a2</p><section>dkon brtsegs</section><text>ring bsrel de dag mchod nas mya ngan 'das pa zhi ba 'chi med 'thob/ /thub pa rkang gnyis gtso bo de dag grags pa rgyun 'chad mi 'gyur te/ /slob pa khrag khrig bsam yas rnams kyang de tshe rgyal ba'i drung du 'du/ /ji ltar bye ba brgya bgrangs nga la</text></item>
<item><p>84a3</p><section>dkon brtsegs</section><text>legs par spyad pa byas nas su/ /byams pa blta phyir rgya chen yid kyis byams pa'i 'khor du 'dong 'gyur ba/ /de ltar rgyal ba'i nyan thos slob tshogs de dag rgyal nas rgyal 'khor du/ /rkang gnyis gtso bo de dag kun gyi ring bsrel mchod pa bya phyir 'dong / /</text></item>
<item><p>84a4</p><section>dkon brtsegs</section><text>bde gshegs gsung snyan 'gro ba thams cad ngo mtshar gyur pa de thos shing / /dge rgyas ris kyi lha yi bdag nyid chen po de tshe thos gyur nas/ /'khor rnams thams cad rab tu dga' ste phal cher byang chub sems kyang bskyed/ /bdag nyid chen po shes nas thub pa'i</text></item>
<item><p>84a5</p><section>dkon brtsegs</section><text>zhabs la mgo bos rab tu gtugs/ /dge rgyas ris lung bstan pa'i le'u ste nyi shu rtsa gnyis pa'o// //de nas de'i tshe 'bras bu che ba'i ris kyi lha bye ba phrag brgyad cus lha ma yin rnams nas dge rgyas kyi lha'i bar dag gi mchod pa yang mthong lung</text></item>
<item><p>84a6</p><section>dkon brtsegs</section><text>bstan pa yang thos nas tshim zhing mgu la yi rangs te/ rab tu dga' ba dang / mgu ba dang / yid bde ba skyes nas/ tshul gcig la zhugs pa dang / chos re re las kyang chos kyi sgo mtha' yas pa 'byung bar yang dag par mthong zhing / tshul la 'jug pa</text></item>
<item><p>84a7</p><section>dkon brtsegs</section><text>thams cad las kyang mtha' yas pa'i spobs pa dang / mi chod pa'i spobs pa dang / rigs pa'i spobs pa dang / grol ba'i spobs pa dang / thogs pa med pa'i spobs pa dang / nye ba'i spobs pa dang / phra ba'i spobs pa dang / zab pa'i spobs pa dang / sna</text></item>
<item><p>84b1</p><section>dkon brtsegs</section><text>tshogs kyi spobs pa dang / 'jam pa'i spobs pa dang / 'brel ba'i spobs pa dag kyang 'byung bar shes nas bcom ldan 'das la dga' ba skyes te/ chos nyid brjod cing bcom ldan 'das la 'di skad ces gsol to/ /bcom ldan 'das sgo'i tshul mtha'</text></item>
<item><p>84b2</p><section>dkon brtsegs</section><text>yas pa zhes bgyi ba'i ting nge 'dzin mchis te/ de la brtson par bgyis na byang chub sems dpa' sems dpa' chen po spobs pa 'thob cing mi chod pa'i spobs pa thob par 'gyur ba dang / dmigs pa dang snyoms par 'jug pa thams cad la rmongs pa ma</text></item>
<item><p>84b3</p><section>dkon brtsegs</section><text>mchis par 'gyur ro/ /de la dmigs pa gang yang gzugs lags par ma 'tshal ba'i tshul gyis sgrib par mi 'gyur ro/ /de ni phung po la 'jug pas kyang sgo'i tshul mtha' yas pa'i gzungs thob par 'gyur/ khams la 'jug pa dang / skye mched la 'jug</text></item>
<item><p>84b4</p><section>dkon brtsegs</section><text>pa dang / dbang po la 'jug pa dang / bden pa la 'jug pa dang / rten cing 'brel par 'byung ba la 'jug pa dang / sems can la 'jug pa dang / sems can ma mchis pa la 'jug pa dang / dngos po la 'jug pa dang / dngos po ma mchis pa la 'jug pa dang /</text></item>
<item><p>84b5</p><section>dkon brtsegs</section><text>dmigs pa la 'jug pa dang / dmigs pa ma mchis pa la 'jug pa dang / bdag la 'jug pa dang / stong pa la 'jug pa dang / mtshan ma la 'jug pa dang / mtshan ma ma mchis pa la 'jug pa dang / smon pa la 'jug pa dang / smon pa ma mchis pa la 'jug</text></item>
<item><p>84b6</p><section>dkon brtsegs</section><text>pa dang / gnas pa la 'jug pa dang / gnas pa ma mchis pa la 'jug pa dang / 'dus byas la 'jug pa dang / 'dus ma byas la 'jug pas kyang sgo'i tshul mtha' yas pa'i gzungs thob par 'gyur te/ thams cad la thogs pa ma mchis pa'i</text></item>
<item><p>84b7</p><section>dkon brtsegs</section><text>spobs pa dang ldan par 'gyur ro/ /de ni phung po la 'jug pas kyang 'di lta ste/ phung po zhes bya ba'i chos 'di ni yongs su ma grub pa'o zhes gzungs rab tu 'thob bo/ /de ci'i slad du zhe na/ gzugs ni gang yang yongs su grub pa ma mchis te/ sa</text></item>
<item><p>85a1</p><section>dkon brtsegs</section><text>ni sar yongs su ma grub/ de bzhin du chu dang / me dang / rlung ni rlung du yongs su ma grub pa'o/ /de ci'i slad du zhe na/ sa ni rang bzhin ma mchis pa ste/ chos gang la yang rang bzhin ma mchis pa de ni yongs su ma grub pa'o/ /chu dang / me dang / rlung ni rang bzhin ma mchis</text></item>
<item><p>85a2</p><section>dkon brtsegs</section><text>pa ste/ chos gang la yang rang bzhin ma mchis pa de ni yongs su ma grub pa'o/ /de ltar yongs su ma grub pa'i gzugs ni 'das pa zhes gdags par mi bgyi/ ma 'ongs pa zhes gdags par mi bgyi/ da ltar byung ba zhes gdags par mi bgyi'o/ /de ci'i slad du zhe na/ 'di ltar</text></item>
<item><p>85a3</p><section>dkon brtsegs</section><text>gzugs ni dngos po ma mchis pa ste/ dngos po ma mchis pa'i slad du skye ba ma mchis pa'o/ /gang la skye ba ma mchis pa de la 'gag pa ma mchis te gang ma skyes ma 'gags pa de ni gdags su ma mchis so/ /de bzhin gshegs pas kyang 'das pa dang / ma 'ongs pa dang /</text></item>
<item><p>85a4</p><section>dkon brtsegs</section><text>da ltar byung ba'i gzugs gang ci yang rung ste/ de dag thams cad gcig tu bsdus nas gzugs kyi phung po'o zhes bka' stsal te/ gzugs kyi rang bzhin ni dmigs su ma mchis na 'das par lta ga la 'gyur/ ma 'ongs par yang ga la 'gyur/ da ltar byung bar yang ga la 'gyur</text></item>
<item><p>85a5</p><section>dkon brtsegs</section><text>te/ de bas na gzugs kyi phung po ni gdags su ma mchis pa'o/ /tshor ba dang / 'du shes dang / 'du byed dang / rnam par shes pa'i phung po rnams kyang de bzhin te/ de'i slad du phung po rnams ni dmigs su ma mchis so/ /phung po dmigs su ma mchis pas gzungs dmigs su ma</text></item>
<item><p>85a6</p><section>dkon brtsegs</section><text>mchis te/ de ltar phung po la 'jug pas gzungs la 'jug par 'gyur ro/ /gzungs de yang ming tsam dang / tha snyad tsam dang / brda tsam dang / kun rdzob tsam dang / brjod pa tsam dang / gdags pa tsam ma gtogs par gzungs la 'jug pa mi dmigs te/ 'di la phung po yang mi</text></item>
<item><p>85a7</p><section>dkon brtsegs</section><text>dmigs/ gzungs kyang mi dmigs/ 'jug pa yang mi dmigs/ gzungs kyang rang bzhin gyis mi dmigs so/ /de ci'i slad du zhe na/ gang 'di phung po zhes bgyi ba de ni ma bgyis pa'i chos te/ chos gang ma bgyis pa de la spungs pa yang ga la mchis te/ phung po ni spungs pa'i</text></item>
<item><p>85b1</p><section>dkon brtsegs</section><text>slad du phung po zhes bgyi'o/ /dper na khyim dang / khang dang / bsil khang dang / khang pa brtsegs pa dang / skar khung khol ma dang / ba gam dang / dra ba dang / stegs bu dang / kha khyer dang / skar khung dang / rta babs dang / ra ba dang / shing thags dang / 'obs dang / chos mang po bsags pa la/</text></item>
<item><p>85b2</p><section>dkon brtsegs</section><text>grong khyer zhes bgyi ba bzhin du phung po zhes bgyi ba yang de bzhin te/ gzugs de yang ngo bo nyid kyis mi dmigs na de la spungs pa lta ga la mchis/ spungs pa ma mchis pas na gzugs kyang ma mchis/ gzugs kyi phung po yang ma mchis so/ /de bzhin du tshor ba dang / 'du shes dang /</text></item>
<item><p>85b3</p><section>dkon brtsegs</section><text>'du byed dang / rnam par shes pa yang rang bzhin gyis dmigs su ma mchis na de la spungs pa lta ga la mchis te/ spungs pa ma mchis pa'i slad du rnam par shes pa yang ma mchis/ rnam par shes pa'i phung po yang ma mchis so/ /de ltar phung po la 'jug pas gzungs thob par 'gyur/</text></item>
<item><p>85b4</p><section>dkon brtsegs</section><text>gzungs thob pas spobs pa thob par 'gyur ro/ /de la skye mched la 'jug pas gzungs thob par 'gyur ba ni mig gi skye mched ces bgyi ba ni ci'i skye mched ces bgyi na/ sdug bsngal gyi skye mched do/ /de la mig gang zhe na/ 'byung ba chen po bzhi dang ba ste/ sa'i khams dang / chu'i khams dang /</text></item>
<item><p>85b5</p><section>dkon brtsegs</section><text>me'i khams dang / rlung gi khams dang ba'o/ /de la sa'i khams dang ba ni rang bzhin ma mchis pa ste/ chos gang gi rang bzhin mi dmigs pa de ni yongs su ma grub pa'o/ /de bzhin du chu'i khams dang ba dang / me'i khams dang ba dang / rlung gi khams dang ba ni rang bzhin ma mchis pa ste/</text></item>
<item><p>85b6</p><section>dkon brtsegs</section><text>chos gang gi rang bzhin mi dmigs pa de ni yongs su ma grub pa'o/ /de ltar yongs su ma grub pa'i mig gi skye mched de ni 'das pa zhes gdags par bgyi ba ma lags/ ma 'ongs pa dang / da ltar byung ba zhes gdags par bgyi ba ma lags so/ /de ci'i slad du zhe na/ 'di ltar mig gi skye</text></item>
<item><p>85b7</p><section>dkon brtsegs</section><text>mched ni dngos po ma mchis pa ste/ dngos po ma mchis pa'i slad du skye ba ma mchis pa'o/ /gang la skye ba ma mchis pa de la 'gag pa ma mchis te/ gang ma skyes ma 'gags pa de ni gdags su ma mchis pa'o/ /de ltar mig kyang ma skyes ma 'gags/ skye mched dang sdug bsngal yang ma skyes</text></item>
<item><p>86a1</p><section>dkon brtsegs</section><text>ma 'gags pa'o/ /gang ma skyes ma 'gags pa de ni ming tsam dang / tha snyad tsam dang / brda tsam dang / kun rdzob tsam dang / brjod pa tsam ma gtogs par gdags su ma mchis pa ste/ ming de yang ming gis ma mchis pa'o/ /de ci'i slad du zhe na/ chos gang la mig ce</text></item>
<item><p>86a2</p><section>dkon brtsegs</section><text>'am/ skye mched ce 'am/ sdug bsngal zhes gdags par bgyi ba'i chos de gang yang dmigs su ma mchis te/ ming yang ming du brjod du ma mchis so/ /rna ba dang / sna dang / lce dang / lus dang / yid dang / gzugs dang / sgra dang / dri dang / ro dang / reg bya dang / chos rnams kyang de bzhin te/ de'i</text></item>
<item><p>86a3</p><section>dkon brtsegs</section><text>slad du skye mched la 'jug pas gzungs 'thob/ gzungs la 'jug pas spobs pa 'thob bo/ /de la khams la 'jug pas gzungs 'thob pa ni mig ni mig gis ma mchis pa/ khams ni khams kyis ma mchis pa ste/ de ci'i slad du zhe na/ mig ni mig gi rang bzhin dang bral ba/ khams ni khams</text></item>
<item><p>86a4</p><section>dkon brtsegs</section><text>kyi rang bzhin dang bral ba'i slad du ste/ chos gang la rang bzhin ma mchis pa de ni dngos po ma mchis pa'o/ /gang la dngos po ma mchis pa de ni yongs su ma grub pa'o/ /gang yongs su ma grub pa de la ni skye ba ma mchis so/ /gang la skye ba ma mchis pa de la 'gag pa ma mchis so/ /gang ma skyes</text></item>
<item><p>86a5</p><section>dkon brtsegs</section><text>ma 'gags pa de ni ming tsam dang / tha snyad tsam dang / brda tsam dang / kun rdzob tsam dang / brjod pa tsam ma gtogs par 'das pa zhes gdags par bgyi ba ma lags so/ /ma 'ongs pa dang / da ltar byung ba zhes gdags par bgyi ba ma lags so/ /ming de yang ming gis ma mchis/ brjod pa'i bar</text></item>
<item><p>86a6</p><section>dkon brtsegs</section><text>de yang brjod pas ma mchis pa ste/ chos gang la rang bzhin ma mchis pa de ni dngos po ma mchis pa'o/ /gang la dngos po ma mchis pa de ni yongs su ma grub pa ste/ yongs su ma grub pa'i slad du skye ba ma mchis pa'o/ /gang la skye ba ma mchis pa de la 'gag pa ma mchis so/ /gang ma skyes ma</text></item>
<item><p>86a7</p><section>dkon brtsegs</section><text>'gags pa de ni 'das pa zhes gdags par bgyi ba ma lags/ ma 'ongs pa dang / da ltar byung ba zhes gdags par bgyi ba ma lags so/ /gang dus gsum du gdags par bgyi ba ma lags pa de ni ming ma mchis pa/ mtshan nyid ma mchis pa/ mtshan ma ma mchis pa/ tha snyad ma mchis pa/</text></item>
<item><p>86b1</p><section>dkon brtsegs</section><text>brda ma mchis pa/ dngos po ma mchis pa/ 'dris pa ma mchis pa/ brjod du ma mchis pa/ 'ong ba ma mchis pa/ 'gro ba ma mchis pa/ ma bstan pa/ rab tu ma bstan pa/ mngon par shes par bgyi ba ma lags pa/ yongs su shes par bgyi ba ma lags pa/ dkar po ma lags pa/ nag po ma lags pa/</text></item>
<item><p>86b2</p><section>dkon brtsegs</section><text>gnas ma lags pa/ rten ma lags pa/ thob pa ma lags pa/ thob par bgyi ba ma lags pa/ rtogs pa ma lags pa/ rtogs par bgyi ba ma lags pa/ mngon du bgyis pa ma lags pa/ mngon du bgyi ba ma lags pa/ so so'i skye bo'i sa ma lags pa/ nyan thos kyi sa ma lags pa/ rang</text></item>
<item><p>86b3</p><section>dkon brtsegs</section><text>sangs rgyas kyi sa ma lags pa/ byang chub sems dpa'i sa ma lags pa/ sangs rgyas kyi sa ma lags pa ste/ sa yang ma lags/ sa ma lags pa yang ma lags so/ /de ni de bzhin nyid dang / ma nor ba de bzhin nyid dang / gzhan ma lags pa de bzhin nyid dang / zhi ba dang / mtshan nyid ma mchis</text></item>
<item><p>86b4</p><section>dkon brtsegs</section><text>pa ste/ tha snyad tsam du btags pa'o/ /des tha snyad du de bzhin gshegs pa zhes bgyi ste don dam par ni ma lags so/ /de ci'i slad du zhe na/ gang la de bzhin gshegs pa zhes bgyi ba'i chos de mi dmigs so/ /de bzhin du gzugs kyi khams dang / mig gi rnam par shes pa'i khams dang / yid kyi</text></item>
<item><p>86b5</p><section>dkon brtsegs</section><text>khams dang / chos kyi khams dang / yid kyi rnam par shes pa'i khams kyi bar du rgya cher khams thams cad kyis chos kyi dbyings la 'jug par bgyi'o/ /bcom ldan 'das chos kyi dbyings ni phung por btags kyang chos kyi dbyings nyid mi 'dor/ khams dang / skye mched dang / dbang po dang /</text></item>
<item><p>86b6</p><section>dkon brtsegs</section><text>bden pa dang / rten cing 'brel par 'byung bar btags kyang chos kyi dbyings nyid mi 'dor te/ chos kyi dbyings te ming gang dang gang gis btags kyang de dang des chos kyi dbyings nyid mi 'dor ro/ /bcom ldan 'das 'di lta ste/ dper na sa'i khams ni ming gang dang gang gis tha snyad du bgyis</text></item>
<item><p>86b7</p><section>dkon brtsegs</section><text>kyang de dang des sa'i khams nyid mi 'dor ro/ /bcom ldan 'das de bzhin du chos kyi dbyings kyang ming gang dang gang gis tha snyad du bgyi ba de dang des chos kyi dbyings nyid mi 'dor ro/ /bcom ldan 'das 'di lta ste/ dper na chu'i khams dang / me'i khams dang / rlung gi khams dang / nam mkha'i khams</text></item>
<item><p>87a1</p><section>dkon brtsegs</section><text>ni ming gang dang gang gis tha snyad du bgyi ba de dang des chu dang / me dang / rlung dang / nam mkha'i khams nyid mi 'dor ro/ /bcom ldan 'das de bzhin du chos kyi dbyings kyang ming gang dang gang gis tha snyad du bgyi ba de dang des chos kyi dbyings nyid mi 'dor te/ de ltar</text></item>
<item><p>87a2</p><section>dkon brtsegs</section><text>na khams la 'jug pas gzungs 'thob/ gzungs la 'jug pas spobs pa 'thob bo/ /bcom ldan 'das de la dbang po la 'jug pas chos kyi dbyings la 'jug pa ni dbang po nyi shu gnyis te/ 'di lta ste/ mig gi dbang po dang / rna ba'i dbang po dang / sna'i dbang po dang /</text></item>
<item><p>87a3</p><section>dkon brtsegs</section><text>lce'i dbang po dang / lus kyi dbang po dang / yid kyi dbang po dang / mo'i dbang po dang / pho'i dbang po dang / srog gi dbang po dang / bde ba'i dbang po dang / sdug bsngal gyi dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po</text></item>
<item><p>87a4</p><section>dkon brtsegs</section><text>dang / dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po dang / mi shes pa kun shes par byed pa'i dbang po dang / kun shes pa'i dbang po dang / kun shes pa dang ldan pa'i dbang po ste/ de la</text></item>
<item><p>87a5</p><section>dkon brtsegs</section><text>mig ni mig gis ma mchis/ dbang po ni dbang pos ma mchis pa'o/ /de ci'i slad du zhe na/ mig ni mig gi rang bzhin dang bral ba ste/ chos gang la rang bzhin ma mchis pa de ni dngos po ma mchis pa'o/ /gang la dngos po ma mchis pa de ni yongs su ma grub pa'o/ /gang yongs su ma</text></item>
<item><p>87a6</p><section>dkon brtsegs</section><text>grub pa de ni mi skye ba/ gang ma skye ba ni mi 'gag pa/ gang ma skyes ma 'gags pa de ni 'das pa zhes gdags par bgyi ba ma lags/ ma 'ongs pa dang / da ltar byung ba zhes gdags par bgyi ba ma lags so/ /gang dus gsum du mi dmigs pa de ni mig ma lags/ dbang po ma</text></item>
<item><p>87a7</p><section>dkon brtsegs</section><text>lags so/ /gang mig ma lags shing dbang po ma lags pa de'i tha snyad ji ltar 'tshal bar bgyi/ 'di lta ste/ dper na chang pa stong pa ni pa/ yang dag pa ma lags pa/ ma mchis pa ste/ 'di ltar ming du gdags par bas kyi/ don dam par ni stong pa yang mi dmigs/</text></item>
<item><p>87b1</p><section>dkon brtsegs</section><text>chang ba yang mi dmigs so/ /de bzhin du mig dang dbang po yang chang pa stong pa ltar zhing ma mchis la/ yang dag pa ma lags pa ste/ gso ba/ gsog /log pa/ slu ba'i chos can/ byis pa 'drid pa/ glen pa rmongs par bgyid pa ste/ 'di ltar ming du gdags par</text></item>
<item><p>87b2</p><section>dkon brtsegs</section><text>bas kyi/ don dam par ni mig kyang mi dmigs dbang po yang mi dmigs na de ni bcom ldan 'das kyis thams cad mkhyen pa'i ye shes brnyes nas ji tsam du phyin ci log la gnas pa'i sems can rnams gzung pa'i slad du dbang po zhes btags kyi/ don dam par ni ma lags so/ /</text></item>
<item><p>87b3</p><section>dkon brtsegs</section><text>dbang po ni rang bzhin dang bral zhing dbang po'i ngo bo nyid kyis stong pa ste/ chos gang chos gang gis stong pa de la des tha snyad du bgyi ba ni/ pa/ ma mchis pa/ gso ba /gsog /log pa/ slu ba'i chos can byis pa 'drid pa/ glen pa rmongs par bgyid pa/ rang bzhin dang bral ba</text></item>
<item><p>87b4</p><section>dkon brtsegs</section><text>ste/ de ni mi skye mi 'gag go /gang ma skyes ma 'gags pa de ni 'das pa zhes gdags par bgyi ba ma lags/ ma 'ongs pa dang / da ltar byung ba zhes gdags par bgyi ba ma lags so/ /gang dus gsum du ma mchis pa de ni ming ma mchis pa/ mtshan ma ma mchis pa/</text></item>
<item><p>87b5</p><section>dkon brtsegs</section><text>pa/ mtshan nyid ma mchis pa/ gdags su ma mchis pa/ gdags pa ma lags pa/ ma shes pa/ shes par bgyi ba ma lags pa/ rnam par shes pa/ rnam par shes par bgyi ba ma lags pa/ ma thos pa/ thos par bgyi ba ma lags pa/ rnam par ma rig pa/</text></item>
<item><p>87b6</p><section>dkon brtsegs</section><text>rnam par rig par bgyi ba ma lags pa/ ma rtogs pa/ rtogs par bgyi ba ma lags pa/ ma thob pa/ thob par bgyi ba ma lags pa/ ma mthong ba/ mthong bar bgyi ba ma lags pa/ ma rnyed pa/ rnyed par bgyi ba ma lags pa'o/ /de ci'i slad du zhe na/ ma mchis shing</text></item>
<item><p>87b7</p><section>dkon brtsegs</section><text>mchis pa ma lags pa'i slad du'o/ /'di lta ste/ dper na mi zhig rmi lam na rgod pa dang / dga' ba dang / rtses pa dang / dga' mgur spyad pa dag nyal nyal ba las sad de rjes su dran la de dran yang rnyed par mi 'gyur/ 'thob par mi 'gyur ro/ /de ci'i slad du zhe na/ rmi lam</text></item>
<item><p>88a1</p><section>dkon brtsegs</section><text>na yang mi des rgod pa dang / dga' ba dang / rtses pa dang / dga' mgur spyad pa de dag ma thob ma rnyed na/ nyal ba las sad pa'i tshe lta smos kyang ci 'tshal te/ thob pa dang / rnyed par bgyi ba de'i gnas ma mchis so/ /bcom ldan 'das de bzhin du dbang po rnams ni rmi</text></item>
<item><p>88a2</p><section>dkon brtsegs</section><text>lam lta bu ste/ ji ltar rmi lam na rgod pa dang / dga' ba dang / rtses pa dang / dga' mgur spyad pa de dag dmigs su ma mchis pa de bzhin du chos thams cad kyang ngo bo nyid kyis dmigs su ma mchis pa ste/ de dag ni 'das pa zhes gdags par bgyi ba ma lags/ ma 'ongs pa dang / da</text></item>
<item><p>88a3</p><section>dkon brtsegs</section><text>ltar byung ba zhes gdags par bgyi ba ma lags so/ /gang dus gsum du dmigs su ma mchis pa de dag ni brjod du ma mchis pa zhes bgyi ste/ dbang po thams cad kyang de bzhin du rig par bgyi'o/ /de ltar na chos kyi dbyings la 'jug pas chos thams cad la 'jug par bgyi/ chos thams</text></item>
<item><p>88a4</p><section>dkon brtsegs</section><text>cad la 'jug pas kyang chos kyi dbyings la 'jug par bgyi'o/ /de la ji ltar na bden pa la 'jug pas chos kyi dbyings la 'jug par bgyi zhe na/ bzhi po 'di dag ni bden pa ste/ sdug bsngal dang / kun 'byung dang / 'gog pa dang / lam mo/ /bcom ldan 'das kyis kyang chos thams</text></item>
<item><p>88a5</p><section>dkon brtsegs</section><text>cad ni stong pa ste/ sems can med pa/ srog med pa/ gang zag med pa/ mtshan ma med pa/ mtshan nyid med pa'o zhes bka' stsal te/ de la bdag cag the tshom ma mchis/ som nyi ma mchis so/ /bcom ldan 'das de la sems can ma mchis pa'i slad du sdug bsngal ma mchis par rig</text></item>
<item><p>88a6</p><section>dkon brtsegs</section><text>par bgyi'o/ /de ci'i slad du zhe na/ gang la sems can ma mchis pa de la sdug bsngal yang ma mchis so/ /bcom ldan 'das sdug bsngal ma mchis pa'i slad du kun 'byung ba yang ma mchis par rig par bgyi'o/ /de ci'i slad du zhe na/ gang la 'bras bu ma mchis pa de ni rgyu ma lags pa'i</text></item>
<item><p>88a7</p><section>dkon brtsegs</section><text>slad du'o/ /bcom ldan 'das kun 'byung ba ma mchis pa'i slad du/ 'gog pa ma mchis par rig par bgyi'o/ /de ci'i slad du zhe na/ kun 'byung ba ma mchis pa la spang pa ma mchis pa'i slad du'o/ /bcom ldan 'das 'gog pa ma mchis pa'i slad du lam ma mchis par rig par bgyi'o/ /</text></item>
<item><p>88b1</p><section>dkon brtsegs</section><text>de ci'i slad du zhe na/ gang spong bar mi bgyid pa de ni lam ma lags te/ lam gyi 'bras bu ni 'gog pa ma lags la/ gang spang ba'i 'gog pa'i nyon mongs pa de ni mi dmigs te/ 'gog pa dmigs su ma mchis na lam du 'thad pa ma lags te/ 'bras bu ma mchis pa'i lam yang ma mchis pas de ltar na</text></item>
<item><p>88b2</p><section>dkon brtsegs</section><text>'phags pa'i bden pa bzhi po de dag ni brtags pa rnam par bsgrubs pa ste/ gang brtags shing rnam par bsgrubs pa de ni ma mchis pa'o/ /gang ma mchis pa de la ni 'das pa zhes tha snyad du bgyi ba ma mchis so/ /ma 'ongs pa dang / da ltar byung ba zhes tha snyad du bgyi ba ma mchis so/ /gang</text></item>
<item><p>88b3</p><section>dkon brtsegs</section><text>dus gsum du mi dmigs pa de ni ma skyes pa ma 'gags pa/ mtshan nyid ma mchis pa mtshan ma ma mchis pa/ ma btags pa gdags par mi bgyi ba/ ma bstan pa/ rab tu ma bstan pa/ bstan par bgyi ba ma lags pa/ rab tu bstan par bgyi ba ma lags pa/ ma brjod pa/ brjod par bgyi ba ma lags</text></item>
<item><p>88b4</p><section>dkon brtsegs</section><text>pa/ mngon par ma brjod pa/ mngon par brjod par bgyi ba ma lags pa/ ma mthong ba/ mthong bar bgyi ba ma lags pa/ ma shes pa/ shes par bgyi ba ma lags pa/ khong du ma chud pa/ khong du chud par bgyi ba ma lags pa/ ma rtogs pa/ rtogs par bgyi ba ma lags pa/ ma rnyed pa/ rnyed par bgyi</text></item>
<item><p>88b5</p><section>dkon brtsegs</section><text>ba ma lags pa/ ma thob pa/ thob par bgyi ba ma lags pa/ ma thos pa/ thos par bgyi ba ma lags pa/ ma mthong ba/ mthong bar bgyi ba ma lags pa/ ma bsgrubs pa/ bsgrub par bgyi ba ma lags pa/ mngon du ma bgyis pa/ mngon du bgyi ba ma lags pa/ dkar po ma lags pa/ nag po ma</text></item>
<item><p>88b6</p><section>dkon brtsegs</section><text>lags pa/ snang ba ma lags pa/ mun pa ma lags pa/ 'gro ba ma lags pa/ 'ong ba ma lags pa/ gsal ba ma lags pa/ zab pa ma lags pa/ 'khrugs pa ma lags pa/ dang ba ma lags pa/ 'jig pa ma lags pa/ bde ba ma lags pa/ 'ching ba ma lags pa/ grol ba ma lags pa/</text></item>
<item><p>88b7</p><section>dkon brtsegs</section><text>rjes su chags pa ma lags pa/ khong khro ba ma lags pa/ kun nas nyon mongs pa ma lags pa/ rnam par byang ba ma lags pa/ ye shes ma lags pa/ rnam par shes pa ma lags pa/ lam ma lags pa/ lam gol ba ma lags pa/ 'jig pa ma lags pa/ rnam par 'jig pa ma lags pa/</text></item>
<item><p>89a1</p><section>dkon brtsegs</section><text>gzung ba ma lags pa/ mi gzung ba ma lags pa/ dor ba ma lags pa/ rab tu dor ba ma lags pa/ dmigs pa ma lags pa/ dmigs su ma mchis pa ma lags pa/ sems can ma lags pa/ sems can ma mchis pa ma lags pa/ srog ma lags pa/ srog ma mchis pa ma lags</text></item>
<item><p>89a2</p><section>dkon brtsegs</section><text>pa/ gang zag ma lags pa/ gang zag ma mchis pa ma lags pa/ bdag ma lags pa/ bdag ma mchis pa ma lags pa/ dngos po ma lags pa/ dngos po ma mchis pa ma lags pa/ stong pa ma lags pa/ mi stong pa ma lags pa/ mtshan ma ma lags pa/ mtshan ma ma mchis pa ma lags pa/ smon pa</text></item>
<item><p>89a3</p><section>dkon brtsegs</section><text>ma lags pa/ smon pa ma mchis pa ma lags pa/ gnas pa ma lags pa/ gnas ma mchis pa ma lags pa/ 'dus byas ma lags pa/ 'dus ma byas ma lags pa/ chad pa ma lags pa/ rtag pa ma lags pa/ log pa ma lags pa/ yang dag pa ma lags pa/ bden pa ma lags pa/ pa ma</text></item>
<item><p>89a4</p><section>dkon brtsegs</section><text>lags pa/ mngon par zhen pa ma lags pa/ mngon par zhen pa ma mchis pa ma lags pa/ rten ma lags pa/ rten ma mchis pa ma lags pa/ gzhi ma lags pa/ gzhi ma mchis pa ma lags pa/ mngon par shes par bgyi ba ma lags pa/ yongs su shes par bgyi ba ma lags pa/ spang ba ma</text></item>
<item><p>89a5</p><section>dkon brtsegs</section><text>lags pa/ bsgom pa ma lags pa/ mngon du bgyi ba ma lags pa/ rnyed pa ma lags pa/ rnyed par bgyi ba ma lags pa/ 'khor ba ma lags pa/ mya ngan las 'das pa ma lags pa/ sangs rgyas ma lags pa/ 'tshang rgya bar bgyi ba ma lags pa/ so so'i skye bo'i spyod yul ma lags pa/ 'phags pa'i</text></item>
<item><p>89a6</p><section>dkon brtsegs</section><text>spyod yul ma lags pa/ nyan thos kyi spyod yul ma lags pa/ rang sangs rgyas kyi spyod yul ma lags pa/ byang chub sems dpa'i spyod yul ma lags pa/ sangs rgyas kyi spyod yul ma lags pa/ spyod yul yang ma lags pa/ spyod yul ma lags pa yang ma lags pa/ bgyis pa ma lags pa/ ma bgyis pa</text></item>
<item><p>89a7</p><section>dkon brtsegs</section><text>ma lags pa/ dag pa ma lags pa/ dag par bgyi ba ma lags pa ste/ de ltar bden pa la 'jug pas chos kyi dbyings la 'jug par 'gyur/ chos kyi dbyings la 'jug pas gzungs thob par 'gyur/ gzungs thob pas spobs pa 'thob par 'gyur ro/ /de la ji ltar na rten cing 'brel bar 'byung ba la 'jug</text></item>
<item><p>89b1</p><section>dkon brtsegs</section><text>pas chos kyi dbyings la 'jug ce na/ ma rig pa'i rkyen gyis 'du byed rnams/ 'du byed rkyen gyis rnam par shes pa nas de ltar sdug bsngal gyi phung po chen po 'di 'ba' zhig 'byung bar 'gyur ro zhes bgyi ba'i bar du ste/ 'di ni rten cing 'brel bar 'byung ba'o/ /bcom ldan 'das de la ma rig pa ni ma rig</text></item>
<item><p>89b2</p><section>dkon brtsegs</section><text>pas ma mchis so/ /de ci'i slad du zhe na/ 'di ltar ma rig pa ni rang bzhin dang bral ba ste/ chos gang la rang bzhin ma mchis pa de ni dngos po ma mchis pa'o/ /gang la dngos po ma mchis pa de ni yongs su ma grub pa'o/ /gang yongs su ma grub pa de ni mi skye ba'o/ /gang mi skye ba de ni mi 'gag pa'o/ /</text></item>
<item><p>89b3</p><section>dkon brtsegs</section><text>gang ma skyes ma 'gags pa de ni 'das pa zhes gdags par bgyi ba ma lags/ ma 'ongs pa dang / da ltar byung ba zhes gdags par bgyi ba ma lags so/ /gang dus gsum mi dmigs pa de ni ming ma mchis pa/ mtshan nyid ma mchis pa/ mtshan ma ma mchis pa/ gdags su ma mchis</text></item>
<item><p>89b4</p><section>dkon brtsegs</section><text>pa ste/ gzhan du na ming tsam dang / brda tsam dang / tha snyad tsam dang / brjod pa tsam dang / gdags pa tsam du sems can rnams gzung ba'i don du bgyi ba ma gtogs par ma rig pa de ni don dam par dmigs su ma mchis so/ /chos gang don dam par dmigs su ma</text></item>
<item><p>89b5</p><section>dkon brtsegs</section><text>mchis pa de ni gdags su ma mchis pa/ tha snyad du bgyir ma mchis pa/ brjod du ma mchis pa ste/ bcom ldan 'das gang ming tsam zhes bgyi ba nas/ gdags pa tsam gyi bar de dag kyang yang dag pa ma lags pa/ pa/ log pa/ brtags pa/ rnam par bsgrubs pa/ yongs su brtags pa/ rnam par brtags</text></item>
<item><p>89b6</p><section>dkon brtsegs</section><text>pa/ rnam par dpyad pa/ ma zhi ba dang / rab tu spros pa'o/ /ma rig pa'i rkyen gyis 'du byed rnams zhes bgyi ba yang chos gang ngo bo nyid kyis ma mchis pa de 'du byed skyed par yang ji ltar 'gyur te/ de bas na ma rig pa ni ma rig pa ma mchis pa'o/ /de ltar ma rig pa ma mchis pas 'du byed rnams kyang</text></item>
<item><p>89b7</p><section>dkon brtsegs</section><text>ma skyes pa'o/ /gang ma skyes pa de dag ni rga bar mi 'gyur/ na bar mi 'gyur/ 'chi bar mi 'gyur/ shi 'pho bar mi 'gyur/ skye bar mi 'gyur ro/ /de ci'i slad du zhe na/ bcom ldan 'das chos gang ma skyes pa de la rga ba ga la mchis te/ gang la rga ba ma mchis pa de ni na bar mi 'gyur/ 'chi bar</text></item>
<item><p>90a1</p><section>dkon brtsegs</section><text>mi 'gyur/ shi 'pho bar mi 'gyur/ skye bar mi 'gyur ro/ /'di ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub ste ming tsam du bas kyi/ don dam par ni ma lags so/ /ma rig pa gang lags pa de nyid</text></item>
<item><p>90a2</p><section>dkon brtsegs</section><text>byang chub bo/ /de bzhin du srid pa'i yan lag thams cad kyang shes par bgyi ste/ de ltar na rten cing 'brel bar 'byung ba la 'jug pas chos kyi dbyings la 'jug par 'gyur ro/ /bcom ldan 'das de bzhin gshegs pa ni ma skyes pa ste/ chos thams cad kyang ma skyes pa'o/ /de bas na</text></item>
<item><p>90a3</p><section>dkon brtsegs</section><text>chos thams cad ni de bzhin gshegs pa'o/ /bcom ldan 'das de bzhin gshegs pa ni ma 'gags pa ste chos thams cad kyang ma 'gags pa'o/ /bcom ldan 'das de bzhin du de bzhin gshegs pa ni mtshan nyid ma mchis pa/ mtshan ma ma mchis pa/ dmigs su ma mchis pa/</text></item>
<item><p>90a4</p><section>dkon brtsegs</section><text>kun nas nyon mongs pa ma mchis pa/ rnam par byang ba ma mchis pa/ rjes su chags pa ma mchis pa/ khong khro ba ma mchis pa ste/ chos kyi dbyings dang / de bzhin nyid dang / yang dag pa'i mtha' ste/ chos thams cad kyang yang dag pa'i mtha'o/ /de'i slad du chos thams</text></item>
<item><p>90a5</p><section>dkon brtsegs</section><text>cad ni de bzhin gshegs pa ste/ bcom ldan 'das de ltar na chos gang dang gang dag gis de bzhin gshegs pa mchis pa'i chos de dang de dag gis chos thams cad mchis pa ste/ de'i slad du chos thams cad ni de bzhin gshegs pa'o/ /bcom ldan 'das gang la</text></item>
<item><p>90a6</p><section>dkon brtsegs</section><text>la zhig 'di skad du de bzhin gshegs pa dgra bcom pa yang dag par rdzogs pa'i sangs rgyas kyis byang chub mngon par rdzogs par sangs rgyas so zhes mchi na de dag thams cad ni lta ba'i rnam pa la mngon par zhen pa'o/ /de ci'i slad du zhe na/ de bzhin gshegs</text></item>
<item><p>90a7</p><section>dkon brtsegs</section><text>pa ni gnyis su ma mchis pa ste/ byang chub kyang gnyis su ma mchis pa lags pas gnyis su ma mchis pas ni gnyis su ma mchis pa mngon par rdzogs par 'tshang mi rgya'o/ /bcom ldan 'das de bzhin du gang la la zhig 'di skad du de bzhin gshegs</text></item>
<item><p>90b1</p><section>dkon brtsegs</section><text>pas bla na med pa'i chos kyi 'khor lo bskor to zhes mchi na de dag thams cad ni lta ba'i rnam pa la mngon par zhen pa'o/ /de ci'i slad du zhe na/ de bzhin gshegs pa ni zlog pa 'am skor bar mdzad pa ma lags so/ /bcom ldan 'das gang la la zhig 'di skad du de bzhin gshegs</text></item>
<item><p>90b2</p><section>dkon brtsegs</section><text>pas sems can tshad med pa yongs su mya ngan las bzlas so zhes mchi na de dag thams cad ni lta ba'i rnam pa la mngon par zhen pa'o/ /de ci'i slad du zhe na/ bcom ldan 'das chos thams cad ni sems can ma mchis pa ste/ de la yongs su mya ngan las 'das pa gang yang ma mchis so/ /</text></item>
<item><p>90b3</p><section>dkon brtsegs</section><text>bcom ldan 'das gang la la zhig 'di skad du de bzhin gshegs pas sems can tshad med pa'i don mdzad do zhes mchi na de dag thams cad ni lta ba'i rnam pa la mngon par zhen pa'o/ /de ci'i slad du zhe na/ bcom ldan 'das de bzhin gshegs pa ni chos gang la yang phan pa'am/</text></item>
<item><p>90b4</p><section>dkon brtsegs</section><text>gnod pa'i rnam par nye bar gnas pa ma lags so/ /bcom ldan 'das gang la la zhig 'di skad du de bzhin gshegs pas tshe'i 'du byed bor ro zhes mchi na de dag thams cad ni lta ba'i rnam pa la mngon par zhen pa'o/ /de ci'i slad du zhe na/ bcom ldan 'das chos kyi dbyings ni</text></item>
<item><p>90b5</p><section>dkon brtsegs</section><text>ci'ang 'dor ba'am/ len pa ma mchis so/ /bcom ldan 'das gang la la zhig 'di skad du de bzhin gshegs pa ni phung po'i lhag ma med pa'i mya ngan las 'das pa'i dbyings su yongs su mya ngan las 'das so zhes mchi na/ de dag thams cad ni lta ba'i rnam pa la mngon</text></item>
<item><p>90b6</p><section>dkon brtsegs</section><text>par zhen pa'o/ /de ci'i slad du zhe na/ bcom ldan 'das chos kyi dbyings ni 'khor ba'am/ yongs su mya ngan las 'da' ba ma lags so/ /bcom ldan 'das gang la la zhig 'di lta bu'i chos la nges par gyur na de dag thams cad bla na med pa yang dag par rdzogs pa'i</text></item>
<item><p>90b7</p><section>dkon brtsegs</section><text>byang chub las phyir mi ldog pa ste/ bcom ldan 'das chos kyi dbyings la ni 'gyur ba ma mchis kyang gda'o / rigs kyi bu'am/ rigs kyi bu mo de dag ni bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur ba mi gda'o// //</text></item>
<item><p>91a1</p><section>dkon brtsegs</section><text>bam po dgu pa/ de nas 'bras bu che ba'i lha bye ba phrag brgyad cus bcom ldan 'das kyi spyan sngar chos nyid la nges par 'gro ba brjod nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas thal mo</text></item>
<item><p>91a2</p><section>dkon brtsegs</section><text>sbyar te/ phyogs gcig tu 'khod do/ phyogs gcig tu 'khod nas kyang de'i tshe bcom ldan 'das la tshigs su bcad pa dag gis mngon par bstod pa/ bde gshegs mthu chen 'dren pa tshul dang tshul min mkhyen la phyag 'tshal lo/ /'gro ba kun la thugs brtse thub</text></item>
<item><p>91a3</p><section>dkon brtsegs</section><text>pa yang dag ji bzhin ston mdzad pa/ /'dren pa tshul mkhas khyod kyis tshul ni yang dag nyid du yang dag bstan/ /mtha' yas yon tan mnga' zhing ye shes mngon par 'phags la mgos phyag 'tshal/ /khyod kyis byang chub nges par 'byung ba'i drang lam gcig pu bgrod</text></item>
<item><p>91a4</p><section>dkon brtsegs</section><text>pa bstan/ /khyod kyis byang chub dam pa gzhal yas zhi ba shis pa mi g.yo brnyes/ /srog chags bye ba khrag khrig 'khor ba'i sdug bsngal nyam thag 'grol mdzad pa/ /mtha' yas yon tan mnga' zhing ye shes mngon par 'phags la mgos phyag 'tshal/ /phung po rnams ni</text></item>
<item><p>91a5</p><section>dkon brtsegs</section><text>ngo bo nyid stong shin tu phung po rnams dang bral/ /byis pa rmongs byed rnams ni rab tu bral bar khyod kyis yongs su brtags/ /shes pa mi ldan skye bo phal chen 'dir bcings rnyong la spre'u thogs pa bzhin/ /grol ba mkhas pa rnams ni mkha' la rlung bzhin chags pa med par</text></item>
<item><p>91a6</p><section>dkon brtsegs</section><text>'dod/ /khams rnams khams kyis rnam pa kun tu stong par thams cad mkhyen pas gsungs/ /dper na brag ca rnam pa kun tu shin tu sgra dang bral ba 'dra/ /des ni mi mkhas skye bo yang dag ji bzhin mi shes mang po bcings/ /grol ba mkhas pa yang dag rtogs pa rnams</text></item>
<item><p>91a7</p><section>dkon brtsegs</section><text>ni khams gsum chags ma mchis/ /skye mched ngo bo nyid kyis rtag tu stong zhes thams cad mkhyen pas bstan/ /yang dag ma lags zhing byis pa slu ba chang pa stong pa 'dra/ /mi mkhas skye bo lam la gcig tu ma nges mang po de la chags/ /dper na 'gron pa rgya mtsho chen</text></item>
<item><p>91b1</p><section>dkon brtsegs</section><text>por 'khyams pa bzhin du 'khor bar lhung / /'dren pa dbang po 'di dag dbang po nyid kyis shin tu stong pa ste/ /thub pa me long nang gi bzhin gyi dkyil 'khor lta bur shin tu stong / /mi mkhas skye bo yang dag ma 'tshal mang po dag ni de la chags/ /bya dang mtsho yi nya dang srog</text></item>
<item><p>91b2</p><section>dkon brtsegs</section><text>chags dag ni rgya la thogs pa bzhin/ /sems can sems can nyid stong sems can bral zhing ngo bo nyid kyis stong / /thub pa sems can ri mo mkhan gyis gzugs bris bzhin du ma mchis na/ /mi mkhas skye bo yang dag ji bzhin ma 'tshal mang po de la chags/ /mkhas</text></item>
<item><p>91b3</p><section>dkon brtsegs</section><text>pa yang dag rtogs rnams sgo nga'i sbubs nas byung ba'i bya bzhin grol/ /rten cing chos rnams de dag skad cig pa ste stong zhing dmigs ma mchis/ /rmi lam dga' ba bzhin du gzung du ma mchis byis pa rmongs bgyid pa/ /mi shes rtog pa'i slad du des kyang mi mkhas skye</text></item>
<item><p>91b4</p><section>dkon brtsegs</section><text>bo mang po bcings/ /mkhas pa yang dag rab tu rtogs rnams gzeb nas thar ba'i bya bzhin grol/ /thub pas chos nyid bsam yas ji bzhin chos rnams thams cad bsam mi khyab/ /thub pa zhi ba mya ngan 'das pa ji bzhin chos kun mtshan nyid bral/ /thub pa khams gsum mi</text></item>
<item><p>91b5</p><section>dkon brtsegs</section><text>chags bzhin du chos kun gnas pa ma mchis te/ /de slad tshul gcig 'di 'tshal gyur na 'gro kun bde bar gshegs par 'gyur/ /thub pa bdag dang gzhan du mi mkhyen lta bur chos kun g.yo ba med/ /thub pa'i ye shes rgyal ba'i bstan pa ji bzhin chos kun bsam mi</text></item>
<item><p>91b6</p><section>dkon brtsegs</section><text>khyab/ /thub pa byis pa'i spyod yul ma lags ji bzhin chos kun brtags ma lags/ /sangs rgyas rnams kyi spyod yul 'di ni rab gsal de bzhin shes par bgyi/ /mi mkhas gang dag rgyal bas byang chub gzhal yas brnyes shes smra ba dang / /gang dag rgyal bas</text></item>
<item><p>91b7</p><section>dkon brtsegs</section><text>'khor lo dam pa gzhal yas mchog bskor smra ba dang / /gang dag bde gshegs skyob pas srog chags khrag khrig mya ngan bzlas smra ba/ /de dag thams cad yang dag ma 'tshal lta ba thibs por yongs su dkris/ /gang dag bde bar gshegs pas tshe yi 'du byed btang bzung smra ba</text></item>
<item><p>92a1</p><section>dkon brtsegs</section><text>dang / /gang dag stobs bcu 'gro ba'i don mdzad yongs su mya ngan 'das smra ba/ /de dag thams cad lta bar song la yid chags bdud kyi lag tu mchis/ /chos kyis de bzhin nyid ma 'tshal te 'dren pas mkhyen bzhin 'tshal bar bgyi/ /gang dag tshul dang</text></item>
<item><p>92a2</p><section>dkon brtsegs</section><text>tshul min 'di la mkhas pa de dag 'dren pa 'tshal/ /de dag rkang gnyis gtso bo dpal stug 'jig rten thugs brtse rgyal bar 'gyur/ /de bzhin nyid 'di 'gyur ba'i dbang dang ldan te de nyid chos nyid lags/ /de ltar 'di 'tshal gyur nas tshul la mkhas pa mi yi</text></item>
<item><p>92a3</p><section>dkon brtsegs</section><text>mchog tu 'gyur/ /de ltar 'bras bu che ba'i lha tshogs chos rnams nges par rtogs gyur pa/ /ston pa'i spyan sngar brjod de lhag pa'i bsam pa de yang bstan byas nas/ /kha cig yi rangs dogs med yid kyis sangs rgyas nyid du bdag mthong nas/ /'dren sras de dag tshul</text></item>
<item><p>92a4</p><section>dkon brtsegs</section><text>'di nyid kyis bdag gis bdag lung bstan par gyur/ /de nas bcom ldan 'das kyis 'bras bu che ba'i lha de dag gi lhag pa'i bsam pa phun sum tshogs pa dang / chos rnams nges par rtogs par thugs su chud nas sems can rnams kyi dge ba'i rtsa ba bskyed pa'i phyir</text></item>
<item><p>92a5</p><section>dkon brtsegs</section><text>de'i tshe 'dzum pa mdzad do/ /de nas tshe dang ldan pa rta thul gyis bcom ldan 'das la tshigs su bcad de gsol pa/ dpal stug 'dren pa rnams ni rgyu zhig gzigs nas 'dzum pa mdzad lags te/ /rgyu med mi mdzad bka' stsal bdag gis bde gshegs mngon sum</text></item>
<item><p>92a6</p><section>dkon brtsegs</section><text>de skad thos/ /'di ltar 'dren pa khyod kyis zhi ba bde ba bsil ba'i 'dzum mdzad na/ /rgyal ba lha mi lha min bla ma 'dzum pa mdzad pa'i rgyu de gsungs/ /de ring 'di ltar 'dren pa khyod kyi zhal nas 'dzum mdzad bsil mthong nas/ /'gro ba 'di kun the tshom 'tshal te bde</text></item>
<item><p>92a7</p><section>dkon brtsegs</section><text>gshegs khyod kyi zhal du lta/ /mi mchog thugs rje ldan pa khyod kyis 'dzum rgyu de ni myur du gsungs/ /de thos gyur nas rgyal mchog 'gro ba 'di dag the tshom ma mchis 'gyur/ /'dren pa dam pa lha tshogs gang dag rang gis rang la lung bstan pa/ /de dag su zhig gang</text></item>
<item><p>92b1</p><section>dkon brtsegs</section><text>gis ci 'thob mtha' bcas rnam par 'phrul ba gsungs/ /mi mchog tshangs pa'i gsung dbyangs sgrog ste the tshom kun tu bsal du gsol/ /de thos rgyal ba'i 'khor 'di rab tu dga' zhing mchog tu mgu ba 'thob/ /bde gshegs rgyal mtshan mthon po de dag thams cad</text></item>
<item><p>92b2</p><section>dkon brtsegs</section><text>gzhan du mi sems par/ /'dren pa'i sras rnams byang chub gzhal yas zhi ba dam pa sems shing mchis/ /thub pa 'dren mchog the tshom 'tshal ba de dag rnams kyi the tshom khum/ /des ni ye shes stobs ldan tshul dang tshul min mkhas kun rgyal bar 'gyur/ /rkang gnyis</text></item>
<item><p>92b3</p><section>dkon brtsegs</section><text>gtso bo'i yan lag brgyad ldan gsung thos gyur nas rab dga' ste/ /bde gshegs bstan pa bzhin du bgyid cing gsungs pa'i rjes 'jug mkhas par 'gyur/ /de dag don gyi dbang la brten nas bde gshegs 'dren pa bka' stsal gsol/ /des ni yi rangs gyur te</text></item>
<item><p>92b4</p><section>dkon brtsegs</section><text>'gro ba chos kyi mtha' mar phyin par 'gyur/ /'dren pa chen po lha de dag gi sngon gyi spyod pa thos gyur cing / /rgyal ba'i gsung thos gyur nas brnag pa yongs rdzogs zhi zhing rab dga' ste/ /tshul la zhugs shing tshul la mkhas rnams myur du thams cad mkhyen par</text></item>
<item><p>92b5</p><section>dkon brtsegs</section><text>'gyur/ /'gro ba rab tu 'grol mdzad ji bzhin yang dag ston par mdzad par 'gyur/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ lha tshogs rnams kyi ched du nga yis 'dzum pa 'jig rten bstan mdzad pa/ /rta</text></item>
<item><p>92b6</p><section>dkon brtsegs</section><text>thul khyod kyis dus dang tshod shes nga la dris pa shin tu legs/ /gang phyir nga yis 'dzum pa mdzad pa 'di yi tshul dang rgyu/ /de khyod bstan gyis khyod dang 'gro ba rtse gcig yid kyis nyon/ /thams cad mkhyen pa rnams ni rgyu yi 'bras bu rnam pa gsum gzigs shing / /</text></item>
<item><p>92b7</p><section>dkon brtsegs</section><text>rgyu las gzigs nas rkang gnyis dam pa dpal stug rnams ni 'dzum pa mdzad/ /kha cig blo zhan bdag cag nyan thos 'gyur zhes mya ngan 'das zhugs dang / /kha cig kha rog 'dug la dga' zhing rang rgyal byang chub 'dod zhugs dang / /kha cig bdag cag 'jig rten</text></item>
<item><p>93a1</p><section>dkon brtsegs</section><text>'dren pa mthu bo cher ni 'gyur bya ste/ /skye bo sdug bsngal lhung ba dgrol zhes zhugs pa'i bsam pa mkhyen gyur nas/ /'dzum pa chung mdzad gang byung nyan thos don du mdzad par shes par bya/ 'dzum pa 'bring mdzad gang byung rang rgyal don du mdzad par</text></item>
<item><p>93a2</p><section>dkon brtsegs</section><text>rig par bya/ /'dzum mchog ngas gang mdzad pa 'di ni 'dren pa'i don du shes par bya/ /rab 'bring tha ma rnam pa 'di gsum 'dzum pa mdzad pa'i rgyur gsungs te/ /kha cig thar pa'i don gnyer lam gsum zhugs pa'i 'jig rten 'di mkhyen nas/ /des na 'jig</text></item>
<item><p>93a3</p><section>dkon brtsegs</section><text>rten mkhas pa rnam par 'dren pa dam pa 'dzum pa mdzad/ /rta thul de la nyan thos don du 'dzum mdzad zhabs 'og nub par 'gyur/ /rang rgyal don du 'dzum pa gang mdzad sku yi dbus su nub par 'gyur/ /'dren pa stobs bcu'i don du 'dzum pa mdzad pa gtsug tu nub</text></item>
<item><p>93a4</p><section>dkon brtsegs</section><text>par 'gyur/ /de ltar rta thul khyod kyis 'dzum pa'i rgyu ni rnam gsum shes par gyis/ /rgyal ba mchog rnams don du gang 'dzum de kun nga yi gtsug tu nub/ /sdig pa gzhom pa'i tshul du de ltar 'dzum pa ngas bstan shes par gyis/ /'dren pa rnams kyi 'dzum pa gang</text></item>
<item><p>93a5</p><section>dkon brtsegs</section><text>yin de rgyu rnam gsum yang bshad kyis/ /kun kyang rtse gcig yid byos de ni nga las legs par mnyan par gyis/ /dang po'i don du 'dren pa 'dzum pa ngas mdzad myur du thog mar nub/ /'bring gi don ni dus tshod cung zad bsdad cing phyi nas nub par 'gyur/ /blo mchog ldan phyir</text></item>
<item><p>93a6</p><section>dkon brtsegs</section><text>'dzum pa rgyal ba ngas mdzad shin tu ring du gnas/ /rta thul nyan thos don du gang gnas 'dzum de theg pa'i dbang gis mdzad/ /gzhan yang 'dzum rgyu rnam gsum bshad kyis rta thul khyod kyis mnyan par gyis/ /gang dag rgyal ba drang po stobs bcu po la skor ba byed pa ni/ /</text></item>
<item><p>93a7</p><section>dkon brtsegs</section><text>de dag nga la skyen par bskor nas myur du shin tu mkhas par 'gyur/ /'bring don phyir ni srab cing che la dal gyis skor ba byed par 'gyur/ /dal gyis g.yas phyogs bskor ba byas nas rgya cher 'gyur zhing mnan par 'gyur/ /gang dag gser rgyan la dkar steng bzhag 'dra</text></item>
<item><p>93b1</p><section>dkon brtsegs</section><text>ba'i bde gshegs mthong gyur na/ /de ni rkang gnyis dam pa thub pa'i sku kun khyab par gnas par 'gyur/ /thams cad mkhyen pas 'dzum bstan 'di ni zhing gi dbang du shes par bya/ /gang tshe gdugs 'dra mtha' yas mig ldan pas ni 'dren de 'gebs pa dang / /gang</text></item>
<item><p>93b2</p><section>dkon brtsegs</section><text>tshe me tog 'dra la 'dren pa'i steng gi mkha' la lding ba dang / /gang tshe sgo mo 'dra zhing bde bar gshegs la lan gsum skor byed pa/ /de ni 'jig rten 'das pa tshe yi dbang du 'dzum mdzad shes par bya/ /bde gshegs rgyal ba rnams kyis 'dzum mdzad rgyu ni rnam gsum</text></item>
<item><p>93b3</p><section>dkon brtsegs</section><text>de tsam bstan/ /rta thul khyod kyis 'dzum mdzad rgyu rnams gsum po de dag shes par gyis/ /des na 'jig rten don bstan bzhed nas 'jig rten rnam 'dren 'dzum pa mdzad/ /de thos gyur nas thams cad mkhyen gyi bstan la the tshom med par gyis/ /'bras bu che ris lha</text></item>
<item><p>93b4</p><section>dkon brtsegs</section><text>tshogs bye ba brgyad cu tham pa 'di dag ni/ /zhing rnams dag tu chos tshul shin tu rgya chen smra ba'i rgyal bar 'gyur/ /mkhas pa de dag dpag med tshe ldan bskal pa mang por gnas par 'gyur/ /de phyir bde bar gshegs pas 'dzum pa rgya chen mchog gi cha 'di bstan/ /de</text></item>
<item><p>93b5</p><section>dkon brtsegs</section><text>dag sngon gyi bskal pa sum cu drug gi rgyal ba rnams kyang mthong / /bskal pa sum cu drug tu thams cad mkhyen pa bsnyen bkur spyad pa spyod/ /da dung tshul mkhas 'di dag bskal pa grangs med sum cu rtsa drug tu/ /gang zag chen po 'di dag rgyal ba khyu mchog mchod</text></item>
<item><p>93b6</p><section>dkon brtsegs</section><text>pa byed cing gnas/ /thams cad du yang phun sum tshul rtogs rgyal ba'i mchog la mchod pa byed/ /rkang gnyis gtso bo mchod de byang chub zhi ba yongs su btsal byas nas/ /de dag de'i 'og tu dpal stug rkang gnyis dam pa skyes bu mchog /'dren pa mthu chen yon</text></item>
<item><p>93b7</p><section>dkon brtsegs</section><text>tan ldan par gser gyi rgyal mtshan bskal la 'byung / /rgyal ba de dag sna tshogs zhing na gnas shing rang rang zhing sbyangs te/ /sems can dam pa de kun nyi ma'i 'od kyi dkyil 'khor dpal zhes bya/ /de tshe yon tan ldan pa de dag rnams kyi 'dus pa grangs med de/ /</text></item>
<item><p>94a1</p><section>dkon brtsegs</section><text>de tshe thub pa re re'i nyan thos 'dus par 'gyur ba de dag ni/ /gal te bskal pa khrag khrig dag tu stobs bcus nyan thos de bgrangs kyang / /legs mdzad rnams kyi nyan thos 'dus pa dag ni mthar phyin bgrangs mi 'gyur/ /'dus pa de dag thams cad</text></item>
<item><p>94a2</p><section>dkon brtsegs</section><text>grangs med 'dus pa de ni ci 'dra ba/ /de las nyis gyur de tshe byang chub tu ni yang dag zhugs par 'gyur/ /de tshe rgyal bar zhugs kyi rgyal ba thams cad mkhyen pa nyid ma yin/ /de dag thams cad yongs dag zhing du spyad nas kun kyang rgyal bar 'gyur/ /bde gshegs</text></item>
<item><p>94a3</p><section>dkon brtsegs</section><text>de dag spyod pa gang yin de dag rnams kyi 'ang de nyid 'gyur/ /'jig rten mkhas pa de dag mya ngan 'das par gyur nas dam pa'i chos/ /de tshe sras kyis gzung zhing bskal pa bye ba brgyad cur gnas par 'gyur/ /de dag 'das nas ston pa'i gsung rab de la byang chub</text></item>
<item><p>94a4</p><section>dkon brtsegs</section><text>sems bskyed pa/ /gang gA'i klung gi bye ma bas kyang shin tu mang ba 'byung bar 'gyur/ /de dag 'das nas ston pa skyob pa rnams kyi gsung rab de la ni/ /nyan thos rgya mtsho kun gyi bye snyed dpag yas mya ngan 'da' bar 'gyur/ /de ltar 'jig rten don rnams mdzad</text></item>
<item><p>94a5</p><section>dkon brtsegs</section><text>pa rang byung de dag thams cad kyi/ /bstan pa gang yin de ni chos dang yongs su legs par ldan gyur cing / /yang dag shar bar 'gyur te de ni bstan pa rnams kyi chos nyid yin/ /mi mchog de yi gsung rab de thos 'gro ba ma lus dad gyur nas/ /rkang gnyis dam pa</text></item>
<item><p>94a6</p><section>dkon brtsegs</section><text>gzhal yas 'jig rten don byed bdag cag 'gyur zhes te/ /thams cad dga' nas rgyal ba'i zhabs la phyag 'tshal skye bo rab tu dga'/ /bde bar gshegs la dga' ba gzhal yas bskyed nas chos kyis bsnyen bkur byas/ /de lta bas na dga' bar byos la mgo</text></item>
<item><p>94a7</p><section>dkon brtsegs</section><text>la 'bar bzhin spyad spyod de/ /rtag tu shes rab pha rol phyin dang dge ba'i bshes gnyen bsten byos la/ /yang dag mthong ba'i spyad pa dge ba 'di la kun tu bsten byos te/ /dge slong khyed cag rkang gnyis gtso bo 'jig rten thugs brtser 'gyur bar gyis/ /'bras bu</text></item>
<item><p>94b1</p><section>dkon brtsegs</section><text>che ba lung bstan pa'i le'u ste nyi shu rtsa gsum pa'o// //de nas gnas gtsang ma'i ris kyi lha rnams kyis de'i tshe sems can dpag tu med pa byang chub tu yang dag par zhugs par rig cing sangs rgyas kyi chos rnams la the tshom med par gyur par rig nas tshim</text></item>
<item><p>94b2</p><section>dkon brtsegs</section><text>zhing mgu la yi rangs te rab tu dga' zhing dga' ba dang yid bde ba skyes nas bcom ldan 'das la tshul dang 'dra ba'i tshigs su bcad pa 'di dag gis so so nas mngon par bstod do/ /de la lha'i bu sbyin pa la mos pas gsol pa/ khyod kyis sdug pa'i sras rnams dang / /</text></item>
<item><p>94b3</p><section>dkon brtsegs</section><text>btsun mo dang ni srog phangs btang / /rgyal srid btang bar ci smos te/ /sbyin mthar phyin la phyag kyang 'tshal/ /lha'i bu tshul khrims la mos pas gsol pa/ khyod kyis tshul khrims rnam sbyangs pa/ /rnam pa kun tu bsnyengs mi mnga'/ /shin tu bslabs pas</text></item>
<item><p>94b4</p><section>dkon brtsegs</section><text>mthar phyin pa/ /khrims mthar phyin la phyag kyang 'tshal/ /lha'i bu bzod pa la mos pas gsol pa/ /khyod kyis bzod pa bsten mdzad pas/ /yan lag gtubs pa'ang bzod par mdzad/ /zab mor sgyid lug ma lags te/ /bzod mthar phyin la phyag kyang 'tshal/ /</text></item>
<item><p>94b5</p><section>dkon brtsegs</section><text>lha'i bu brtson 'grus la mos pas gsol pa/ brtson pa ma btang brtson 'grus te/ /stobs chen brtson 'grus ldan gyur pas/ /rdzogs pa'i byang chub mchog brnyes pa/ /brtson mthar phyin la phyag kyang 'tshal/ /lha'i bu bsam gtan la mos pas gsol pa/ /khyod</text></item>
<item><p>94b6</p><section>dkon brtsegs</section><text>kyis bsam gtan bsten mdzad pa/ /de la 'jig rten gting mi rnyed/ /dus gsum mnyam pa nyid brnyes pa/ /bsam gtan mthar phyin phyag kyang 'tshal/ /lha'i bu gzi brjid dang ldan pas gsol pa/ /dpa' bos shes rab pha rol phyin/ /yang dang yang ni</text></item>
<item><p>94b7</p><section>dkon brtsegs</section><text>bsgoms pas na/ /thams cad mkhyen pa nyid brnyes pa/ /shes rab mthar phyin phyag kyang 'tshal/ /lha'i bu khams kyi blo gros kyis gsol pa/ sbyin pa dag dang ngag snyan dang / /don spyad 'thun pa'i don dag gis/ /'jig rten 'di dag khyod kyis btul/ /</text></item>
<item><p>95a1</p><section>dkon brtsegs</section><text>'dren pa khyod la phyag kyang 'tshal/ /lha'i bu dge ba'i blo gros kyis gsol pa/ byams chen thugs rje chen po dag /yun ring dus nas bsgoms mdzad de/ /sems can dpag yas yongs su bsgral/ /gdos 'dzin khyod la phyag kyang 'tshal/ /lha'i bu</text></item>
<item><p>95a2</p><section>dkon brtsegs</section><text>dag pa'i sems kyis gsol pa/ nyon mongs med pa'i mthar phyin cing / /thub chen dul ba'i sems mnga' bas/ /ma dul thams cad dul mdzad pa/ /kha lo sgyur la phyag kyang 'tshal/ /lha'i bu blo gros dri ma med kyis gsol pa/ sems dag mnyen pa'i sems</text></item>
<item><p>95a3</p><section>dkon brtsegs</section><text>mnga' ba/ /sems dul dbang po zhi mnga' ba/ /sems can kun gyi sems mkhyen pa/ /sems mkhyen khyod la phyag kyang 'tshal/ /lha'i bu blo gros rnam par dag pas gsol pa/ shes rab ldan pa'i blo gros can/ /blo gros mchog la rab tu zhugs/ /thugs gsal</text></item>
<item><p>95a4</p><section>dkon brtsegs</section><text>phun sum tshogs pa'i blo/ /mi mkhas rtogs mdzad phyag kyang 'tshal/ /lha'i bu sems brgyan gyis gsol pa/ khyod kyi sems ni rnam par sbyangs/ /sangs rgyas zhing yang rnam dag mdzad/ /sems can blo yang rnam sbyangs pa/ /kun dga' khyod la phyag kyang 'tshal/ /</text></item>
<item><p>95a5</p><section>dkon brtsegs</section><text>lha'i bu pham pa med pas gsol pa/ dgongs pa pham pa mi mnga' ba/ /khyod kyis bdud kyi dpung yang bcom/ /khyod kyis lha tshogs thams cad kyang / /rab tu dga' ba'i yid du bsgyur/ /lha'i bu myur du byed pas gsol pa/ khyod kyis chos rnams myur bar</text></item>
<item><p>95a6</p><section>dkon brtsegs</section><text>mkhyen/ /sems can myur bar rnam par sbyangs/ /zab cing blta dka'i chos dag la/ /myur du mdzad la phyag kyang 'tshal/ /lha'i bu brtson 'grus brtan pas gsol pa/ bral gyur yongs su bral gyur pa/ /chu bo rgal te zag pa spangs/ /pha rol phyin cing thang</text></item>
<item><p>95a7</p><section>dkon brtsegs</section><text>la bzhugs/ /brtson 'grus brtan la phyag kyang 'tshal/ /lha'i bu spyod lam dang ldan pas gsol pa/ 'dod chags spangs shing zhe sdang spangs/ /gti mug spangs pa zag med pa/ /sbyin gnas bsod nams zhing gyur pa/ /'jig rten mchod 'os phyag kyang 'tshal/ /lha'i</text></item>
<item><p>95b1</p><section>dkon brtsegs</section><text>bu shin tu brtan pas gsol pa/ khyod kyi dam chos shin tu brtan/ /'jig rten gsum du rab tu mchod/ /gcig pu bgrod pas bde ba brnyes/ /de phyir khyod la phyag kyang 'tshal/ /lha'i bu mi 'khrugs pas gsol pa/ lhun stug gcig tu gyur pa'i ri/ /rlung gis</text></item>
<item><p>95b2</p><section>dkon brtsegs</section><text>bskyod par mi nus te/ /de bzhin bstod dang smad pa yis/ /bde gshegs bskyod par mi nus so/ /lha'i bu mnyam pa nyid thob pas gsol pa/ dpa' bo chen po zab cing mnyam/ /mtshan rab sum cu rtsa gnyis can/ /shes rab zab mo blo ldan pa/ /rgyal ba mdzes</text></item>
<item><p>95b3</p><section>dkon brtsegs</section><text>la phyag kyang 'tshal/ /lha'i bu zab pa'i blo gros kyis gsol pa/ sku chen khyod la sku mi mnga'/ /de bzhin nyid la rab tu bzhugs/ /yang dag mtha' yang rab tu ston/ /khyod mtshungs gang zag yong ma mchis/ /lha'i bu blo gros dang bas gsol pa/ gnyis su</text></item>
<item><p>95b4</p><section>dkon brtsegs</section><text>med pas yang dag ston/ /dpa' bo dpa' bas rnam par gnon/ /gang dag zab la zhum ma mchis/ /de dag khyod chos pha rol phyin/ /lha'i bu rab tu dga' bas gsol pa/ mchog tu dga' yid brtan pa dag /khyod kyi slob la bslabs pa'i rnams/ /sbrul</text></item>
<item><p>95b5</p><section>dkon brtsegs</section><text>rnams pags pa rnying 'dor bzhin/ /srid pa gsum po 'di dag 'dor/ /lha'i bu zhi ba'i yid kyis gsol pa/ ji ltar mar me mar zad cing / /snying po zad pas zhir 'gyur bzhin/ /khyod kyis bstan pa myur thos nas/ /shes rab chen po mya ngan 'da'/ /lha'i</text></item>
<item><p>95b6</p><section>dkon brtsegs</section><text>bu zhi gnas la gnas pas gsol pa/ gang gis kun mkhyen khyod mthong ba'i/ /mi rnams 'dod chags bcings pa yang / /shes rab mtshon gyis mkhas pa dag /'dod chags zhags pa gcod par 'gyur/ /lha'i bu zhi gnas mang gis gsol pa/ zhi ba'i</text></item>
<item><p>95b7</p><section>dkon brtsegs</section><text>sems mnga' zhi la spyod/ /cho ga spyod yul rab tu zhi/ /nyon mongs thams cad zhi gyur pa/ /dgra rnams zhi la phyag kyang 'tshal/ /lha'i bu zhi gnas 'jigs med kyis gsol pa/ khyod kyi zhi gnas bslabs pa yi/ /byang chub sems dpa' grags chen dag /</text></item>
<item><p>96a1</p><section>dkon brtsegs</section><text>zhi gnas nyid kyis 'byung 'gyur zhing / /sems zhi de bzhin gshegs par 'gyur/ /lha'i bu zhi gnas zas kyis gsol pa/ chos rnams kun gyi zhi ba ni/ /dpa' bo khyod kyis rab tu bstan/ /shes rab chen pos de 'tshal na/ /de dag de bzhin</text></item>
<item><p>96a2</p><section>dkon brtsegs</section><text>gshegs par 'gyur/ /lha'i bu rtag tu rnam par lta bas gsol pa/ khyod kyis sems can rtag tu gzigs/ /mkhas pa khyod ltar slob pa rnams/ /ye shes mchog gis mnyam gzhag cing / /byang chub mchog kyang thob par 'gyur/ /lha'i bu snang 'dzin gyis</text></item>
<item><p>96a3</p><section>dkon brtsegs</section><text>gsol pa/ shes rab pha rol phyin gyur pa/ /thub chen khyod las gang slob pa/ /de dag 'jig rten snang mdzad cing / /sgrib pa med par gzigs par 'gyur/ /lha'i bu 'od byed kyis gsol pa/ 'jig rten sgron ma khyod kyi gsungs/ /ye shes rgya mtsho de thos</text></item>
<item><p>96a4</p><section>dkon brtsegs</section><text>nas/ /de dag dri med bde ba 'thob/ /bsam gyis mi khyab 'od kyang 'byung / /lha'i bu dri ma med pa'i 'od kyis gsol pa/ chos rnams thams cad rnam mi rtog /thabs la mkhas pas de dag gsungs/ /de 'dra'i ye shes ston bgyid pa/ /de dag gang zag mchog tu</text></item>
<item><p>96a5</p><section>dkon brtsegs</section><text>'gyur/ /lha'i bu rab tu mi gnas kyis gsol pa/ gnas ma mchis shing blang ma mchis/ /chos rnams thams cad sems ma mchis/ /bdag dang gzhan gyi rnam 'gyur ba/ /de dag khyod kyis de bzhin mkhyen/ /lha'i bu gnas med blo gros kyis gsol pa/</text></item>
<item><p>96a6</p><section>dkon brtsegs</section><text>chos rnams thams cad gzhi med par/ /rnam par 'dren pa khyod kyis gzigs/ /de dag khyod kyis lugs bzlog ste/ /sems can rnams la bstan pa mdzad/ /lha'i bu mi rten blo gros kyis gsol pa/ chos rnams thams cad rten ma mchis/ /sems can</text></item>
<item><p>96a7</p><section>dkon brtsegs</section><text>ma mchis phan tshun min/ /lag mthil skyu ru ra bzhag bzhin/ /yang dag ji bzhin khyod kyis bstan/ /lha'i bu bar snang rgyu bas gsol pa/ bde gshegs khyod kyis chos kyi rnams/ /bar snang lta bur snang ba ste/ /skye dang 'gog pa med par gzigs/ /de slad</text></item>
<item><p>96b1</p><section>dkon brtsegs</section><text>'jig rten chags mi mnga'/ /lha'i bu ngar 'dzin pa med pas gsol pa/ khyod kyis 'gro ba 'di dag kun/ /lus kyi ngo bo nyid kyis ni/ /g.yo ba med cing ngar 'dzin med/ /spyod med rtsol ba med par gzigs/ /lha'i bu blo gros rnam par bsgoms kyis gsol</text></item>
<item><p>96b2</p><section>dkon brtsegs</section><text>pa/ sgyu ma sna tshogs legs bgyis pa/ /sgyu ma'i mkhan pos bstan gyur na/ /de bzhin ma lags de bzhin gda'/ /thub pa de ltar mnyam ma mchis/ /lha'i bu rab tu sad pa'i ngang tshul gyis gsol pa/ gzugs brnyan ji ltar me long la/ /gda' yang</text></item>
<item><p>96b3</p><section>dkon brtsegs</section><text>de ltar ma mchis pa/ /de bzhin chos rnams khyod kyis gzigs/ /de bas 'jig rten rmongs mi mnga'/ /lha'i bu yid gnyis rnam par 'jig gis gsol pa/ sangs rgyas gzugs brnyan lta bu ste/ /de bzhin sangs rgyas chos kyi rnams/ /de bzhin khyod kyis</text></item>
<item><p>96b4</p><section>dkon brtsegs</section><text>bstan pa mdzad/ /de ltar 'gro ba kun kyang mkhyen/ /lha'i bu spobs pa thogs med kyis gsol pa/ chos nyid la ni khor zug tu/ /spobs pa rab tu 'byung 'gyur zhing / /chos nyid de ni brnyes pas na/ /de slad khyod ni spobs pa ldan/ /lha'i bu chags med blo</text></item>
<item><p>96b5</p><section>dkon brtsegs</section><text>gros kyis gsol pa/ khyod kyi chos 'di thams cad ni/ /rang bzhin mtshan nyid ma mchis par/ /yang dag ji bzhin rab tu mkhyen/ /de bas thub pas rab rib bsal/ /lha'i bu mya ngan bral gyis gsol pa/ mya ngan med cing nyer len med/ /spros pa med cing</text></item>
<item><p>96b6</p><section>dkon brtsegs</section><text>rnyog pa med/ /chos rnams kun tu nyon ma mongs/ /de dag rang bzhin khyod kyis mkhyen/ /lha'i bu rtogs pa phun sum tshogs pas gsol pa/ chos rnams yang dag ma lags de/ /'gro dang 'ong ba ma mchis pa/ /de dag khyod kyis yang dag mkhyen/ /de bzhin</text></item>
<item><p>96b7</p><section>dkon brtsegs</section><text>rab tu bstan par mdzad/ /lha'i bu blo gros mchog gis gsol pa/ lhun gyis grub cing blang med pa/ /rmongs pa med cing shes pa med/ /chos rnams ci yang mi bgyid pa/ /khyod kyis rang bzhin thugs su chud/ /lha'i bu sgrib med thob kyis gsol pa/ snang ba</text></item>
<item><p>97a1</p><section>dkon brtsegs</section><text>ma mchis mun ma mchis/ /gzugs med ma lags gzugs can min/ /gzung ba ma mchis grol ma mchis/ /khyod kyis rang bzhin thugs su chud/ /lha'i bu mig dpas kyis gsol pa/ yul dang phyogs na mi gnas pa/ /yod dang med pa ma</text></item>
<item><p>97a2</p><section>dkon brtsegs</section><text>lags par/ /rmi lam 'dod pa ji bzhin du/ /de dag rang bzhin khyod kyis gzigs/ /lha'i bu mig mi 'dzums kyis gsol pa/ byis pa rnams kyi blo rmongs pa/ /ma skyes pa dang ma 'gags pa/ /bar na'ang gnas pa ma mchis pa/ /de dag rang bzhin khyod kyis</text></item>
<item><p>97a3</p><section>dkon brtsegs</section><text>gzigs/ /lha'i bu stong pa nyid la gnas pas gsol pa/ gang zag sems can ma mchis pa/ /ma mchis tha snyad ma mchis pa/ /bstan pa'i slad du brjod bgyi ba/ /de dag rang bzhin khyod kyis gzigs/ /lha'i bu mtshan ma med pa la gnas pas gsol pa/ gang</text></item>
<item><p>97a4</p><section>dkon brtsegs</section><text>gis tha snyad gdags pa yi/ /mtshan ma de dag ma mchis te/ /chos kun mtshan ma ma mchis par/ /rnam par 'dren pa khyod kyis gzigs/ /lha'i bu smon pa med pa la gnas pas gsol pa/ ji ltar mtshan ma stong gyur cing / /smon pa dmigs su ma mchis dang / /</text></item>
<item><p>97a5</p><section>dkon brtsegs</section><text>su la smon lam mchis gyur pa/ /de yang de lta'i tshul du mkhyen/ /lha'i bu ting nge 'dzin la gzhol bas gsol pa/ rnam thar sgo la brten bgyis shing / /gang zhig grol 'gyur de ma mchis/ /de bzhin kun nas nyon mongs pa/ /de dag rang bzhin khyod kyis gzigs/ /</text></item>
<item><p>97a6</p><section>dkon brtsegs</section><text>lha'i bu ma smad pas gsol pa/ khyod ni sdig pa kun spangs shing / /bsod nams thams cad bsags gyur te/ /bde gshegs khyod la smad mi mnga'/ /su smod de dag mkhas ma lags/ /lha'i bu glog gi sprin gyis gsol pa/ ji ltar glog bcas sprin gyi tshogs/ /</text></item>
<item><p>97a7</p><section>dkon brtsegs</section><text>char gyis sa chen ngoms par bgyid/ /de bzhin 'dren pas chos char gyis/ /'jig rten rnams ni ngoms par mdzad/ /lha'i bu bsam pa don yod kyis gsol pa/ thub khyod gsung ni don mchis te/ /chos kyi 'khor lo rab tu bskor/ /shin tu brtags te mdzad</text></item>
<item><p>97b1</p><section>dkon brtsegs</section><text>pas na/ /de ni thams cad mkhyen pa'i mtshan/ /lha'i bu blo gros phun sum tshogs pas gsol pa/ chos rnams thams cad dngos nyid kyis/ /ma skyes 'gags pa ma lags te/ /de dag bde gshegs khyod kyis mkhyen/ /gzhan yang de bzhin rtogs par mdzad/ /</text></item>
<item><p>97b2</p><section>dkon brtsegs</section><text>lha'i bu seng ge'i nga ros gsol pa/ khyod kyis stong pa nyid bstan te/ /seng ge'i nga ro bsgrags mdzad pas/ /mu stegs can kun rab 'jigs pa/ /seng ges phra mo bzhin/ /lha'i bu bag yod las kyis gsol pa/ bag yod sngon du btang mdzad de/ /khyod kyis</text></item>
<item><p>97b3</p><section>dkon brtsegs</section><text>spyod pa spyad bgyis pas/ /sangs rgyas chos la 'dren pa khyod/ /bag yod pas ni nges par 'byung / /lha'i bu bag yod rab gnas kyis gsol pa/ bag yod pa la rab gnas te/ /khyod kyis nyid kyi chos kyang spel/ /stobs bcu gzhan yang sangs rgyas chos/ /bsam</text></item>
<item><p>97b4</p><section>dkon brtsegs</section><text>gyis mi khyab rab tu spel/ /lha'i bu bag yod skyes kyis gsol pa/ bag yod pa la brtson pas na/ /byang chub phyogs rnams yang dag skyes/ /thub chen rang yang grol gyur nas/ /de dag rnams ni 'jig rten 'grel/ /lha'i bu bag yod nges par byung gis gsol pa/</text></item>
<item><p>97b5</p><section>dkon brtsegs</section><text>byang chub sems dpa' nyan thos dag /ji snyed thar la rten pa'i rnams/ /kun kyang khyod la bslabs pa ste/ /bag yod pas ni nges par 'byung / /lha'i bu bag yod gnas pas gsol pa/ bag yod yongs su ma btang bas/ /rnam par 'dren pa khyod kyi sras/ /'gro ba</text></item>
<item><p>97b6</p><section>dkon brtsegs</section><text>'di la ma chags par/ /thams cad mkhyen du nges par byung / /lha'i bu bag yod bsrungs kyis gsol pa/ byang chub lam la bsten mdzad cing / /khyod ni bag gis bsrungs pas na/ /thugs rje chen po mkhas pa yis/ /byang chub dam pa brnyes par gyur/ /lha'i bu</text></item>
<item><p>97b7</p><section>dkon brtsegs</section><text>bag yod brtson gyis gsol pa/ bag yod pa la rab brtson zhing / /mtshan nyid gcig po rtogs bgyis pa/ /dpa' bo chen po khyod kyi sras/ /yab kyi dkor yang thob par 'gyur/ /lha'i bu bag yod mngon par dga' bas gsol pa/ bag yod dga' ba'i brtan pa</text></item>
<item><p>98a1</p><section>dkon brtsegs</section><text>rnams/ /de dag sangs rgyas ye shes kyis/ /dpa' bo nyon mongs ri 'jig pas/ /nga rgyal ri yang de bzhin bsnyil/ /lha'i bu bag yod 'dzin gyis gsol pa/ sangs rgyas ye shes tshol mdzad tshe/ /khyod ni bag gis bzung bas na/ /bskal pa bye ba</text></item>
<item><p>98a2</p><section>dkon brtsegs</section><text>grangs med du/ /khyod kyi thugs ni skyor ma gyur/ /lha'i bu zhi gnas brtson gyis gsol pa/ chos rnams de dag rang bzhin zhi/ /de ni sangs rgyas spyod yul lags/ /byang chub yang dag gang zhugs dang / /thams cad mkhyen pa der mi 'jigs/ /lha'i bu zhi gnas la yang</text></item>
<item><p>98a3</p><section>dkon brtsegs</section><text>dag par gnas pas gsol pa/ sangs rgyas zhi gnas bzhugs pa ste/ /'on kyang de la chags mi mnga'/ /sems can nyon mongs zhi bar mdzad/ /rdul 'thul ba la char pa bzhin/ /lha'i bu zhi gnas rab tu gnas kyis gsol pa/ sangs rgyas zhi la rab tu bzhugs/ /</text></item>
<item><p>98a4</p><section>dkon brtsegs</section><text>sus kyang mi bskyod ri bo bzhin/ /khyed la gnod bgyir mi nus te/ /sems zhi khyod la phyag kyang 'tshal/ /lha'i bu zhi gnas dul gyis gsol pa/ /khyod kyi sras rnams ma smad pa/ /zhi gnas kyis ni yongs su dul/ /bdud rnams bye bas mi tshugs te/ /'dod chags</text></item>
<item><p>98a5</p><section>dkon brtsegs</section><text>kyis ni gnod mi 'gyur/ /lha'i bu zhi gnas nges par byung gis gsol pa/ zhi ba'i yid mnga' zhi gnas la/ /dpa' bo chen po bsgom mdzad pas/ /ci la gnas te bsam gtan mdzad/ /sus kyang khyod kyi tshul ma 'tshal/ /lha'i bu zhi gnas sngon du 'gros gsol</text></item>
<item><p>98a6</p><section>dkon brtsegs</section><text>pa/ ston pas sangs rgyas chos rnams kyi/ /sngon du zhi gnas 'gro zhes gsungs/ /gang gis byang chub 'grub 'gyur ba'i/ /chos gzhan de yi rjes su 'brang / /lha'i bu zhi gnas rjes su 'brang gis gsol pa/ 'jig rten sgron ma'i zhi gnas ni/ /sems kyi</text></item>
<item><p>98a7</p><section>dkon brtsegs</section><text>rnyog pa 'dang bar bgyid/ /zhi ba'i sems ldan rnams kyis 'ching / /de khyod mtha' yas dbang du mdzad/ /lha'i bu zhi gnas spyod yul gyis gsol pa/ chos rnams kun gyi spyod yul ni/ /zhi gnas yin zhes 'dren pas gsungs/ /de la chags med spyod</text></item>
<item><p>98b1</p><section>dkon brtsegs</section><text>pa ni/ /rnam par 'dren pa sangs rgyas 'gyur/ /lha'i bu zhi gnas brlan gyis gsol pa/ bsam gtan gyis ni sngon brlan te/ /shes rab kyis ni sems bsgoms pas/ /de phyir rdzogs pa'i byang chub brnyes/ /de bzhin skye bo rnams kyang 'dren/ /lha'i bu zhi</text></item>
<item><p>98b2</p><section>dkon brtsegs</section><text>gnas lhur len gyis gsol pa/ sangs rgyas chos rnams gang la yang / /lam gzhan bdag gis ma mthong ste/ /zhi gnas ye shes che thob na/ /rang byung nyid du nges par 'byung / /lha'i bu lhag mthong mngon dgas gsol ba/ dpa' bo chen po lhag</text></item>
<item><p>98b3</p><section>dkon brtsegs</section><text>mthong ni/ /chos rnams thams cad ston pa ste/ /de la khyod kyis sras spyod cing / /rang byung nyid ni thob par 'gyur/ /lha'i bu lhag mthong byung gis gsol pa/ shes rab pha rol phyin gnas shing / /rnam par 'dren pa 'byung bar 'gyur/ /sman pa'i rgyal po</text></item>
<item><p>98b4</p><section>dkon brtsegs</section><text>ston pa ste/ /de bas lhag mthong dge ba lags/ /lha'i bu lhag mthong rab gnas kyis gsol pa/ chos rnams thams cad btsal bgyis te/ /yang dag ji bzhin mthong gyur na/ /brtan pa rdzogs pa'i byang chub 'thob/ /byang chub nyid la gnas par 'dod/ /</text></item>
<item><p>98b5</p><section>dkon brtsegs</section><text>lha'i bu lhag mthong nges 'byung gis gsol pa/ gang zag mchog rnams ye shes kyis/ /byang chub mchog tu nges par byung / /rdzogs pa'i byang chub ye shes kyis/ /brnyes pa'i dran pa skye mi 'gyur/ /lha'i bu lhag mthong mngon dgas gsol pa/ yang dag ji</text></item>
<item><p>98b6</p><section>dkon brtsegs</section><text>bzhin yang dag tu/ /chos rnams rnam par gzigs pas na/ /byang chub gzhal yas brnyes gyur te/ /de bas rnam 'dren sangs rgyas lags/ /lha'i bu lhag mthong la mngon par brtson pas gsol pa/ mkhas pa ye shes gang brtson zhing / /dka' ba mang po spyod</text></item>
<item><p>98b7</p><section>dkon brtsegs</section><text>bgyid pa/ /de dag rgol tshogs thams cad kyis/ /pham par bgyi bar yong mi nus/ /lha'i bu lhag mthong byung gis gsol pa/ chos rnams rnam mthong bgyi slad du/ /rgyal sras gang dag zhugs pa'i rnams/ /chos rnams ngo bo nyid 'tshal cing / /rang byung nyid</text></item>
<item><p>99a1</p><section>dkon brtsegs</section><text>ni thob par 'gyur/ /lha'i bu lhag mthong la bsten pas gsol pa/ rnam 'dren khyod kyis yun ring du/ /ye shes la ni bsten mdzad pas/ /thams cad mkhyen pa brnyes nas ni/ /srog chags bye ba grol bar mdzad/ /lha'i bu khyad par ldan gyis</text></item>
<item><p>99a2</p><section>dkon brtsegs</section><text>gsol pa/ sangs rgyas mkhyen pas thams cad mkhyen/ /'dren pa dam pa mngon par 'phags/ /srid pa'i rgya mtshos khyer ba yi/ /'jig rten de yis sgrol bar mdzad/ /lha'i bu lhag mthong gnas kyis gsol pa/ lhag mthong la ni gnas mdzad cing / /chos</text></item>
<item><p>99a3</p><section>dkon brtsegs</section><text>kun rnam par gzigs pas na/ /sangs rgyas chos rnams 'phel 'gyur te/ /sa bzang n+ya gro d+ha skyes 'dra/ /lha'i bu lhag mthong dang ma bral bas gsol pa/ rnam par 'dren pa khyod kyi sras/ /ye shes kyis ni yongs bzung ste/ /byang chub mchog ni thob bgyis shing / /</text></item>
<item><p>99a4</p><section>dkon brtsegs</section><text>skye bo mang po 'grel par bgyid/ /lha'i bu lhag mthong la rnam par rtse bas gsol pa/ /sangs rgyas mkhyen la rnam par rol/ /chos rnams kun la 'jigs mi mnga'/ /zhum pa ma mchis dngang mi mnga'/ /thub pa 'jig rten thams cad mkhyen/ /lha'i bu lhag mthong</text></item>
<item><p>99a5</p><section>dkon brtsegs</section><text>la yang dag par 'jug gis gsol pa/ dpa' bo chen po chos kun ni/ /lhag mthong nyid tu yang dag 'du/ /rang bzhin med par rnam mthong na/ /de ni rang byung byang chub lags/ /lha'i bu lhag mthong snying pos gsol pa/ sangs rgyas lhag mthong snying po ste/ /chos</text></item>
<item><p>99a6</p><section>dkon brtsegs</section><text>rnams kun la 'jigs mi mnga'/ /'jig rten sdug bsngal 'di gzigs shing / /thugs rje chen po shin tu skyed/ /lha'i bu lhag mthong 'gros kyis gsol pa/ byang chub phyir ni shes 'gro ba'i/ /'jig rten mkhas pa nges par byung / /de dag byang chub mchog kyang</text></item>
<item><p>99a7</p><section>dkon brtsegs</section><text>'thob/ /grol nas skye dgu 'di dag 'grel/ /lha'i bu stong pa nyid la bsten gyis gsol pa/ stong pa nyid kyi chos sten pa'i/ /mkhas pa byang chub 'tshang rgya ste/ /sems can bcings las 'grol bgyid cing / /bcings pa thams cad rnam par gcod/ /</text></item>
<item><p>99b1</p><section>dkon brtsegs</section><text>lha'i bu stong pa nyid la mos kyis gsol pa/ stong pa nyid la mos gyur pa/ /'gro ba 'di dag srog med gzigs/ /dmigs med ngo bo nyid med pa/ /de ltar srog chags rnams la ston/ /lha'i bu stong pa nyid kyi spyod yul gyis gsol pa/ sangs rgyas kun gyi spyod</text></item>
<item><p>99b2</p><section>dkon brtsegs</section><text>yul ni/ /chos rnams rang bzhin stong pa ste/ /srog chags rnams la thugs brtse bas/ /dpa' bos de la spyad par mdzad/ /lha'i bu stong pa nyid kyi bsam pas gsol pa/ skyon dang bral zhing bcings med la/ /'jigs skrag thams cad rab tu spangs/ /chos rnams</text></item>
<item><p>99b3</p><section>dkon brtsegs</section><text>kun la mi gnas shing / /nam mkha'i rlung bzhin spyod pa mdzad/ /lha'i bu stong pa nyid la mngon par dga' bas gsol pa/ stong nyid chos la sten bgyid cing / /sangs rgyas spyod yul gang mos pa/ /de dag ston pa mchod pa ste/ /mchod pa de ni bla na med/ /lha'i</text></item>
<item><p>99b4</p><section>dkon brtsegs</section><text>bu stong pa nyid kyis yang dag par 'phags kyis gsol pa/ gang gis 'dren pa 'phags gyur pa/ /de ni yang dag 'phags zhes gsungs/ /stong nyid chos la sten bgyid pa/ /ma smad de dag sangs rgyas 'gyur/ /lha'i bu stong pa nyid kyis 'dren gyis gsol pa/ dpa'</text></item>
<item><p>99b5</p><section>dkon brtsegs</section><text>bo chen po chos rnams gang / /mya ngan 'das min ston ma mchis/ /kun kyang mya ngan 'das par 'dren/ /drang srong chen po'i byang chub lags/ /lha'i bu stong pa nyid kyis yang dag shar gyis gsol pa/ stong nyid zhi la brten nas ni/ /khyod kyi slob ma yang dag shar/ /</text></item>
<item><p>99b6</p><section>dkon brtsegs</section><text>stong pa nyid la gang sten pa/ /de dag rim gro bgyid pa lags/ /lha'i bu stong pa nyid la sten gyis gsol pa/ gang rnams stong pa nyid sten pa/ /mkhas pa de dag rmongs mi 'gyur/ /nyon mongs med cing lta med rnams/ /byang chub rdul med thob par 'gyur/ /lha'i</text></item>
<item><p>99b7</p><section>dkon brtsegs</section><text>bu stong pa nyid phun sum tshogs pas gsol pa/ gang rnams stong nyid sten bgyid pa/ /sangs rgyas chos rnams phun sum tshogs/ /rang byung pham pa med par 'gyur/ /'jig rten don kyang bgyid par 'gyur/ /lha'i bu stong pa nyid la yang dag par zhugs pas</text></item>
<item><p>100a1</p><section>dkon brtsegs</section><text>gsol pa/ sangs rgyas chos la zhugs gyur te/ /stong pa nyid la gang sten pa/ /de la bdud rnams bye ba phrag /stong gis dkrug par mi nus so/ /lha'i bu mtshan ma med la dga' bas gsol pa/ mtshan ma med la mngon dgyes te/ /</text></item>
<item><p>100a2</p><section>dkon brtsegs</section><text>dngos po thams cad rnam bshig nas/ /sangs rgyas 'jig rten rnams nas byung / /mtshan ma rnams la chags mi mnga'/ /lha'i bu mtshan ma med la gnas pas gsol pa/ mtshan ma med la spyod gyur cing / /zhi ba zhi la spyod pa rnams/ /mtshan ma</text></item>
<item><p>100a3</p><section>dkon brtsegs</section><text>rnam par bshig rnams kyis/ /tshul ni bdud kyis shes mi nus/ /lha'i bu mtshan ma med pa'i spyod yul gyis gsol pa/ sangs rgyas kun gyi spyod yul la/ /'dren pa khyod ni spyod mdzad de/ /mtshan ma mi mnga' rtogs dka' zhing / /zhi spyod khyod</text></item>
<item><p>100a4</p><section>dkon brtsegs</section><text>la phyag kyang 'tshal/ /lha'i bu mtshan ma med pas skom gyis gsol pa/ thub pa'i 'khor 'di thams cad ni/ /mtshan ma med pas skom gyur te/ /yab kyi dkor ni 'tshal gyur nas/ /de bzhin gshegs la bkur sti bgyid/ /lha'i bu mtshan ma med pa la spyod</text></item>
<item><p>100a5</p><section>dkon brtsegs</section><text>pas gsol pa/ mtshan ma med la nyin mtshan du/ /gang zag mchog ni spyod mdzad pas/ /lha dang dri za mi dag kyang / /khyod kyi tshul ni ma 'tshal to/ /lha'i bu mtshan ma med pas rnam par grol gyis gsol pa/ chos rnams thams cad rnam bshig cing / /</text></item>
<item><p>100a6</p><section>dkon brtsegs</section><text>dpa' chen 'jig rten sgron ma khyod/ /mtshan ma med la gnas par mdzad/ /de bas khyod la phyag kyang 'tshal/ /lha'i bu mtshan ma med pa la rnam par rtse bas gsol pa/ thub chen dpa' bo chen po khyod/ /mtshan ma med la rnam par rol/ /mi rnams yongs su smin</text></item>
<item><p>100a7</p><section>dkon brtsegs</section><text>mdzad cing / /sangs rgyas ye shes mchog la zhugs/ /lha'i bu mtshan ma med pas yongs su grub kyis gsol pa/ gang gis mtshan ma spangs gyur pa/ /de dag byang chub grub pa ste/ /yab kyi chos kyi brtul zhugs can/ /de dag rdzogs pa'i sangs rgyas mchod/ /</text></item>
<item><p>100b1</p><section>dkon brtsegs</section><text>lha'i bu mtshan ma med pa la dga' bas gsol pa/ /gang gis mtshan ma rnam bshig pa/ /de dag sangs rgyas chos la dga'/ /bla ma'i gnas la gnas pa ste/ /sems can kun gyi mchod rten lags/ /lha'i bu mtshan ma med pa la rten pas gsol pa/ zhi</text></item>
<item><p>100b2</p><section>dkon brtsegs</section><text>la spyod cing rnam grol ba/ /sangs rgyas 'jig rten bla na med/ /'byung po kun gyi skyabs dang rten/ /dpung gnyen de bzhin gnas kyang lags/ /lha'i bu mtshan ma med pa la mos pas gsol pa/ mtshan ma med la mos gyur cing / /zhi ba dgra las rgyal gyur</text></item>
<item><p>100b3</p><section>dkon brtsegs</section><text>pa/ /sangs rgyas rgal ba 'gro sgrol ba/ /de dag tshad ni ga la mchis/ /lha'i bu smon pa med pa rtogs kyis gsol pa/ mgon po gang dag smon lam ni/ /rnam pa kun tu mi dmigs pa/ /de dag 'jig rten bral ba ste/ /sangs rgyas 'jig rten nang nas byung / /</text></item>
<item><p>100b4</p><section>dkon brtsegs</section><text>lha'i bu smon pa med pa la sten pas gsol pa/ zhi ba'i thugs dang ldan pa khyod/ /srid pa rnams su smon mi mdzad/ /sred pa yongs su chad pas na/ /sangs rgyas 'jig rten yong mi gos/ /lha'i bu smon pa med pas skyes kyis gsol pa/ gang gis srid pa yongs</text></item>
<item><p>100b5</p><section>dkon brtsegs</section><text>bcom pa/ /de dag gzi mchog skyes pa ste/ /de dag 'jig rten mgon po'i sras/ /rang gi yab la phyag kyang 'tshal/ /lha'i bu smon pa med pas bskyed kyis gsol pa/ khyod kyi sras rnams ma smad pa/ /sred pa yongs su bcad pas na/ /srid pa 'jig</text></item>
<item><p>100b6</p><section>dkon brtsegs</section><text>bgyid srid pa la/ /de dag smon pa mi bgyid do/ /lha'i bu smon pa med pas yongs su grol bas gsol pa/ gang dag smon pa mi bgyid pa/ /gzi ldan khyod kyi sras kyi rnams/ /re ba btang zhing bcings grol ba/ /de dag yongs su grol bar 'gyur/ /lha'i bu smon</text></item>
<item><p>100b7</p><section>dkon brtsegs</section><text>pa med pas byung gis gsol pa/ gang gis sred pa rab bcom pa/ /de dag mya ngan dgon pa rgal/ /de dag mi skom zang zing med/ /dpa' chen khyod la deng phyag 'tshal/ /lha'i bu smon pa med la nges pas gsol pa/ gang gis srid dang sdug bsngal dang / /bde</text></item>
<item><p>101a1</p><section>dkon brtsegs</section><text>ba dngos po med bsgoms pa/ /mgon khyod de dag rnams kyi yab/ /de dag khyod kyi sras kyang lags/ /lha'i bu smon pa med pa'i 'khor gyis gsol pa/ srid pa'i sdug bsngal sus mthong ba/ /de dag khyod kyi bstan la dul/ /kha lo sgyur zhing srid sel</text></item>
<item><p>101a2</p><section>dkon brtsegs</section><text>ba/ /sems dul khyod la phyag kyang 'tshal/ /lha'i bu smon pa med pas byung gis gsol pa/ srid pa'i dgon las byung ba rnams/ /bde ba thob cing zhi gnas te/ /nyon mongs dgra rnams pham mdzad pa/ /'jig rten mgon la phyag kyang 'tshal/ /lha'i bu smon pa med</text></item>
<item><p>101a3</p><section>dkon brtsegs</section><text>pas ya mtshan du gyur pas gsol pa/ g.yul las rgyal bar gyur pa ste/ /khyod ni rnam rgyal pham mi mnga'/ /bdud kyi dpung rnams pham mdzad cing / /srid pa kun tu smon mi mdzad/ /lha'i bu smon pa med pa stobs ldan gyis gsol pa/ thar pa'i chos la stobs</text></item>
<item><p>101a4</p><section>dkon brtsegs</section><text>ldan pas/ /bdud kyi zhags pa yongs bcad cing / /khyod kyi sras rnams bdud dag la/ /bskyab pa'i 'du shes mi bgyid do/ /lha'i bu lus rnam par brtags kyis gsol pa/ lus med 'chi ba med tshul du/ /lus 'di gang gis mthong gyur pa/ /de dag sangs</text></item>
<item><p>101a5</p><section>dkon brtsegs</section><text>rgyas spyod yul dga'/ /'dren pa khyod kyi rjes su zhugs/ /lha'i bu lus nges par sems pas gsol pa/ mi gtsang rul ba rnag zag pa/ /lus 'di mi bzad nges bsams te/ /yang dag ji bzhin 'tshal gyur nas/ /rnam 'dren khyod la phyag kyang 'tshal/ /</text></item>
<item><p>101a6</p><section>dkon brtsegs</section><text>lha'i bu lus rtogs kyis gsol pa/ lus la mi gtsang brtags bgyis te/ /lus la dran pa rnam dpyad cing / /lus kyi sdug bsngal rnams grol nas/ /des pa khyod la phyag kyang 'tshal/ /lha'i bu lus yongs su gtong gis gsol pa/ /sbrul gyi pags pa rnying</text></item>
<item><p>101a7</p><section>dkon brtsegs</section><text>bzhin du/ /rnag can lus 'di spangs nas ni/ /de bzhin gshegs pa sku bo che/ /sku mi mnga' la phyag kyang 'tshal/ /lha'i bu lus la smod pas gsol pa/ mi gtsang dri nga rnag zag cing / /rul ba'i lus la rtag smad de/ /mi gtsang gang ba rnam spangs nas/ /</text></item>
<item><p>101b1</p><section>dkon brtsegs</section><text>'dren pa khyod la phyag kyang 'tshal/ /lha'i bu lus kyis yongs su skyo bas gsol pa/ gang dag rul ba'i lus skyo zhing / /rgyal sras gtsang ba 'tshal ba rnams/ /chos kyis rab tu bskyed pa'i sras/ /de dag sangs rgyas phyag 'tshal 'gyur/ /lha'i bu lus kyis</text></item>
<item><p>101b2</p><section>dkon brtsegs</section><text>skrag pas gsol pa/ 'byung ba chen po sbrul gdug 'drar/ /gang gis shin tu rtogs gyur pa/ /de dag lus las 'das pa ste/ /rkang gnyis gtso la phyag kyang 'tshal/ /lha'i bu lus kyi skyon mthong bas gsol pa/ lus kyi skyon la mngon sum ste/ /ye shes</text></item>
<item><p>101b3</p><section>dkon brtsegs</section><text>gzigs pa'i spyan mnga' bas/ /sangs rgyas mkhyen pas mkhas pa dag /srid gsum thams cad yongs su gzigs/ /lha'i bu lus la 'dod chags dang bral bas gsol pa/ lus kyi 'du shes 'dod chags bral/ /chos kyi 'du shes mi gnas pas/ /kun</text></item>
<item><p>101b4</p><section>dkon brtsegs</section><text>sbyor kun las 'das pa ste/ /rnam 'grel sangs rgyas phyag kyang 'tshal/ /lha'i bu srid pa'i dgra'i blo gros kyis gsol pa/ srid par srid pa 'joms mdzad pa/ /khyod kyis dgra yi 'du shes mkhyen/ /khyod kyi sras rnams sgom bgyid cing / /mkhas pa byang</text></item>
<item><p>101b5</p><section>dkon brtsegs</section><text>chub mngon 'tshang rgya/ /lha'i bu srid pa sel bas gsol pa/ srid pa rnams kyi nyes dmigs mthong / /mya ngan 'das pa 'jigs med mthong / /khyod kyi sras rnams 'gro phan phyir/ /byang chub spyad pa spyod pa bgyid/ /lha'i bu srid pa rnam par spangs kyis gsol pa/</text></item>
<item><p>101b6</p><section>dkon brtsegs</section><text>gang gis srid pa rnam spangs shing / /'jig la mngon par mi dga' ba/ /bral bar gyur cing sems dag pa/ /mkhas khyod zhabs la phyag kyang 'tshal/ /lha'i bu srid pa bsal gyis gsol pa/ /mi yi dam pa khyod kyi sras/ /srid par khrid pa rab bsal te/ /khyod kyi</text></item>
<item><p>101b7</p><section>dkon brtsegs</section><text>bslab la bslabs pa dag /stong gsum 'di na rnam par mdzes/ /lha'i bu srid pa las rgal bas gsol pa/ /srid pa'i mtsho las rgal ba yi/ /'jig rten mgon mchog skyob rnams la/ /grangs kyis rgyun tu bgrang ba yi/ /grangs ni 'jig rten 'di na med/ /lha'i bu srid</text></item>
<item><p>102a1</p><section>dkon brtsegs</section><text>pa 'joms kyis gsol pa/ srid pa thams cad yongs bcom ste/ /gang dag rtag tu dran spyod pa/ /de dag rdzogs pa'i sangs rgyas mchod/ /srog chags rnams la chos kyang ston/ /lha'i bu srid pa las rab tu grol bas gsol pa/ srid pa'i rgyun las rab tu</text></item>
<item><p>102a2</p><section>dkon brtsegs</section><text>grol/ /rnam par 'dren pa srid pa rgal/ /srid pa mthar 'byin sangs rgyas te/ /srid pa sel la phyag kyang 'tshal/ /lha'i bu srid pa rab tu zhi byed kyis gsol pa/ srid par khrid pa rab zhi zhing / /srid pa pham par mdzad nas gshegs/ /brten pa srid pa mthar 'byin</text></item>
<item><p>102a3</p><section>dkon brtsegs</section><text>pa/ /khyod la do zla ma mchis so/ /lha'i bu srid pa'i mthar 'gro bas gsol pa/ srid pa'i mthar phyin rab zhi ba/ /mgon po khyod kyi srid pa'i mtha'/ /srid pa phyir 'byin thams cad mkhyen/ /sangs rgyas 'jig rten rtogs par mdzad/ /lha'i bu srid pa'i tha ma'i</text></item>
<item><p>102a4</p><section>dkon brtsegs</section><text>lus 'dzin gyis gsol pa/ srid pa'i rgyu ni rnam spangs nas/ /srid pa tha ma 'dzin mdzad pa/ /gang gis srid pa len 'gyur ba'i/ /khyod kyis kun tu sbyor ba mthong / /lha'i bu srid pa rab tu zhi ba thob kyis gsol pa/ khyod kyis srid pa stong mkhyen te/ /srid pa'i</text></item>
<item><p>102a5</p><section>dkon brtsegs</section><text>rgyu yang de bzhin no/ /zhum dang rab tu zhum mi mnga'/ /mnyam nyid gyur la phyag kyang 'tshal/ /lha'i bu srid pa'i pha rol du 'gro bas gsol pa/ srid pa'i pha rol rgal ba ste/ /srid par khrid pa yang dag bsal/ /rnam par 'dren pa thugs brtse bas/ /skye bo gzhan ni</text></item>
<item><p>102a6</p><section>dkon brtsegs</section><text>sgrol ba mdzad// //bam po bcu pa/ lha'i bu tshor bas mnar gyis gsol pa/ tshor ba bdag tu bgyi ma mchis/ /sems ma mchis shing rtsol ma mchis/ /bsam gtan mdzad pa che khyod kyis/ /tshor ba chu bur lta bur mkhyen/ /lha'i bu</text></item>
<item><p>102a7</p><section>dkon brtsegs</section><text>tshor ba ston pas gsol pa/ ngo bo nyid kyis dngos med par/ /tshor ba khyod kyis rab tu mkhyen/ /rmi lam sdug gu'i dga' 'dra ba/ /de la so so'i skye bo chags/ /lha'i bu tshor ba la yongs su rtogs pas gsol pa/ shes rab bcas pas yongs brtags na/ /tshor ba</text></item>
<item><p>102b1</p><section>dkon brtsegs</section><text>'gro bar ma song zhing / /'ong ba med la dngos med par/ /de ni thub chen khyod kyis gzigs/ /lha'i bu tshor ba dang bral bas gsol pa/ tshor ba dang ni tshor ba po/ /rang bzhin med par khyod kyis gzigs/ /zab mo blta dka'i tshig de yang / /khyod kyis sems can</text></item>
<item><p>102b2</p><section>dkon brtsegs</section><text>rnams la bstan/ /lha'i bu tshor ba'i rgyud la nges pas gsol pa/ tshor ba de ni kun rdzob tsam/ /don dam nyid du mi dmigs te/ /khyod kyis sems can der btul bas/ /'gro ba the tshom ma mchis gyur/ /lha'i bu tshor ba la mkhas pas gsol pa/ tshor ba'i phung</text></item>
<item><p>102b3</p><section>dkon brtsegs</section><text>po mkhas pa po/ /mkha' la rlung gi dkyil 'khor bzhin/ /byis pa'i blo can rmongs bgyid pa/ /de ni khyod kyis yang dag gzigs/ /lha'i bu tshor ba mngon par shes pas gsol pa/ tshor ba'i phung po mngon mkhyen pa/ /rig cing rig pa'i mthar byon pa'i/ /</text></item>
<item><p>102b4</p><section>dkon brtsegs</section><text>mkhas pa rnams kyi mchog khyod kyis/ /tshor ba bdag med rab tu gzigs/ /lha'i bu tshor ba las rgal bas gsol pa/ rkang gnyis gtso bo dam pa khyod/ /rgal dka' tshor ba'i mtsho las rgal/ /'dam la rgal cing sdig med pa/ /byang chub mchog 'di sangs</text></item>
<item><p>102b5</p><section>dkon brtsegs</section><text>rgyas gyur/ /lha'i bu tshor ba las byung gis gsol pa/ rnam par 'dren pas 'jig rten du/ /tshor ba rnams ni 'byung mkhyen nas/ /tshor ba'i phung po rab rgal te/ /sangs rgyas 'jig rten chags mi mnga'/ /lha'i bu tshor ba rig pas gsol pa/ mi rnams</text></item>
<item><p>102b6</p><section>dkon brtsegs</section><text>dag la gang 'ching ba'i/ /tshor ba thams cad khyod kyis mkhyen/ /nyon mongs zhags pas 'ching 'gyur ba/ /de yi rang bzhin khyod kyis gzigs/ /lha'i bu sems la mkhas pas gsol pa/ khyod kyi sems kyis nyon mongs pham/ /bdud rnams kyang ni spa bkong ste/ /</text></item>
<item><p>102b7</p><section>dkon brtsegs</section><text>sems de rang bzhin ma mchis par/ /thub pa chen po khyod kyis gzigs/ /lha'i bu sems yongs su shes pas gsol pa/ ji ltar sgyu ma'i mkhan po yis/ /sgyu ma sna tshogs sprul pa bzhin/ /sems ni bde gshegs khyod kyis mkhyen/ /de phyir khyod la 'jig rten</text></item>
<item><p>103a1</p><section>dkon brtsegs</section><text>mchod/ /lha'i bu sems la yang dag par rtogs pas gsol pa/ /sgyu ma'i mkhan nam slob ma bzhin/ /gang gis 'gro ba 'di bcings pa'i/ /sems de khyod kyis yang dag brtags/ /de ni khyod kyis ji bzhin mkhyen/ /lha'i bu sems kyi spyod yul</text></item>
<item><p>103a2</p><section>dkon brtsegs</section><text>la spyod pas gsol pa/ sems kyi spyod yul khyod kyis mkhyen/ /rnam par 'dren pa rmi lam na/ /ji ltar tshogs kyi grangs bzhin du/ /byis pa'i sems rmongs bgyid par gzigs/ /lha'i bu sems kyi dbang phyug gis gsol pa/ /dul gyur las su rung ba yi/ /sems</text></item>
<item><p>103a3</p><section>dkon brtsegs</section><text>kyi rang bzhin rtog med pa/ /gang la 'jig rten gting mi rnyed/ /mtshan nyid brtan pa khyod kyis gzigs/ /lha'i bu sems la dpa' bas gsol pa/ gang gis sems la sems med shes/ /mkhas pa sgyid lug mi 'gyur zhing / /bdud sde rab tu 'dul bgyid pa/ /de dag 'dir</text></item>
<item><p>103a4</p><section>dkon brtsegs</section><text>ni dpa' zhes bgyi/ /lha'i bu sems kyis yang dag 'phags kyis gsol pa/ gang dag sems la sems med shes/ /de dag sangs rgyas sras lags te/ /dpa' chen sangs rgyas chos rnams la/ /skyes bu de dag yang dag 'phags/ /lha'i bu zhi ba'i sems kyis gsol pa/</text></item>
<item><p>103a5</p><section>dkon brtsegs</section><text>gang gis sems la dbang bgyis pa/ /sems can de dag zhi rab zhi/ /bdud kyi zhags las rab grol bas/ /de dag bdud kyi dbang mi mchi/ /lha'i bu sems mnyen pas gsol pa/ mi rnams gang dag sems mnyen zhing / /bsnyen par dka' dang dpa' ba dang / /khyod kyi bstan</text></item>
<item><p>103a6</p><section>dkon brtsegs</section><text>la gang mos pa/ /de dag 'dod par zhum mi 'gyur/ /lha'i bu sems dag pas gsol pa/ sems dag las rnams gtsang gyur cing / /yang dag rtogs pas spyod bgyid pa/ /de dag rgyal ba'i bstan thos nas/ /zab mo rnams la zhum mi 'gyur/ /lha'i bu chos nyid la gnas</text></item>
<item><p>103a7</p><section>dkon brtsegs</section><text>pas gsol pa/ gang gi yid ni chos nyid la/ /rab tu dga' zhing thogs med pa/ /de dag mi dbang sras po ste/ /zhi ba'i sar ni phyin pa lags/ /lha'i bu chos la sems pas gsol pa/ chos rnams thams cad chos dbyings su/ /'dren pa de la bslabs pa rnams/ /chos</text></item>
<item><p>103b1</p><section>dkon brtsegs</section><text>nyid la ni gang sems pa/ /de dag spyod yul ma yin med/ /lha'i bu chos kyi dbyings la nges par byung gis gsol pa/ mi mchog khyod kyi sras kyi rnams/ /chos kyi dbyings la nges byung ste/ /'dren pa khyod kyi sras de dag /mtshan nyid gcig gis nges byung lags/ /lha'i</text></item>
<item><p>103b2</p><section>dkon brtsegs</section><text>bu chos kyi dbyings kyi spyod yul gyis gsol pa/ /chos rnams kun gyi spyod yul ni/ /chos kyi dbyings zhes rgyal bas gsungs/ /dpa' bo khyod ni gang spyod pa'i/ /ye shes de ni bsam mi khyab/ /lha'i bu chos kyi dbyings la zhugs pas gsol pa/ /chos kyi dbyings la</text></item>
<item><p>103b3</p><section>dkon brtsegs</section><text>gang zhugs pa/ /de dag ye shes bsam yas te/ /sangs rgyas chos la the tshom med/ /sems can bsam la de dag mkhas/ /lha'i bu chos kyi dbyings la bab kyis gsol pa/ gang dag chos kyi mtshan nyid gcig /chos kyi dbyings la bab pa rnams/ /de dag spobs</text></item>
<item><p>103b4</p><section>dkon brtsegs</section><text>pa'i stobs bskyed pa/ /bsam gyis mi khyab thob par 'gyur/ /lha'i bu chos kyi dbyings la 'jigs pa med pas gsol pa/ gang dag de dag gnas pa yi/ /'jigs pa med pa thob med pas/ /de dag rnams kyi spobs dang stobs/ /de la mtshungs pa med pa 'byung / /lha'i</text></item>
<item><p>103b5</p><section>dkon brtsegs</section><text>bu chos kyi dbyings la mkhas pas gsol pa/ khyod ni chos dbyings mkhas pa ste/ /chos rnams kun la shin tu mkhas/ /lag mthil skyu ra ra bzhag bzhin/ /chos kyi dbyings kyang rnam par ston/ /lha'i bu chos kyi dbyings la gnas pas gsol pa/ chos rnams rang bzhin</text></item>
<item><p>103b6</p><section>dkon brtsegs</section><text>med gzigs pas/ /khyod ni chos kyi dbyings la bzhugs/ /mi gnas zhum pa ma mchis te/ /bzung ba ma mchis btang ma mchis/ /lha'i bu chos kyi dbyings la spyod pas gsol pa/ sangs rgyas spyod yul gang lags pa'i/ /chos kyi dbyings la khyod spyod de/ /bar</text></item>
<item><p>103b7</p><section>dkon brtsegs</section><text>snang mkha' dang 'dra ba yi/ /'jig rten mgon la phyag kyang 'tshal/ /lha'i bu chos kyi dbyings la rton pas gsol pa/ gang dang gang gi sgo dag nas/ /skyes bu dam pa ston mdzad pa/ /de yi sgo nas chos dbyings ston/ /de phyir rtags dang gzugs ma mchis/ /lha'i bu chos</text></item>
<item><p>104a1</p><section>dkon brtsegs</section><text>kyi dbyings la brtson pas gsol pa/ mngon par brtson pas chos kyi dbyings/ /skyes bu dam pa khyod kyis mkhyen/ /brtson pas rdzogs pa'i sangs rgyas rnams/ /ye shes pha rol phyin par gyur/ /lha'i bu chos kyis tshim gyis gsol pa/ dpa' bo khyod</text></item>
<item><p>104a2</p><section>dkon brtsegs</section><text>kyis skye bo 'di/ /chos kyis rab tu tshim par mdzad/ /chos kyi dbyings ni rnam mkhyen pas/ /'dren pa byang chub mchog la bzhugs/ /lha'i bu chos nyid kyi gting rnyed pas gsol pa/ gting rnyed gyur pa'i 'gro ba kun/ /'dren pa khyod kyi zhal du lta/ /chos dbyings rnam</text></item>
<item><p>104a3</p><section>dkon brtsegs</section><text>par mkhyen pa yi/ /'dren pa khyod la phyag kyang 'tshal/ /lha'i bu gnas shes pa la rab tu gnas pas gsol pa/ mi mchog 'dren pa sangs rgyas kyi/ /ye shes gnas 'di chos dbyings te/ /rnam par 'dren pa stobs bcu po/ /gang la spyod pa de lags so/ /lha'i bu</text></item>
<item><p>104a4</p><section>dkon brtsegs</section><text>gnas la gnas pas gsol pa/ chos kyi dbyings ni gnas chen te/ /thams cad mkhyen pa bzhud pa'i lam/ /de ni chos rnams thams cad kyang / /mtshan nyid gcig par shes pa lags/ /lha'i bu gnas mngon par shes pas gsol pa/ khyod ni chos dbyings</text></item>
<item><p>104a5</p><section>dkon brtsegs</section><text>mngon par mkhyen/ /mtshan nyid gcig la mkhas pa ste/ /sems can kun gyi bsam pa yang / /rkang gnyis gtso bo khyod kyis mkhyen/ /lha'i bu gnas nas nges par byung gis gsol pa/ rnam par 'dren pa khyod kyi sras/ /gnas su bya ba chos dbyings shes/ /gsal</text></item>
<item><p>104a6</p><section>dkon brtsegs</section><text>bar 'tshal ba'i mkhas pa rnams/ /rang byung nyid du nges par byung / /lha'i bu gnas la bslabs pas gsol pa/ chos kyi dbyings la gang bslabs pa'i/ /skyes bu de dag byang chub zhugs/ /rang byung nyid du gnas rnyed pas/ /de dag rkang gnyis mchog tu 'gyur/ /lha'i bu gnas</text></item>
<item><p>104a7</p><section>dkon brtsegs</section><text>med pa la mkhas pas gsol pa/ gnas med pa ni gang 'tshal ba/ /de dag bde gshegs dgongs la mos/ /bdud rnams bye ba stong gis kyang / /de dag rmongs par yod mi nus/ /lha'i bu gnas med pa mngon par shes pas gsol pa/ gnas med gang gis rig gyur pa/ /</text></item>
<item><p>104b1</p><section>dkon brtsegs</section><text>de dag bdag cag bdud kyi tshogs/ /bye bas byang chub mi skyod ces/ /mkhas pa de dag shin tu dga'/ /lha'i bu gnas med pa'i dgongs pa la mkhas pas gsol pa/ gnas med 'du shes mkhas pa ni/ /chos nyid la ni rab gnas te/ /sdig can bdud rnams bshal ba ni/ /</text></item>
<item><p>104b2</p><section>dkon brtsegs</section><text>ji ltar rta yis shing rta bzhin/ /lha'i bu gnas med pa la mkhas pas gsol pa/ mtshan nyid gcig la mkhas pa po/ /chos kyi dbyings la bgegs bgyid pa'i/ /bdud kyi las ni gnas med de/ /gnas med do zhes rgyal bas gsungs/ /lha'i bu gnas dang gnas ma</text></item>
<item><p>104b3</p><section>dkon brtsegs</section><text>yin pa rtogs pas gsol pa/ gnas dang de bzhin gnas min pa/ /byis pa'i blo can rnams la bstan/ /rang gis de ni thugs chud nas/ /sems can rnams la khyod kyis bstan/ /lha'i bu sbyin pa la mkhas pas gsol pa/ sngon chad rgyu ni gang dag dang / /las 'dra</text></item>
<item><p>104b4</p><section>dkon brtsegs</section><text>'byung ba ma 'tshal ba'i/ /rgyu de khyod kyis thugs su chud/ /las kyi gnas kyang rab tu mkhyen/ /lha'i bu las la mkhas pas gsol pa/ chags dang zhe sdang gti mug ni/ /las kyi rgyu zhes khyod kyis mkhyen/ /gang gis rgyu yis bgyis de yang / /gang zag mchog gis</text></item>
<item><p>104b5</p><section>dkon brtsegs</section><text>thugs su chud/ /lha'i bu ma 'ongs pa la mkhas pas gsol pa/ ma 'ongs pa yi dus dag na/ /mi rnams las gang bgyid 'gyur ba/ /de yi rgyu dang len pa dang / /gnas dang las kyang khyod kyis mkhyen/ /lha'i bu da ltar byung ba la lta bas gsol pa/ phyogs bcu'i</text></item>
<item><p>104b6</p><section>dkon brtsegs</section><text>'jig rten 'di dag gi /sems can rnams dang rgyu dang las/ /gnas dang las kyi len pa rnams/ /kun kyang 'dren pa khyod kyis mkhyen/ /lha'i bu stobs kyi spyod yul gyis gsol pa/ mi dbang khyod kyis ma gzigs pa'i/ /las dang rgyu dag ma mchis te/ /gnas dang</text></item>
<item><p>104b7</p><section>dkon brtsegs</section><text>skye ba'ang ma mchis so/ /de bas khyod ni gang zag mchog /lha'i bu stobs la mngon par dga' bas gsol pa/ las dang rgyu dang de bzhin gnas/ /dus la rnam smin rnam gsum dang / /ji ltar de yi len pa yang / /khyod kyis mkhyen pas de slad mchod/ /lha'i bu stobs</text></item>
<item><p>105a1</p><section>dkon brtsegs</section><text>kyi blo gros kyis gsol pa/ rgyu dang las dang len pa dang / /rnam par smin dang rkyen dang gnas/ /rang bzhin bral bar khyod kyis mkhyen/ /de phyir rgyal ba mnyam pa med/ /lha'i bu stobs kyis byung gis gsol pa/ rgyu dang las dang len pa dang / /gnas dang rkyen</text></item>
<item><p>105a2</p><section>dkon brtsegs</section><text>dang rgyu rnams dang / /rnam smin so so yang dag rig /thams cad stong par rab tu mkhyen/ /lha'i bu stobs la dga' bas gsol pa/ rgyu dang las dang len pa dang / /gnas dang rkyen dang rgyud kyi rnams/ /khyod nyid rang gis mngon mkhyen te/ /rang bzhin med par bstan par</text></item>
<item><p>105a3</p><section>dkon brtsegs</section><text>mdzad/ /lha'i bu stobs kyis rnam par rtse bas gsol pa/ rgyu dang las dang len pa dang / /gnas dang rkyen dang rgyud kyi rnams/ /'pho med dbang phyug med pa ste/ /rten cing 'byung bar khyod kyis mkhyen/ /lha'i bu stobs kyis 'phags kyis gsol pa/ rgyu dang rkyen dang las</text></item>
<item><p>105a4</p><section>dkon brtsegs</section><text>rnams dang / /rnam par smin pa sten pa rnams/ /de kun rang bzhin stong ngo zhes/ /seng ge'i nga ror khyod kyis gsungs/ /lha'i bu stobs kyi rjes su 'brang bas gsol pa/ 'jig rten las ni gang zhig gis/ /khams ni gang zhig spel gyur pa/ /de dag rkang gnyis gtso</text></item>
<item><p>105a5</p><section>dkon brtsegs</section><text>bos mkhyen/ /de bas khyod ni do zla med/ /lha'i bu stobs dang ldan gyis gsol pa/ khams gang la ni bsten bgyis shing / /gang gis mngon par las bgyis dang / /de yi rnam smin ci 'dra ba/ /de kun spyan dang ldan pas mkhyen/ /lha'i bu stobs yang dag 'phags kyis</text></item>
<item><p>105a6</p><section>dkon brtsegs</section><text>gsol pa/ khams gang la ni bsten bgyis shing / /ci 'dra'i rang bzhin gyur pa yi/ /sems can thams cad khyod kyis mkhyen/ /phyag gi sor mo lnga dang 'dra/ /lha'i bu stobs la spyod pas gsol pa/ khams gang la ni bsten bgyis shing / /bshes gnyen ci 'dra rnyed</text></item>
<item><p>105a7</p><section>dkon brtsegs</section><text>gyur nas/ /'du 'dzi ci 'dra bgyid gyur pa/ /de dag bla na med pas mkhyen/ /lha'i bu stobs kyi byin gyis brlabs pas gsol pa/ stobs kyi byin gyis brlabs mkhyen cing / /'dren pa de ni khams dang ni/ /'du 'dzi bshes gnyen tshogs kyi rnams/ /de dag mi mchog khyod kyis</text></item>
<item><p>105b1</p><section>dkon brtsegs</section><text>mkhyen/ /lha'i bu khams nges pas gsol pa/ khams de dang ni len pa dang / /bshes gnyen de dang de 'grogs pa/ /de la khyod kyi mkhyen pa des/ /de phyir the tshom yong mi mnga'/ /lha'i bu khams la rten pas gsol pa/ sems can gang na gnas gnas pa'i/ /</text></item>
<item><p>105b2</p><section>dkon brtsegs</section><text>'khor ba de dang khams de dang / /spyod dang skad dang 'gro ba rnams/ /mi mchog khyod kyis rab tu mkhyen/ /lha'i bu khams la mkhas pas gsol pa/ ye shes gang gis khams de ni/ /'dren pas mngon par mkhyen pa yi/ /mkhyen de mkhyen pas stong ngo zhes/ /bla mchog</text></item>
<item><p>105b3</p><section>dkon brtsegs</section><text>mnga' bas yang dag bstan/ /lha'i bu khams nas nges par 'byung gis gsol pa/ khams gang la ni bsten bgyis na/ /'dus byas dag la ji srid gnas/ /de ni khyod kyis ji bzhin mkhyen/ /khyod la do zla ma mchis so/ /lha'i bu khams kyi rjes su song bas gsol pa/</text></item>
<item><p>105b4</p><section>dkon brtsegs</section><text>khams gang la ni bsten bgyis pas/ /yon tan ji snyed bskyed pa dang / /rnam par smin dang 'bras bu dag /de dag ma lus khyod kyis mkhyen/ /lha'i bu khams la yang dag zhugs pas gsol pa/ khams gang la ni bsten bgyid cing / /'gro ba ci 'dra 'dod bgyid pa/ /</text></item>
<item><p>105b5</p><section>dkon brtsegs</section><text>de yang khyod kyis thogs med mkhyen/ /de phyir khyod ni mkhas pas mchod/ /lha'i bu lam mngon par shes pas gsol pa/ khams gang la ni bsten bgyis pas/ /'gro ba ci 'dra mchi ba yi/ /sems can rnams kyi lam dag kyang / /ye shes mkhas pa khyod kyis mkhyen/ /</text></item>
<item><p>105b6</p><section>dkon brtsegs</section><text>lha'i bu lam la mi 'jigs pas gsol pa/ sems can log pa nyid nges shing / /mya ngan 'das 'gro skal med pa/ /phung po gsum po de dag la/ /khyod kyi ye shes nges par 'jug /lha'i bu lam gyis nges par byung gis gsol pa/ sems can yang dag nyid nges te/ /</text></item>
<item><p>105b7</p><section>dkon brtsegs</section><text>ngan 'gror 'gro ba'i skal med pa/ /de la 'jig rten sgron ma khyod/ /rtogs pa thogs pa med par 'jug /lha'i bu lam la mos pas gsol pa/ ma nges phung por gyur pa la/ /gang zag gang rnams gnas pa rnams/ /de la ngan song ngan 'gro dang / /mya ngan 'das pa'ang khyod</text></item>
<item><p>106a1</p><section>dkon brtsegs</section><text>kyis bstan/ /lha'i bu stobs kyi brdas gsol pa/ sangs rgyas brda tsam nyid lags te/ /de bzhin stobs dang ye shes dang / /mi 'jigs bzhi yang de bzhin du/ /kun rdzob ces ni thub pas gsungs/ /lha'i bu yang dag pa mthong bas gsol pa/ sangs</text></item>
<item><p>106a2</p><section>dkon brtsegs</section><text>rgyas sangs rgyas chos rnams med/ /ye shes gnas pa gzhan yang med/ /don dam nyid du bstan to zhes/ /de bzhin gshegs pa khyod kyis mkhyen/ /lha'i bu stobs la gnas kyis gsol pa/ sangs rgyas chos la stobs gnas pas/ /des na de la 'jigs</text></item>
<item><p>106a3</p><section>dkon brtsegs</section><text>med de/ /rgyal ba de bzhin gshegs kyi sras/ /ji ltar 'dod dgur rnam par 'phrul/ /lha'i bu chos la 'jigs med kyis gsol pa/ kun rdzob dang ni don dam dang / /de dag rab tu bstan mchis kyang / /kun rdzob dang ni don dam dang / /brda yang dmigs su</text></item>
<item><p>106a4</p><section>dkon brtsegs</section><text>ma mchis so/ /lha'i bu ye shes lhur len gyis gsol pa/ brjod pa thams cad rnam pa gzhan/ /chos kyi mtshan nyid rnam pa gzhan/ /mtshan nyid ma mchis brjod ma mchis/ /khyod kyis chos kyi mtshan nyid gzigs/ /lha'i bu lam la brtson pas gsol pa/</text></item>
<item><p>106a5</p><section>dkon brtsegs</section><text>nges par gyur pa'i sems can rnams/ /gzhan gyi rgyud mchi'i gnas ma mchis/ /log par nges rnams kun tu 'gror/ /drang srong chen po khyod kyis gzigs/ /lha'i bu mos pa'i stobs kyis gsol pa/ khams gang la ni bsten bgyis te/ /gang rnams ci 'drar mos</text></item>
<item><p>106a6</p><section>dkon brtsegs</section><text>'gyur zhing / /'dod chags khams la sdug bsngal ba/ /de dag thub chen khyod kyis gzigs/ /lha'i bu mi sdug pa las nges par byung gis gsol pa/ ma mchis yongs su brtags pas na/ /'dod chags khams ni rab tu byung / /de la mos pa nges 'byung ba/ /</text></item>
<item><p>106a7</p><section>dkon brtsegs</section><text>de dag khyod kyis ji bzhin gzigs/ /lha'i bu byams pas nges par byung gis gsol pa/ ma mchis yongs su brtags pas na/ /zhe sdang khams ni rab tu byung / /de la mos pa nges 'byung ba/ /de dag khyod kyis ji bzhin gzigs/ /lha'i bu rkyen 'dis nges par byung</text></item>
<item><p>106b1</p><section>dkon brtsegs</section><text>gis gsol pa/ ma mchis yongs su brtags pas na/ /gti mug khams ni rab tu byung / /de la mos pa nges 'byung ba/ /de dag khyod kyis ji bzhin gzigs/ /lha'i bu gtong bas nges par byung gis gsol pa/ 'tsho med 'jigs pa rnyed pa dag /ser sna</text></item>
<item><p>106b2</p><section>dkon brtsegs</section><text>mngon par 'phel 'gyur te/ /de la mos pa nges 'byung ba/ /de dag thub chen khyod kyis gzigs/ /lha'i bu dge ba'i bshes gnyen gyis nges par byung gis gsol pa/ sdig pa'i grogs dang 'grogs pas na/ /'thun pa'i khams ni rab tu 'byung / /de la</text></item>
<item><p>106b3</p><section>dkon brtsegs</section><text>mos pa 'thob 'gyur ba/ /de dag 'dren pas rnam par mkhyen/ /lha'i bu rnam par shes pa snying por 'dzin pas gsol pa/ /'khor ba na ni 'khor rnams kyis/ /ci 'dra'i khams la bsten pa dang / /mos pa de mthar phyin pa dag /khyod kyis ma lus rab tu</text></item>
<item><p>106b4</p><section>dkon brtsegs</section><text>mkhyen/ /lha'i bu nan tan snying por byed pas gsol pa/ 'khor ba na ni 'khor rnams kyis/ /gang gi rgyus byung nan tan dang / /mos pa de las gyur pa yang / /smad pa med pa khyod kyis gzigs/ /lha'i bu dbang po la mos pas gsol pa/ sems</text></item>
<item><p>106b5</p><section>dkon brtsegs</section><text>can gang gis khams gang la/ /bsten na ji ltar 'gyur ba yi/ /rgyu de khyod kyis rab tu mkhyen/ /des na khyod ni dga' bar mdzad/ /lha'i bu dbang po la spyod pas gsol pa/ sbyor ba gang gis skye ba dang / /gang gis rgya chen skye ba dang / /dmigs pa dang ni</text></item>
<item><p>106b6</p><section>dkon brtsegs</section><text>zhing rnams dang / /dbang po khyod kyis rab tu mkhyen/ /lha'i bu dbang pos nges par byung gis gsol pa/ 'dod pa'i sdug bsngal gnod gyur dang / /sred pa mngon par 'jug pa dang / /srid pa zhi bar bgyi ba'i don/ /de dag smra ba'i mchog gis mkhyen/ /lha'i</text></item>
<item><p>106b7</p><section>dkon brtsegs</section><text>lha'i bu dbang po'i spyod yul gyis gsol pa/ dbang po nyam chung rnam dag ni/ /gzugs kyi 'dod chags dben par 'tshal/ /srid pa rnam par gzhig pa yang / /rkang gnyis dam pas bsten pa mdzad/ /lha'i bu dbang po rnam par rgyal bas gsol pa/ dbang po</text></item>
<item><p>107a1</p><section>dkon brtsegs</section><text>rtul po dur khrod bsten/ /rang gi 'dod chags zhi bar bgyid/ /rkang gnyis gtso bo'i zhal mthong nas/ /sred dang bcas pa khyod la lta/ /lha'i bu dbang po rtogs kyis gsol pa/ 'dod chags can dang 'dod chags dang / /zhi dang shes dang mi shes</text></item>
<item><p>107a2</p><section>dkon brtsegs</section><text>dang / /srid pa zhi dang dbang po rnams/ /rnam par gzigs na sngon ma dmigs/ /lha'i bu dbang po la gnas pas gsol pa/ zhe sdang gnyen por gyur pa yi/ /gnod sems med dang dben pa dag /dbang po rtul po sten pa'i tshe/ /khyod kyis 'gro ba'i bsam pa</text></item>
<item><p>107a3</p><section>dkon brtsegs</section><text>gzigs/ /lha'i bu dbang po la brtson pas gsol pa/ zhe sdang gnyen por byams pa gsung / /sems can shes pa rjes su skye/ /zhe sdang khams ni zhi bar bgyid/ /de dag mi mchog khyod kyis mkhyen/ /lha'i bu dbang po tshol bas gsol pa/ gnod sems</text></item>
<item><p>107a4</p><section>dkon brtsegs</section><text>med dang byams pa dang / /zhi ba'i ngo bo nyid ma gzigs/ /dag dang nyon mongs ma dmigs te/ /des na 'jig rten khyad par 'phags/ /lha'i bu dbang po rjes su 'brang gis gsol pa/ log par rnam par rtog pa dang / /log par nye bar ston pa yang / /nyon mongs dam</text></item>
<item><p>107a5</p><section>dkon brtsegs</section><text>phyir kun sbyor te/ /bzlog pas thar par 'gyur ba gzigs/ /lha'i bu ye shes yang dag shar gyis gsol pa/ 'dod chags zhe sdang gti mug dang / /dngos la 'dzin pa mun pa ste/ /bzlog pas snang ba chen por 'gyur/ /de ni grags chen khyod kyis mkhyen/ /lha'i bu</text></item>
<item><p>107a6</p><section>dkon brtsegs</section><text>ye shes 'dod chags chad pas gsol pa/ 'dod chags zhe sdang gti mug dang / /mun pa snang ba dngos po rnams/ /rang bzhin nyid kyis ma mchis te/ /de ni rkang gnyis gtso bos gzigs/ /lha'i bu snang ba 'dzin gyis gsol pa/ sems can gang gi shes pa gang / /</text></item>
<item><p>107a7</p><section>dkon brtsegs</section><text>ji tsam yongs su bsgrub bgyis dang / /snod du gang rung ji snyed pa/ /de dag mi mchog khyod kyis mkhyen/ /lha'i bu dbang po dang zhe 'gras pas gsol pa/ /nyon mongs spang phyir shes gang gis/ /shes pa de la rtog bgyid pa/ /de yang ston pa khyod kyis mkhyen/ /de</text></item>
<item><p>107b1</p><section>dkon brtsegs</section><text>bas khyod la mngon par dga'/ /lha'i bu dbang po la dga' bas gsol pa/ yul dang dus dang gnas dag dang / /spyod pa rnam par bsgom pa dang / /nyon mongs snyon mongs rnam dag pa/ /thub pa khyod kyis stong par gzigs/ /lha'i bu ye shes rgyal mtshan gyis</text></item>
<item><p>107b2</p><section>dkon brtsegs</section><text>gsol pa/ dbang po rno rtul 'bring dag dang / /gang zag dag gi bsam pa dang / /bcings dang thar dang zad dang shes/ /g.yo ba med par khyod kyis mkhyen/ /lha'i bu dbang po'i rgyal mtshan gyis gsol pa/ dbang po rab 'bring rtul bo dang / /nyon mongs ye shes</text></item>
<item><p>107b3</p><section>dkon brtsegs</section><text>tshor ba dang / /gdul dang gdul bar bgyid pa dag /khyod kyis mtshan nyid med par gsungs/ /lha'i bu dbang po rnam par brtags kyis gsol pa/ sems can rnams kyi bsam gtan dang / /rnam thar kun nas nyon mongs dang / /snyoms 'jug ting 'dzin ldang ba</text></item>
<item><p>107b4</p><section>dkon brtsegs</section><text>dang / /rnam byang thub pa khyod kyis mkhyen/ /lha'i bu stobs kyi shugs kyis gsol pa/ zhi ba'i ting nge 'dzin bsten te/ /chos kun ngo bo nyid kyis ni/ /rang bzhin med par khyod kyis mkhyen/ /des na thams cad mkhyen ces bgyi/ /lha'i bu stobs kyi go cas</text></item>
<item><p>107b5</p><section>dkon brtsegs</section><text>gsol pa/ chos rnams gang dang rang bzhin gang / /chos gang gis ni brjod bgyis pa/ /yang dag ji bzhin thugs su chud/ /des na dus gsum chags mi mnga'/ /lha'i bu stobs 'dod kyis gsol pa/ log par brtags pas kun nyon mongs/ /rnam pa bzhi</text></item>
<item><p>107b6</p><section>dkon brtsegs</section><text>ni skye bar 'gyur/ /las las skyes par de dag mkhyen/ /des na khyod la do zla med/ /lha'i bu stobs shes kyis gsol pa/ nyon mongs rnams dang las rnams kyi/ /gnyen po rnam par byang ba dang / /bstan pa'ang khyod kyis rab tu mkhyen/ /des na khyod</text></item>
<item><p>107b7</p><section>dkon brtsegs</section><text>la do zla med/ /lha'i bu stobs kyi 'od kyis gsol pa/ bsam gtan rnam thar ldang ba dang / /snyoms par 'jug dang ting 'dzin dang / /kun nas nyon mongs rnam byang dag /ming tsam mo zhes khyod kyis bstan/ /lha'i bu stobs las byung gis gsol pa/</text></item>
<item><p>108a1</p><section>dkon brtsegs</section><text>bsam gtan rnam thar rnam byang dang / /snyoms par 'jug dang ting nge 'dzin/ /bag yod pa las byung ba ste/ /de la khyod kyis ye shes 'jug /lha'i bu stobs rnam par spel gyis gsol pa/ dpa' bo khyod kyi mkhyen pa ni/ /bsam gtan la</text></item>
<item><p>108a2</p><section>dkon brtsegs</section><text>sogs de dag dang / /ldang dang rnam par byang la 'jug /de ni rlung ltar chags pa med/ /lha'i bu sngon gyi mtha' la mkhas pas gsol pa/ bskal pa bye ba grangs med du/ /srid pa 'di na sngon bzhugs tshe/ /srid pa'i skyon dang yong ma 'dres/ /des na</text></item>
<item><p>108a3</p><section>dkon brtsegs</section><text>khyod la do zla med/ /lha'i bu sngon gyi mtha' la gnas pas gsol pa/ bskal pa bye ba grangs med du/ /byang chub gzhal yas tshol mdzad cing / /'dren pas yongs su spyad pas na/ /des na khyod ni dpa' bo lags/ /lha'i bu sngon gyi mtha' la rtogs pas</text></item>
<item><p>108a4</p><section>dkon brtsegs</section><text>gsol pa/ sngon mthar sbyin pa sna tshogs dag /blo mchog gsungs tshe gsol pas na/ /spobs pa sna tshogs rab mnga' bar/ /rnam par 'dren pa des nges byung / /lha'i bu sngon gyi mtha' la byang bas gsol pa/ sngon chad 'khor bar spyod pa'i tshe/ /tshul</text></item>
<item><p>108a5</p><section>dkon brtsegs</section><text>rnams la ni tshul mkhas pa/ /'jig rten sgron rnams khyod kyis gzigs/ /des na khyod ni tshul la mkhas/ /lha'i bu sngon gyi mtha' tshar phyin pas gsol pa/ sngon mthar chos rgyal mang po la/ /dpa' bos sngan chad spyod mdzad pas/ /thams cad mkhyen</text></item>
<item><p>108a6</p><section>dkon brtsegs</section><text>du nges par yang / /sems can mkhas la phyag kyang 'tshal/ /lha'i bu sngon gyi tshul phun sum tshogs pas gsol pa/ byang chub mchog ni btsal ba'i phyir/ /bskal pa bye ba grangs med du/ /sangs rgyas bye ba mtha' yas pa/ /de la khyod kyis sa bon btab/ /</text></item>
<item><p>108a7</p><section>dkon brtsegs</section><text>lha'i bu sngon gyi tshul la nges pas gsol pa/ bskal pa bye bar brtag mdzad pas/ /chos kun sems can med pa zhes/ /chos rnams thams cad nges par mkhyen/ /'du 'phrod tsam du rgyal bas gsung / /lha'i bu sngon gyi mtha' la sems pas gsol pa/</text></item>
<item><p>108b1</p><section>dkon brtsegs</section><text>bskal pa bye ba grangs med du/ /gnas dang gnas min rab mkhyen par/ /rnam par 'dren pa spyod mdzad pas/ /des na 'jig rten rmongs mi mnga'/ /lha'i bu sngon gyi mtha' la dpyad pas gsol pa/ gnas dang gnas min brten bgyis nas/ /las dang rgyu rnams dpyad</text></item>
<item><p>108b2</p><section>dkon brtsegs</section><text>pas na/ /khams dang dbang po mos pa dang / /bsam gtan sngon gyi mtha' yang mkhyen/ /lha'i bu sngon gyi mtha' la yongs su rtog pas gsol pa/ khyod kyi sngon mtha' yongs brtags pas/ /stobs kyi ye shes rnam bcu po/ /dpa' bo chen pos rnam par spel/ /</text></item>
<item><p>108b3</p><section>dkon brtsegs</section><text>des ni 'jig rten 'di la gzigs/ /lha'i bu sngon gyi mtha'i spyod yul gyis gsol pa/ dpa' bo sems can thams cad kyi/ /sngon gyi mtha' yi spyod pa dang / /dge dang mi dge'i rgyu ba rnams/ /mkhyen pas 'jig rten gso ba mdzad/ /lha'i bu sngon gyi mtha'i spyod</text></item>
<item><p>108b4</p><section>dkon brtsegs</section><text>pa la so sor rtog pas gsol pa/ thub pas sngon gyi sems can gyi/ /sngon mtha'i spyod pa rab mkhyen cing / /khams dang mos pa mkhyen pas na/ /de phyir sems can gso ba mdzad/ /lha'i bu mos pa'i stobs can gyis gsol pa/ bskal pa bye ba mtha' yas su/ /</text></item>
<item><p>108b5</p><section>dkon brtsegs</section><text>sngon gyi mtha' la brtag bgyis kyang / /khyod kyi dgongs pa chags mi mnga'/ /des na mgon la bdag mos lags/ /lha'i bu ye shes la mos pas gsol pa/ bskal pa bye ba grangs med du/ /sngon mtha'i srid pa bsam bgyis kyang / /rkang gnyis gtso bo'i</text></item>
<item><p>108b6</p><section>dkon brtsegs</section><text>yon tan gyi/ /pha rol phyin nus 'ga' ma mchis/ /lha'i bu phyi ma'i mtha' la mkhas pas gsol pa/ /phyogs bcu'i 'jig rten 'di dag gi /skye dgu sna tshogs las ldan pa/ /shi 'pho skye bar 'gyur ba dag /khyod kyis sangs rgyas spyan gyis gzigs/ /</text></item>
<item><p>108b7</p><section>dkon brtsegs</section><text>lha'i bu phyi ma'i mtha' las nges par byung gis gsol pa/ rgyu gang gis ni las gang zhig /bgyis shing rgyud drug mchir 'gyur ba/ /de dag thams cad rgyal bas mkhyen/ /des na thams cad mkhyen ces bgyi/ /lha'i bu shi 'pho dang skye ba mngon par shes</text></item>
<item><p>109a1</p><section>dkon brtsegs</section><text>pas gsol pa/ khams gang gis ni sems can gang / /bsgos par gyur cing las bgyid pa'i/ /bag chags las dang sems can dag /khyod kyis g.yo ba med par mkhyen/ /lha'i bu 'chi 'pho dang skye ba rig pas gsol pa/ bshes gnyen</text></item>
<item><p>109a2</p><section>dkon brtsegs</section><text>ci 'dra bsten bgyi shing / /las gang mngon par 'dus bgyis pas/ /'gro ba gang du mchi 'gyur ba/ /thub pa khyod kyis de yang mkhyen/ /lha'i bu dgos pa la mkhas pas gsol pa/ las de yi ni bgyi ba gang / /dgos pa khyod kyis rab tu mkhyen/ /gang</text></item>
<item><p>109a3</p><section>dkon brtsegs</section><text>gi slad du las bgyis pa/ /de yang ma lus rab tu mkhyen/ /lha'i bu dngos po la mkhas pas gsol pa/ dngos po gang dag dmigs pa dang / /las gang mngon par 'dus bgyis pa/ /thams cad mkhyen pas de mkhyen te/ /de ni sangs rgyas spyod yul lags/ /</text></item>
<item><p>109a4</p><section>dkon brtsegs</section><text>lha'i bu dngos po rig pas gsol pa/ sems can rnams kyis bsam mkhas pa/ /dngos de ji ltar gnas pa dang / /de ni ji ltar grub pa yi/ /las de khyod kyis mngon par mkhyen/ /lha'i bu shes pa la mkhas pas gsol pa/ shes pa gang gis dngos po de/ /</text></item>
<item><p>109a5</p><section>dkon brtsegs</section><text>brtags par gyur pa rab tu mkhyen/ /de la ji ltar chags gyur pa'ang / /thub pa khyod kyis shin tu mkhyen/ /lha'i bu mngon par 'du byed pa la mkhas kyis gsol pa/ chags pa gang gis las de rnams/ /nyon mongs gang gis 'du bgyis pa'i/ /nyon mongs de dag</text></item>
<item><p>109a6</p><section>dkon brtsegs</section><text>yang dag mkhyen/ /de bas khyod ni bdag gi mgon/ /lha'i bu 'gro ba la mkhas pas gsol pa/ 'gro ba gang du las gang gis/ /mchis shing sgrib pa gang rnyed nas/ /'bras bu thob par mi 'gyur ba/ /de kun spyan ldan khyod kyis mkhyen/ /lha'i bu dmigs pa la</text></item>
<item><p>109a7</p><section>dkon brtsegs</section><text>mkhas pas gsol pa/ 'gro ba dag tu skyes rnams kyi/ /gang gis las rnams smin 'gyur ba'i/ /dmigs pa khyod kyis rab mkhyen te/ /de la khyod kyi blo gros 'jug /lha'i bu bag chags la mkhas kyis gsol pa/ 'gro dang 'gro bar mi rnams kyis/ /sngan</text></item>
<item><p>109b1</p><section>dkon brtsegs</section><text>chad bgyis pa'i sdig las dang / /de bzhin dge ba'i las rnams kyi/ /bag chags khyod kyis rab tu mkhyen/ /lha'i bu las la mkhas kyis gsol pa/ 'gro bar 'byung po thams cad kyi/ /rnying dang gsar dang slad ma dang / /las rnams gsum po khyod kyis</text></item>
<item><p>109b2</p><section>dkon brtsegs</section><text>mkhyen/ /de la so so'i skye bo 'khrul/ /lha'i bu rnam par smin pa la mkhas kyis gsol pa/ chung zhing rnam smin che ba dang / /che zhing rnam smin chung ba dang / /chung ngam che 'am mnyam pa'ang rung / /de la mu stegs can rnams rmongs/ /lha'i bu las la mkhas kyis gsol pa/ tshe</text></item>
<item><p>109b3</p><section>dkon brtsegs</section><text>'di'i las rnams gang lags dang / /skye ba'i las rnams gang lags dang / /lan grangs gzhan gyi gang lags pa/ /de dag spyan ldan khyod kyis mkhyen/ /lha'i bu tshe 'di la myong bar 'gyur ba la mkhas kyis gsol pa/ tshe 'di la ni bgyis pa yi/ /las kyi rnam smin mi</text></item>
<item><p>109b4</p><section>dkon brtsegs</section><text>gang dag /myong bar 'gyur ba gang dag la/ /so so'i skye bo rmongs pa mkhyen/ /lha'i bu skyes nas myong bar 'gyur ba la mkhas kyis gsol pa/ gang gis las gang bsags gyur te/ /skyes nas rnam par smin gyur pa/ /gang la 'jig rten gting mi rnyed/ /shes</text></item>
<item><p>109b5</p><section>dkon brtsegs</section><text>rab chen pos de nyid mkhyen/ /lha'i bu lan grangs gzhan na myong bar 'gyur ba la mkhas kyis gsol pa/ las gang bskal pa bye ba yi/ /phyi dus rnam par smin 'gyur zhing / /dus gzhan dag na yang 'byung ba/ /de dag yang dag nyid du mkhyen/ /lha'i bu yongs</text></item>
<item><p>109b6</p><section>dkon brtsegs</section><text>su ma smin pa myong bar 'gyur ba la mkhas kyis gsol pa/ las rnams gang zhig bgyis gyur pa/ /yongs su smin par ma gyur na/ /de srid 'bras bu mi 'byin pa/ /rkang gnyis mchog gis de yang mkhyen/ /lha'i bu yongs su ma smin pa myong bar 'gyur ba</text></item>
<item><p>109b7</p><section>dkon brtsegs</section><text>la rtog pas gsol pa/ las gang dang ni ldan pas na/ /sems can 'di ni skyer 'gyur ba/ /pham pa med pas de mkhyen te/ /yongs su brtags nas rab tu mkhyen/ /lha'i bu yongs su smin pa myong bar 'gyur ba la mkhas pas gsol pa/ las ni ji ltar</text></item>
<item><p>110a1</p><section>dkon brtsegs</section><text>yongs smin na/ /'bras bu dkar bar 'gyur ba mkhyen/ /de la khyod kyi ye shes 'jug /de dag stong par rnam par mkhyen/ /lha'i bu yongs su smin pa myong bar 'gyur ba la nges pas gsol pa/ thams cad mkhyen pas las kyi rnams/ lci dang</text></item>
<item><p>110a2</p><section>dkon brtsegs</section><text>yang ba rab tu mkhyen/ /sems can bsam pa thugs su chud/ /de slad bcom ldan bdag gi bla/ /lha'i bu lci yang la mkhas kyis gsol pa/ las gang gis ni sems can rnams/ /ngan song mchi bar 'gyur ba dang / /lci ba dang ni yang ba gzigs/ /de shes</text></item>
<item><p>110a3</p><section>dkon brtsegs</section><text>mkhyen pas rab tu mkhyen/ /lha'i bu sems can gyi spyod pa la mkhas kyis gsol pa/ sems can spyod pa nyer bzung zhing / /las kyi lci dang yang ba dag /dpa' bo khyod kyis rab tu mkhyen/ /mu stegs can rnams de la rmongs/ /lha'i bu sems can gyi spyod pa</text></item>
<item><p>110a4</p><section>dkon brtsegs</section><text>la dpyod pas gsol ba/ sems can spyod pa dpyad mdzad cing / /las kyi rnam par smin pa bstan/ /phor bu'i chu dang gang gA'i chu/ /lan tshwas rnam par bstan pa bzhin/ /lha'i bu las la mkhas kyis gsol pa/ slob dang mi slob rnam par smin/ /rkang</text></item>
<item><p>110a5</p><section>dkon brtsegs</section><text>gnyis dam pa ston mdzad cing / /kun nas nyon mongs las myong nas/ /las ni zad par 'gyur ba bstan/ /lha'i bu sangs rgyas kyi ye shes la reg par byed pas gsol pa/ sangs rgyas spyan gyis khams gsum na/ /las kyi 'bras bu rten pa yi/ /byis pa</text></item>
<item><p>110a6</p><section>dkon brtsegs</section><text>dag dang mkhas pa gzigs/ /phra gzigs khyod la phyag 'tshal lo/ /lha'i bu las zad par byed pas gsol pa/ 'jig rten dag na rnam 'dren khyod/ /sems can rnams kyi shi 'pho dang / /skye ba kun la ye shes 'jug /mkhyen pas 'jigs med phyag kyang</text></item>
<item><p>110a7</p><section>dkon brtsegs</section><text>'tshal/ /lha'i bu dmigs pa med pa la spyod pas gsol pa/ 'chi 'pho ba dang skye dang las/ /'gro dang de bzhin sems can dang / /rnam smin rmi lam 'drar bstan pa/ /'dren pa rkang gnyis mchog gis mkhyen/ /lha'i bu nyon mongs pa la rtog pas gsol</text></item>
<item><p>110b1</p><section>dkon brtsegs</section><text>pa/ ji ltar rmi lam skom pa zhig /shin tu bsil ba'i chu 'thungs bzhin/ /rkang gnyis mchog khyod 'dod chags dang / /zhe sdang gti mug rnams kyang zad/ /lha'i bu yongs su rtog pa dang bral bas gsol pa/ 'dod chags zhe sdang gti mug rnams/ /yongs</text></item>
<item><p>110b2</p><section>dkon brtsegs</section><text>su rtog las skyes pa ste/ /rmi lam dga' bar rtse ba bzhin/ /smra mchog khyod la phyag kyang 'tshal/ /lha'i bu yongs su rtog pa zhi bar byed pas gsol pa/ /yongs su rtog pa rab zhi bas/ /nyon mongs zad par rab bstan te/ /rmi lam na ni sprin med ltar/ /mi</text></item>
<item><p>110b3</p><section>dkon brtsegs</section><text>mchog khyod kyis rab tu mkhyen/ /lha'i bu zag pa la rtog pas gsol pa/ /rmi lam char chen 'bab pa ltar/ /de bzhin zag pa rnam 'byung bar/ /zag pa 'byung la mkhas pa po/ /dpa' bo chen po khyod kyis bstan/ /lha'i bu rmi lam rtog gis gsol pa/</text></item>
<item><p>110b4</p><section>dkon brtsegs</section><text>rmi lam char chen 'bab pa ltar/ /de bzhin zag pa rnams 'byung ste/ /nor pa rnams la zag 'byung bar/ /dpa' bo chen po khyod kyis bstan/ /lha'i bu ji lta ba bzhin du rtog pas gsol pa/ ji ltar bu mo'i rmi lam na/ /bu zhig byung la shi 'phos na/ /dga' dang</text></item>
<item><p>110b5</p><section>dkon brtsegs</section><text>sdug bsngal tshor 'gyur ba/ /de bzhin 'gro ba khyod kyis gzigs/ /lha'i bu rmi lam rtogs pas gsol pa/ rmi lam dag na mgo bcad bzhin/ /khyod kyis zag pa zad pa gzigs/ /de ni mkhas pa rnams la bstan/ /thams cad gzigs la phyag kyang 'tshal/ /</text></item>
<item><p>110b6</p><section>dkon brtsegs</section><text>lha'i bu blo gros nges par brtags kyis gsol pa/ chos kun mkhyen pa khyod kyis ni/ /ji ltar rmi lam mdza' phrad dang / /bral ba yang dag ma mchis gzigs/ /'gro ba ji bzhin tshim par mdzad/ /lha'i bu ye shes yid kyis gsol pa/ khyod kyi dam pa'i chos</text></item>
<item><p>110b7</p><section>dkon brtsegs</section><text>ston pa/ /thos na yid ni dgar 'gyur te/ /rmi lam dag na rmi bstan bzhin/ /de ltar rgyal bas bstan pa mdzad/ /lha'i bu yongs su dga' ba'i yid kyis gsol pa/ me long gzugs brnyan snang ba bzhin/ /'gro ba mtha' dag gzigs pas na/ /bsam</text></item>
<item><p>111a1</p><section>dkon brtsegs</section><text>gtan mnga' ba khyod la ni/ /lhar bcas 'jig rten yid kyang dga'/ /lha'i bu blo gros nges pas gsol pa/ thub pa pi bang sgra 'dra ba'i/ /khyod kyi dam chos thos gyur na/ /lha bu rnams kyang the tshom bor/ /rgyal ba mchog la phyag kyang 'tshal/ /lha'i bu</text></item>
<item><p>111a2</p><section>dkon brtsegs</section><text>sgyu mas tshim gyis gsol pa/ sgyu ma'i mkhan pos sgyu ma dag /byis pa rmongs byed yongs bstan na/ /mi mkhas de la rmongs par 'gyur/ /sgyu ma bzhin du khyod kyis bstan/ /lha'i bu sprul pa la sems pas gsol pa/ ji ltar rmi lam sgyu mthong ba/ /de ltar khyod kyis</text></item>
<item><p>111a3</p><section>dkon brtsegs</section><text>'gro ba gzigs/ /mgon po'i bstan pa de thos na/ /bdag cag the tshom ma mchis so/ /lha'i bu sgyu ma las nges par byung gis gsol pa/ sgyu ma'i mkhan pos sgyu sprul kyang / /sgyu ma lags par 'tshal bas na/ /de la rmongs par 'gyur ma mchis/ /de bzhin khyod kyis</text></item>
<item><p>111a4</p><section>dkon brtsegs</section><text>'gro ba gzigs/ /lha'i bu rtog pa'i rjes su rtog pas gsol pa/ ji ltar brtson pas rmi lam na/ /sangs rgyas sku gzugs brtags pa bzhin/ /de ltar rtog pas 'jig rten bskyed/ /rnam par 'dren pa khyod kyis gzigs/ /lha'i bu kun tu rtog pa 'joms kyis</text></item>
<item><p>111a5</p><section>dkon brtsegs</section><text>gsol pa/ kun rtog 'dod chags rgyu lags te/ /'dod chags dngos pos bskyed ma lags/ /rtog pa ngan las 'dod chags byung / /de ni rnam 'dren khyod kyis gzigs/ /lha'i bu yongs su shes pa dang ldan pas gsol pa/ ri sul dag na sgra byung ba/ /brag ca sems</text></item>
<item><p>111a6</p><section>dkon brtsegs</section><text>can sgra ma lags/ /de bzhin 'jig rten khyod kyis gzigs/ /de slad 'jig rten chags mi mnga'/ /lha'i bu ston pa la mkhas pas gsol pa/ sgra ni gang yang ma mchis te/ /sgra ni brag ca 'dra ba lags/ /'on kyang mi dbang khyod kyis bstan/ /byis pa mang po rab tu</text></item>
<item><p>111a7</p><section>dkon brtsegs</section><text>btsud/ /lha'i bu nan tan la mkhas pas gsol pa/ /chos rnams don ni gzhan lags kyang / /byis pa rnams kyis gzhan du brtags/ /nan tan chos las shes par bgyi/ /de la bdag ni the tshom chad/ /lha'i bu don gyi rjes su 'brang bas gsol pa/ chos don yang dag</text></item>
<item><p>111b1</p><section>dkon brtsegs</section><text>gang lags pa/ /de ni sus kyang ma rtogs shing / /sus kyang ma bstan 'tshal ma gyur/ /de skad thub pa'i mchog gis gsungs/ /lha'i bu chos kyi brda rtogs pas gsol pa/ zag dang dri ma nyon mongs dang / /bag chags dang ni rtog dang rtog /kun nas nyon mongs rnam dag pa/ /thub</text></item>
<item><p>111b2</p><section>dkon brtsegs</section><text>pa brda yi tshig kyang lags/ /lha'i bu kun tu rtog pa la mkhas pas gsol pa/ kun nas nyon mongs rnam dag dang / /zag pa dag dang nyon mongs dang / /dag dang bshad dang nye du dang / /ston pa 'di kun ming tsam lags/ /lha'i bu mi gnas pa'i blo gros kyis gsol pa/ khams gsum</text></item>
<item><p>111b3</p><section>dkon brtsegs</section><text>rnams la ma chags te/ /nam mkha' 'dra ba'i thugs mnga' ba/ /bral bar gyur cing sbyin pa'i gnas/ /zhi ba'i sems la phyag kyang 'tshal/ /lha'i bu ma gos pas gsol pa/ thub pa khyod kyi thugs yid ni/ /gzugs dang gzugs med mi gnas shing / /'dod dang</text></item>
<item><p>111b4</p><section>dkon brtsegs</section><text>mya ngan 'das pa la/ /gnas pa ma mchis bar snang 'dra/ /lha'i bu re ba med pas gsol pa/ 'dod pa'i khams la re ba spangs/ /gzugs dang gzugs med gnyi gar min/ /'du 'dzi dag dang bral gyur pa/ /sred zad khyod la phyag kyang 'tshal/ /lha'i bu sred pa</text></item>
<item><p>111b5</p><section>dkon brtsegs</section><text>phyung bas gsol pa/ 'byung ba dag dang 'jig pa la/ /khyod kyi sred pa yang dag chad/ /khams gsum kun la chags mi mnga'/ /rnam par 'dren la phyag kyang 'tshal/ /lha'i bu sred pa zil gyis gnon gyis gsol pa/ 'jig rten 'di dag zil mnan nas/ /khyu mchog</text></item>
<item><p>111b6</p><section>dkon brtsegs</section><text>dam pa spyod mdzad cing / /sems can 'jig rten sgrol mdzad pa/ /thugs brtse khyod la phyag kyang 'tshal/ /lha'i bu sred pa dang bral bas gsol pa/ kun tu sbyor dang bral ba ste/ /yang srid bas pas zhi gyur pa/ /dag pa'i bdag nyid dag pa'i sems/ /dus dang bral</text></item>
<item><p>111b7</p><section>dkon brtsegs</section><text>la phyag kyang 'tshal/ /lha'i bu ji lta ba bzhin du rig pas gsol pa/ chos rnams thams cad dngos med pa/ /ji bzhin dpa' bo khyod kyis mkhyen/ /bcings pa ma mchis grol ma mchis/ /yang dag gzigs la phyag kyang 'tshal/ /lha'i bu nga dam las rgal bas</text></item>
<item><p>112a1</p><section>dkon brtsegs</section><text>gsol pa/ 'dod pa'i 'dam las rgal ba ste/ /srid pa'i 'dam las de bzhin rgal/ /gzigs pa mi mnga' len mi mnga'/ /yang srid zad la phyag kyang 'tshal/ /lha'i bu zang zing spangs kyis gsol pa/ zang zing spangs shing dri ma spangs/ /re ba</text></item>
<item><p>112a2</p><section>dkon brtsegs</section><text>spangs shing sdig pa'ang spangs/ /sangs rgyas sgrib pa rnam spangs pa/ /don rtogs khyod la phyag kyang 'tshal/ /lha'i bu re ba spangs pas gsol pa/ don dang don ma lags pa spangs/ /chags pa mi mnga' nges rtogs pa/ /bdud kyi zhags las rnam 'das pa/ /len</text></item>
<item><p>112a3</p><section>dkon brtsegs</section><text>med khyod la phyag kyang 'tshal/ /lha'i bu phan par 'dod pas gsol pa/ bdag nyid dang ni gzhan rnams kyi/ /lam gang nyon mongs rims med pa/ /sgrib pa med par gzigs pa po/ /dpa' chen khyod kyis de yang gzigs/ /lha'i bu grags pa thob pas gsol pa/</text></item>
<item><p>112a4</p><section>dkon brtsegs</section><text>'dren pa 'jig rten rnam grags pa/ /khyod kyi mkhyen la brtson pa rnams/ /ji skad bstan bzhin rab rtog na/ /nyon mongs rnams ni nub par 'gyur/ /lha'i bu 'jigs pa med pas gsol pa/ chos rnams kun la nges pas na/ /sngo ba gang yang yong ma gzigs/ /ye</text></item>
<item><p>112a5</p><section>dkon brtsegs</section><text>shes rgya mtsho mi bsnyengs par/ /seng ge'i sgra ni sgrog pa mdzad/ /lha'i bu gang nas kyang 'jigs pa med pas gsol pa/ 'jigs pa kun las yang dag rgal/ /zug rngu thams cad kun tu bton/ /bsnyengs pa mi mnga' zhum mi mnga'/ /thams cad zil gnon phyag</text></item>
<item><p>112a6</p><section>dkon brtsegs</section><text>kyang 'tshal/ /lha'i bu gnas med kyis gsol pa/ /lha rnams dang ni dri za dang / /bdud dang tshangs par bcas pa yis/ /khyod kyi chos la rgal mi nus/ /de bas khyod la bsnyengs mi mnga'/ /lha'i bu seng ge'i rtsal gyis gsol pa/ chos rnams thams cad yongs</text></item>
<item><p>112a7</p><section>dkon brtsegs</section><text>mkhyen pas/ /sangs rgyas gyur la 'jigs mi mnga'/ /bdag la chos kyis su rgol zhes/ /bde gshegs khyod la dogs mi mnga'/ /lha'i bu skrag med kyis gsol pa/ seng ge ri sul gnas pa ni/ /'jigs pa ma mchis skrag ma mchis/ /phra mo</text></item>
<item><p>112b1</p><section>dkon brtsegs</section><text>yongs btul te/ /spa bkong nags na nga ro sgrog /de bzhin thams cad mkhyen pa yang / mu stegs can rnams yongs skrag ste/ /lha klu dri za'i 'jig rten na/ /mtshungs med gzigs nas gsung yang sgrog /lha'i bu thams cad zil gnon gyis gsol pa/ 'jig rten</text></item>
<item><p>112b2</p><section>dkon brtsegs</section><text>rnam 'dren 'jig rten na/ /sangs rgyas nyid la sngo bgyid pa/ /'jig rten gsum na ma mchis te/ /des na rgyal ba bdag gi skyabs/ /lha'i bu seng ge blo gros kyis gsol pa/ thams cad mkhyen pa thams cad gzigs/ /chos rnams kun la 'jigs mi mnga'/ /khyod 'dra</text></item>
<item><p>112b3</p><section>dkon brtsegs</section><text>'jig rten ma mchis te/ /cis mi bsnyengs la phyag kyang 'tshal/ /lha'i bu rjes su 'thun par skyes kyis gsol pa/ sangs rgyas nyid du dam bcas na/ /'di na khyod la rgol ma mchis/ /'jig rten 'dren pa chos kyis ni/ /khyod la gang rgol de ma mchis/ /lha'i bu mdzod</text></item>
<item><p>112b4</p><section>dkon brtsegs</section><text>'dzin gyis gsol pa/ /seng ge'i nga ro gsung bsgrags te/ /khyod kyi chos kyi mdzod bzung bas/ /srog chags bye ba stong dag gis/ /byang chub mchog tu sems kyang bskyed/ /lha'i bu brtul zhugs rjes su 'thun gyis gsol pa/ sangs rgyas rjes 'thun brtul zhugs can/ /dpa'</text></item>
<item><p>112b5</p><section>dkon brtsegs</section><text>chen de dag thob chen thob/ /byang chub mchog tu sems btud cing / /gang zag mchog tu de dag 'gyur/ /lha'i bu rjes su 'thun pa'i chos la dga' bas gsol pa/ khyod kyi bstan pa sus thos te/ /byang chub mchog tu sems btud pa/ /de dag 'jig rten sems can che/ /gang</text></item>
<item><p>112b6</p><section>dkon brtsegs</section><text>zag mchog tu de dag 'gyur/ /lha'i bu sems dag pas gsol pa/ 'jig rten dag na rgol med pa'i/ /rdzogs pa'i sangs rgyas gsung thos nas/ /srog chags bye ba stong dag gis/ /byang chub mchog tu sems kyang bskyed/ /lha'i bu sems rgyud yongs su dag pas gsol pa/</text></item>
<item><p>112b7</p><section>dkon brtsegs</section><text>yun ring dus nas mi dbang gis/ /sangs rgyas bslab la legs bslabs pas/ /de slad khyod ni thugs rgyud dag /mtshan rab sum cu gnyis dang ldan/ /lha'i bu zag pa med pa'i yid kyis gsol pa/ zag pa zad pa'i sangs rgyas kyis/ /seng ge'i nga ro bsgrags mdzad de/ /dam bcas pa</text></item>
<item><p>113a1</p><section>dkon brtsegs</section><text>la mngon bzhugs na/ /rgol ba 'di ni yong ma mchis/ /lha'i bu de kho na'i rjes su song bas gsol pa/ khyod kyi gsung la smra 'gyur ba'i/ /lha dang lha bu mi dag ni/ /'jig rten gsum na ma mchis te/ /des na thub pa stobs dang ldan/ /lha'i bu zag pa zad pa</text></item>
<item><p>113a2</p><section>dkon brtsegs</section><text>la mkhas pas gsol pa/ dge sbyong dam pa'i zag pa ni/ /ma lus yongs su bas pa ste/ /'di na khyod la rgol ma mchis/ /des na sangs rgyas bdag gi pha/ /lha'i bu rtag tu brtson pas gsol pa/ khyod la nyon mongs lus so zhes/ /mi dbang khyod la gang rgol ba/ /rnam pa</text></item>
<item><p>113a3</p><section>dkon brtsegs</section><text>kun tu mi dmigs te/ /des na sangs rgyas bsnyengs mi mnga'/ /lha'i bu sems zhi bas gsol pa/ 'dod chags zhe sdang zhi ba ste/ /gti mug bag chags bcas pa zhi/ /nyes spyod las kyang zhi bas na/ /sems zhi khyod la phyag 'tshal lo/ /lha'i bu rnal 'byor spyod pas gsol</text></item>
<item><p>113a4</p><section>dkon brtsegs</section><text>pa/ rnal 'byor gang gis nyon mongs gang / /bas par 'gyur bar lta ba'i tshe/ /de la khyod kyi mkhyen kun 'jug /des na khyod la phyag kyang 'tshal/ /lha'i bu rnal 'byor la mkhas pas gsol pa/ 'dren pa gang la bslabs pa yi/ /rnal 'byor tshogs ni mtha' yas te/ /thams cad</text></item>
<item><p>113a5</p><section>dkon brtsegs</section><text>mkhyen pa de slad du/ /nyon mongs thams cad ma lus pas/ /lha'i bu rnal 'byor blo gros kyis gsol pa/ 'jig rten sgron ma khyod kyi blo/ /rnal 'byor las ni nyams ma mchis/ /des na khyod kyi nyon mongs kun/ /bag chags bcas par yongs su bsal/ /lha'i bu zhi ba rig pas gsol pa/</text></item>
<item><p>113a6</p><section>dkon brtsegs</section><text>nyon mongs thams cad zhi gyur nas/ /bag chags ma lus yongs su bsal/ /bsnyengs pa mi mnga' rgyal sras dang / /cis kyang mi bsnyengs spyod pa mdzad/ /lha'i bu zad pa la rtog pas gsol pa/ thub pa thams cad mkhyen pa khyod/ /nyon mongs bag chags bcas par bas/ /'jig rten</text></item>
<item><p>113a7</p><section>dkon brtsegs</section><text>sgron ma khyod la ni/ /mtshungs pa gang yang mi dmigs so/ /lha'i bu bag la nyal phyung gis gsol pa/ khyod kyis bag chags ma lus bsal/ /khyod la skyon dri yong ma mchis/ /de slad sangs rgyas thams cad mkhyen/ /lha rnams kun gyi thub pa'i thub/ /lha'i bu mtha' na gnas pas</text></item>
<item><p>113b1</p><section>dkon brtsegs</section><text>gsol pa/ zag pa rnams ni spangs pas na/ /skye ba'ang skye ba ma lags te/ /thub pa khyod skye tha ma pa/ /des na mgon po bsnyengs mi mnga'/ /lha'i bu tshad srung gis gsol pa/ dpa' bo khyod kyis sa bon spangs/ /sdug bsngal myu gu tshig par gyur/ /mya ngan 'khri shing rnam par bskams/ /gdung ba</text></item>
<item><p>113b2</p><section>dkon brtsegs</section><text>med la phyag kyang 'tshal/ /lha'i bu shing btags bton gyis gsol pa/ thub pa thams cad mkhyen pa khyod/ /ma rig shing btags rnams kyang bsal/ /sangs rgyas spyod pa rnam par sbyangs/ /de bas ston pa bsnyengs mi mnga'/ /lha'i bu srid pa'i pha rol tu song bas gsol pa/ srid pa'i</text></item>
<item><p>113b3</p><section>dkon brtsegs</section><text>mtsho las yang dag rgal/ /rnam par 'dren pa bya ba byas/ /khyod kyis snang ba yang dag phyung / /'jigs med khyod ni don kyang grub/ /lha'i bu mya ngan las 'da' bar 'gro bas gsol pa/ thams cad mkhyen pa zhir gyur pa/ /nyon mongs thams cad rab tu bshig /bag chags rdul tsam</text></item>
<item><p>113b4</p><section>dkon brtsegs</section><text>yong mi mnga'/ /mgon po khyod la phyag kyang 'tshal/ /lha'i bu chos kyi rgyal mtshan gyis gsol pa/ khyod kyis chos kyi rgyal mtshan bsgreng / /nga rgyal rgyal mtshan rab tu bsnyal/ /chos kyi lam srang mtha' yas pa/ /dpa' bo chen po khyod kyis bstan/ /lha'i bu chos kyi 'byung gnas kyis</text></item>
<item><p>113b5</p><section>dkon brtsegs</section><text>gsol pa/ sangs rgyas chos kyi 'byung gnas so/ /thub pa chos rnams kun mkhyen pa/ /sems can kun gyi dge bshes gnyen/ /ye shes mtsho la phyag kyang 'tshal/ /lha'i bu chos kyi gos can gyis gsol pa/ khyod kyi sras po 'jigs med pa/ /seng ge nga ro rnam sgrog</text></item>
<item><p>113b6</p><section>dkon brtsegs</section><text>kyang / /rgyal sras de dag chog med cing / /sangs rgyas chos kyi don gyis skom/ /lha'i bu chos don du gnyer bas gsol pa/ sangs rgyas chos rnams don gnyer bar/ /khyod kyi sras rnams sems bskyed cing / /khyod kyi mi 'jigs thos gyur nas/ /mkhas pa de</text></item>
<item><p>113b7</p><section>dkon brtsegs</section><text>dag byang chub tshol/ /lha'i bu chos kyi skom gyis gsol pa/ khyod kyis mi 'jigs thos gyur nas/ /sangs rgyas chos rnams btsal ba'i phyir/ /srog chags bye ba skom gyur te/ /brtson 'grus brtan pa rab tu rtsom// //</text></item>
<item><p>114a1</p><section>dkon brtsegs</section><text>bam po bcu gcig pa/ lha'i bu chos kyis 'phags kyis gsol pa/ sangs rgyas chos kyis mngon 'phags shing / /'jigs pa med par 'dul mdzad pa'i/ /gsung pa'i mchog gyur khyod mthong nas/ /brtul zhugs mchog can byang chub tshol/ /lha'i bu</text></item>
<item><p>114a2</p><section>dkon brtsegs</section><text>chos 'dzin gyis gsol pa/ thub pa zab cing blta dka' ba'i/ /chos ni khyod kyis rab bstan pa/ /khyod kyi sras kyis thos gyur nas/ /de dag bla med byang chub tshol/ /lha'i bu lta ba med pas gsol pa/ khyod kyi seng ge'i gsung thos nas/ /khyod kyi sras po dpa' des pa/ /</text></item>
<item><p>114a3</p><section>dkon brtsegs</section><text>lus dang srog la mi lta bar/ /byang chub don du gnyer ba bgyid/ /lha'i bu gzhan du mi sems pa'i blo gros kyis gsol pa/ thub pa bsnyengs pa mi mnga' ba/ /khyod kyi dam chos 'di thos nas/ /gzhan du sems pa ma mchis par/ /brtul zhugs mchog can byang chub</text></item>
<item><p>114a4</p><section>dkon brtsegs</section><text>tshol/ /lha'i bu gzhan du mi 'gro bas gsol pa/ mi dbang khyod kyi gsung thos nas/ /theg pa gnyis po spang bgyis shing / /lam gzhan du ni mi mchi bar/ /bla na med pa'i byang chub tshol/ /lha'i bu nye bar gnas kyis gsol pa/ /seng ge'i nga ro 'di bsgrags pa/ /rgyal</text></item>
<item><p>114a5</p><section>dkon brtsegs</section><text>ba'i sras kyis thos gyur na/ /byang chub mchog la nyer gyur cing / /de dag rkang gnyis dam par 'gyur/ /lha'i bu spobs pa nye bar gyur pas gsol pa/ grags chen khyod kyis gsung brjod pa'i/ /spobs pa de ni thos gyur nas/ /sangs rgyas chos la khyod kyi sras/ /kun kyang</text></item>
<item><p>114a6</p><section>dkon brtsegs</section><text>dga' ba rab tu bskyed/ /lha'i bu spobs pa thob pas gsol pa/ 'jigs med khyod kyis gsung bsgrags pa/ /ma smad sras kyis thos gyur na/ /de dag spobs pa nam du yang / /sangs rgyas nyid las phyir mi ldog /lha'i bu rtag tu rab dgas gsol pa/ 'jigs med</text></item>
<item><p>114a7</p><section>dkon brtsegs</section><text>khyod kyis gsung bsgrags pas/ /stobs chen khyod kyi sras kyi rnams/ /rtag tu rab tu dga' 'gyur cing / /ma smad de dag byang chub tshol/ /lha'i bu yid zhum pa med pas gsol pa/ khyod kyis gsung bsgrags thos gyur nas/ /rkang gnyis dam pa khyod kyi sras/ /dga' zhing</text></item>
<item><p>114b1</p><section>dkon brtsegs</section><text>zhum pa ma mchis par/ /byang chub mchog ni tshol bar bgyid/ /lha'i bu thogs med yid kyis gsol pa/ khyod kyis gsung bsgrags thos pas na/ /sems rangs gyur cing yid dga' ste/ /de dag yid ni nam du yang / /byang chub nyid du thogs ma mchis/ /lha'i bu chos la bar</text></item>
<item><p>114b2</p><section>dkon brtsegs</section><text>chad med la mkhas pas gsol pa/ chos rnams gang la bsten bgyis kyang / /dkar po'i phyogs dag mi 'grib cing / /de yi bar chad mi 'gyur ba'i/ /gnas ni thub pa khyod kyis mkhyen/ /lha'i bu chos nges par bstan pa la mkhas pas gsol pa/ dkar po'i phyogs la spyod</text></item>
<item><p>114b3</p><section>dkon brtsegs</section><text>pa la/ /bar chad 'byung bar mi 'gyur zhing / /gnas kyang med par thub pas mkhyen/ /des na ston pa bsnyengs mi mnga'/ /lha'i bu chos kyi ngo bo nyid la mkhas pas gsol pa/ dge ba kun nas nyon mongs pa/ /nag po'i phyogs kyi rang bzhin te/ /khyod kyi thugs ni des mi</text></item>
<item><p>114b4</p><section>dkon brtsegs</section><text>gos/ /gnas kyang med par thub pas mkhyen/ /lha'i bu rig pa la mkhas pas gsol pa/ nag po'i chos ni nam du yang / /dkar po'i chos dang mi 'grogs par/ /rigs par bcom ldan khyod kyis gsungs/ /des na bcom ldan bdag gi bla/ /lha'i bu dge ba dang mi dge</text></item>
<item><p>114b5</p><section>dkon brtsegs</section><text>ba rig pas gsol pa/ chos rnams thams cad ma 'dres par/ /dpa' bo chen po khyod kyis mkhyen/ /kun nas nyon mongs brtags pas na/ /dkar po'i phyogs las 'grib par 'gyur/ /lha'i bu lam la mkhas pas gsol pa/ kun nas nyon mongs spyod pa la/ /dkar</text></item>
<item><p>114b6</p><section>dkon brtsegs</section><text>po'i phyogs ni mi 'byung ste/ /de ltar 'tshal bar ma gyur la/ /bar chad du ni 'gyur bar gsungs/ /lha'i bu thar pa 'dod kyis gsol pa/ nag po'i phyogs la sten bgyid na/ /thar par 'dod pa mang po yi/ /bar du gcod par 'gyur zhes gsungs/ /des na rgyal khyod</text></item>
<item><p>114b7</p><section>dkon brtsegs</section><text>thams cad mkhyen/ /lha'i bu dag pa'i sems kyis gsol pa/ sems grol bgyi bar gang 'tshal bas/ /kun nas nyon mongs shes bya zhes/ /dpa' bo chen po khyod kyis gsungs/ /de khyod 'jig rten mchod rten lags/ /lha'i bu nyon mongs mthong gis gsol pa/</text></item>
<item><p>115a1</p><section>dkon brtsegs</section><text>kun nas nyon mongs spyod bgyid cing / /kun nas nyon mongs ma 'tshal na/ /dam pa'i chos ni shes mi nus/ /de skad bde bar gshegs pas gsungs/ /lha'i bu sdig mthong gis gsol pa/ sdig pa rnams la bsten byas kyang / /dge ba mi 'grib gang smra ba/ /</text></item>
<item><p>115a2</p><section>dkon brtsegs</section><text>de ni thar chos skal med ces/ /rkang gnyis dam pa khyod kyis gsungs/ /lha'i bu gdul bar bya bas gsol pa/ chags pa gdul bar gang 'dod dang / /zhe sdang gti mug 'dul 'dod pas/ /thub pa'i spobs pa ci 'dra ba/ /de lta bur ni nan tan bgyi/ /lha'i bu kun nas nyon mongs pa dag</text></item>
<item><p>115a3</p><section>dkon brtsegs</section><text>pas gsol pa/ dag dang kun nas nyon mongs pa/ /mi mkhas gang rnams mi shes pa/ /de dag ston pa sangs rgyas min/ /de skad drang srong mchog gis gsungs/ /lha'i bu thar pa la brtson gyis gsol pa/ /nyon mongs 'grib par 'gyur ba'i chos/ /rgyal ba yis ni gang</text></item>
<item><p>115a4</p><section>dkon brtsegs</section><text>bstan pa/ /de bsten nyon mongs mi zad ces/ /khyod la rgol ba yong ma mchis/ /lha'i bu thar pa la mngon par phyogs pas gsol pa/ chos gang nyon mongs gang gi rnams/ /zad 'gyur thub pas bstan pa la/ /yang dag brtson byas mi zad ces/ /rgol ba 'di ni yong mi</text></item>
<item><p>115a5</p><section>dkon brtsegs</section><text>dmigs/ /lha'i bu rnal 'byor la mngon par brtson pas gsol pa/ rgyal ba khyod kyis nyan thos la/ /gang gi don du chos bstan pa/ /de brtson bgyis pas mi 'thob ces/ /'di na khyod la rgol ma mchis/ /lha'i bu mi 'jigs dpal gyis gsol pa/ 'dod chags spang phyir</text></item>
<item><p>115a6</p><section>dkon brtsegs</section><text>mi sdug pa/ /bstan la yang dag brtson bgyis na/ /'dod chags zad par mi 'gyur zhes/ /khyod la rgol ba yong ma mchis/ /lha'i bu 'gro ba med pa rab tu shes kyis gsol pa/ shin tu bsnyengs pa mi mnga' bas/ /zhe sdang spang phyir byams gsungs pa/ /de bsgrubs sel</text></item>
<item><p>115a7</p><section>dkon brtsegs</section><text>bar mi 'gyur zhes/ /dgra 'joms khyod la rgol ma mchis/ /lha'i bu mig rnam par dag gis gsol pa/ shes rab gti mug spang ba'i phyir/ /gsungs pa de la bsten bgyis kyang / /gti mug sel bar mi 'gyur zhes/ /'di na khyod la rgol ma mchis/ /lha'i bu rnam par</text></item>
<item><p>115b1</p><section>dkon brtsegs</section><text>rtog pa 'joms kyis gsol pa/ rnam par rtog pa'i gnyen por ni/ /dbugs dbyung rngub pa dran gsungs pa/ /de la brtson bgyis ma zhi zhes/ /'di na khyod la rgol ma mchis/ /lha'i bu mtshan ma med pa lhur len pas gsol pa/ nga'o snyam pa spang slad du/ /stong nyid khyod</text></item>
<item><p>115b2</p><section>dkon brtsegs</section><text>kyis bka' stsal te/ /des ni de zhi mi 'gyur zhes/ /'di na khyod la rgol ma mchis/ /lha'i bu nga'o snyam pa'i nga rgyal spangs kyis gsol pa/ nga snyam nga rgyal spang slad du/ /mtshan ma med pa khyod kyis gsungs/ /bsten kyang zhi bar mi 'gyur zhes/ /'di na khyod la rgol ma</text></item>
<item><p>115b3</p><section>dkon brtsegs</section><text>mchis/ /lha'i bu sems rgyun rnam par dag pas gsol pa/ lhag pa'i bsam pa dag pa yis/ /nyon mongs thams cad 'jig par 'gyur/ /des ni nyon mongs mi zad ces/ /'di na khyod la rgol ma mchis/ /lha'i bu 'du shes rnam par bshig gis gsol pa/ phyogs gang</text></item>
<item><p>115b4</p><section>dkon brtsegs</section><text>gnyen po'i rnam pa dang / /nyon mongs lam dang lam 'jug la/ /'jigs pa med par rgol ba ni/ /thub pa chen po ma mthong ngo / /lha'i bu tha snyad shin tu shes pas gsol pa/ bcom ldan phyogs dang phyogs min dang / /zad dang ma zad tha snyad tsam/ /'jigs pa ma mchis rgol</text></item>
<item><p>115b5</p><section>dkon brtsegs</section><text>bgyid pa/ /thub pa de ni ming tsam mo/ /lha'i bu lus kyi las dul bas gsol pa/ mkhyen pas yongs su mkhyen gyur nas/ /khyod kyi sku yi phrin las 'jug /thams cad ma lus mkhyen pas na/ /des na 'dren pa thams cad mkhyen/ /lha'i bu lus kyi las yongs su shes</text></item>
<item><p>115b6</p><section>dkon brtsegs</section><text>pas gsol pa/ sems can rnams la thugs brtse bas/ /dpa' bo khyod sku'i phrin las ni/ /mtha' dag shin tu nges pa lags/ /'jig rten mgon la phyag kyang 'tshal/ /lha'i bu lus kyi las shin tu nges pas gsol pa/ sku yi phrin las rab nges par/ /lus can kun la</text></item>
<item><p>115b7</p><section>dkon brtsegs</section><text>sman slad du/ /'jig rten sgron ma khyod mdzad de/ /des na khyod ni gang zag mchog /lha'i bu lus kyi las kyi mtha' shin tu mthong bas gsol pa/ sems can kun la sman slad du/ /'dren pa thams cad mkhyen pa ni/ /sku yi phrin las dag pa dang / /legs par yongs</text></item>
<item><p>116a1</p><section>dkon brtsegs</section><text>su brtags dang ldan/ /lha'i bu lus kyi las kyi mtha' shin tu mnyam par bzhag pas gsol pa/ shin tu mnyam par bzhag sku dang / /sku yi phrin las rnam dag dang / /ldan par sems can bde don du/ /gang zag mchog ni spyod par mdzad/ /lha'i bu tshig grub</text></item>
<item><p>116a2</p><section>dkon brtsegs</section><text>kyis gsol pa/ snyan cing yon tan ldan pa dang / /rtsub pa yongs su spangs pa'i gsung / /mkhyen pas shin tu yongs brtags shing / /mgon po khyod ni gsung ba mdzad/ /lha'i bu dus su smra pas gsol pa/ dus su don dang ldan pa dang / /don med yongs su spangs pa'i</text></item>
<item><p>116a3</p><section>dkon brtsegs</section><text>gsung / /gsung bar 'os dang blang 'os pa/ /'dren pa khyod ni gsung ba mdzad/ /lha'i bu sdums byed blo gros kyis gsol pa/ dbyen du 'gyur ba yongs spangs te/ /'dum par gyur dang yid 'ong ba/ /dbyen med 'bras bu rnam par smin/ /sngon chad khyod kyis gsung du brjod/ /</text></item>
<item><p>116a4</p><section>dkon brtsegs</section><text>lha'i bu mi slu bas gsol pa/ srog gi don du'ang khyod kyis ni/ /srid pa rnams su ma gsungs/ /de bas khyod kyi grags pa kun/ /'jig rten dag na thogs ma mchis/ /lha'i bu yang dag par smra bas gsol pa/ 'di ltar 'gro ba thams cad kyang / /sangs rgyas chos</text></item>
<item><p>116a5</p><section>dkon brtsegs</section><text>rnams btsal slad du/ /thub pa'i gsung la bstod pa ni/ /yang dag gsungs pa'i rgyu 'thun lags/ /lha'i bu yang dag pa'i mtha' las nges par byung gis gsol pa/ mi mchog khyod kyis bden pa yis/ /rdzogs pa'i byang chub 'di bsgrubs te/ /chos kyi yang dag rang</text></item>
<item><p>116a6</p><section>dkon brtsegs</section><text>bzhin yang / /rkang gnyis dam pa khyod kyis mkhyen/ /lha'i bu yang dag pa la rtul bas gsol pa/ 'dus byas dag gi chos kyi rnams/ /yang dag ji bzhin blta ba dang / /chos rnams yang dag mtshan nyid kyang / /mi yi dbang pos rab tu mkhyen/ /lha'i bu las la rtog pas gsol</text></item>
<item><p>116a7</p><section>dkon brtsegs</section><text>pa/ ye shes yongs su dag pa yis/ /bdag nyid dang ni gzhan dag gi /tshig gi las kyang rab tu mkhyen/ /des na rgyal ba mnyam ma mchis/ /lha'i bu yid la rtog pas gsol pa/ mi yi dbang po'i thugs kyi las/ /ji snyed gang dag 'jug pa ni/ /de dag 'gro la</text></item>
<item><p>116b1</p><section>dkon brtsegs</section><text>thugs rjes 'jug /'gro phan khyod la phyag kyang 'tshal/ /lha'i bu yid kyi rnam par rtog pa la mkhas pas gsol pa/ 'gro la thugs rje bskyed nas ni/ /gang la khyod ni spyod mdzad pa/ /de la thugs ni dul bar byung / /'gro phan khyod la phyag kyang 'tshal/ /lha'i bu thabs la mkhas pas</text></item>
<item><p>116b2</p><section>dkon brtsegs</section><text>gsol pa/ 'gro ba'i bsam pa rnam dpyad nas/ /rnam 'dren thugs kyi phrin las 'jug /thub pa ye shes sna tshogs ni/ /mkhyen bzhin kun tu rab tu 'jug /lha'i bu yid rnam par bshig gis gsol pa/ sangs rgyas sa dang yid kyi las/ /sems can thugs rjes gzigs</text></item>
<item><p>116b3</p><section>dkon brtsegs</section><text>pas 'byung / /sangs rgyas nyid la ye shes thabs/ /rang bzhin med par rab tu mkhyen/ /lha'i bu 'das pa la mkhas pas gsol pa/ sbyin dang tshul khrims bzod pa dang / /brtson 'grus bsam gtan dag la yang / /gang gis gang la sngon spyad pa/ /sngon gyi dus kyang rab tu mkhyen/ /</text></item>
<item><p>116b4</p><section>dkon brtsegs</section><text>lha'i bu 'das pa la rtog pas gsol pa/ byang chub mchog ni tshol mdzad cing / /gang du khyod kyis sngon spyad pa/ /sngon gyi spyod pa yongs brtags nas/ /sangs rgyas bye ba rab tu mkhyen/ /lha'i bu sngon gyi tshul phun sum tshogs pas gsol pa/ bskal pa bye ba grangs med du/ /gang du</text></item>
<item><p>116b5</p><section>dkon brtsegs</section><text>khyod kyis sngon spyad pa/ /sngon gyi tshul ni dgongs mdzad kyang / /khyod kyi thugs yid thogs mi mnga'/ /lha'i bu sngon gyi tshul la yongs su rtog pas gsol pa/ sangs rgyas mang las byung ba yi/ /ting 'dzin mngon par bsgrub bya ba/ /sangs rgyas bye ba grangs med la/ /rnam</text></item>
<item><p>116b6</p><section>dkon brtsegs</section><text>par 'dren pa khyod kyis zhus/ /lha'i bu sngon gyi sbyor ba las nges par byung gis gsol pa/ sngon gyi sangs rgyas drung dag tu/ /grangs med dpag tu med pa yi/ /ting 'dzin sgo dag 'dren pa yis/ /zhus shing bsgom pa mdzad par gyur/ /lha'i bu sngon gyi gnas la rtog pas</text></item>
<item><p>116b7</p><section>dkon brtsegs</section><text>gsol pa/ 'khor ba'i nyes pa rab mang dang / /bkur sti rnam pa sna tshogs dag /gzigs pas sems can rnams la ston/ /sems can long ba rnams kyang 'grel/ /lha'i bu sngon gyi dus na 'phrul pas gsol pa/ gzhan dang gzhan dag zos shing 'tshal/ /rtse zhing rab tu</text></item>
<item><p>117a1</p><section>dkon brtsegs</section><text>dga' ba bgyis/ /gnod pa mi bzad bgyis pa dag /gzhan dang gzhan yang khyod kyis gzigs/ /lha'i bu sngon gyi spyod pas yang dag par byung bas gsol pa/ thams cad mkhyen pa 'gro rtogs pa/ /khyod kyi ye shes 'das dus kyi/ /las dang bsam</text></item>
<item><p>117a2</p><section>dkon brtsegs</section><text>gtan snyoms 'jug dang / /'gro ba rnams la thogs ma mchis/ /lha'i bu phyi ma'i mtha' la mkhas pas gsol pa/ 'dren pa khyod kyi mkhyen pa ni/ /ma 'ongs dus kyi 'chi 'pho dang / /skye dang las kyi rnam smin la/ /thogs par 'gyur ba ma mchis so/ /lha'i bu ma 'ongs pa'i spyod</text></item>
<item><p>117a3</p><section>dkon brtsegs</section><text>yul gyis gsol pa/ brten pa 'gro ba mkhas khyod kyi/ /mkhyen pa phyi dus sems can gyi/ /bsam dang las kyi 'bras bu dang / /'gro ba rnams la thogs ma mchis/ /lha'i bu srid pa las bskyod kyis gsol pa/ khams rnams gsum po 'di dag dang / /dus gsum kun la</text></item>
<item><p>117a4</p><section>dkon brtsegs</section><text>mkhas khyod kyi/ /ye shes mchog ni mi chags te/ /srid pa'i spyod yul khyod kyis mkhyen/ /lha'i bu tha snyad la spyod pas gsol pa/ las dang sems can 'gro ba dang / /rnam par smin pa myong ba dag /de dag thams cad ming tsam du/ /rkang gnyis dam pa bstan pa mdzad/ /lha'i bu da ltar byung ba la</text></item>
<item><p>117a5</p><section>dkon brtsegs</section><text>yang dag par rtog pas gsol pa/ dpa' bo khyod kyi mkhyen pa ni/ /da ltar byung la thogs ma mchis/ /grangs med sangs rgyas zhing rnams ni/ /'jig rten mgon pos rab tu mkhyen/ /lha'i bu da ltar byung ba la rnam par dpyod pas gsol pa/ mi yi dbang pos rnam dpyad nas/ /byis pa'i blo gros</text></item>
<item><p>117a6</p><section>dkon brtsegs</section><text>rmongs bgyid pa/ /dus gsum dngos po ma mchis par/ /nges par mnyam pa nyid du gzigs/ /lha'i bu mi gnas pa'i blo gros kyis gsol pa/ dus gsum gnas pa ma mchis shing / /ngo bo nyid la mi gnas te/ /dngos po thams cad dngos med par/ /rnam par 'dren pa khyod kyis gzigs/ /</text></item>
<item><p>117a7</p><section>dkon brtsegs</section><text>lha'i bu dus gsum mngon par bskul bas gsol pa/ 'das pa dag dang ma 'ongs dang / /da ltar byung ba'i phung po rnams/ /ma mchis dngos po ma mchis par/ /skyes bu dam pas bstan pa mdzad/ /lha'i bu chags med yid kyis gsol pa/ dus gsum sems can thams cad la/ /snying po mchis par</text></item>
<item><p>117b1</p><section>dkon brtsegs</section><text>ma bstan te/ /sgyu ma smig rgyu mig yor dang / /brag ca lta bur khyod kyis bstan/ /lha'i bu dus gsum dpog gis gsol pa/ 'dren pa khyod kyi mkhyen pa ni/ /dus gsum po dag kun du yang / /sgyu ma lta bur mkhyen pas na/ /khyod kyi dbang po chags mi mnga'/ /lha'i bu mos pa yongs su rig par</text></item>
<item><p>117b2</p><section>dkon brtsegs</section><text>byed kyis gsol pa/ gang gi nub mo dpa' khyod kyis/ /byang chub mngon du bgyis gyur pa/ /de dus tshun chad mos pa la/ /bri bar gyur par yong mi gda'/ /lha'i bu mos pa yang dag thob kyis gsol pa/ 'jig rten sgrol ma'i mos pa ni/ /bar du rgyun chad mi 'gyur te/ /rtag par khyod kyi mos pa</text></item>
<item><p>117b3</p><section>dkon brtsegs</section><text>des/ /khyod kyi sras rnams mos pa che/ /lha'i bu mos pas mngon 'phags kyis gsol pa/ chab las pad ma ji bzhin du/ /khyod ni mos pas mngon du 'phags/ /'jig rten dag gis mi gos te/ /pad ma chab kyis ji bzhin no/ /lha'i bu mos pas yongs su grol gyis gsol pa/</text></item>
<item><p>117b4</p><section>dkon brtsegs</section><text>'jig rten mgon dang mos pa ni/ /chos kyi dbyings zhes brjod pa ste/ /gnyis med gnyis su bgyid ma mchis/ /smad pa med pa khyod kyis gzigs/ /lha'i bu brtson 'grus yang dag thob kyis gsol pa/ gzi brjid chen po brtson 'grus kyis/ /byang chub yang dag brnyes par gyur/ /mdzad</text></item>
<item><p>117b5</p><section>dkon brtsegs</section><text>pa mdzad kyang mgon po khyod/ /brtson 'grus btang ba yong ma mdzad/ /lha'i bu dran pa phun sum tshogs pas gsol pa/ dpa' bo chen po'i dgongs pa ni/ /thams cad kun gyi rjes su 'jug /mdzad pa mdzad kyang mgon po khyod/ /dgongs pa bri ba yong ma mchis/ /lha'i bu sems mnyam par</text></item>
<item><p>117b6</p><section>dkon brtsegs</section><text>bzhag pas gsol pa/ mgon po rtag tu mnyam bzhag ste/ /sems can rnams kyi spyod pa mkhyen/ /'dren pa spyod pa'i dbang gis ni/ /sems can rnams la chos kyang ston/ /lha'i bu shes rab lhur len gyis gsol pa/ 'jig rten sgron mar gyur khyod kyi/ /ye shes rgya mtsho'i mtha'</text></item>
<item><p>117b7</p><section>dkon brtsegs</section><text>ma ni/ /bskal pa bye bar brjod bgyis kyang / /sangs rgyas rnams kyis bshad mi spyod/ /lha'i bu rnam par grol ba la mkhas pas gsol pa/ rnam par grol dang ma grol ba/ /gang slad khyod kyis ma brnyes pas/ /mtshungs pa med pa khyod la ni/ /rnam grol yongs su nyams mi mnga'/ /</text></item>
<item><p>118a1</p><section>dkon brtsegs</section><text>lha'i bu rnam par grol ba'i ye shes la brtson pas gsol pa/ thub pa khyod ni rnam grol nas/ /ngo bo nyid med mkhyen pas na/ /rnam grol ye shes gzigs pa ni/ /yang dag mkhyen pa nyams mi mnga'/ /lha'i bu sngon gyi srid pa rnam par dpyod kyis gsol pa/ mar me mdzad pa</text></item>
<item><p>118a2</p><section>dkon brtsegs</section><text>tshun chad du/ /dpa' bo yang dag gzigs khyod kyi/ /spyod la 'khrul pa mi mnga' ste/ /des na sangs rgyas legs zhes bstod/ /lha'i bu zab mo la spyod pas gsol pa/ srog chags gzhan dag ji bzhin du/ /bde gshegs khyod la chags mi mnga'/ /chos kyi rang bzhin mkhyen pas</text></item>
<item><p>118a3</p><section>dkon brtsegs</section><text>na/ /rang bzhin de la rmongs mi mnga'/ /lha'i bu blo gros yangs pas gsol pa/ thams cad mkhyen pa khyod la ni/ /rnam pa kun du bsnyel mi mnga'/ /mgon po'i dgongs pa nyer gzhag pas/ /thub pa 'bru mar snod dang 'dra/ /lha'i bu sems g.yeng ba med kyis gsol pa/ 'jig</text></item>
<item><p>118a4</p><section>dkon brtsegs</section><text>rten sgron ma khyod la ni/ /mnyam par ma bzhag sems mi mnga'/ /ma 'dres sangs rgyas chos kyi rnams/ /srog chags kun gyis shes par dka'/ /lha'i bu ye shes la rab tu gnas kyis gsol pa/ bde bar gshegs pa khyod la ni/ /ma brtags btang snyoms mi mnga' ste/ /mi</text></item>
<item><p>118a5</p><section>dkon brtsegs</section><text>yi dbang po'i sangs rgyas chos/ /ma 'dres pa ni bsam mi khyab/ /lha'i bu thams cad zil gnon gyis gsol pa/ skyes bu khyu mchog khyod la ni/ /'jig rten gsum na mtshungs ma mchis/ /thams cad mkhyen pa ma pham pa/ /khyod kyis chos rnams thams cad mkhyen/ /lha'i bu snying po</text></item>
<item><p>118a6</p><section>dkon brtsegs</section><text>blangs pas gsol pa/ sems can snying po bla na med/ /chos rnams kun la 'jigs mi mnga'/ /sangs rgyas kun dang mnyam brnyes pa/ /sangs rgyas byang chub phyag 'tshal lo/ /gnas gtsang ma pa'i le'u ste nyi shu rtsa bzhi pa'o// //de nas de'i tshe gzhan</text></item>
<item><p>118a7</p><section>dkon brtsegs</section><text>mu stegs can spyod pa can dang / kun tu rgyu drug khris lha ma yin dang / nam mkha' lding dang / klu'i bu mo dang / klu dang / grul bum dang / dri za dang / gnod sbyin dang / mi'am ci dang / phreng ldan glang po can dang / rgyal chen bzhi'i ris dang / sum cu rtsa gsum dang / 'thab</text></item>
<item><p>118b1</p><section>dkon brtsegs</section><text>bral dang / dga' ldan dang / 'phrul dga' dang / gzhan 'phrul dbang byed dang / tshangs pa dang / 'od gsal dang / dge rgyas dang / 'bras bu che ba'i lha dag gis mchod pa yang mthong / lung bstan pa yang thos/ gnas gtsang ma'i ris kyi lha dag gis bstod pa brjod pa yang thos nas</text></item>
<item><p>118b2</p><section>dkon brtsegs</section><text>ngo mtshar thob par gyur te chos kyi tshul la 'jug pa 'di thos nas 'di ltar sngon chad ma thos pa'i chos kyi tshul thos pas yid gnyis su gyur/ nem nur dang / the tshom za bar gyur nas bcom ldan 'das la 'di skad ces gsol to/ /kye gau ta ma sngan chad ma thos pa'i chos bstan pa 'di thos nas</text></item>
<item><p>118b3</p><section>dkon brtsegs</section><text>bdag cag ni kun du rgyu'i gnas kyang mi 'tshal/ khyim gyi gnas kyang mi 'tshal bar gyur cing 'di ltar sngon chad ma thos pa'i chos kyi tshul 'di thos nas chos 'di la nem nur dang the tshom du gyur te/ sems dang bar yang ma gyur mod kyi/ 'on kyang dge sbyong gau ta ma khyod la bdag cag yid ches pa</text></item>
<item><p>118b4</p><section>dkon brtsegs</section><text>mchis so/ /de ci'i slad du zhe na/ 'di ltar dge sbyong gau ta ma khyod kyis rdzu 'phrul mngon par 'du bya ba 'di lta bu mngon par mdzad de/ rdzu 'phrul mngon par 'du bya ba ji lta bu mngon par mdzad pas bdag cag gis lha'i 'khor rgya chen po 'di dag dang / thams cad dang ldan pa'i 'khor phal cher gau ta</text></item>
<item><p>118b5</p><section>dkon brtsegs</section><text>ma khyod kyi legs par gsungs pa 'tshal zhing yi rangs bar gyur ba mthong ste/ des na bdag cag dge sbyong gau ta ma khyod la dad pa mchis par gyur to/ /kye gau ta ma gang 'bras bu che ba'i lha rnams kyis chos thams cad ni de bzhin gshegs pa'o zhes smras pa de la ji ltar chos thams cad de bzhin</text></item>
<item><p>118b6</p><section>dkon brtsegs</section><text>gshegs pa snyam du bdag cag the tshom cher 'tshal lo/ /dge sbyong gau ta ma khyod ni ci nas bdag cag legs par bshad pa'i don de rtogs nas mun pa med par gyur te/ stan 'di las ldang bar 'gyur ba de ltar bdag cag la chos ston spyod do snyam ste/ bdag cag dge sbyong gau ta ma khyod</text></item>
<item><p>118b7</p><section>dkon brtsegs</section><text>la de ltar mngon par dad par gyur to/ /de skad ces gsol pa dang / bcom ldan 'das kyis gzhan mu stegs can spyod pa can dang / kun tu rgyu rnams la 'di skad ces bka' stsal to/ /kun tu rgyu dag de'i phyir khyed nyid la dris/ khyed kyis ji ltar bzod pa de ltar lan thob shig /dge</text></item>
<item><p>119a1</p><section>dkon brtsegs</section><text>sbyong gau ta ma legs so zhes gsol te/ kun tu rgyu de dag bcom ldan 'das kyi ltar nyan pa dang / bcom ldan 'das kyis de dag la 'di skad ces bka' stsal to/ /kun tu rgyu dag khyed kyis ji ltar mngal du 'jug pa shes sam/ de dag gis gsol pa/ kye gau ta</text></item>
<item><p>119a2</p><section>dkon brtsegs</section><text>ma bdag cag gis bstan bcos las thos na gsum 'dus nas mngal du 'jug par 'gyur te/ gang 'di pha dang ma gnyis kyang tshogs pa dang / chags par yang gyur pa dang / chags nas kyang 'dod pa'i rnam par rtog pa rnams kyis rnam par brtags pas 'dod chags kyang byung ba de'i tshe</text></item>
<item><p>119a3</p><section>dkon brtsegs</section><text>mngal du 'jug par 'gyur ro zhe'o/ /bcom ldan 'das kyis bka' stsal pa/ kun tu rgyu dag 'di la ji snyam du sems/ pha dang ma gnyis rnam par rtog pa'i tshe 'dod chags de ma'i sems las byung ngam gsol pa/ kye gau ta ma ma lags so/ /ma'i rnam par rtog pa las byung ngam/</text></item>
<item><p>119a4</p><section>dkon brtsegs</section><text>kye gau ta ma ma lags so/ /de pha'i sems las byung ngam/ /kye gau ta ma ma lags so/ /pha'i rnam par rtog pa las byung ngam/ kye gau ta ma ma lags so/ /kun tu rgyu dag 'di la ji snyam du sems/ pha'i 'dod chags gang yin pa de ma'i mngal du zhugs sam/ kye gau ta ma</text></item>
<item><p>119a5</p><section>dkon brtsegs</section><text>de ni ma lags so/ /kun tu rgyu dag 'di ji snyam du sems/ pha'i sems gang yin pa de ma'i mngal du zhugs sam/ kye gau ta ma de ni ma lags so/ /kun tu rgyu dag 'di la ji snyam du sems/ pha'i kun tu rtog pa de ma'i mngal du zhugs sam/ kye gau ta ma de ni ma lags so/ /kun</text></item>
<item><p>119a6</p><section>dkon brtsegs</section><text>tu rgyu dag 'di la ji snyam du sems/ mngal na gnas pa de lha las shi 'phos te ma'i mngal du zhugs sam/ kye gau ta ma ma 'tshal to/ /kun tu rgyu dag 'di la ji snyam du sems/ mngal na gnas pa de mi dang / lha ma yin dang / sems can dmyal ba dang / dud 'gro'i skye gnas dang /</text></item>
<item><p>119a7</p><section>dkon brtsegs</section><text>gshin rje'i 'jig rten nas shi 'phos te ma'i mngal du zhugs sam/ kye gau ta ma ma 'tshal to/ /kun tu rgyu dag 'di la ji snyam du sems/ mngal na gnas pa de gzugs yod pa'am/ gzugs med pa zhig ma'i mngal du zhugs sam/ kye gau ta ma ma 'tshal to/ /kun tu rgyu dag 'di la</text></item>
<item><p>119b1</p><section>dkon brtsegs</section><text>ji snyam du sems/ gzugs dang / tshor ba dang / 'du shes dang / 'du byed rnams dang / rnam par shes pa ma'i mngal du zhugs sam/ kye gau ta ma ma 'tshal to/ /de skad ces gsol pa dang / bcom ldan 'das kyis gzhan mu stegs can kun tu rgyu de dag la 'di skad ces bka'</text></item>
<item><p>119b2</p><section>dkon brtsegs</section><text>stsal to/ /kun tu rgyu dag chos 'di ni zab cing phra ste/ mkhas pa shes pa blo dang ldan pas rig par bya ba yin te/ brtag tu med cing brtag pa'i yul ma yin la/ blta dka' zhing shes par dka' bas de ni khyed yun ring por gzhan du bltas pa/ gzhan du mos pa/ gzhan</text></item>
<item><p>119b3</p><section>dkon brtsegs</section><text>du dad pa/ gzhan du brtson pa/ gzhan du lta ba'i gnas la gnas pa rnams kyis shes par mi nus mod kyi/ kun tu rgyu dag 'on kyang rigs kyi bu'am/ rigs kyi bu mo dag tshul dang 'dra ba'i dge ba'i bshes gnyen la brten nas chos zab mo rnams la mig skye bar 'gyur te/ kun tu rgyu dag</text></item>
<item><p>119b4</p><section>dkon brtsegs</section><text>'di lta ste/ dper na mi mig gi dbang po nyams pa ni de'i tshul dang 'dra ba'i gso ba byed pa dge ba'i bshes gnyen la brten na tshe 'di nyid la mig yongs su dag par 'gyur te/ mig des kyang tshe 'di nyid la gzugs rnams mthong bar 'gyur ro/ /kun tu rgyu dag de bzhin du rigs kyi bu'am/ rigs</text></item>
<item><p>119b5</p><section>dkon brtsegs</section><text>kyi bu mo shes rab kyi mig nyams par gyur pas kyang tshul dang 'dra ba'i dge ba'i bshes gnyen la brten na shes rab kyi mig rnam par dag par 'gyur te/ des kyang chos zab mo rnams mthong bar 'gyur ro/ /kun tu rgyu dag khyed kyang yun ring po nas gzhan du bltas pa/ sngon log pa'i gdams</text></item>
<item><p>119b6</p><section>dkon brtsegs</section><text>ngag gis bslus pa/ chos ma yin pa la chos su 'du shes pa/ thar pa ma yin pa la thar par 'du shes pa/ 'byung ba ma yin pa la 'byung bar 'du shes pa/ chud zos pa rnams kyis chud gzan pa yin te/ kun tu rgyu dag 'di lta ste/ dper na long ba'i dmigs bu long bas byas na/</text></item>
<item><p>119b7</p><section>dkon brtsegs</section><text>gang 'di bkri ba dang / khrid pa de gnyi ga yang tshul ma yin par sdug bsngal thob par 'gyur bar shes par bya'o/ /kun tu rgyu dag de bzhin du dge slong ngam/ bram ze gang la la ston pa ma yin par bdag cag ni ston pa yin no zhes khas 'che ba dang / yang dag par rdzogs pa'i sangs rgyas ma</text></item>
<item><p>120a1</p><section>dkon brtsegs</section><text>yin par bdag cag ni yang dag par rdzogs pa'i sangs rgyas yin no zhes khas 'che ba dang / 'byung ba la mkhas pa ma yin par bdag cag ni 'byung ba la mkhas pa'o zhes khas 'che ba dang / 'byung ba mthong ba ma yin par bdag cag ni 'byung ba mthong ba yin no zhes khas 'che ba dang / mu</text></item>
<item><p>120a2</p><section>dkon brtsegs</section><text>stegs byed pa ma yin par bdag cag ni mu stegs byed pa yin no zhes khas 'che ba yin te/ de dag ston pa ma yin par ston pa'o zhes khas 'che zhing gang rjes su ston pa de ni log par rjes su ston par 'gyur/ yang dag par rdzogs pa'i sangs rgyas ma yin par gang khong du chud par byed pa de ni</text></item>
<item><p>120a3</p><section>dkon brtsegs</section><text>log par khong du chud par byed par 'gyur/ gang 'byung ba la mkhas pa ma yin par gang 'byin pa de ni log par 'byin par 'gyur/ 'byung ba mthong ba ma yin par gang 'byung ba ston pa de ni log par ston par 'gyur/ mu stegs byed pa ma yin par gang sgrol ba de ni log par sgrol bar</text></item>
<item><p>120a4</p><section>dkon brtsegs</section><text>'gyur te/ de dag ni tshul ma yin par sdug bsngal thob par 'gyur ro/ /kun tu rgyu dag 'di lta ste/ dper na ba lang rdzi rab ka la mkhas pa ma yin pas rab ka ma yin par ba lang bsgral na/ de'i ba lang de dag gis pha rol dang tshu rol gyi 'gram ma rnyed nas 'khyil te/ de nyid du tshul ma yin par</text></item>
<item><p>120a5</p><section>dkon brtsegs</section><text>sdug bsngal thob par 'gyur ro/ /de ci'i phyir zhe na/ 'di ltar ba lang rdzi de rab ka la mi mkhas pa'i phyir ro/ /kun tu rgyu dag de bzhin du gang la la mu stegs byed pa ma yin par mu stegs byed par khas 'che zhing gang sgrol ba de ni tshul ma yin par sdug bsngal thob par 'gyur ro/ /kun tu rgyu dag</text></item>
<item><p>120a6</p><section>dkon brtsegs</section><text>nga ni ston pa nyid yin la ston par khas 'che bas nga gang rjes su ston pa de yang dag par rjes su ston pa yin/ yang dag par rdzogs pa'i sangs rgyas nyid yin la yang dag par rdzogs pa'i sangs rgyas su khas 'che bas/ nga gang khong du chud par byed pa de yang dag par khong du chud par byed pa</text></item>
<item><p>120a7</p><section>dkon brtsegs</section><text>yin/ 'byung ba la mkhas pa nyid yin la 'byung ba la mkhas par khas 'che bas nga gang 'byin pa de dag yang dag par 'byin pa yin/ 'byung ba mthong ba nyid yin la 'byung ba ston par khas 'che bas nga gang 'byung ba ston pa de yang dag par ston pa yin/ mu stegs byed pa yin la mu</text></item>
<item><p>120b1</p><section>dkon brtsegs</section><text>stegs byed par khas 'che bas nga gang sgrol ba de yang dag par sgrol ba yin te/ ston pa'i chos rab tu shes nas ni rjes su ston/ sangs rgyas kyi chos rab tu shes nas ni khong du chud par byed/ 'byung ba rab tu shes nas ni 'byin/ yang dag par mthong nas ni ston/ mu stegs</text></item>
<item><p>120b2</p><section>dkon brtsegs</section><text>rab tu shes nas ni sgrol te/ gang sgrol ba de yang mu stegs bde bas rab tu sgrol ba yin no/ /'di lta ste/ kun tu rgyu dag khyed kyang thar par 'dod pa yin la/ nga yang ston pa mngon du bzhugs pa yin te/ yang dag par ston pa/ yang dag par khong du chud par byed pa/ 'byung ba phun sum</text></item>
<item><p>120b3</p><section>dkon brtsegs</section><text>tshogs pa 'byung ba mthong ba/ yang dag pa'i mu stegs byed pa yin gyis de'i phyir rna ba lhogs te mos pa skyed la dran pa nye bar zhog ste/ yid 'dun par gyis la ma thob pa'i chos rnams thob par bya ba dang / sngon ma phyin pa'i lam du 'gro bar bya ba dang / sngon ma song ba'i phyogs su</text></item>
<item><p>120b4</p><section>dkon brtsegs</section><text>'gro bar bya ba dang / sngon ma 'grogs pa'i lam grogs dang 'grogs par bya ba dang / sngon ma btsal ba'i lam btsal bar bya ba dang / sngon ma thob pa'i chos kyi mdzod thob par bya ba'i phyir/ brtson 'grus yang dag par rtsoms shig /kun tu rgyu dag chos gsum mngon du gyur pas mngal du 'jug</text></item>
<item><p>120b5</p><section>dkon brtsegs</section><text>ces gang smras pa de legs par rab tu nyon la yid la zung shig dang / mngal du 'jug pa zhes bya ba'i chos kyi rnam grangs 'di khyed la ngas bshad do/ kun tu rgyu dag de la ma zhes gang smras pa de ni sngon gyi las bsags pa'i rkyen du gsungs so/ /pha zhes bya ba de ni sngon gyi las bsags</text></item>
<item><p>120b6</p><section>dkon brtsegs</section><text>pa'i rgyur gsungs so/ /dri za zhes bya ba de ni rnam par shes pa las kyis 'phangs pa'i tshig so/ mer mer po zhes bya ba de ni las kyis 'phangs pa'i rnam par shes pa'i gnas dang gzhi'o/ /ma'i mngal zhes bya ba de ni rnam par shes pa las kyis 'phangs pa'i gzhi ste/ 'di ltar</text></item>
<item><p>120b7</p><section>dkon brtsegs</section><text>ma'i mngal na gnas pa'i rnam par shes pa ni skye ba dang / 'phel ba dang / rgyas par 'gyur ro/ /kun tu rgyu dag 'di lta ste dper na/ sa chen po la gnas na rtswa dang / shing gel ba dang / sman dang / nags tshal dag skye zhing 'phel ba dang rgyas par 'gyur ro/ /de bzhin du ma'i mngal na</text></item>
<item><p>121a1</p><section>dkon brtsegs</section><text>gnas pa'i rnam par shes pa yang skye ba dang / 'phel ba dang / rgyas par 'gyur te/ 'phel nas skye bar 'gyur ro/ /btsas nas rnam par 'phel lo/ /'phel nas spyod pa snang bar 'gyur te/ 'gro ba gang dang gang nas shi 'phos nas de dang der skyes nas de dang 'dra ba'i</text></item>
<item><p>121a2</p><section>dkon brtsegs</section><text>spyod pa de dag de spyod par 'gyur te/ de dag kyang mkhas pas shes par bya ba yin gyi/ glen pas ni ma yin no/ /yun ring po nas 'grogs 'grogs pas shes par bya ba yin gyis yun thung dus ma yin no/ /yang dag par sems pas shes par bya ba yin gyi/ mi brtson pas ma yin no/ /</text></item>
<item><p>121a3</p><section>dkon brtsegs</section><text>kun tu rgyu dag de la sems can dmyal ba nas shi 'phos pa'i gang zag gi rtags mkhas pas shes par bya ba ni 'di dag yin te/ 'di lta ste/ skad sha sha po yin/ skad gyo dum gyi sgra lta bu yin/ skad brtag dgos pa yin/ skad che ba yin/ skad lhang lhang po yin/ rtag tu dngangs pa</text></item>
<item><p>121a4</p><section>dkon brtsegs</section><text>yin/ rtag tu 'dar ba yin/ rtag tu spu zing zhes byed pa yin/ rmi lam na me'i phung po 'bar ba mthong ba yin/ ri rgyug par mthong ba yin/ me mdag 'bar bar mthong ba yin/ lcags zangs kyi nang du btso ba mthong ba yin lag na dbyug pa thogs pa'i mi dag mthong ba yin/ srin po</text></item>
<item><p>121a5</p><section>dkon brtsegs</section><text>dag gis bdag 'phang bar mthong ba yin/ bdag nyid gson por gsal shing gis gzugs par mthong ba yin/ khyi dag gis bdag dbang bar mthong ba yin/ khyi dag gis bdag bskor bar mthong ba yin/ bdag nyid glang po che dang sbrul gyis gtses par mthong ba yin/ phyogs bzhir</text></item>
<item><p>121a6</p><section>dkon brtsegs</section><text>bros nas phyogs mi shes pa yin/ sems can kun la yid mi rton pa yin no/ /kun tu rgyu dag rnam pa nyi shu po de dag gis sems can dmyal ba nas shi 'phos pa'i gang zag tu rig par bya'o/ /kun tu rgyu dag de la dud 'gro'i skye gnas nas shi 'phos pa'i gang zag gi mtshan ma ni 'di</text></item>
<item><p>121a7</p><section>dkon brtsegs</section><text>dag yin te/ 'di lta ste/ rmugs shing gnyid che ba yin/ le lo che ba yin/ mang du za ba yin/ sa la 'drud pa yin/ mi 'jigs pa med pa yin/ mi gsal bar smra ba yin/ glen pa la dga' ba yin/ mun pa la dga' ba yin/ 'dam rdzab la dga' ba yin/</text></item>
<item><p>121b1</p><section>dkon brtsegs</section><text>yang dang yang sos rtsa gcod pa yin/ rgyun du rkang pa'i mthe bos sa rko ba yin/ yang dang yang mgo la sbrang ma 'du ba yin/ yang dang yang nam mkha' la sos 'debs pa yin/ kun tu bskums te nyal ba yin/ sa la nyal ba yin/ mi gtsang bas mi 'dog pa yin/ yang</text></item>
<item><p>121b2</p><section>dkon brtsegs</section><text>dang yang nam mkha' la mnom pa yin/ yang dang yang ma smin par za ba yin/ gzhan du smra zhing gzhan du byed de g.yo byed pa yin/ bab bab tu spyod pa yin/ rmi lam na bdag rdzab kyis gos par rmi ba yin/ rmi lam na bdag nags su song ste rtswa za bar rmi ba yin/ sbrul gdug</text></item>
<item><p>121b3</p><section>dkon brtsegs</section><text>pas bdag bskor bar mthong ba yin/ bdag nyid ri khrod du zhugs par mthong ba yin te/ kun tu rgyu dag de dag la sogs pa dud 'gro'i skye gnas nas shi 'phos pa'i gang zag gi mtshan ma rnam pa du mar shes par bya ste/ de dag ni bskal pa'am/ bskal pa las lhag par brjod kyang</text></item>
<item><p>121b4</p><section>dkon brtsegs</section><text>zad par mi nus so/ /kun tu rgyu dag de la gshin rje'i 'jig rten nas shi 'phos pa'i gang zag gi mtshan ma ni 'di dag yin te/ 'di lta ste/ skra ser ba yin/ mig wa'i mig lta bu yin/ rtag par bkres pa yin/ rtag tu skom pa yin/ ser sna che ba yin/ 'dod chen che ba dang /</text></item>
<item><p>121b5</p><section>dkon brtsegs</section><text>'thob pa mi rnyed pa yin/ gzhan gyi la re ba yin/ khro ba yin/ mig dmar ba yin/ bza' ba thams cad la sred pa yin/ bdog pa thams cad la chags pa yin sbyin pa'i gnas dag mthong bar mi 'dod pa yin/ dngos po kun la yang de brku ba'i sems yod pa yin/ dngos po</text></item>
<item><p>121b6</p><section>dkon brtsegs</section><text>ngan pa rnams la yang dga' ba yin/ 'thob pa la mos pa yin/ zas skom mi gtsang ba la dga' ba yin/ gzhan gyi phun sum tshogs pa la phrag dog byed pa yin/ gzhan gyi longs spyod la sred pa skyed pa yin/ gzhan gyi longs spyod gang yin pa de dag la bdag gi snyam du</text></item>
<item><p>121b7</p><section>dkon brtsegs</section><text>sems pa yin/ zas gtor na sems mi dga' ba yin/ tshong 'dus kyi srang dag nas kyang shing thog len pa yin te/ kun tu rgyu dag gshin rje'i 'jig rten nas shi 'phos pa'i gang zag gi rtags kyi bye brag ni de dag la sogs pa mtha' yas par shes par bya'o/ /kun tu rgyu dag</text></item>
<item><p>122a1</p><section>dkon brtsegs</section><text>de la lha ma yin las shi 'phos pa'i gang zag gi mtshan ma ni 'di dag yin te/ 'di lta ste/ khengs pa yin/ 'thab krol che ba yin/ 'khon du 'dzin pa yin/ nga rgyal che ba yin/ lus che ba yin/ mig che ba yin/ mig dkar ba yin/ mche</text></item>
<item><p>122a2</p><section>dkon brtsegs</section><text>ba snang ba yin/ mthu dang ldan pa yin/ thab mo'i blo can yin/ dbyen la dga' ba yin/ bya ba thams cad la nga rgyal che ba yin/ so snang ba yin/ 'jig rten thams cad la brnyas pa'i 'du shes can yin/ mtshon cha rno ba yin/ tshig na ba yin/ bad ga gzengs stod</text></item>
<item><p>122a3</p><section>dkon brtsegs</section><text>pa can yin/ mi shes pa'i stobs can yin/ nyon mongs pa'i stobs can yin te/ kun tu rgyu dag de dag la sogs pa ni lha ma yin las shi 'phos pa'i gang zag gi mtshan mar shes par bya'o/ /kun tu rgyu dag de la mi las shi 'phos pa'i gang zag gi mtshan ma ni 'di dag yin te/</text></item>
<item><p>122a4</p><section>dkon brtsegs</section><text>'di lta ste/ ngo mtshar du 'dzin pa can yin/ 'phags pa dang sten pa yin/ 'phags pa ma yin pa la smod pa yin/ dge ba byed pa yin/ mngon rtags 'dod pa yin/ grags pa 'dod pa yin/ snyan pa 'dod pa yin/ bzo la dga' ba yin/ shes pa la dga' ba yin/ nyon</text></item>
<item><p>122a5</p><section>dkon brtsegs</section><text>mongs pa chung ba yin/ khrel yod cing ngo tsha shes pa yin/ rigs kyi bu'i tshul phun sum tshogs pa yin/ byas pa gzo ba yin/ mdza' bo la gdung ba yin/ yongs su gtong ba dang ldan pa yin/ bye brag shes pa yin/ byas pa dang ma byas pa la rtog pa yin/ tshig gi mthu</text></item>
<item><p>122a6</p><section>dkon brtsegs</section><text>yod pa yin/ gros gzung bar bya ba'i mthu yod pa yin/ 'dum par bya ba dang / 'thab mo bya ba la mngon par mkhas pa yin/ pho nya nus pa yin/ skad thams cad 'dzin pa'i mthu yod pa yin/ gnas dang gnas ma yin pa mngon par shes pa yin te/ kun tu rgyu dag de dag la</text></item>
<item><p>122a7</p><section>dkon brtsegs</section><text>sogs pa ni mi las shi 'phos pa'i gang zag gi rtags yin no/ /kun tu rgyu dag de la lha las shi 'phos pa'i gang zag gi rtags ni 'di dag yin te/ 'di lta ste/ mdzes pa yin/ gtsang sbra che ba yin/ phreng ba la dga' ba yin/ spos la dga' ba yin/ bdug pa la dga' ba yin/ glu</text></item>
<item><p>122b1</p><section>dkon brtsegs</section><text>len pa'i ngang tshul can yin/ byug pa la dga' ba yin/ 'dod pa'i yon tan ngan ngon gyis mi mgu zhing rgya chen po la dga' ba yin/ rol mo'i sgra thams cad la dga' ba yin/ glu thams cad la dga' ba yin/ skye bo rgya chen po dang 'grogs par dga' ba yin/ khang pa dang / khang pa</text></item>
<item><p>122b2</p><section>dkon brtsegs</section><text>brtsegs pa dang / khyim dang / longs spyod rgya chen po la dga' ba yin/ de'i sems byams pa sngon du 'gro ba yin/ rgod pa'i ngang tshul can yin/ 'jam par smra ba yin/ dga' ba la mkhas pa yin/ rgyan la dga' ba yin/ che ba'i ngang tshul can yin/ 'gro ba'i ngang</text></item>
<item><p>122b3</p><section>dkon brtsegs</section><text>tshul can yin/ lus kyi shugs 'byin pa'i ngang tshul can yin/ chags pa'i mtshan ma dang mi chags pa'i mtshan ma shes pa yin/ phan par bya ba la mkhas pa yin te/ kun tu rgyu dag mtshan ma de dag la sogs pas/ mtho ris nas shi 'phos pa'i gang zag tu shes par bya'o/ /</text></item>
<item><p>122b4</p><section>dkon brtsegs</section><text>kun tu rgyu dag de la mtshan ma de dag las yang dag par 'da' bar bya ba'i phyir rigs kyi bu'am/ rigs kyi bu mo dag gis dge ba'i bshes gnyen gang dag mtshan ma de dag las yang dag par 'da' bar bya ba'i phyir chos ston par byed pa de lta bu'i dge ba'i bshes gnyen rnams bsten par bya/</text></item>
<item><p>122b5</p><section>dkon brtsegs</section><text>bsnyen par bya/ bsnyen bkur bar bya'o/ /de la sems can dmyal ba nas shi 'phos pa'i gang zag gis ni sngon mir gyur pa'i tshe zhe sdang la yongs su bsten pas des zhe sdang las byung ba'i las mngon par 'du byas pas de las des sems can dmyal bar skyes te/ de'i phyir sems can dmyal</text></item>
<item><p>122b6</p><section>dkon brtsegs</section><text>bar gnas pa rnyed nas sems can dmyal ba'i spyod pa can du gyur pas de mi'i nang du skyes te/ spyod pa'i rtags 'di dag thos nas bdag ni sems can dmyal ba nas shi 'phos pa'o zhes bdag nyid kyis shes par bya zhing / des sems can dmyal ba'i las kyi rgyu spang ba'i phyir dge ba'i</text></item>
<item><p>122b7</p><section>dkon brtsegs</section><text>bshes gnyen btsal bar bya ste/ de la dge ba'i bshes gnyen de dag zhe sdang gi gnyen por byams pa ston to/ /byams pa dang ldan pa'i byang chub kyi phyogs kyi chos rnams dang / byams pa dang ldan pa'i tshul khrims kyi pha rol tu phyin pa ston to/ /des kyang de'i zhe sdang gi bag la nyal</text></item>
<item><p>123a1</p><section>dkon brtsegs</section><text>spong bar 'gyur te/ de byams pa chen po bsgoms pas pha rol tu phyin pa drug po thams cad yongs su rdzogs par 'gyur ro/ /kun tu rgyu dag de la dud 'gro'i skye gnas nas shi 'phos pa'i gang zag gis ni sngon mir gyur pa'i tshe/ gti mug la yongs su bsten pas des gti</text></item>
<item><p>123a2</p><section>dkon brtsegs</section><text>mug las byung ba'i las mngon par 'du byas pas/ de las des dud 'gro'i skyes gnas su skyes te/ de'i phyir de dud 'gro'i skye gnas na gnas pa rnyed nas dud 'gro'i skye gnas kyi spyod pa can du gyur pas de dud 'gro'i skye gnas nas shi 'phos te/ mi'i nang du skyes kyang dud 'gro'i skye gnas</text></item>
<item><p>123a3</p><section>dkon brtsegs</section><text>kyi spyod pa de dag nyid spyod par 'gyur te/ des spyod pa de dag gis bdag ni dud 'gro'i gnas nas shi 'phos nas mi'i nang du skyes so zhes bdag nyid kyis shes par bya zhing / des dud 'gro'i skye gnas kyi las de dag las yang dag par 'da' bar bya ba'i phyir dge ba'i bshes gnyen btsal</text></item>
<item><p>123a4</p><section>dkon brtsegs</section><text>bar bya ste/ /de la dge ba'i bshes gnyen de dag gti mug spang ba'i phyir rten cing 'brel bar 'byung ba ston to/ /des kyang de'i gti mug gi bag la nyal spong bar 'gyur ro/ /yang shes rab kyi pha rol tu phyin pa dus gsum mnyam pa nyid ston te/ des de gti mug de ni rang bzhin med pa'o zhes bya</text></item>
<item><p>123a5</p><section>dkon brtsegs</section><text>bar shes pa skye bar 'gyur ro/ /yang na de la chos thams cad mnyam pa nyid ston te/ des de shes rab kyi pha rol tu phyin pa yongs su rdzogs shing thams cad mkhyen pa nyid thob par 'gyur ro/ /kun tu rgyu dag de la gshin rje'i 'jig rten nas shi 'phos pa'i gang zag gis ni sngon mir</text></item>
<item><p>123a6</p><section>dkon brtsegs</section><text>gyur ba'i tshe ser sna la kun tu bsten cing bsgoms te mang du byas pas des der ser sna dang ldan pa chags pa las byung ba'i las mngon par 'du byas pas de las byas pa dang / bsags pa dang / zin par byas pa dang / rdzogs par byas pa dang / blangs pa des gshin rje'i 'jig</text></item>
<item><p>123a7</p><section>dkon brtsegs</section><text>rten du skyes te/ de gshin rje'i 'jig rten na gnas pa des gshin rje'i 'jig rten pa'i spyod pa can du gyur bas de gshin rje'i 'jig rten nas shi 'phos te mi'i nang du skyes kyang gshin rje'i 'jig rten pa'i spyod pa de dag nyid spyod par 'gyur te/ des spyod pa de dag gis bdag ni gshin rje'i</text></item>
<item><p>123b1</p><section>dkon brtsegs</section><text>'jig rten nas shi 'phos pa'o zhes bya bar bdag nyid kyis shes par bya zhing / des spyod pa de dag las yang dag par 'da' bar bya ba'i phyir dge ba'i bshes gnyen btsal bar bya ste/ de las dge ba'i bshes gnyen de dag ser sna spang ba'i phyir gtong ba ston to/ /des kyang de'i ser sna'i</text></item>
<item><p>123b2</p><section>dkon brtsegs</section><text>bag la nyal spong bar 'gyur ro/ /yang na de la gtong ba dang ldan pa'i byang chub kyi phyogs kyi chos rnams ston/ sbyin pa'i pha rol tu phyin pa ston te/ de bsgoms pas pha rol tu phyin pa drug yongs su rdzogs par 'gyur ro/ kun tu rgyu dag de la lha ma yin las shi 'phos pa'i gang zag gis</text></item>
<item><p>123b3</p><section>dkon brtsegs</section><text>sngon mir gyur pa'i tshe dge ba'i rtsa ba rgya chen po dag kyang mngon par 'du byas la nga rgyal la yang yongs su bsten pas de nga rgyal dang ldan pa'i las byas pa dang / bsags pa dang / zin par byas pa dang / rdzogs par byas pa dang / blangs pa des lha ma yin du skyes te/ lha ma yin gyi nang na</text></item>
<item><p>123b4</p><section>dkon brtsegs</section><text>gnas pa des lha ma yin gyi spyod pa can du gyur pas de lha ma yin nas shi 'phos te mi'i nang du skyes kyang lha ma yin gyi spyod pa de dag nyid spyod par 'gyur te/ des spyod pa de dag gis bdag ni lha ma yin las shi 'phos pa'o zhes bya bar bdag nyid kyis shes par bya zhing / des spyod pa de dag</text></item>
<item><p>123b5</p><section>dkon brtsegs</section><text>las yang dag par 'da' bar bya ba'i phyir dge ba'i bshes gnyen btsal bar bya ste/ de la dge ba'i bshes gnyen de dag nga rgyal spang ba dang / nga'o snyam pa'i nga rgyal gzhom pa'i phyir skye mched rnams ston to/ /des kyang de'i nga rgyal spong bar 'gyur ro/ /yang na de la stong pa nyid</text></item>
<item><p>123b6</p><section>dkon brtsegs</section><text>ston te/ des de'i nga rgyal gyi bag la nyal spong ba dang / bdag rnam par 'jig par 'gyur ro/ /yang na ji ltar bya ba 'byung ba rnams tshogs pa las byung ba'i tshul ston te/ des de'i nga rgyal gyi bag la nyal spong bar 'gyur ro/ /yang na de la chos rnams kyi</text></item>
<item><p>123b7</p><section>dkon brtsegs</section><text>mtshan nyid gcig pa ston te/ des de'i shes rab kyi pha rol tu phyin pa yongs su rdzogs par 'gyur zhing de bsgoms pas thams cad mkhyen pa nyid du 'grub par 'gyur ro/ /kun tu rgyu dag de la mi las shi 'phos pa'i gang zag gis ni sngon mir gyur pa'i tshe yang dge ba bcu'i las kyi lam</text></item>
<item><p>124a1</p><section>dkon brtsegs</section><text>la kun tu bsten cing bsgoms te mang du byas pas de las de byas pa dang / bsags pa dang / zin par byas pa dang / rdzogs par byas pa dang / blangs pas mir skyes te/ de mi'i nang na gnas pa des mi'i spyod pa can du gyur pas de mi'i nang nas shi 'phos te mi'i nang du skyes kyang mi'i spyod pa</text></item>
<item><p>124a2</p><section>dkon brtsegs</section><text>de dag nyid spyod par 'gyur te/ de spyod pa de dag gis bdag ni mi'i nang nas shi 'phos pa'o zhes bya bar bdag nyid kyis shes par bya zhing des mi'i spyod pa de dag las yang dag par 'da' bar bya ba'i phyir dge ba'i bshes gnyen btsal bar bya ste/ de la dge ba'i bshes gnyen de dag mi rtag</text></item>
<item><p>124a3</p><section>dkon brtsegs</section><text>pa'i 'du shes ston to/ /des kyang de'i spyod pa bag la nyal dang bcas par spong bar 'gyur ro/ /yang na de la 'khor ba'i mi bsngags pa dang / mya ngan las 'das pa'i bsngags pa ston te/ des de 'khor ba la mi dga' zhing mya ngan las 'das pa don du gnyer bar 'gyur ro/ /yang na de</text></item>
<item><p>124a4</p><section>dkon brtsegs</section><text>la pha rol tu phyin pa drug ston te/ de thos pas bla na med pa yang dag par rdzogs pa'i byang chub tu sems bskyed par 'gyur ro/ /de la thabs mkhas pa yang ston to/ /des de'i pha rol tu phyin pa drug po de dag shin tu bzung ba dang / thams cad mkhyen pa nyid kyang myur du thob par 'gyur</text></item>
<item><p>124a5</p><section>dkon brtsegs</section><text>ro/ /kun tu rgyu dag de la mtho ris nas shi 'phos pa'i gang zag gis ni sngon mir gyur pa'i tshe tshangs par spyod pa mchog tu bzung ste spyad pa dang / sbyin pa mchog tu bzung ste byin pa dang / tshul khrims mchog tu bzung ste bsrungs pas de las de byas pa dang / bsags pa dang / zin par</text></item>
<item><p>124a6</p><section>dkon brtsegs</section><text>byas pa dang / rdzogs par byas ba dang / blangs pas lha'i nang du skyes te/ de lha'i nang na gnas pa de lha'i spyod pa can du gyur pas de lha las shi 'phos te/ mi'i nang du skyes kyang lha'i spyod pa de dag nyid spyod par 'gyur te/ des spyod pa de dag gis bdag ni lha'i nang nas shi 'phos pa'o</text></item>
<item><p>124a7</p><section>dkon brtsegs</section><text>zhes bdag nyid kyis shes par bya zhing des spyod pa de dag las yang dag par 'da' bar bya ba'i phyir dge ba'i bshes gnyen btsal bar bya ste/ de la dge ba'i bshes gnyen de dag tshangs par spyod pa mchog tu 'dzin pa'i nyes pa ston cing mi gnas pa'i tshangs par spyod pa'i yon tan brjod</text></item>
<item><p>124b1</p><section>dkon brtsegs</section><text>do/ /mchog tu 'dzin pa'i sbyin pa smod cing mchog tu 'dzin pa med pa'i sbyin pa bsngags par 'gyur ro/ /mchog tu 'dzin pa'i tshul khrims la dmod cing mchog tu 'dzin pa med pa'i tshul khrims bsngags par 'gyur ro/ /des de'i tshul khrims dang brtul zhugs mchog tu 'dzin pa bag la</text></item>
<item><p>124b2</p><section>dkon brtsegs</section><text>nyal dang bcas par spong bar 'gyur ro/ /yang na de la tshul khrims kyi pha rol tu phyin pa ston te/ de bsgoms pas pha rol tu phyin pa drug yongs su rdzogs par 'gyur ro/ /de la thabs la mkhas pa yang ston to/ /de dang ldan pas myur du thams cad mkhyen pa nyid du nges par 'byung</text></item>
<item><p>124b3</p><section>dkon brtsegs</section><text>bar 'gyur ro/ /kun tu rgyu dag de la sems can dmyal ba nas shi 'phos pa'i gang zag gis ni dge ba'i bshes gnyen la brten te/ dus gsum mnyam pa nyid mnyan par bya'o/ /thos nas kyang shas cher gnas par bya ste/ grong dang / grong khyer dang / grong rdal dang / ljongs</text></item>
<item><p>124b4</p><section>dkon brtsegs</section><text>dang / yul 'khor dang / rgyal po'i pho brang 'khor dag na dge slong dang / dge slong ma dang / dge bsnyen dang / dge bsnyen ma dang / 'khor bzhi bo mang po yod pa dag tu gnas par bya zhing de dag dang 'grogs par bya'o/ /des 'gro ba byas te goms pa'i rjes su 'gro bas chos</text></item>
<item><p>124b5</p><section>dkon brtsegs</section><text>thams cad ni dngos po med pa'i ngo bo nyid do zhes dus gsum mnyam pa nyid mngon du 'gyur ro/ /kun tu rgyu dag de la dud 'gro'i skye gnas nas shi 'phos pa'i gang zag gis ni dge ba'i bshes gnyen la brten te/ gti mug gi gnyen por bstan bcos la mkhas pa'i skye bo dang lhan cig</text></item>
<item><p>124b6</p><section>dkon brtsegs</section><text>dga' bar gnas par bya'o/ /des de'i gti mug spong bar 'gyur te/ des bstan bcos de dang bstan bcos shes pa de dag rang bzhin gyis yang dag par brtag par bya'o/ /de'i phyir de la bstan bcos dang bstan bcos shes pa rnams kyang rang bzhin med do/ /rang bzhin med</text></item>
<item><p>124b7</p><section>dkon brtsegs</section><text>do zhes bya bar snang bar gyur te/ des de la dus gsum mnyam pa nyid mngon du 'gyur zhing myur du thams cad mkhyen pa nyid du nges par 'byung bar 'gyur ro/ kun tu rgyu dag de la gshin rje'i 'jig rten nas shi 'phos pa'i gang zag gis ni gang la rten na de'i sbyin pa'i blo skye bar 'gyur ba dang /</text></item>
<item><p>125a1</p><section>dkon brtsegs</section><text>gang gis de la dus gsum mnyam pa nyid dang / gang 'di mtshan nyid med par mtshan nyid gcig pa mngon du 'gyur ba dang / de bsgoms pas myur du thams cad mkhyen pa nyid du nges par 'byung bar 'gyur ba'i dge ba'i bshes gnyen la bsten par bya/ yon tan la bsten par bya'o// //</text></item>
<item><p>125a2</p><section>dkon brtsegs</section><text>bam po bcu gnyis pa/ kun tu rgyu dag de la lha ma yin las shi 'phos pa'i gang zag gis ni dge ba'i bshes gnyen la bsten te/ nyon mongs pa'i bdud dang 'thab par bya'o/ /'di lta ste/ nga rgyal zhes bya ba'i chos de ni gang zhig /de ni ci zhig gis yongs su bzung / de ni su la</text></item>
<item><p>125a3</p><section>dkon brtsegs</section><text>kun nas langs/ su zhig de spong bar byed ces yang dag par btsal na nga rgyal de mi dmigs so/ /gang gis de yongs su bzung ba dang / gang la de kun nas langs pa dang / gang de spang ba'i phyir rtsol ba de yang mi dmigs te/ de ni yang dag pa ma yin par yongs su bzung bas bdag</text></item>
<item><p>125a4</p><section>dkon brtsegs</section><text>dang 'jig rten bslus par yang dag par rjes su mthong ngo / /des chos thams cad rang bzhin med par yang dag par rjes su mthong zhing chos gang la rang bzhin med pa de ni dngos po med pa'o zhes bya bar rab tu shes so/ /dngos po med pas yongs su ma grub bo zhes bya bar rab tu shes so/ /yongs su ma grub</text></item>
<item><p>125a5</p><section>dkon brtsegs</section><text>pas mi skye ba ste/ gang mi skye ba de ni mi 'gag go /gang mi skye mi 'gag pa de ni gdags su med pa'o zhes bya bar rab tu shes so/ /gang gdags su med pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no/ /gang dus gsum du mi dmigs</text></item>
<item><p>125a6</p><section>dkon brtsegs</section><text>pa de ni thob pa yang ma yin/ chud zos pa yang ma yin no zhes bya bar rab tu shes so/ /kun tu rgyu dag de ltar na de ni chos thams cad kyi chos nyid do/ /chos nyid gang gis chos thams cad de bzhin nyid ma nor ba de bzhin nyid/ gzhan ma yin pa de bzhin nyid de /de bzhin</text></item>
<item><p>125a7</p><section>dkon brtsegs</section><text>gshegs pa yang de bzhin nyid/ ma nor ba de bzhin nyid/ gzhan ma yin pa de bzhin nyid pas de'i phyir chos thams cad ni de bzhin gshegs pa'o/ /kun tu rgyu dag ngas ni sngon chad dang da ltar yang 'jig rten btags pa ni nga rgyal gyi rang bzhin no zhes bshad do/ /nga rgyal gyis</text></item>
<item><p>125b1</p><section>dkon brtsegs</section><text>ni mi las shi 'phos pa gdags par 'gyur ro/ /nga rgyal gyis ni mtho ris nas shi 'phos pa gdags par 'gyur ro/ /nga rgyal gyis ni sems can dmyal ba'i bar du shi 'phos pa gdags par 'gyur ro/ /nga rgyal med na gdags pa med do/ /kun tu rgyu dag de ni nga rgyal med pa'i ye shes</text></item>
<item><p>125b2</p><section>dkon brtsegs</section><text>shes bya'o/ /de yang thabs mkhas pa dang ldan zhing shes rab kyi pha rol tu phyin pa dang / dge ba'i bshes gnyen gyis yongs su zin pas shes par nus so/ /de nas kun tu rgyu drug khri po de dag gis bstan pa 'di thos nas mi skye ba'i chos la bzod pa thob par gyur te/ de dag</text></item>
<item><p>125b3</p><section>dkon brtsegs</section><text>mi skye ba'i chos la bzod pa thob nas stan las langs te/ bcom ldan 'das kyi zhabs la mgo bos phyag 'tshal nas phyogs gcig tu 'khod do phyogs gcig tu 'khod nas kyang de'i tshe bcom ldan 'das la tshigs su bcad pa dag gis mngon par bstod pa/ mgon po ye shes</text></item>
<item><p>125b4</p><section>dkon brtsegs</section><text>stobs kyis yang dag 'phags/ /'gro ba kun la gzhan gyi dring mi 'jog /'gro ba kun na spyod pa rnam gzigs te/ /lag pa'i mthil du skyu ru ra bzhag bzhin/ /'jig rten lta ba'i rnam pas kun tu dkrugs/ /sprin stug dag gis nam mkha' yog pa bzhin/ /de dag gis ni</text></item>
<item><p>125b5</p><section>dkon brtsegs</section><text>byis pa rmongs nas spyod/ /long ba'i tshogs rnams rab tu lam stor bzhin/ /'jig rten rtag dang 'jig rten mi rtag dang / /rtag kyang rtag la mi rtag kha cig mchi/ /rtag pa ma yin mi rtag min zhes te/ /glang po'i dbang po khyim du btags ltar brlag /'jig rten mtha' yod</text></item>
<item><p>125b6</p><section>dkon brtsegs</section><text>'jig rten mtha' med dang / /mtha' yang yod la mtha' med kha cig mchi/ /mtha' yod ma yin mtha' med min zhes te/ /dper na bya ni gzeb tu bcug pa bzhin/ /la la dag ni lus 'di bdag ces mchi/ /la la dag ni lus 'di gzhan zhes mchi/ /rtog pas yongs su</text></item>
<item><p>125b7</p><section>dkon brtsegs</section><text>dkris nas nyal bgyid de/ /bya ni bya rgyar tshud nas thogs pa bzhin/ /la la dag ni dbang phyug sprul ces mchi/ /la la rgyu med byung zhes 'dogs par bgyid/ /lta ba'i rnam pa dag gis kun nas dkris/ /mkha' la gnas pa'i zla ltar rgyal bas gzigs/ /ji</text></item>
<item><p>126a1</p><section>dkon brtsegs</section><text>ltar gzeb tu bcug pa'i bya rmongs pa/ /bu ga bu gar thar bar re ba ltar/ /mi mkhas lta ba'i rnam pas btags par gyur/ /thar pa mi 'thob rkang gnyis btags pa bzhin/ /tshangs dang skye dgu'i bdag dang skem byed dang / /gzhan yang 'khor lo 'dzin dang</text></item>
<item><p>126a2</p><section>dkon brtsegs</section><text>rnam thos bu/ /phyogs dang rgya mtsho kun la phyag 'tshal te/ /rgyal pos mtshan mo rkun po bzung ba bzhin/ /dbul bo bu lon chags pa bu lon pas/ /bzung na gnyar sbron gsol ba 'debs pa bzhin/ /lta ba'i rnam par gnas pa'i byis pa rnams/ /dbang phyug las ni bde</text></item>
<item><p>126a3</p><section>dkon brtsegs</section><text>ba tshol bgyid de/ /rkun po'i tshogs rnams btson rar stsal ba bzhin/ /'gro ba rnams su sdug bsngal brgya myong ba/ /de dag de bzhin gshegs pa khyod kyis gzigs/ /phyag gi mthil na sor mo lnga dang mtshungs/ /de la mi dbang thugs rje bskyed nas ni/ /'gro ba mkhyen pa 'gro</text></item>
<item><p>126a4</p><section>dkon brtsegs</section><text>bar spyod mdzad de/ /blo mchog tshe rabs 'gro ba bkrol ba ni/ /dper na rgyal pos btson rnams bkye ba bzhin/ /'jig rten sman slad bskal pa bsam yas su/ /dka' ba mdzad nas byang chub mchog brnyes te/ /lta ba'i rnam par sems can 'khyams mkhyen nas/ /de dag</text></item>
<item><p>126a5</p><section>dkon brtsegs</section><text>bcings las khyod kyis grol bar mdzad/ /bde gshegs mi yi seng ge rkang gnyis gtso/ /chos tshogs gang la mda' dbang khyod mdzad pa/ /lta ba'i rnam pa sgyu 'drar rmongs mi mnga'/ /bde gshegs khyod ni de 'drar bdag cag 'tshal/ /stobs rnams gang gis rgyal ba stobs</text></item>
<item><p>126a6</p><section>dkon brtsegs</section><text>brnyes shing / /mi 'jigs gang gis sngo ba'i dgra bsal te/ /'khor gyi nang du seng ge'i sgra sgrogs pa/ /khyu mchog de ni bdag cag thob par shog /gang gis rgyal ba 'jig rten gsum bskyod dang / /gang gis mtha' yas 'od ni 'gyed pa dang / /gang gis mi mchog sems can</text></item>
<item><p>126a7</p><section>dkon brtsegs</section><text>lung ston pa/ /de ring yud kyis bdag cag de thob shog /de nas de'i tshe bcom ldan 'das kyis kun tu rgyu de dag gi lhag pa'i bsam pa thugs su chud nas de'i tshe 'dzum pa mdzad do/ /de nas tshe dang ldan pa rta thul gyis/ bcom ldan 'das la tshigs su bcad de gsol pa/ 'jig</text></item>
<item><p>126b1</p><section>dkon brtsegs</section><text>rten phan bzhed 'dzum pa gang mdzad pa/ /mu stegs tshogs 'di shin tu 'phags gyur tam/ /mi mchog rang byung ci slad 'dzum mdzad pa/ /'dzum rgyu de ni khyod kyis bka' stsal gsol/ /bde bar gshegs pas 'dzum pa mdzad mthong nas/ /'jig rten phan bzhed 'gro 'di the tshom 'tshal/ /</text></item>
<item><p>126b2</p><section>dkon brtsegs</section><text>zla ba nya la 'gro ba lta ba bzhin/ /lta zhing mchis na rgyal ba 'dzum rgyu gsungs/ /su zhig rgyal la mchod pa dam pa bgyis/ /gang gis de ring yab ni mnyes par bgyis/ /rgyal ba'i yon tan de ring gang gis mthong / /mkhas pa myur du legs par bka' stsal gsol/ /mu stegs</text></item>
<item><p>126b3</p><section>dkon brtsegs</section><text>can rnams lung bstan de thos nas/ /'jig rten thams cad rab tu dga' bar 'gyur/ /'di ltar 'di dag bde bar gshegs pas btul/ /des na 'gro ba kun gyi rnam 'dren lags/ /rgyal bas the tshom legs par bsal du gsol/ /som nyi 'tshal ba'i som nyi dgum du</text></item>
<item><p>126b4</p><section>dkon brtsegs</section><text>gsol/ /des ni 'khor rnams 'di dag yi rangs shing / /sangs rgyas khyod kyi dgongs la dad par mchi/ /de nas bcom ldan 'das kyis tshe dang ldan pa rta thul la tshigs su bcad de slar bka' stsal pa/ rta thul khyod kyis dus 'di shes gyur nas/ /rgyal ba dgra las rgyal la dris</text></item>
<item><p>126b5</p><section>dkon brtsegs</section><text>pa legs/ /'dren pa rang byung nyid la de dris pas/ /'jig rten phan pa'i tshig kyang brjod par gyur/ /'dzum pa 'di ni ji ltar ngas mdzad pa/ /'dzum rgyu ngas deng khyod la bstan par byas/ /yang dag ji bzhin nga yis bstan pa la/ /dga' ba'i yid du byos te deng nyon cig /mu stegs tshogs</text></item>
<item><p>126b6</p><section>dkon brtsegs</section><text>'di rab tu dul gyur te/ /lta ba'i rnam spangs lta ba bzang por 'gyur/ /lta ba'i rnam par 'jig rten 'khyams mthong nas/ /snying rje can gyur byang chub rab tu zhugs/ /lta ba'i rnam pa dag ni rab spangs te/ /lta ba drang po rnyog med rtogs gyur cing / /nga yis lung bstan thogs med</text></item>
<item><p>126b7</p><section>dkon brtsegs</section><text>thos gyur nas/ /de dag kun gyis thams cad mkhyen sems bskyed/ /sngon gyi rgyal ba dag la dad bskyed de/ /thugs rje ldan pa rkang gnyis dam pa po/ /rgyal ba bye ba nyi shur tshang ba la/ /bla med byang chub tshol zhing bsnyen bkur byas/ /rgyal ba rnams la sbyin pa mi nyung phul/ /khrims dang</text></item>
<item><p>127a1</p><section>dkon brtsegs</section><text>zhi ba'i ting 'dzin rnam par sbyangs/ /shes rab brtson 'grus stobs kyang 'bar bar byas/ /thugs rje ldan rnams drung du bzod pa bsten/ /byang chub dam pa btsal nas yun ring du/ /pha rol phyin pa drug la blo yang zhugs/ /rgyal ba dgra las rgyal la zhu ba</text></item>
<item><p>127a2</p><section>dkon brtsegs</section><text>zhus/ /sangs rgyas brgya 'grangs dag la yid dga' byas/ /de dag sdig pa'i grogs kyi dbang gis ni/ /lta ba'i rnam pa sdug la gnas gyur pa/ /de dag bde gshegs rang byung mthong gyur nas/ /chags pa med pas lta ba'i rnam pa spangs/ /ston pa'i dgongs pa yang dag rnam</text></item>
<item><p>127a3</p><section>dkon brtsegs</section><text>par rtogs/ /ston pa'i dgongs pa rnams la dad pa gnas/ /ma 'ongs dus na byang chub tshol byed cing / /rgyal ba bye ba bsnyen bkur byed par 'gyur/ /ma 'ongs bskal pa skar ma 'dra ba la/ /rgyal ba nga rgyal bcom par mtshan 'thun par/ /grags pa chen por phyogs su rnam par</text></item>
<item><p>127a4</p><section>dkon brtsegs</section><text>grags/ /'jig rten mkhas pa 'gro ba 'grel par 'gyur/ /de dag sangs rgyas zhing yang dag 'gyur te/ /de dag bkod pa sna tshogs mtshungs pa med/ /sangs rgyas zhing der sdig pa'i blo can med/ /blo gros dag par 'thun pa sha stag gnas/ /de ni ngan song thams cad rnam par sbyangs/ /</text></item>
<item><p>127a5</p><section>dkon brtsegs</section><text>mi khom bsal te dus de'i tha ma la/ /rgyal ba de dag sku tshe'i stobs ldan te/ /lo ni stong phrag brgyad cu thub par 'gyur/ /mi de dag gis byang chub 'di thos nas/ /de tshe mi mnyes par ni byed mi 'gyur/ /chags med blo mnga' rnams kyi mtshan thos na/ /bud med rnams kyang skyes</text></item>
<item><p>127a6</p><section>dkon brtsegs</section><text>pa'i lus thob 'gyur/ /de ltar nga bcom rgyal ba drang srong che/ /ston pas mu stegs lung bstan bka' stsal pa/ /de thos gyur nas lhar bcas 'jig rten rnams/ /yi rangs gyur cing stobs kyang skyes par gyur/ /mu stegs can lung bstan pa'i le'u ste nyi shu lnga pa'o// //</text></item>
<item><p>127a7</p><section>dkon brtsegs</section><text>de nas rgyal po zas gtsang ma 'khor dang bcas pas lha ma yin rnams dang / nam mkha' lding rnams nas kun tu rgyu rnams kyi bar gyi lung bstan pa thos nas 'di snyam du sems par gyur te/ 'di ltar bcom ldan 'das kyis legs par gsungs pas 'gro ba thams cad tshim par byas pa ni</text></item>
<item><p>127b1</p><section>dkon brtsegs</section><text>ngo mtshar to snyam nas de yang bu la chags pas kun tu dkris par gyur to/ /de nas bcom ldan 'das kyis rgyal po zas gtsang ma'i sems thugs su chud nas rgyal po zas gtsang ma la bka' stsal pa/ rgyal po chen po khyod la tshangs par spyod pa/ thog mar dge ba/ bar du dge ba/ tha mar</text></item>
<item><p>127b2</p><section>dkon brtsegs</section><text>dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba'i chos 'di lta ste/ khams drug rnam par dbye ba zhes bya ba'i chos kyi rnam grangs bshad kyis de legs par rab tu nyon la yid la zung shig dang ngas bshad</text></item>
<item><p>127b3</p><section>dkon brtsegs</section><text>do/ /bcom ldan 'das legs so zhes gsol nas/ rgyal po zas gtsang ma bcom ldan 'das kyi ltar nyan pa dang / de la bcom ldan 'das kyis 'di skad ces bka' stsal to/ /rgyal po chen po khams drug rnam par dbye ba zhes bya ba'i chos kyi rnam grangs de gang zhe na/ rgyal po chen</text></item>
<item><p>127b4</p><section>dkon brtsegs</section><text>po skyes bu gang zag 'di ni khams drug pa/ reg pa'i skye mched drug pa/ yid kyi nye bar spyod pa bco brgyad pa ste/ skyes bu 'di ni khams drug pa zhes gang smras pa de ci las brten te smras she na/ rgyal po chen po khams drug ni 'di dag go /drug gang zhe na/ 'di lta ste/ sa'i</text></item>
<item><p>127b5</p><section>dkon brtsegs</section><text>khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams so/ /rgyal po chen po de dag ni khams drug ste/ skyes bu 'di ni khams drug pa'o zhes gang ngas smras pa de ni de la brten te smras so/ /skyes bu 'di ni</text></item>
<item><p>127b6</p><section>dkon brtsegs</section><text>reg pa'i skye mched drug pa'o zhes gang smras pa de ci las brten te smras she na/ rgyal po chen po reg pa'i skye mched drug ni 'di dag ste/ drug gang zhe na/ gzugs rnams la lta ba'i phyir mig reg pa'i skye mched dang / sgra rnams la nyan pa'i phyir rna ba reg pa'i skye mched dang / dri rnams la</text></item>
<item><p>127b7</p><section>dkon brtsegs</section><text>mnom pa'i phyir sna reg pa'i skye mched dang / ro rnams la myang ba'i phyir lce reg pa'i skye mched dang / reg bya rnams la reg pa'i phyir lus reg pa'i skye mched dang / chos rnams rnam par shes pa'i phyir yid reg pa'i skye mched do/ /rgyal po chen po de dag ni reg pa'i skye mched drug ste/</text></item>
<item><p>128a1</p><section>dkon brtsegs</section><text>skyes bu 'di ni reg pa'i skye mched drug pa'o zhes gang ngas smras pa de ni de la brten te smras so/ /rgyal po chen po skyes bu 'di ni yid kyi nye bar spyod pa bco brgyad pa'o zhes gang smras pa de ci las brten te smras she na/ rgyal po chen po yid kyi nye bar spyod pa bco brgyad ni</text></item>
<item><p>128a2</p><section>dkon brtsegs</section><text>'di dag ste/ bco brgyad gang zhe na/ 'di la mis mig gis gzugs mthong na yid bde ba dang / yid mi bde ba dang / btang snyoms su 'gyur bar gzugs la nye bar spyod do/ /rna bas sgra thos na yid bde ba dang / yid mi bde ba dang / btang snyoms su 'gyur bar sgra la nye bar</text></item>
<item><p>128a3</p><section>dkon brtsegs</section><text>spyod do/ /snas dri tshor na yid bde ba dang / yid mi bde ba dang / btang snyoms su 'gyur bar dri la nye bar spyod do/ /lces ro myong na yid bde ba dang / yid mi bde ba dang / btang snyoms su 'gyur bar ro la nye bar spyod do/ /lus kyis reg bya la reg na yid bde ba dang / yid</text></item>
<item><p>128a4</p><section>dkon brtsegs</section><text>mi bde ba dang / btang snyoms su 'gyur bar reg bya la nye bar spyod do/ /yid kyis chos rig na yid bde ba dang / yid mi bde ba dang / btang snyoms su 'gyur bar chos la nye bar spyod do/ /rgyal po chen po de la gang dag yid bde bar nye bar spyod pa drug dang / gang dag yid mi bde</text></item>
<item><p>128a5</p><section>dkon brtsegs</section><text>bar nye bar spyod pa drug dang / gang dag btang snyoms su 'gyur bar nye bar spyod pa drug po de dag gcig tu bsdus na yid kyi nye bar spyod pa bco brgyad du 'gyur ro/ /rgyal po chen po bco brgyad po de dag ni yid kyi nye bar spyod pa ste/ rgyal po chen po skyes bu 'di ni yid kyi nye bar spyod</text></item>
<item><p>128a6</p><section>dkon brtsegs</section><text>pa bco brgyad pa'o zhes gang ngas smras pa de ni de la brten te smras so/ /rgyal bo chen po de la sa'i khams ni rnam pa gnyis te nang gi yang yod/ phyi rol gyi yang yod do/ /rgyal po chen po nang gi sa'i khams gang zhe na/ gang ci yang rung ste/ lus 'di la nang gi khong na sra ba dang /</text></item>
<item><p>128a7</p><section>dkon brtsegs</section><text>mkhrang ba'i rnam pa dang / nye bar gyur pa dang zin pa'o/ /de yang gang zhe na/ 'di lta ste skra dang / spu dang / sen mo dang / so dang / rdul dang / dri ma dang / pags pa dang / sha dang / rtsa dang / chu rgyus dang / rus pa dang / rkang dang / snying dang / mchin pa dang /</text></item>
<item><p>128b1</p><section>dkon brtsegs</section><text>glo ba dang / mkhal ma dang / sul dang / mchin dri dang / rgyu ma dang / gnye ma dang / lgang ba dang / mcher pa dang / phyi sa dang / gzhang dang / klad pa dang / klad rgyas dang / gzhan gang yang lus 'di la nang gi khong nas sra ba dang / mkhrang ba'i rnam pa dang / lus su</text></item>
<item><p>128b2</p><section>dkon brtsegs</section><text>gtogs par gyur pa dang / zin pa 'di ni nang gi sa'i khams zhes bya'o/ /rgyal po chen po phyi rol gyi sa'i khams gang zhe na/ gang ci yang rung ste/ phyi rol gyi sra ba dang / mkhrang ba'i rnam pa dang / lus su ma gtogs pa dang / ma zin pa 'di ni phyi rol gyi sa'i khams shes bya'o/ /</text></item>
<item><p>128b3</p><section>dkon brtsegs</section><text>rgyal po chen po de la nang gi sa'i khams 'byung ba'i tshe gang nas kyang mi 'ong / 'gag pa'i tshe yang gang du yang sogs par mi 'gro'o/ /rgyal po chen po bud med nang du bdag ni bud med do zhes rtog cing de nang du bud med ces brtags nas/ phyi rol du skyes pa la skyes pa'o zhes rtog go /</text></item>
<item><p>128b4</p><section>dkon brtsegs</section><text>de phyi rol du skyes pa la skyes pa zhes brtags nas chags par gyur te/ phyi rol gyi skyes pa dang phrad par 'dod do/ /skyes pa de yang nang du bdag skyes pa zhes rtog ste/ nang du bdag ni skyes pa zhes brtags nas phyi rol du bud med la bud med ces rtog go/ /phyi rol du bud med la bud</text></item>
<item><p>128b5</p><section>dkon brtsegs</section><text>med ces brtags nas chags par 'gyur te/ phyi rol gyi bud med dang phrad par 'dod do/ /phrad par 'dod pas phrad par 'gyur ro/ /phrad pa'i rkyen gyis mer mer po skye bar 'gyur ba'i dus de yod do/ /rgyal po chen po gang la kun tu brtag pa dang / gang kun tu rtog pa de gnyi ga yang med</text></item>
<item><p>128b6</p><section>dkon brtsegs</section><text>de/ bud med la ni bud med med do/ /skyes pa la ni skyes pa med do/ /de ltar med cing yang dag pa ma yin par kun tu rtog pa skyes te/ kun tu rtog pa de yang ngo bo nyid kyis med do/ /kun tu rtog pa ji lta ba de bzhin du phrad pa dang / mer mer po yang ngo bo nyid kyis med do/ /</text></item>
<item><p>128b7</p><section>dkon brtsegs</section><text>gang ngo bo nyid med pa de ji ltar sra ba skyed par 'gyur/ rgyal po chen po de ltar kun tu rtog pa shes par byas nas sra ba nyid rtogs par bya ste/ ci nas sra ba ni skye ba'i tshe gang nas kyang mi 'ong bar shes par bya'o/ /rgyal po chen po 'di ltar gang lus 'di dur khrod kyi mthar 'gyur ba'i dus</text></item>
<item><p>129a1</p><section>dkon brtsegs</section><text>de yod de/ de'i sra ba de 'jig cing 'gag par 'gyur ba'i tshe shar phyogs su mi 'gro/ lho phyogs dang / nub phyogs dang / byang phyogs dang / steng dang / 'og dang / phyogs mtshams rnams su yang mi 'gro ste/ rgyal po chen po nang gi sa'i khams ni de ltar blta'o/ /</text></item>
<item><p>129a2</p><section>dkon brtsegs</section><text>rgyal po chen po 'jig rten gnas pa 'di nam mkhar gyur pa la tshangs pa'i gzhal med khang rin po che sna bdun gyi rgyu las grub pa gnas pa'i dus de yod de/ rgyal po chen po de'i sra ba de 'byung ba'i tshe gang nas kyang mi 'ong / gzhan 'phrul dbang byed kyi lha rnams kyi gzhal med khang rin po che sna bdun gyi</text></item>
<item><p>129a3</p><section>dkon brtsegs</section><text>rgyu las grub pa byung yang / rgyal po chen po de'i sra ba de 'byung ba'i tshe gang nas kyang mi 'ong ngo / /khor yug dang khor yug chen po'i ri rdo rje'i rgyu las grub pa sra zhing brtan la lhun stug pa rnams gnas par gyur kyang de dag gi sra ba de 'byung ba'i tshe gang nas kyang mi 'ong ngo / /ri'i rgyal po</text></item>
<item><p>129a4</p><section>dkon brtsegs</section><text>ri rab dag dang / gnya' shing 'dzin dag dang / mu khyud 'dzin dag dang / gshol mda' 'dzin dag dang / rdo rje 'dzin dag dang / seng ldeng can dag dang / rnam par 'dud dag dang / ri rta rna dag dang / blta na sdug dag dang / blta na sdug chen po dag dang / ther sgre dag dang / spos</text></item>
<item><p>129a5</p><section>dkon brtsegs</section><text>kyi ngad ldang dag dang / gangs ri dag dang / de ma yin pa'i ri nag po dag gnas pa dang / thams cad dang ldan pa'i stong gsum gyi stong chen po'i 'jig rten gyi khams gnas pa dang / rngams su dpag tshad brgyad khri bzhi stong yod la/ rgyar dpag tshad drug khri yod pa'i sa chen po</text></item>
<item><p>129a6</p><section>dkon brtsegs</section><text>gnas par gyur kyang / rgyal po chen po sra ba de 'byung ba'i tshe gang nas kyang mi 'ong ngo / /rgyal po chen po 'jig rten 'di 'jig par 'gyur ba'i tshe sa chen po 'di mes tshig pa'am/ chus bshig pa'am/ rlung gis gtor bar 'gyur ba'i dus de yod de/ de mes tshig na ni du</text></item>
<item><p>129a7</p><section>dkon brtsegs</section><text>ba yang mi mngon/ thal ba'i lhag ma yang mi mngon par 'gyur ro/ /'di lta ste/ dper na nam mkha' la mar ram/ 'bru mar gyi mes bsregs na du ba yang mi mngon zhing thal ba'i lhag ma yang mi mngon par 'gyur ro/ /de bzhin du stong gsum gyi stong chen po'i 'jig rten gyi</text></item>
<item><p>129b1</p><section>dkon brtsegs</section><text>khams 'di mes tshig pa'i tshe du ba yang mi mngon zhing thal ba'i lhag ma yang mi mngon par 'gyur ro/ /chus bshig pa'i tshe yang lhag ma ci yang mi mngon par 'gyur te/ 'di lta ste/ dper na lan tshwa chu'i nang du zhu ba ni lhag ma cung zad kyang mi mngon par 'gyur ro/ /de bzhin du</text></item>
<item><p>129b2</p><section>dkon brtsegs</section><text>stong gsum gyi stong chen po'i 'jig rten gyi khams 'di yang chus bshig pa'i tshe lhag ma cung zad kyang mi mngon par 'gyur ro/ /rlung gis gtor ba'i tshe yang lhag ma cung zad kyang mi mngon par 'gyur te/ 'di lta ste/ dper na rnam par 'thor rlung gis 'das pa'i bye'u ni lhag ma</text></item>
<item><p>129b3</p><section>dkon brtsegs</section><text>cung zad kyang mi mngon par 'gyur ro/ /de bzhin du stong gsum gyi stong chen po'i 'jig rten gyi khams 'di yang rlung gis gtor ba'i tshe lhag ma cung zad kyang mi mngon par 'gyur ro/ /rgyal po chen po de ltar sa'i khams de 'byung ba yang stong / sa'i khams 'jig pa dang 'byung ba</text></item>
<item><p>129b4</p><section>dkon brtsegs</section><text>yang ngo bo nyid kyis stong ngo / /rgyal po chen po sa'i khams ni tha snyad tsam ma gtogs par sa'i khams nyid du mi dmigs te/ tha snyad de yang bud med ma yin/ skyes pa ma yin gyi/ rgyal po chen po de ltar de yang dag pa ji lta ba bzhin gyi shes rab kyis rtogs shig /rgyal po</text></item>
<item><p>129b5</p><section>dkon brtsegs</section><text>chen po de la chu'i khams ni rnam pa gnyis te/ nang gi dang / phyi rol gyi'o/ /nang gi chu'i khams gang zhe na/ gang ci yang rung ste/ lus 'di la nang gi khong na chu dang / chu'i rnam pa dang / chu nyid dang / brlan pa dang / brlan pa'i rnam pa dang / brlan pa nyid dang / gsher ba</text></item>
<item><p>129b6</p><section>dkon brtsegs</section><text>nyid dang / lus su gtogs pa dang / zin pa'o/ /de yang gang zhe na/ 'di lta ste/ mchi ma dang / rdul dang / mchil ma dang / snabs dang / chu ser dang / tshil dang / mkhris pa dang / ngar snabs dang / rnag dang / khrag dang / 'o ma dang / gcin dang / gzhan</text></item>
<item><p>129b7</p><section>dkon brtsegs</section><text>yang gang lus 'di la nang gi khong na chu dang / chu'i rnam pa dang / chu nyid dang / brlan pa dang / brlan pa'i rnam pa dang / brlan pa nyid dang / gsher ba nyid dang / lus su gtogs pa dang / zin pa 'di ni nang gi chu'i khams zhes bya'o/ /phyi rol gyi chu'i khams</text></item>
<item><p>130a1</p><section>dkon brtsegs</section><text>gang zhe na/ gang phyi rol gyi chu dang / chu'i rnam pa dang / chu nyid dang / brlan pa dang / brlan pa'i rnam pa dang / brlan pa nyid dang / gsher ba dang / lus su ma gtogs pa dang / ma zin pa 'di ni phyi rol gyi chu'i khams zhes bya'o/ /rgyal po</text></item>
<item><p>130a2</p><section>dkon brtsegs</section><text>chen po de la nang gi chu'i khams 'byung ba'i tshe gang nas kyang mi 'ong ngo / /rgyal po chen po sdug pa mthong na mchi ma 'byung ba dang / sdug bsngal gyis nyen pa dang / chos kyi shugs kyis mchi ma 'byung ba dang / rlung gis btab bam/ rnam pa gzhan dag gis kyang mchi ma 'byung ste/</text></item>
<item><p>130a3</p><section>dkon brtsegs</section><text>dpyad byas pas kyang nang gi chu'i khams de 'phel bar 'gyur ba'i dus de yod de/ rgyal po chen po chu'i khams de 'byung ba'i tshe gang nas kyang mi 'ong ngo / /rgyal po chen po gang nang gi chu'i khams yongs su skam par 'gyur ba'i dus de yod de/ de yongs su skam zhing 'gag pa'i</text></item>
<item><p>130a4</p><section>dkon brtsegs</section><text>tshe gang du yang mi 'gro'o/ /rgyal po chen po gang nang gi me'i khams shas che bar gyur na des nang gi chu'i khams yongs su gdung bar 'gyur ba'i dus de yod de/ gdungs pa'i tshe gang du yang mi 'gro'o/ /rgyal po chen po de bzhin du nang gi chu'i khams 'byung ba'i tshe gang nas kyang</text></item>
<item><p>130a5</p><section>dkon brtsegs</section><text>mi 'ong / 'gag pa'i tshe gang du yang mi 'gro'o/ /rgyal po chen po gang 'jig rten 'di 'chags par 'gyur ba'i dus de yod de/ 'jig rten gyi khams 'di 'chags par 'gyur ba'i tshe nam mkha' 'di la kun tu sprin shin tu stug po'i tshogs sum cu rtsa gnyis 'khrigs par 'gyur te/</text></item>
<item><p>130a6</p><section>dkon brtsegs</section><text>de dag 'khrigs pas thams cad dang ldan pa'i stong gsum gyi stong chen po'i 'jig rten gyi khams 'di thams cad yog par 'gyur te/ de la bskal pa bar ma lnga'i bar du gshol mda' tsam gyi char gyi rgyun 'bab po/ /bskal pa bar ma lnga'i bar du glang po che'i pho mtshan tsam gyi char</text></item>
<item><p>130a7</p><section>dkon brtsegs</section><text>'bab bo/ /bskal pa bar ma lnga'i bar du rgyun mi 'chad pa'i char 'bab bo/ /bskal pa bar ma lnga'i bar du thigs pa chen po'i char 'bab bo/ /des sa chen po 'di nas tshangs pa'i 'jig rten gyi bar du chus khyab par gang bar 'gyur te/ rgyal po chen po chu'i phung po chen po de 'byung ba'i tshe'ang</text></item>
<item><p>130b1</p><section>dkon brtsegs</section><text>gang nas kyang mi 'ong ngo / /rgyal po chen po gang 'jig rten 'di 'jig par 'gyur ba'i dus de yod de/ 'jig rten gyi khams 'di 'jig par 'gyur ba'i tshe nyi ma gnyis 'jig rten du 'byung bar 'gyur te/ nyi ma gnyis 'jig rten du byung bas chu mig dang / chu bran rnams skam par 'gyur ro/ /de nas nyi ma gsum 'jig rten du</text></item>
<item><p>130b2</p><section>dkon brtsegs</section><text>'byung ste/ nyi ma gsum 'jig rten du byung bas chu mig chen po dang / chu klung chen po rnams skam par 'gyur ro/ /de nas nyi ma bzhi 'jig rten du 'byung ste/ nyi ma bzhi 'jig rten du byung bas gang na chu klung chen po bzhi po 'di dag 'bab pa'i mtsho chen po ma dros pa de yang</text></item>
<item><p>130b3</p><section>dkon brtsegs</section><text>yongs su skam par 'gyur/ thim par 'gyur te med par 'gyur ro/ /de nas nyi ma lnga 'jig rten du 'byung ste/ nyi ma lnga 'jig rten du byung bas rgya mtsho chen po yang dpag tshad gcig tsam gyi chu yongs su zad cing yongs su 'grib par 'gyur ro/ /dpag tshad gnyis dang /</text></item>
<item><p>130b4</p><section>dkon brtsegs</section><text>gsum dang / bzhi dang / lnga dang / bcu dang / nyi shu dang / sum cu dang / bzhi bcu dang / dpag tshad lnga bcu tsam gyi chu yongs su zad cing yongs su 'grib par 'gyur ro/ /dpag tshad brgya dang / nyis brgya dang / sum brgya dang / bzhi brgya dang / dpag tshad lnga</text></item>
<item><p>130b5</p><section>dkon brtsegs</section><text>brgya dang / dpag tshad stong dang / nyis stong dang / sum stong dang / dpag tshad bzhi stong tsam du rgya mtsho chen po las chu yongs su zad cing yongs su 'grib par 'gyur ro/ /rgyal po chen po rgya mtsho chen po la dpag tshad bzhi khri'i chu las par 'gyur ba dang / dpag</text></item>
<item><p>130b6</p><section>dkon brtsegs</section><text>tshad sum khri dang / nyi khri dang / dgu stong dang / brgyad stong dang / bdun stong dang / drug stong dang / lnga stong dang / bzhi stong dang / sum stong dang / nyis stong dang / stong gi chu las par 'gyur ba dang / dpag tshad dgu brgya'i chu las par 'gyur ba dang / dpag</text></item>
<item><p>130b7</p><section>dkon brtsegs</section><text>tshad brgyad brgya dang / bdun brgya dang / drug brgya dang / lnga brgya dang / bzhi brgya dang / sum brgya dang / nyis brgya dang / brgya'i chu las par 'gyur ba dang / dpag tshad lnga bcu dang / bzhi bcu dang / sum cu dang / nyi shu dang / bcu dang / dgu dang / brgyad dang /</text></item>
<item><p>131a1</p><section>dkon brtsegs</section><text>bdun dang / drug dang / lnga dang / bzhi dang / gsum dang / gnyis dang / dpag tshad gcig gi chu las par 'gyur ba dang / shing ta la bcu dang / dgu dang / brgyad dang / bdun dang / drug dang / lnga dang / bzhi dang / gsum dang / shing ta la</text></item>
<item><p>131a2</p><section>dkon brtsegs</section><text>gnyis tsam gyi chu las par 'gyur ba dang / mi 'greng bcu dang / dgu dang / brgyad dang / bdun dang / drug dang / lnga dang / bzhi dang / gsum dang / mi 'greng gnyis tsam gyi chu las par 'gyur ba dang / lkog ma nub tsam dang / mchan khung nub tsam dang /</text></item>
<item><p>131a3</p><section>dkon brtsegs</section><text>lte ba nub tsam dang / pus mo nub tsam gyi chu las par 'gyur ba nas/ ba lang gi rmig rjes kyi chu tsam gyi bar du las par 'gyur ba'i dus de yod do/ /rgyal po chen po gang rgya mtsho chen po las zil pa phram phrum tsam las par 'gyur ba'i dus de yod do/ /'di lta ste/ dper na</text></item>
<item><p>131a4</p><section>dkon brtsegs</section><text>char ba'i thigs pa chen po bab nas chen po la thog mar zil pa phram phrum tsam du 'gyur ro/ /rgyal po chen po de bzhin du rgya mtsho chen po de yang zil pa phram phrum tsam las par 'gyur ba'i dus de yod do/ /rgyal po chen po gang rgya mtsho chen po de mdzub mo smyugs pa tsam gyi chu yang</text></item>
<item><p>131a5</p><section>dkon brtsegs</section><text>ma las par 'gyur ba'i dus de yod do/ /rgyal po chen po de tsam du chu'i khams de 'gag pa'i tshe yang gang du yang mi 'gro ste/ shar phyogs dang / lho phyogs dang / nub phyogs dang / byang phyogs dang / steng dang / 'og dang / phyogs mtshams rnams su</text></item>
<item><p>131a6</p><section>dkon brtsegs</section><text>yang mi 'gro'o/ /rgyal po chen po chu'i khams de ni skye ba yang stong / 'jig pa yang stong / gnas pa'i tshe yang chu'i khams de rang bzhin gyis stong ste/ rgyal po chen po chu'i khams de ni tha snyad tsam ma gtogs par chu'i khams kyis stong zhing mi dmigs te/ tha snyad de yang bud med ma yin/ skyes pa ma yin</text></item>
<item><p>131a7</p><section>dkon brtsegs</section><text>no/ /de ltar yang dag pa ji lta ba bzhin du yang dag pa'i shes rab kyis rtogs shig /rgyal po chen po de la me'i khams ni rnam pa gnyis te/ nang gi dang / phyi rol gyi'o/ /nang gi me'i khams gang zhe na/ gang ci yang rung ste/ lus 'di la me dang / me'i rnam pa dang / dro ba</text></item>
<item><p>131b1</p><section>dkon brtsegs</section><text>dang / dro ba'i rnam pa dang / lus su gtogs pa dang / zin pa'o/ /de yang gang zhe na/ gang gis lus 'di gdung ba dang / kun tu gdung ba dang / yongs su gdung ba dang / gang gis zos pa dang / 'thungs pa dang / 'chos pa dang / myangs pa rnams</text></item>
<item><p>131b2</p><section>dkon brtsegs</section><text>bde zhing legs par zhu bar 'gyur ba dang / gang gi shas che na rims so rims so zhes bya ba'i grangs su 'gro ba dang / gzhan yang gang lus 'di la nang gi khong na me dang / me'i rnam pa dang / dro ba dang / dro ba'i rnam pa dang / lus su gtogs pa dang / zin pa</text></item>
<item><p>131b3</p><section>dkon brtsegs</section><text>'di ni nang gi me'i khams zhes bya'o/ /phyi rol gyi me'i khams gang zhe na/ gang phyi rol gyi me dang / me'i rnam pa dang / dro ba dang / dro ba'i rnam pa dang / lus su ma gtogs pa dang / ma zin pa ste/ de ni mi dag gtsub shing dang ldan pa'am/ rtswa dang ldan</text></item>
<item><p>131b4</p><section>dkon brtsegs</section><text>pa'am/ ba lang gi lci ba'i bu ram 'am/ shing bal gyi sgo nga dang ldan par byas shing me 'byin te/ de byung nas grong yang tshig /grong gi phyogs kyang tshig /grong khyer ram/ grong khyer gyi phyogs sam/ yul lam/ yul gyi phyogs sam/ gling ngam/ rtswa'i</text></item>
<item><p>131b5</p><section>dkon brtsegs</section><text>gtos sam/ nags sam/ shing ngam/ rtswa'am/ ba lang gi lci ba dag sreg cing 'gro ba dang / gzhan yang gang tshul 'di dang 'dra ba 'di ni phyi rol gyi me'i khams zhes bya'o/ /rgyal po chen po de la phyi rol gyi me'i khams ni 'byung ba'i tshe yang gang nas kyang mi 'ong ngo / /</text></item>
<item><p>131b6</p><section>dkon brtsegs</section><text>'gag pa'i tshe yang gang du yang sogs par mi 'gro ste/ de ni rang bzhin dang bral ba'i phyir med pa las yod par 'gyur zhing / yod par gyur nas kyang med par 'gyur ro/ /rgyal po chen po de la rlung gi khams kyang rnam pa gnyis te/ nang gi dang / phyi rol gyi'o/ /de la nang</text></item>
<item><p>131b7</p><section>dkon brtsegs</section><text>gi rlung gi khams gang zhe na/ gang lus 'di la rlung dang / rlung gi rnam pa dang / yang ba nyid dang / g.yo ba nyid dang / lus su gtogs pa dang / zin pa'o/ /de yang gang zhe na/ 'di lta ste/ gyen du 'gro ba'i rlung dang thur du 'gro ba dang / thad kar 'gro ba dang /</text></item>
<item><p>132a1</p><section>dkon brtsegs</section><text>rgyab tu 'gro ba dang / rgyab na gnas pa dang / lto na gnas pa dang / 'chad par byed pa dang / 'gas par byed pa dang / gzer ba dang / 'dar bu dang / sna skad dang / rlung skran dang / dbugs 'byung ba dang rngub pa dang ldan pa dang / yan</text></item>
<item><p>132a2</p><section>dkon brtsegs</section><text>lag dang nying lag la gnas pa'i rlung dag dang / gzhan yang gang dag lus 'di la nang gi khong na rlung dang / rlung gi rnam pa dang / yang ba nyid dang / g.yo ba nyid dang / lus su gtogs pa dang / zin pa 'di ni nang gi rlung gi khams zhes bya'o/ /phyi rol gyi rlung</text></item>
<item><p>132a3</p><section>dkon brtsegs</section><text>gi khams gang zhe na/ gang phyi rol gyi rlung dang / rlung gi rnam pa dang / yang pa nyid dang / g.yo ba nyid dang / lus su ma gtogs pa dang / ma zin pa dag ste/ phyi rol gyi rlung de yang shar phyogs kyi rlung yod do/ /lho phyogs dang / nub phyogs dang / byang phyogs</text></item>
<item><p>132a4</p><section>dkon brtsegs</section><text>kyi rlung yod do/ /rdul dang bcas pa dang / rdul med pa dang / chung ba dang / che ba'i rlung yod do/ kun tu khyab pa'i rlung dang / rnam par 'thor ba'i rlung dang / tshub ma'i rlung dag kyang yod do/ /rgyal po chen po rlung gi phung po chen po langs na shing dag kyang gcog/</text></item>
<item><p>132a5</p><section>dkon brtsegs</section><text>rtsig pa'i kha dag dang / ri'i rtse mo dag kyang snyil zhing bsnyil nas rmeg med par 'gyur ba dag dang / yang sems can dag gos kyi mtha' ma 'am/ sbud pa'am/ rlung yab dag gis rlung g.yob pa'i dus de yod de gzhan yang gang tshul 'di dang 'dra ba de ni phyi rol gyi</text></item>
<item><p>132a6</p><section>dkon brtsegs</section><text>rlung gi khams zhes bya'o/ /rgyal po chen po de la nang dang phyi'i rlung gi khams ni 'byung ba'i tshe yang gang nas kyang mi 'ong ngo / /'gag pa'i tshe yang gang du yang sogs par mi 'gro ste/ rang bzhin dang bral ba'i phyir med pa las yod par 'gyur zhing / yod</text></item>
<item><p>132a7</p><section>dkon brtsegs</section><text>par gyur nas kyang med par 'gyur ro/ /rgyal po chen po de la nam mkha'i khams kyang rnam pa gnyis te/ nang gi dang / phyi rol gyi'o/ /nang gi nam mkha'i khams gang zhe na/ gang ci yang rung ste/ lus 'di la nang gi khong na lus la yod pa dang / zin pa dang /</text></item>
<item><p>132b1</p><section>dkon brtsegs</section><text>nam mkha' dang / nam mkha'i rnam pa nang zhes bya ba'i grangs su 'gro ba/ ma gang ba dang / pags pa dang / sha dang khrag gis dgang bar bya ba ma yin pa'o/ /de yang gang zhe na/ lus 'di la mig gi nang zhe'am/ rna ba dang sna'i nang zhe'am/ kha zhe'am/</text></item>
<item><p>132b2</p><section>dkon brtsegs</section><text>kha'i nang zhe'am/ kha'i sgo zhe'am/ lkog ma zhe'am/ mid pa zhe'am/ gang na mid pa dang gang du gnas pa dang / gang gis zos pa dang / 'thungs pa dang / 'chos pa dang / myangs pa rnams thur du rgyu bar byed pa dang / gzhan yang gang lus 'di la nang gi khong na lus</text></item>
<item><p>132b3</p><section>dkon brtsegs</section><text>la yod pa dang / zin pa phung por gyur pa'am/ khams su gyur pa'am/ skye mched du gyur pa dag gi nam mkha' dang / nam mkha'i rnam pa dang / ma gang ba dang / pags pa dang / sha dang / khrag gis dgang bar bya ba ma yin pa nang gi grangs su 'gro ba khong stod dang /</text></item>
<item><p>132b4</p><section>dkon brtsegs</section><text>bu ga zhes bya ba dag ste/ de ni nang gi nam mkha'i khams so/ /phyi rol gyi nam mkha'i khams gang zhe na/ gang ci yang rung ste/ phyi rol gyi nam mkha' dang / nam mkha'i rnam pa dang / ma gang ba dang / gzugs su gyur pas dgang bar bya ba ma yin pa ma 'dres pa khong stong</text></item>
<item><p>132b5</p><section>dkon brtsegs</section><text>dang / bu gar gyur ba 'di ni phyi rol gyi nam mkha'i khams zhes bya'o/ /rgyal po chen po gang las kyi rkyen gyi skye mched rnams 'byung ba'i dus de yod de/ de dag nam mkha'i khams la sgrib par 'gyur te/ de nang gi nam mkha'i khams zhes bya ba'i grangs su 'gro yang de</text></item>
<item><p>132b6</p><section>dkon brtsegs</section><text>ni ga las kyang ma 'ongs so/ /rgyal po chen po gzugs zhig na thams cad nam mkhar 'gyur ba'i dus de yod do/ /de ci'i phyir zhe na/ nam mkha'i khams ni zad mi shes pa'i phyir ro/ /de ni nang gi nam mkha'i khams zhes bya bar shes par bya ste/ gnas shing</text></item>
<item><p>132b7</p><section>dkon brtsegs</section><text>mi g.yo ba'o/ /rgyal po chen po 'di lta ste/ dper na 'dus ma byas ni mya ngan las 'das pa'i dbyings te/ de bzhin du nam mkha'i khams kyang thams cad du song bar blta bar bya'o/ /rgyal po chen po 'di lta ste/ dper na mi zhig gis thang la khron pa'am/ rdzing bu</text></item>
<item><p>133a1</p><section>dkon brtsegs</section><text>'am/ khron / rdzing zhig brkos na/ rgyal po chen po de la ji snyam du sems/ de'i nam mkha' de ga las 'ongs/ gsol pa/ bcom ldan 'das de ni ga las kyang ma mchis so/ /rgyal po chen po 'di lta ste/ dper na mi des khron</text></item>
<item><p>133a2</p><section>dkon brtsegs</section><text>pa nas rdzing gi bar de dag phyir bkang na/ rgyal po chen po de la ji snyam du sems/ de'i nam mkha' de gang du song / gsol pa/ bcom ldan 'das de ni gang du yang ma mchis te/ de ci'i slad du zhe na/ nam mkha'i khams ni 'gro ba'am 'ong bar nye bar gnas</text></item>
<item><p>133a3</p><section>dkon brtsegs</section><text>pa ma lags/ bud med kyi dngos po dang / skyes pa'i dngos por nye bar gnas pa ma lags pa'i slad du'o/ /bka' stsal pa/ rgyal po chen po de ltar na phyi rol gyi nam mkha'i khams ni mi g.yo mi 'gyur ba'o/ /de ci'i phyir zhe na/ nam mkha'i khams ni nam</text></item>
<item><p>133a4</p><section>dkon brtsegs</section><text>mkha'i khams kyis stong zhing / nam mkha'i khams ni nam mkha'i khams dang bral ba ste/ nam mkha'i khams ni bud med kyi dngos por nye bar mi gnas/ skyes pa'i dngos por nye bar mi gnas kyis/ de ltar yang dag pa ji lta ba bzhin du yang dag pa'i shes rab kyis rtogs</text></item>
<item><p>133a5</p><section>dkon brtsegs</section><text>shig /rgyal po chen po de la rnam par shes pa'i khams gang zhe na/ mig gi dbang po ni bdag po/ /gzugs ni dmigs pa/ gzugs so sor rnam par rig pa ste/ sngon po rnam par rig pa'am/ ser po dang / dmar po dang / khra bo rnam par rig pa'am/</text></item>
<item><p>133a6</p><section>dkon brtsegs</section><text>ring po dang / thung ngu dang / sbom po dang / phra mo rnam par rig pa ste/ rgyal po chen po de ltar gang ci yang rung / kha dog dang / dbyibs rnam par rig pa 'di ni mig gi rnam par shes pa'i khams zhes bya'o/ /de bzhin du gang ci yang rung rna ba'i dbang po ni</text></item>
<item><p>133a7</p><section>dkon brtsegs</section><text>bdag po nas/ yid kyi dbang po ni bdag po/ chos ni dmigs pa ste/ sgra rnam par rig pa'am/ dri rnam par rig pa'am/ ro rnam par rig pa'am/ reg rnam par rig pa'am/ chos rnam par rig pa 'di ni rna ba'i rnam par shes pa'i khams nas</text></item>
<item><p>133b1</p><section>dkon brtsegs</section><text>yid kyi rnam par shes pa'i bar gyi khams te/ de ltar dbang po drug ni bdag po/ yul drug ni dmigs pa yin la/ yul rnam par rig pa 'di ni rnam par shes pa'i khams zhes bya'o/ /rgyal po chen po rnam par shes pa'i khams de ni dbang po la mi rten/</text></item>
<item><p>133b2</p><section>dkon brtsegs</section><text>yul rnams las ma 'ongs/ bar gyi dbus na mi gnas te/ de ni nang na ma yin/ phyi rol na ma yin/ gnyi ga med pa la yang ma yin no/ /rnam par shes pa'i khams de ni dngos po so sor rnam par rig nas 'gag ste/ de 'byung ba'i tshe gang</text></item>
<item><p>133b3</p><section>dkon brtsegs</section><text>nas kyang ma 'ongs/ 'gag pa'i tshe gang du yang mi 'gro'o/ /rnam par shes pa'i khams de 'byung ba yang stong / 'jig pa yang stong ste/ rnam par shes pa'i khams de byung yang rang bzhin gyis stong ngo / /rgyal po chen po de ltar na tha snyad ma gtogs par</text></item>
<item><p>133b4</p><section>dkon brtsegs</section><text>rnam par shes pa'i khams de ni rnam par shes pa'i khams nyid kyis stong ste/ tha snyad de yang skyes pa ma yin/ bud med ma yin gyis/ de ni de ltar yang dag pa ji lta ba bzhin du yang dag pa'i shes rab kyis rtogs shig /rgyal po chen po de la mig</text></item>
<item><p>133b5</p><section>dkon brtsegs</section><text>gi skye mched gang zhe na/ de ni 'byung ba chen po bzhi dang ba ste/ 'di ltar sa'i khams dang / chu'i khams dang / me'i khams dang / rlung gi khams so/ /de la sa'i khams dang ba ni mig gi skye mched ma yin no/ /chu'i khams dang ba yang</text></item>
<item><p>133b6</p><section>dkon brtsegs</section><text>ma yin no/ /me'i khams dang ba yang ma yin no/ /rlung gi khams dang ba yang mig gi skye mched ma yin no/ /de ci'i phyir zhe na/ sa'i khams dang ba ni chos gang la yang skye mched dam/ skye mched thob par bya bar nye bar mi gnas so/ /de</text></item>
<item><p>133b7</p><section>dkon brtsegs</section><text>bzhin du rlung gi bar gyi khams dang ba ni chos gang la yang skye mched dam/ skye mched thob par bya bar nye bar mi gnas so/ /de ci'i phyir zhe na/ chos de dag ni sems pa med cing byed pa med la ci yang mi nus pa ste/ rgyal po chen po chos rnams</text></item>
<item><p>134a1</p><section>dkon brtsegs</section><text>ni re re nas btsal na tha snyad tsam ma gtogs par mig gi skye mched mi dmigs so/ /de ci'i phyir zhe na/ sa'i khams dang ba ni sa'i khams dang bas stong / rlung gi khams dang ba'i bar ni rlung gi khams dang bas stong ste/ chos</text></item>
<item><p>134a2</p><section>dkon brtsegs</section><text>gang dag rang bzhin gyis stong pa de dag la dang ba'am/ 'khrugs par 'gyur ba yang ga la yod de/ gang la dang ba'am/ 'khrugs pa mi dmigs pa de dag ji ltar gzugs la lta bar 'gyur/ de ltar mig gi skye mched ni mig gi skye mched kyi rang</text></item>
<item><p>134a3</p><section>dkon brtsegs</section><text>bzhin gyis shin tu stong ste/ de ni 'ong ba dang / 'gro ba med pa'i phyir sngon gyi mthar yang mi dmigs so/ phyi ma'i mthar yang mi dmigs so/ /rang bzhin med pa'i phyir de la gnas pa yang mi dmigs so/ /gang rang bzhin gyis med pa</text></item>
<item><p>134a4</p><section>dkon brtsegs</section><text>de ni bud med kyang ma yin/ skyes pa yang ma yin no/ /gang bud med kyang ma yin/ skyes pa yang ma yin pa ni des rlom sems su ga la 'gyur te/ rgyal po chen po rlom sems ni bdud kyi spyod yul lo/ /rlom sems med pa ni sangs rgyas kyi spyod</text></item>
<item><p>134a5</p><section>dkon brtsegs</section><text>yul lo/ /de ci'i phyir zhe na/ chos thams cad ni rlom sems dang bral ba'o/ /rgyal po chen po yang dag pa ji lta ba bzhin du rtogs na mig gi skye mched ni mig gi skye mched kyis stong ngo / /de ci'i phyir zhe na/ mig gi skye mched 'di la ni mtshan</text></item>
<item><p>134a6</p><section>dkon brtsegs</section><text>ma med de/ de'i phyir mig gi skye mched kyi mtshan ma 'di ni mig gi skye mched kyis stong ste/ 'di ni stong pa nyid do/ /mig gi skye mched ni mtshan ma dang bral ba ste/ 'di ni mtshan ma med pa'o/ /de ni smon par mi byed pas 'di ni smon pa</text></item>
<item><p>134a7</p><section>dkon brtsegs</section><text>med pa'o/ /rgyal po chen po de ltar na mig gi skye mched ni rnam par thar pa'i sgo gsum ste/ mig gi skye mched ni rnam par thar pa la mngon par phyogs pa'o/ /rgyal po chen po de la rna ba'i skye mched nas lus kyi skye mched kyi bar gang zhe na/</text></item>
<item><p>134b1</p><section>dkon brtsegs</section><text>gang 'byung ba chen po bzhi dang ba'o/ /rgyal po chen po de ltar na chos thams cad kyi bar ni rnam par thar pa la mngon par phyogs pa/ chos kyi dbyings su nges pa/ nam mkha'i khams kyi mthas klas pa/ gdags su med pa/ tha snyad med pa/ brjod</text></item>
<item><p>134b2</p><section>dkon brtsegs</section><text>du med pa/ brjod par bya ba ma yin pa'o/ /rgyal po chen po gang la dbang po rnams thogs par 'gyur ba de ni yul rnams zhes bya ste/ mig ni gzugs rnams la thogs par 'gyur bas de'i phyir gzugs rnams ni mig gi yul zhes bya'o/ /</text></item>
<item><p>134b3</p><section>dkon brtsegs</section><text>de bzhin du rna ba ni sgra rnams la/ sna ni dri rnams la/ lce ni ro rnams la/ lus ni reg bya rnams la/ yid ni chos rnams la thogs par 'gyur bas de'i phyir chos rnams ni yid kyi yul zhes bya'o/ /de la mig gzugs rnams la</text></item>
<item><p>134b4</p><section>dkon brtsegs</section><text>thogs so zhes bya ba 'di ni 'bab pa'i thogs par 'gyur bar bstan te/ 'di ltar mig ni gzugs rnams la rnam pa gsum du 'bab ste/ 'thun pa rnams la sdug pa'i 'du shes kyis 'bab pa dang / mi 'thun pa rnams la khong khro ba'i 'du shes</text></item>
<item><p>134b5</p><section>dkon brtsegs</section><text>kyis 'bab pa dang / 'thun pa yang ma yin mi 'thun pa yang ma yin pa rnams la btang snyoms kyi 'du shes kyis 'bab pa'o/ /de bzhin du yid ni chos rnams la thogs par 'gyur ro/ /zhes bya ba 'di ni 'bab pa'i thogs par 'gyur bar bstan te/</text></item>
<item><p>134b6</p><section>dkon brtsegs</section><text>'di ltar yid ni chos rnams la rnam pa gsum du 'bab ste/ 'thun pa rnams la rjes su chags pas 'bab pa dang / mi 'thun pa rnams la khong khro bas 'bab pa dang / 'thun pa yang ma yin mi 'thun pa yang ma yin pa rnams la rmongs pas 'bab</text></item>
<item><p>134b7</p><section>dkon brtsegs</section><text>pa'i yul de dag ni yid kyi spyod yul zhes bya ste/ de la yid spyod cing rnam par spyod pas de'i phyir yid kyi spyod yul zhes bya'o/ /rgyal po chen po yid de 'thun pa'i gzugs rnams la rjes su chags par spyod pa des ni de'i 'dod chags skye bar 'gyur/</text></item>
<item><p>135a1</p><section>dkon brtsegs</section><text>mi mthun pa'i gzugs rnams la khong khro bar spyod pa des ni de'i zhe sdang skye bar 'gyur/ 'thun pa yang ma yin mi 'thun pa yang ma yin pa rnams la rmongs par spyod pa des ni de'i gti mug skye bar 'gyur te/ de bzhin du sgra dang / dri</text></item>
<item><p>135a2</p><section>dkon brtsegs</section><text>dang / ro dang / reg bya rnams la yang chos rnam pa gsum la dmigs pa myong bar 'gyur te/ rjes su chags pa dang / khong khro ba dang / rmongs par 'gyur ba'o/ /yid kyi shes bya 'thun pa'i chos rnams la rjes su chags par spyod pa des ni de'i</text></item>
<item><p>135a3</p><section>dkon brtsegs</section><text>'dod chags skye bar 'gyur/ mi 'thun pa'i chos rnams la khong khro bar spyod pa des na de'i zhe sdang skye bar 'gyur/ 'thun pa yang ma yin mi 'thun pa yang ma yin pa'i chos rnams la rmongs par spyod pa des ni de'i gti mug skye bar 'gyur ro/ /rgyal po</text></item>
<item><p>135a4</p><section>dkon brtsegs</section><text>chen po de la dbang po rnams ni sgyu ma lta bu/ yul rnams ni rmi lam lta bur shes par bya ste/ rgyal po chen po 'di lta ste/ dper na mi zhig nyal ba'i rmi lam na yul gyi bzang mo dang lhan cig tu yongs su spyod pa rmis la/ de nyal ba las sad na bud med</text></item>
<item><p>135a5</p><section>dkon brtsegs</section><text>yul gyi bzang mo de rjes su dran par gyur na rgyal po chen po de la ji snyam du sems rmi lam na mthong ba'i yul gyi bzang mo de yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po de la ji snyam du sems/</text></item>
<item><p>135a6</p><section>dkon brtsegs</section><text>skyes bu gang rmi lam na yul gyi bzang mo rmi ba'i bud med de dang lhan cig rtse ba dang / dga' ba dang / mngon par zhen par 'gyur ba de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom</text></item>
<item><p>135a7</p><section>dkon brtsegs</section><text>ldan 'das rmi lam na mthong ba'i yul gyi bzang mo de ni shin tu ma mchis shing mi dmigs na de dang lhan cig tu yongs su spyod pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan</text></item>
<item><p>135b1</p><section>dkon brtsegs</section><text>'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang mig gis gzugs mthong na yid bde bar 'gyur ba rnams la mngon par zhen par 'gyur te/ de mngon par zhen pas rjes su chags par 'gyur ro/ /</text></item>
<item><p>135b2</p><section>dkon brtsegs</section><text>rjes su chags par gyur nas yongs su 'chags par 'gyur ro/ /yongs su chags par gyur nas 'dod chags las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las</text></item>
<item><p>135b3</p><section>dkon brtsegs</section><text>mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin/ lho phyogs dang / nub phyogs dang / byang phyogs dang / 'og dang / steng dang / phyogs mtshams rnams</text></item>
<item><p>135b4</p><section>dkon brtsegs</section><text>su brten te gnas pa ma yin/ 'di ni ma yin/ pha bi na ma yin/ bar ma don ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te/ tshe yang yongs su zad cing de dang skal ba 'dra ba'i las rnams kyang zad nas</text></item>
<item><p>135b5</p><section>dkon brtsegs</section><text>rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i yul gyi bzang mo dang 'dra bar yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dag dang / rkyen gnyis</text></item>
<item><p>135b6</p><section>dkon brtsegs</section><text>kyis skye ba'i char gtogs pa'i rnam par shes pa dang po 'byung ste/ yang na ni sems can dmyal bar/ yang na ni dud 'gro'i skye gnas su/ yang na ni gshin rje'i 'jig rten du/ yang na ni lha ma yin gyi ris su/ yang na ni mi'i nang du/ yang na ni lha'i nang du 'byung bar</text></item>
<item><p>135b7</p><section>dkon brtsegs</section><text>'gyur te/ rnam par shes pa dang po skye ba'i char gtogs pa de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs</text></item>
<item><p>136a1</p><section>dkon brtsegs</section><text>su 'gyur/ gang rnam par shes pa dang po 'byung ba de ni skye ba zhes bya ste/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang</text></item>
<item><p>136a2</p><section>dkon brtsegs</section><text>mi 'ong / 'gag pa'i tshe yang gang du yang mi 'gro'o/ /las de yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /rnam par shes pa dang po de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo</text></item>
<item><p>136a3</p><section>dkon brtsegs</section><text>nyid med pa'i phyir te/ rnam par shes pa tha ma ni rnam par shes pa tha mas stong / las ni las kyis stong / rnam par shes pa dang po ni rnam par shes pa dang pos stong / 'chi 'pho ni 'chi 'phos stong / skye ba ni skye bas stong la/ las rnams 'bras bu med par mi 'gyur zhing rnam par</text></item>
<item><p>136a4</p><section>dkon brtsegs</section><text>smin pa myong bar mngon pa yang yod de/ de la ming gi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste dper na mi zhig nyal ba'i rmi lam na dgra dang 'thab pa zhig rmis la/ nyal ba las sad nas de nyid dran par gyur na/ rgyal po chen po de la ji</text></item>
<item><p>136a5</p><section>dkon brtsegs</section><text>snyam du sems/ rmi lam du rmis pa'i dgra de'am/ dgra de dang 'thab pa yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po 'di la ji snyam du sems/ 'o na skyes bu gang rmi lam gyi dgra la mngon par zhen pa'am/ dgra dang 'thab par gyur pa</text></item>
<item><p>136a6</p><section>dkon brtsegs</section><text>de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam na mthong ba'i dgra nyid kyang shin tu ma mchis shing mi dmigs na de dang 'thab pa lta ga la mchis te/ gzhan du na gang de la mngon par zhen pa'i mi de na phongs shing dub</text></item>
<item><p>136a7</p><section>dkon brtsegs</section><text>pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang mig gis gzugs mthong na yid mi bde bar 'gyur ba rnams la yang mngon par zhen par 'gyur te/ mngon par zhen par gyur nas khong khro bar 'gyur/ khong khro</text></item>
<item><p>136b1</p><section>dkon brtsegs</section><text>bar gyur nas zhe sdang bar 'gyur/ zhe sdang bar gyur nas zhe sdang las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas</text></item>
<item><p>136b2</p><section>dkon brtsegs</section><text>pa ma yin/ lho phyogs dang / nub phyogs dang / byang phyogs dang / 'og dang / steng dang / phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i</text></item>
<item><p>136b3</p><section>dkon brtsegs</section><text>las rnams kyang zad nas rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i dgra dang 'thab pa dang 'dra bar yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa rnam par shes pa dang po 'byung</text></item>
<item><p>136b4</p><section>dkon brtsegs</section><text>ste skyes so zhes bya ba'i grangs su 'gro'o/ /rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de la ni</text></item>
<item><p>136b5</p><section>dkon brtsegs</section><text>skye ba zhes bya ste/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las de dang / skye ba de dang /</text></item>
<item><p>136b6</p><section>dkon brtsegs</section><text>rnam par shes pa dang po skye ba'i char gtogs pa de yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid med pa'i phyir te/ rnam par shes pa tha ma ni rnam par shes pa thams cad stong / rnam par shes pa dang po ni rnam par shes pa dang pos stong /</text></item>
<item><p>136b7</p><section>dkon brtsegs</section><text>las ni las kyis stong / 'chi 'pho ni 'chi 'phos stong / skye ba ni skye bas stong la/ las rnams 'bras bu med par mi 'gyur zhing rnam par smin pa myong bar mngon pa yang yod de de la ming gi brdar bya ba ma gtogs par byed pa po'am/ za ba po gang yang med do// //</text></item>
<item><p>137a1</p><section>dkon brtsegs</section><text>bam po bcu gsum pa/ rgyal po chen po 'di lta ste dper na mi zhig nyal ba'i rmi lam na 'dres non pa rmis te/ 'jigs pas shin tu rmongs par gyur la/ nyal ba las sad nas 'dre de dang shin tu rmongs par gyur pa de dran par gyur na/ rgyal po chen po de ji snyam</text></item>
<item><p>137a2</p><section>dkon brtsegs</section><text>du sems/ rmi lam na mthong ba'i 'dre dang shin tu rmongs par gyur pa de yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na de ltar rmi lam na mthong ba'i 'dre la mngon par zhen cing shin tu rmongs</text></item>
<item><p>137a3</p><section>dkon brtsegs</section><text>par gyur pa'i mi de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam gyi 'dre ni shin tu ma mchis na shin tu rmongs pa lta ga la mchis te/ gzhan du gang de la mngon par zhen pa'i mi de</text></item>
<item><p>137a4</p><section>dkon brtsegs</section><text>ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang mig gis gzugs mthong na btang snyoms su 'gyur ba rnams la yang mngon par zhen par 'gyur te/ mngon</text></item>
<item><p>137a5</p><section>dkon brtsegs</section><text>par zhen pas shin tu rmongs par 'gyur ro/ /shin tu rmongs nas kun nas nyon mongs par 'gyur ro/ /kun nas nyon mongs nas gti mug las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las</text></item>
<item><p>137a6</p><section>dkon brtsegs</section><text>mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin/ lho phyogs dang / nub phyogs dang / byang phyogs dang / 'og dang / steng dang / phyogs mtshams rnams su brten te gnas</text></item>
<item><p>137a7</p><section>dkon brtsegs</section><text>pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe</text></item>
<item><p>137b1</p><section>dkon brtsegs</section><text>'di lta ste dper na nyal nyal ba las sad pa'i 'dre dang shin tu rmongs pa dang 'dra bar yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa dang / rkyen gnyis kyis skye ba'i char gtogs pa'i rnam par shes pa dang</text></item>
<item><p>137b2</p><section>dkon brtsegs</section><text>po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang</text></item>
<item><p>137b3</p><section>dkon brtsegs</section><text>rnam par shes pa dang po 'byung ba de ni skye ba zhes bya ste/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang</text></item>
<item><p>137b4</p><section>dkon brtsegs</section><text>mi 'ong / 'gag pa'i tshe yang gang du yang mi 'gro'o/ /las de yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /rnam par shes pa dang po de yang skye ba'i tshe yang gang nas kyang mi 'ong / 'gag pa'i tshe yang gang du yang mi</text></item>
<item><p>137b5</p><section>dkon brtsegs</section><text>'gro'o/ /de ci'i phyir zhe na/ ngo bo nyid med pa'i phyir te/ rnam par shes pa tha ma ni rnam par shes pa tha mas stong / las ni las kyis stong / rnam par shes pa dang po ni rnam par shes pa dang pos stong / 'chi 'pho ni 'chi 'phos stong / skye ba ni skye bas</text></item>
<item><p>137b6</p><section>dkon brtsegs</section><text>stong la/ las 'bras bu med par mi 'gyur bar yang mngon zhing rnam par smin pa myong bar mngon par yang yod de/ de la ming gi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste/ dper na mi zhig nyal ba'i rmi lam na</text></item>
<item><p>137b7</p><section>dkon brtsegs</section><text>yul gyi bud med bzang mo glu len pa'i glu snyan pa dang / pi bang len pa'i sgra snyan pa nyan cing / de glu dang rol mo'i sgra de yongs su spyod pa rmis la/ nyal ba las sad nas glu dang rol mo de nyid dran par gyur na/ rgyal po chen po de ji snyam du sems/ rmi lam na mthong ba'i</text></item>
<item><p>138a1</p><section>dkon brtsegs</section><text>yul gyi bud med bzang mo dang / glu dang / rol mo'i sgra de yod dam/ gsol pa/ bcom ldan 'das de ni ma mchis so/ /bcom ldan 'das kyis bka' stsal pa/ rgyal po chen po 'o na de ltar rmi lam na mthong ba'i yul gyi bud med bzang mo dang /</text></item>
<item><p>138a2</p><section>dkon brtsegs</section><text>glu dang / rol mo'i sgra la mngon par zhen pa'i mi de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ rmi lam na mthong ba'i yul gyi bud med bzang mo de ni shin tu ma mchis shing mi dmigs na de'i glu dang rol mo'i</text></item>
<item><p>138a3</p><section>dkon brtsegs</section><text>sgra lta ga la mchis te/ gzhan du na gang de la zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang rna bas sgra thos na yid du 'ong ba rnams</text></item>
<item><p>138a4</p><section>dkon brtsegs</section><text>la mngon par zhen par 'gyur te/ de mngon par zhen pas rjes su chags par 'gyur ro/ /rjes su chags par gyur nas yongs su chags par 'gyur ro/ /yongs su chags par gyur nas 'dod chags las byung ba'i las lus kyis ni rnam pa gsum/ ngag gis ni rnam</text></item>
<item><p>138a5</p><section>dkon brtsegs</section><text>pa bzhi/ yid kyis ni rnam pa gsum mngon par 'du byed de/ las de mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin/ lho phyogs dang / nub phyogs dang / byang phyogs</text></item>
<item><p>138a6</p><section>dkon brtsegs</section><text>dang / 'og dang / steng dang / phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te/ tshe yang yongs su zad cing de dang</text></item>
<item><p>138a7</p><section>dkon brtsegs</section><text>skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i yul gyi bzang mo'i glu dang rol mo'i sgra lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang /</text></item>
<item><p>138b1</p><section>dkon brtsegs</section><text>las kyi dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po skye ba'i char gtogs pa de 'gags ma thag tu gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /</text></item>
<item><p>138b2</p><section>dkon brtsegs</section><text>de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ste/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye</text></item>
<item><p>138b3</p><section>dkon brtsegs</section><text>bar mngon par yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las de yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /rnam par shes pa dang po de</text></item>
<item><p>138b4</p><section>dkon brtsegs</section><text>yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ rnam par shes pa tha ma ni rnam par shes pa tha mas stong / las ni las kyis stong / rnam par shes pa dang po ni rnam par shes pa dang</text></item>
<item><p>138b5</p><section>dkon brtsegs</section><text>pos stong / 'chi 'pho ba ni 'chi 'phos stong / skye ba ni skye bas stong la/ las rnams 'bras bu med par mi 'gyur zhing rnam par smin pa myong bar mngon pa yang yod de/ de la ming gi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste/</text></item>
<item><p>138b6</p><section>dkon brtsegs</section><text>dper na mi zhig nyal ba'i rmi lam na ma shi ba'am/ pha shi ba'am/ sdug pa gang yang rung ba dag dang bral te/ sdug pa dang bral bas mya ngan du gyur nas nyam thag par ngu ba zhig rmis la/ de nyal ba las sad nas sdug pa dang bral ba de dang / sdug bsngal zhing du ngu ba de dran na/</text></item>
<item><p>138b7</p><section>dkon brtsegs</section><text>rgyal po chen po de ji snyam du sems/ rmi lam gyi sdug pa dang bral ba de yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po 'o na skyes bu gang rmi lam gyi sdug pa dang bral ba dang / sdug bsngal bar ngu ba la mngon par zhen pa de</text></item>
<item><p>139a1</p><section>dkon brtsegs</section><text>mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam na mthong ba'i sdug pa nyid kyang shin tu ma mchis na/ de dang bral ba dang / mya ngan bgyis pa dang / ngus pa dang /</text></item>
<item><p>139a2</p><section>dkon brtsegs</section><text>smre sngags bton pa lta ga la mchis te/ gzhan du na gang rmi lam na mthong ba'i sdug pa dang bral ba dang / sdug bsngal dang / ngus pa las mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin</text></item>
<item><p>139a3</p><section>dkon brtsegs</section><text>du byis pa so so'i skye bo thos pa dang mi ldan pa yang rna bas sgra thos na yid du mi 'ong ba rnams la yang mngon par zhen par 'gyur te/ mngon par zhen nas khong khro bar 'gyur/ khong khro bar gyur nas zhe sdang bar 'gyur/ zhe sdang bar gyur nas zhe sdang las byung ba'i las lus kyis ni rnam pa</text></item>
<item><p>139a4</p><section>dkon brtsegs</section><text>gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin/ lho phyogs dang / nub phyogs dang / byang</text></item>
<item><p>139a5</p><section>dkon brtsegs</section><text>phyogs dang / 'og dang / steng dang / phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal</text></item>
<item><p>139a6</p><section>dkon brtsegs</section><text>ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i sdug pa dang bral ba dang / sdug bsngal bar ngu ba lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang /</text></item>
<item><p>139a7</p><section>dkon brtsegs</section><text>las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam</text></item>
<item><p>139b1</p><section>dkon brtsegs</section><text>par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye</text></item>
<item><p>139b2</p><section>dkon brtsegs</section><text>bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes pa dang po yang skye ba'i tshe yang gang nas kyang mi 'ong / 'gag pa'i tshe</text></item>
<item><p>139b3</p><section>dkon brtsegs</section><text>yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ rnam par shes pa tha ma ni rnam par shes pa tha ma'i rang bzhin gyis stong / las dang / rnam par smin pa dang / rnam par shes pa dang po ni rnam par shes pa dang po'i rang bzhin gyis stong /</text></item>
<item><p>139b4</p><section>dkon brtsegs</section><text>'chi 'pho ni 'chi 'pho'i rang bzhin gyis stong / skye ba ni skye ba'i rang bzhin gyis stong / 'khor ba yang 'khor ba'i rang bzhin gyis stong ste/ rgyal po chen po de ltar chos thams cad stong pa 'di ni rnam par thar pa'i sgo stong pa nyid do/ /gang stong pa nyid kyi mtshan mas stong</text></item>
<item><p>139b5</p><section>dkon brtsegs</section><text>pa 'di ni rnam par thar pa'i sgo mtshan ma med pa'o/ /gang la mtshan ma med pa de la smon pa med de/ 'di ni rnam par thar pa'i sgo smon pa med pa'o/ /rgyal po chen po de ltar na chos thams cad ni rnam par thar pa'i sgo ste/ mya ngan las 'das pa la gzhol ba/ stong pa nyid du yang dag</text></item>
<item><p>139b6</p><section>dkon brtsegs</section><text>par 'du ba/ chos kyi dbyings su nges pa/ nam mkha'i khams kyi mthas gtugs pa'o/ /rgyal po chen po 'di lta ste dper na mi zhig nyal ba'i rmi lam na tshig gi don ma shes pa'i sgra zhig thos la/ nyal ba las sad nas sgra de dran par gyur na rgyal po chen po de ji snyam du sems/ rmi lam</text></item>
<item><p>139b7</p><section>dkon brtsegs</section><text>na thos pa'i sgra de yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na rmi lam na don ma shes pa'i sgra thos pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma</text></item>
<item><p>140a1</p><section>dkon brtsegs</section><text>lags te/ de ci'i slad du zhe na/ bcom ldan 'das rmi lam na thos pa'i sgra de nyid kyang shin tu ma mchis shing mi dmigs na/ tshig de'i don shes pa'am/ tshig gi don ma shes pa lta ga la mchis te/ gzhan du na gang de la mngon par zhen pa'i mi de ni phongs shing dub</text></item>
<item><p>140a2</p><section>dkon brtsegs</section><text>pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang rna bas sgra thos na btang snyoms su gyur pa rnams la yang mngon par zhen par 'gyur te/ mngon par zhen nas shin tu rmongs par 'gyur ro/ /</text></item>
<item><p>140a3</p><section>dkon brtsegs</section><text>shin tu rmongs pas gti mug las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs</text></item>
<item><p>140a4</p><section>dkon brtsegs</section><text>su brten te gnas pa ma yin/ lho phyogs dang / nub phyogs dang / byang phyogs dang / 'og dang / steng dang / phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas</text></item>
<item><p>140a5</p><section>dkon brtsegs</section><text>pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i tshig gi don ma shes pa'i sgra lta bur yid kyis dmigs par 'gyur ro/ /rgyal po chen po de</text></item>
<item><p>140a6</p><section>dkon brtsegs</section><text>la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi</text></item>
<item><p>140a7</p><section>dkon brtsegs</section><text>rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig</text></item>
<item><p>140b1</p><section>dkon brtsegs</section><text>rten pha rol tu 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes pa dang po yang</text></item>
<item><p>140b2</p><section>dkon brtsegs</section><text>skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid med pa'i phyir te/ rnam par shes pa tha ma ni rnam par shes pa tha ma'i rang bzhin gyis stong / las ni las kyi rang bzhin gyis stong / rnam par smin pa ni rnam</text></item>
<item><p>140b3</p><section>dkon brtsegs</section><text>par smin pa'i rang bzhin gyis stong / rnam par shes pa dang po ni rnam par shes pa dang po'i rang bzhin gyis stong / 'chi 'pho dang skye ba ni 'chi 'pho dang skye ba'i rang bzhin gyis stong / 'khor ba ni 'khor ba'i rang bzhin gyis stong la/ las rnams chud ma za zhing rnam par smin</text></item>
<item><p>140b4</p><section>dkon brtsegs</section><text>pa myong bar mngon pa yang yod de/ de la ming gi brda tsam yang ma gtogs par byed pa po'am/ za ba po gang yang med do/ /rgyal po chen po 'di lta ste dper na mi zhig nyal ba'i rmi lam na tsan dan nam/ ta ma la'i lo ma 'am/ spos kyi rnam pa gzhan gang yang rung bas</text></item>
<item><p>140b5</p><section>dkon brtsegs</section><text>bdag gi lus bskus par rmis la/ nyal ba las sad nas tsan dan nam/ ta ma la'i lo ma 'am/ spos kyi rnam pa gzhan gang yang rung ba de dag dran par gyur na/ rgyal po chen po de ji snyam du sems/ rmi lam na mthong ba'i tsan dan nam/ ta ma la'i lo ma 'am/ spos kyi rnam</text></item>
<item><p>140b6</p><section>dkon brtsegs</section><text>pa gzhan gang yang rung ba de dag yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na de ltar na rmi lam na mthong ba'i tsan dan nam/ ta ma la'i lo ma 'am/ spos kyi rnam pa gang yang rung ba de dag la</text></item>
<item><p>140b7</p><section>dkon brtsegs</section><text>mngon par zhen cing des bdag gi lus skud pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam gyi tsan dan nam/ ta ma la'i lo ma 'am/ spos kyi rnam pa gang yang rung ba de</text></item>
<item><p>141a1</p><section>dkon brtsegs</section><text>dag nyid kyang shin tu ma mchis shing mi dmigs na des skud pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis</text></item>
<item><p>141a2</p><section>dkon brtsegs</section><text>pa so so'i skye bo thos pa dang mi ldan pa yang snas dri tshor na yid bde bar 'gyur ba rnams la mngon par zhen par 'gyur te/ de mngon par zhen pas rjes su 'chags par 'gyur ro/ /rjes su chags par gyur nas yongs su chags par 'gyur ro/ /yongs su chags par gyur nas</text></item>
<item><p>141a3</p><section>dkon brtsegs</section><text>'dod chags las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas</text></item>
<item><p>141a4</p><section>dkon brtsegs</section><text>pa ma yin/ lho phyogs dang / nub phyogs dang / byang phyogs dang / 'og dang / steng dang / phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi</text></item>
<item><p>141a5</p><section>dkon brtsegs</section><text>dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i tsan dan nam/ ta ma la'i lo ma 'am/ spos kyi rnam pa gang yang rung ba de lta bur yid kyis dmigs par</text></item>
<item><p>141a6</p><section>dkon brtsegs</section><text>'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur</text></item>
<item><p>141a7</p><section>dkon brtsegs</section><text>ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di</text></item>
<item><p>141b1</p><section>dkon brtsegs</section><text>nas 'jig rten pha rol du 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes pa dang</text></item>
<item><p>141b2</p><section>dkon brtsegs</section><text>po de yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid med pa'i phyir te/ rnam par shes pa tha ma ni rnam par shes pa tha ma'i rang bzhin gyis stong / las ni las kyi rang bzhin gyis stong / rnam par smin pa ni</text></item>
<item><p>141b3</p><section>dkon brtsegs</section><text>rnam par smin pa'i rang bzhin gyis stong / rnam par shes pa dang po ni rnam par shes pa dang po'i rang bzhin gyis stong / 'chi 'pho dang skye ba ni 'chi 'pho dang skye ba'i rang bzhin gyis stong / 'khor ba ni 'khor ba'i rang bzhin gyis stong la/ las rnams chud za zhing rnam par smin pa</text></item>
<item><p>141b4</p><section>dkon brtsegs</section><text>myong bar mngon pa yang yod de/ de la ming gi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste/ dper na mi zhig nyal ba'i rmi lam na khyi ro'am/ mi ro'am/ sbrul gyi ro mgul du btags pa zhig rmis la/ de nyal ba las sad nas</text></item>
<item><p>141b5</p><section>dkon brtsegs</section><text>de nyid dran par gyur na rgyal po chen po de ji snyam du sems/ rmi lam gyi khyi ro dang / mi ro dang / sbrul gyi ro de dag yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po 'o na skyes bu gang rmi lam gyi khyi ro dang / mi ro dang / sbrul gyi ro mgul</text></item>
<item><p>141b6</p><section>dkon brtsegs</section><text>du btags pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam na mthong ba'i khyi ro'am/ mi ro 'am/ sbrul gyi ro de nyid kyang shin tu ma mchis shing mi dmigs</text></item>
<item><p>141b7</p><section>dkon brtsegs</section><text>na/ de mgul du btags pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang snas dri tshor ba</text></item>
<item><p>142a1</p><section>dkon brtsegs</section><text>na yid du mi 'ong ba rnams la yang mngon par zhen par 'gyur te/ mngon par zhen nas khong khro bar 'gyur ro/ /khong khro bar gyur nas zhe sdang bar 'gyur ro/ /zhe sdang bar gyur nas zhe sdang las byung ba'i las lus kyis ni rnam pa gsum/ ngag gis ni rnam pa bzhi/ yid</text></item>
<item><p>142a2</p><section>dkon brtsegs</section><text>kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin/ lho phyogs dang / nub phyogs dang / byang phyogs dang / 'og dang / steng dang /</text></item>
<item><p>142a3</p><section>dkon brtsegs</section><text>phyogs mtshams rnams su brten te gnas pa ma yin/ 'di na ma yin/ pha bi na ma yin/ bar ma do na ma yin te/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te/ tshe yang yongs su zad cing de dang skal ba 'dra ba'i las rnams kyang zad nas</text></item>
<item><p>142a4</p><section>dkon brtsegs</section><text>rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i khyi ro dang / mi ro dang / sbrul gyi ro lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye</text></item>
<item><p>142a5</p><section>dkon brtsegs</section><text>ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya</text></item>
<item><p>142a6</p><section>dkon brtsegs</section><text>ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye bar mngon pa yang yod de/ rgyal po chen po de la rnam</text></item>
<item><p>142a7</p><section>dkon brtsegs</section><text>par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes pa dang po yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/</text></item>
<item><p>142b1</p><section>dkon brtsegs</section><text>rang bzhin gyis stong pa'i phyir te/ rnam par shes pa tha ma ni rnam par shes pa tha ma'i rang bzhin gyis stong pa nas 'khor ba ni 'khor ba'i rang bzhin gyis stong pa'i bar du ste/ de ni rnam par thar pa'i sgo stong pa nyid do/ /gang rang bzhin gyis stong zhing med pa de ni mtshan ma med pa'o/ /</text></item>
<item><p>142b2</p><section>dkon brtsegs</section><text>gang mtshan ma med pa de ni smon pa med pa'o/ /rgyal po chen po de ltar chos thams cad ni rnam par thar pa'i sgo ste/ mya ngan las 'das pa la gzhol ba/ stong pa nyid du yang dag par 'du ba/ chos kyi dbyings su nges pa/ nam mkha'i khams kyi mthas gtugs pa'o/ /rgyal po</text></item>
<item><p>142b3</p><section>dkon brtsegs</section><text>chen po 'di lta ste dper na mi zhig nyal ba'i rmi lam na bdag nyid sna'i dbang po nyams par rmis la nyal ba las sad nas sna'i dbang po nyams par gyur pa de nyid dran par gyur na/ rgyal po chen po de ji snyam du sems/ rmi lam na mthong ba'i sna'i dbang bo nyams pa de yod dam/ gsol</text></item>
<item><p>142b4</p><section>dkon brtsegs</section><text>pa/ bcom ldan 'das de ni ma mchis so/ /bcom ldan 'das kyis bka' stsal pa/ rgyal po chen po de ji snyam du sems/ 'o na de ltar rmi lam na sna'i dbang po nyams pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags</text></item>
<item><p>142b5</p><section>dkon brtsegs</section><text>te/ de ci'i slad du zhe na/ bcom ldan 'das rmi lam na mthong ba'i sna'i dbang po nyid kyang shin tu ma mchis shing mi dmigs na de'i nyams pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis</text></item>
<item><p>142b6</p><section>dkon brtsegs</section><text>bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang snas dri tshor na btang snyoms su 'gyur ba rnams la yang mngon par zhen par 'gyur te/ mngon par zhen nas shin tu rmongs par 'gyur ro/ /shin tu rmongs nas gti mug las byung ba'i</text></item>
<item><p>142b7</p><section>dkon brtsegs</section><text>las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byed pa de yang zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas/ 'di na ma yin/</text></item>
<item><p>143a1</p><section>dkon brtsegs</section><text>pha bi na ma yin/ bar ma do na ma yin pa'i bar du ste dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal</text></item>
<item><p>143a2</p><section>dkon brtsegs</section><text>nyal ba las sad pa'i sna'i dbang po nyams pa lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang</text></item>
<item><p>143a3</p><section>dkon brtsegs</section><text>po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i</text></item>
<item><p>143a4</p><section>dkon brtsegs</section><text>grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol du 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang</text></item>
<item><p>143a5</p><section>dkon brtsegs</section><text>mi 'gro'o/ /las dang / rnam par smin pa dang rnam par shes pa dang po yang skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid med pa'i phyir te/ rnam par shes pa tha ma ni rnam par shes pa tha mas stong pa nas</text></item>
<item><p>143a6</p><section>dkon brtsegs</section><text>'khor ba ni 'khor ba'i rang bzhin gyis stong pa'i bar du ste/ las rnams chud mi za zhing rnam par smin pa myong bar mngon pa yang yod de/ de la ming gi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste dper na/ mi zhig nyal ba'i</text></item>
<item><p>143a7</p><section>dkon brtsegs</section><text>rmi lam na bkres pa las ro sna brgya dang ldan pa'i kha zas la tshim tshim du zos pa zhig rmis la/ nyal ba las sad nas de nyid dran par gyur na/ rgyal po chen po de ji snyam du sems/ rmi lam na mthong ba'i kha zas ro brgya dang ldan pa de yod dam/ gsol pa/ bcom ldan 'das de ni ma mchis so/ /</text></item>
<item><p>143b1</p><section>dkon brtsegs</section><text>bcom ldan 'das kyis bka' stsal pa/ rgyal po chen po de ji snyam du sems/ 'o na rmi lam na mthong ba'i kha zas ro sna brgya dang ldan pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan</text></item>
<item><p>143b2</p><section>dkon brtsegs</section><text>'das rmi lam gyi kha zas ro sna brgya dang ldan pa de nyid kyang shin tu ma mchis shing mi dmigs na des don de la yongs su spyod pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/</text></item>
<item><p>143b3</p><section>dkon brtsegs</section><text>rgyal po chen po de bzhin du byis pa so so'i skye bo thos pa dang mi ldan pa yang lces ro myong na yid bde bar 'gyur ba rnams la mngon par zhen te/ de la mngon par zhen pas rjes su chags par 'gyur ro/ /rjes su chags par gyur nas yongs su chags par 'gyur ro/ /yongs su</text></item>
<item><p>143b4</p><section>dkon brtsegs</section><text>chags par gyur nas/ 'dod chags las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur</text></item>
<item><p>143b5</p><section>dkon brtsegs</section><text>pa ste/ de ni shar phyogs su brten te gnas pa ma yin pa nas 'di na ma yin/ pha bi na ma yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te/ tshe yang yongs su zad cing de dang skal ba 'dra ba'i las rnams</text></item>
<item><p>143b6</p><section>dkon brtsegs</section><text>kyang zad nas rnam par shes pa tha ma 'gags pa'i tshe 'di lta ste dper na nyal nyal ba las sad pa'i kha zas ro sna brgya pa lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char</text></item>
<item><p>143b7</p><section>dkon brtsegs</section><text>gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs</text></item>
<item><p>144a1</p><section>dkon brtsegs</section><text>su 'gyur/ gang la rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon pa yang yod de/ rgyal bo chen po rnam</text></item>
<item><p>144a2</p><section>dkon brtsegs</section><text>par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes pa dang po yang skye ba'i tshe yang gang nas kyang mi 'ong / /'gag pa'i tshe yang gang du yang mi 'gro'o/ /de ci'i phyir zhe na/ ngo bo</text></item>
<item><p>144a3</p><section>dkon brtsegs</section><text>nyid kyis stong ba'i phyir te/ rnam par shes pa tha ma ni rnam par shes pa tha ma'i rang bzhin gyis stong pa nas 'khor ba ni 'khor ba'i rang bzhin gyis stong pa'i bar du ste/ las rnams chud mi za zhing rnam par smin pa myong bar mngon pa yang yod de/ de la kun rdzob kyi brda tsam ma gtogs par</text></item>
<item><p>144a4</p><section>dkon brtsegs</section><text>byed pa po'am/ za ba po gang yang med do/ /rgyal po chen po 'di lta ste dper na/ mi zhig nyal ba'i rmi lam na shin tu bkres par gyur te/ sku ba kha bo'i sa bon nam/ ko sha ta ka'i sa bon nam/ bi tsu mar da'i sa bon zhig zos par rmis la/ nyal ba las sad nas de nyid dran par gyur na/</text></item>
<item><p>144a5</p><section>dkon brtsegs</section><text>rgyal po chen po de ji snyam du sems/ rmi lam gyi sku ba kha bo dang / pi tsu mar da'i sa bon gyi bar du yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po 'o na skyes bu gang rmi lam gyi sku ba kha bo dang / bi tsu mar da'i sa bon gyi bar du zos pa de la</text></item>
<item><p>144a6</p><section>dkon brtsegs</section><text>mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam na mthong ba'i sku ba kha bo dang / bi tsu mar da'i sa bon gyi bar de dag nyid kyang shin tu ma mchis shing mi dmigs na de dag za ba lta</text></item>
<item><p>144a7</p><section>dkon brtsegs</section><text>ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal pa chen po de bzhin du byis pa so so'i skye bo thos pa dang mi ldan pa yang lces ro myong na yid du mi 'ong ba rnams la yang</text></item>
<item><p>144b1</p><section>dkon brtsegs</section><text>mngon par zhen par 'gyur te/ mngon par zhen nas khong khro bar 'gyur ro/ /khong khro bar gyur nas zhe sdang bar 'gyur ro/ /zhe sdang bar gyur nas zhe sdang las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/</text></item>
<item><p>144b2</p><section>dkon brtsegs</section><text>las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas 'di na ma yin/ pha bi na ma yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe</text></item>
<item><p>144b3</p><section>dkon brtsegs</section><text>srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i sku ba kha bo dang / bi tsu mar da'i sa bon gyi bar du za ba lta bur yid kyis dmigs par 'gyur ro/ /</text></item>
<item><p>144b4</p><section>dkon brtsegs</section><text>rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i</text></item>
<item><p>144b5</p><section>dkon brtsegs</section><text>sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas</text></item>
<item><p>144b6</p><section>dkon brtsegs</section><text>'jig rten pha rol tu 'pho ba yang med la 'chi 'pho dang skye bar mngon pa yang yod de/ rgyal po chen po de la rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / rnam par shes</text></item>
<item><p>144b7</p><section>dkon brtsegs</section><text>pa dang po skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ rnam par shes pa tha ma ni rnam par shes pa tha ma'i rang bzhin gyis stong pa nas 'khor ba ni 'khor ba'i rang bzhin gyis stong</text></item>
<item><p>145a1</p><section>dkon brtsegs</section><text>pa'i bar du ste/ rgyal po chen po de ltar na chos thams cad stong pa 'di ni rnam par thar pa'i sgo stong pa nyid do/ /gang stong pa nyid kyi mtshan mas stong pa 'di ni rnam par thar pa'i sgo mtshan ma med pa'o/ /gang la mtshan ma med pa de la smon pa med de/ 'di ni rnam</text></item>
<item><p>145a2</p><section>dkon brtsegs</section><text>par thar pa'i sgo smon pa med pa'o/ /rgyal po chen po de ltar chos thams cad ni rnam par thar pa'i sgo ste/ mya ngan las 'das pa la gzhol ba/ stong pa nyid du yang dag par 'du ba/ chos kyi dbyings su nges pa/ nam mkha'i khams kyi mthas gtugs pa'o/ /rgyal po</text></item>
<item><p>145a3</p><section>dkon brtsegs</section><text>chen po 'di lta ste dper na mi zhig nyal ba'i rmi lam na bdag nyid lce'i dbang po nyams par rmis la/ nyal ba las sad nas lce'i dbang po nyams par gyur ba de nyid dran par gyur na/ rgyal po chen po de ji snyam du sems/ rmi lam na mthong ba'i lce'i dbang po nyams pa de yod dam/</text></item>
<item><p>145a4</p><section>dkon brtsegs</section><text>gsol pa/ bcom ldan 'das de ni ma mchis so/ /bcom ldan 'das kyis bka' stsal pa/ rgyal po chen po de ji snyam du sems/ 'o na rmi lam na lce'i dbang po nyams par gyur pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das</text></item>
<item><p>145a5</p><section>dkon brtsegs</section><text>de ni ma lags te/ de ci'i slad du zhe na/ bcom ldan 'das rmi lam na mthong ba'i lce'i dbang po nyid kyang shin tu ma mchis shing mi dmigs na de'i nyams pa lta mchis par ga la 'gyur te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /</text></item>
<item><p>145a6</p><section>dkon brtsegs</section><text>bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang lces ro myong na btang snyoms su 'gyur ba rnams la yang mngon par zhen par 'gyur te/ mngon par zhen nas shin tu rmongs par 'gyur ro/ /shin tu rmongs nas</text></item>
<item><p>145a7</p><section>dkon brtsegs</section><text>gti mug las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te</text></item>
<item><p>145b1</p><section>dkon brtsegs</section><text>gnas pa ma yin pa nas 'di na ma yin/ pha bi na ma yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha</text></item>
<item><p>145b2</p><section>dkon brtsegs</section><text>ma 'gag pa'i tshe 'di lta ste dper na nyal nyal ba las sad pa'i lce'i dbang po nyams pa lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes</text></item>
<item><p>145b3</p><section>dkon brtsegs</section><text>pa dang po 'byung ste/ rnam par shes pa dang po de 'gags ma thag tu bar ma chad par gang rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gags pa de ni 'chi 'pho zhes bya ba'i grangs su 'gyur/ gang rnam par</text></item>
<item><p>145b4</p><section>dkon brtsegs</section><text>shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la 'chi 'pho dang skye bar mngon pa yang yod de/ rgyal po chen po de la rnam par shes pa tha ma nas rnam par shes pa</text></item>
<item><p>145b5</p><section>dkon brtsegs</section><text>dang po'i bar du skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ rnam par shes pa tha ma ni rnam par shes pa tha mas stong pa nas 'khor ba ni 'khor ba'i rang bzhin gyis stong pa'i bar</text></item>
<item><p>145b6</p><section>dkon brtsegs</section><text>du ste/ las rnams chud mi za zhing rnam par smin pa myong bar mngon pa yang yod de/ de la kun rdzob kyi brda tsam ma gtogs par byed pa po'am/ za ba po gang yang med do/ /rgyal po chen po 'di lta ste dper na mi zhig nyal ba'i rmi lam na yul gyi bzang mo zhig pang du 'khyud</text></item>
<item><p>145b7</p><section>dkon brtsegs</section><text>par rmis la/ de dang reg pa nyams su myong nas nyal ba las sad de yul gyi bzang mo de nyid dran par gyur na/ rgyal po chen po de ji snyam du sems/ rmi lam na mthong ba'i yul gyi bzang mo dang reg pa de yod dam/ gsol pa/ bcom ldan 'das de ni ma mchis so/ /bka'</text></item>
<item><p>146a1</p><section>dkon brtsegs</section><text>stsal pa/ rgyal po chen po de ji snyam du sems/ 'o na rmi lam na mthong ba'i yul gyi bzang mo de dang reg pa la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das</text></item>
<item><p>146a2</p><section>dkon brtsegs</section><text>rmi lam gyi yul gyi bzang mo de nyid kyang shin tu ma mchis shing mi dmigs na de dang reg pa lta ga la mchis/ bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang lus kyis reg bya rnams la reg na/ yid bde bar</text></item>
<item><p>146a3</p><section>dkon brtsegs</section><text>'gyur ba rnams la mngon par zhen par 'gyur te/ de mngon par zhen pas rjes su chags par 'gyur ro/ /rjes su chags par gyur nas yongs su chags par 'gyur ro/ /yongs su chags par gyur nas 'dod chags las byung ba'i las lus kyis ni rnam pa gsum/ ngag</text></item>
<item><p>146a4</p><section>dkon brtsegs</section><text>gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas 'di na ma yin/ pha bi na ma yin/ bar ma do na</text></item>
<item><p>146a5</p><section>dkon brtsegs</section><text>ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i yul gyi</text></item>
<item><p>146a6</p><section>dkon brtsegs</section><text>bzang mo la reg pa lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po skye ba'i char gtogs</text></item>
<item><p>146a7</p><section>dkon brtsegs</section><text>pa de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes</text></item>
<item><p>146b1</p><section>dkon brtsegs</section><text>bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon pa yang yod de/ rgyal po chen po de la rnam par shes pa tha ma nas rnam par shes pa dang po'i bar du skye ba'i tshe yang gang</text></item>
<item><p>146b2</p><section>dkon brtsegs</section><text>nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ las rnams chud mi za zhing rnam par smin pa myong bar mngon pa yang yod de/ de la kun rdzob kyi brda tsam ma gtogs par byed pa po'am/ za ba po gang yang</text></item>
<item><p>146b3</p><section>dkon brtsegs</section><text>med do/ /rgyal po chen po 'di lta ste dper na mi zhig nyal ba'i rmi lam na zangs kyi spang leb shin tu 'bar ba zhig pang du 'khyud pa rmis la/ de nyal ba las sad nas de nyid dran par gyur na/ rgyal po chen po de ji snyam du sems/ rmi lam gyi zangs kyi spang leb shin tu 'bar ba la reg pa</text></item>
<item><p>146b4</p><section>dkon brtsegs</section><text>yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po 'o na skyes bu gang rmi lam gyi zangs kyi spang leb shin tu 'bar ba pang du 'khyud pa mngon par zhen pa de mkhas pa'i rang bzhin can yin nam/ gsol pa/ bcom ldan</text></item>
<item><p>146b5</p><section>dkon brtsegs</section><text>'das de ni ma lags te/ de ci'i slad du zhe na/ bcom ldan 'das rmi lam na mthong ba'i zangs kyi spang leb shin tu 'bar ba nyid kyang shin tu ma mchis shing mi dmigs na de la reg pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal</text></item>
<item><p>146b6</p><section>dkon brtsegs</section><text>ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang lus kyis reg bya rnams la reg na yid du mi 'ong ba rnams la yang mngon par zhen par 'gyur te/ mngon par zhen nas khong khro bar 'gyur ro/ /</text></item>
<item><p>146b7</p><section>dkon brtsegs</section><text>khong khro bar gyur nas zhe sdang bar 'gyur ro/ /zhe sdang bar gyur nas zhe sdang las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing</text></item>
<item><p>147a1</p><section>dkon brtsegs</section><text>'gags la bral zhing rnam par gyur pa ste/ shar phyogs su brten te gnas pa ma yin pa nas/ 'di na ma yin/ pha bi na ma yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang</text></item>
<item><p>147a2</p><section>dkon brtsegs</section><text>yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i zangs kyi spang leb shin tu 'bar ba lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang</text></item>
<item><p>147a3</p><section>dkon brtsegs</section><text>las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam</text></item>
<item><p>147a4</p><section>dkon brtsegs</section><text>par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon</text></item>
<item><p>147a5</p><section>dkon brtsegs</section><text>pa yang yod de/ rnam par shes pa tha ma nas rnam par shes pa dang po'i bar du skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ rang bzhin gyis stong pa'i phyir te/ rnam par shes pa tha ma ni rnam par shes pa tha ma'i rang bzhin</text></item>
<item><p>147a6</p><section>dkon brtsegs</section><text>gyis stong pa nas 'khor ba yang 'khor ba'i rang bzhin gyis stong pa'i bar du ste/ rgyal po chen po de ltar na chos thams cad stong pa 'di ni rnam par thar pa'i sgo stong pa nyid do/ /gang stong pa nyid kyi mtshan mas stong pa 'di ni rnam par thar pa'i sgo mtshan ma med pa'o/ /gang la</text></item>
<item><p>147a7</p><section>dkon brtsegs</section><text>mtshan ma med pa de la smon pa med de/ 'di ni rnam par thar pa'i sgo smon pa med pa'o/ /rgyal po chen po de ltar chos thams cad ni rnam par thar pa'i sgo ste/ mya ngan las 'das pa la gzhol ba/ stong pa nyid du yang dag par 'du ba/ chos kyi dbyings su nges pa/ nam mkha'i</text></item>
<item><p>147b1</p><section>dkon brtsegs</section><text>khams kyi mthas gtugs pa'o/ /rgyal po chen po 'di lta ste dper na mi zhig nyal ba'i rmi lam na bdag nyid lus kyis dbang po nyams par rmis la/ de nyal ba las sad nas de nyid dran par gyur na/ rgyal po chen po de ji snyam du sems/ rmi lam na mthong ba'i lus kyi dbang</text></item>
<item><p>147b2</p><section>dkon brtsegs</section><text>po nyams pa de yod dam/ gsol pa/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na rmi lam na lus kyi dbang po nyams par gyur pa la mngon par zhen pa de mkhas pa'i rang bzhin can yin nam/ gsol pa/ bcom ldan</text></item>
<item><p>147b3</p><section>dkon brtsegs</section><text>'das de ni ma lags te/ de ci'i phyir zhe na/ bcom ldan 'das rmi lam na mthong ba'i lus kyi dbang po nyid kyang shin tu ma mchis shing mi dmigs na de nyams pa lta ga la mchis/ bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang</text></item>
<item><p>147b4</p><section>dkon brtsegs</section><text>mi ldan pa yang lus kyis reg bya rnams la reg na btang snyoms su 'gyur ba rnams la yang mngon par zhen par 'gyur te/ mngon par zhen nas shin tu rmongs par 'gyur ro/ /shin tu rmongs nas gti mug las byung ba'i las lus kyis ni rnam pa gsum/ ngag gis ni rnam pa bzhi/</text></item>
<item><p>147b5</p><section>dkon brtsegs</section><text>yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas 'di na ma yin/ pha bi na ma yin/ bar ma do na ma yin pa'i bar du ste/</text></item>
<item><p>147b6</p><section>dkon brtsegs</section><text>dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i lus kyi dbang po nyams pa lta bur yid kyis</text></item>
<item><p>147b7</p><section>dkon brtsegs</section><text>dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par shes pa dang po de 'gags ma thag tu bar ma chad par gang la rnam par smin pa</text></item>
<item><p>148a1</p><section>dkon brtsegs</section><text>myong bar 'gyur ba mngon pa'i sems kyi rgyud skal ba 'dra ba 'byung ngo / /de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos</text></item>
<item><p>148a2</p><section>dkon brtsegs</section><text>gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de nas rnam par shes pa dang po'i bar du skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /</text></item>
<item><p>148a3</p><section>dkon brtsegs</section><text>de ci'i phyir zhe na/ ngo bo nyid kyis stong pa'i phyir te/ rnam par shes pa tha ma ni rnam par shes pa tha mas stong pa nas/ 'khor ba ni 'khor ba'i rang bzhin gyis stong pa'i bar du ste/ las rnams chud mi za zhing rnam par smin pa myong bar mngon pa yang yod de/ de la ming gi brda tsam ma</text></item>
<item><p>148a4</p><section>dkon brtsegs</section><text>gtogs par byed pa po'am/ za ba po gang yang med do// //bam po bcu bzhi pa/ rgyal po chen po 'di lta ste dper na mi zhig nyal ba'i rmi lam na sgyu ma mkhan pos sprul pa'i 'dod pa'i yon tan lnga dang ldan par gyur te/ shin tu tshim par yongs su</text></item>
<item><p>148a5</p><section>dkon brtsegs</section><text>spyod pa zhig rmis la/ nyal ba las sad nas 'dod pa'i yon tan de dag dran par gyur na/ rgyal po chen po de ji snyam du sems/ rmi lam na mthong ba'i 'dod pa'i yon tan lnga sgyu ma'i mkhan pos sprul pa de dag yod dam/ gsol pa/ bcom ldan 'das de ni ma mchis so/ /bka'</text></item>
<item><p>148a6</p><section>dkon brtsegs</section><text>stsal pa/ rgyal po chen po de ji snyam du sems/ 'o na rmi lam na mthong ba'i 'dod pa'i yon tan lnga po sgyu ma'i mkhan pos sprul pa de dag la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/</text></item>
<item><p>148a7</p><section>dkon brtsegs</section><text>bcom ldan 'das rmi lam gyi sgyu ma'i mkhan po nyid kyang shin tu ma mchis shing mi dmigs na/ sprul pa'i 'dod pa'i yon tan lnga po de dag dang / de dag la yongs su spyod pa lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba</text></item>
<item><p>148b1</p><section>dkon brtsegs</section><text>can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang yid kyis chos rnams rnam par shes na yid bde bar 'gyur ba rnams la mngon par zhen par 'gyur te/ de mngon par zhen pas rjes su</text></item>
<item><p>148b2</p><section>dkon brtsegs</section><text>chags par 'gyur ro/ /rjes su chags par gyur nas yongs su chags par 'gyur ro/ /yongs su chags par gyur nas 'dod chags las byung ba'i las lus kyis ni rnam pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las</text></item>
<item><p>148b3</p><section>dkon brtsegs</section><text>mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas/ 'di na ma yin/ pha bi na ma yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i</text></item>
<item><p>148b4</p><section>dkon brtsegs</section><text>tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i 'dod pa'i yon tan lnga po sgyu ma mkhan gyi sprul pa lta bur yid kyis dmigs par 'gyur ro/ /</text></item>
<item><p>148b5</p><section>dkon brtsegs</section><text>rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po yang na ni sems can dmyal ba rnams su/ yang na ni dud 'gro'i skye gnas su/ yang na ni gshin rje'i 'jig rten du/ yang</text></item>
<item><p>148b6</p><section>dkon brtsegs</section><text>na ni lha ma yin gyi ris su/ yang na ni mi'i nang du/ yang na ni lha'i nang du ste/ rnam par shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /rgyal po chen po de ltar na las kyang dmigs shing</text></item>
<item><p>148b7</p><section>dkon brtsegs</section><text>rnam par smin pa yang dmigs la/ de la ming gi brda tsam ma gtogs par tshor ba po gang yang med do/ /rgyal po chen po de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su</text></item>
<item><p>149a1</p><section>dkon brtsegs</section><text>'gyur te/ rgyal po chen po de ltar na chos gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon pa yang yod de/ rgyal po chen po rnam par shes pa tha ma de nas rnam par shes pa dang po'i bar du skye ba'i tshe yang gang nas kyang mi 'ong /</text></item>
<item><p>149a2</p><section>dkon brtsegs</section><text>'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid kyis stong pa'i phyir te/ rnam par shes pa tha ma ni rnam par shes pa tha mas stong pa nas 'khor ba'i bar du 'khor ba'i rang bzhin gyis stong / mya ngan las 'das pa yang mya ngan las 'das pa'i rang bzhin gyis</text></item>
<item><p>149a3</p><section>dkon brtsegs</section><text>stong / chos thams cad kyang chos thams cad kyi rang bzhin gyis stong ste/ rgyal po chen po de ltar chos thams cad stong pa 'di ni rnam par thar pa'i sgo stong pa nyid do/ /gang stong pa nyid kyi mtshan mas stong pa 'di ni mtshan ma med pa'o/ /gang la mtshan ma med pa de la smon pa med de/ 'di</text></item>
<item><p>149a4</p><section>dkon brtsegs</section><text>ni smon pa med pa'o/ /rgyal po chen po de ltar na chos thams cad ni rnam par thar pa'i sgo ste/ stong pa nyid du yang dag par 'du ba/ mtshan ma med pa'i ngo bo nyid/ smon pa dang bral ba/ mya ngan las 'das pa la gzhol ba chos kyi dbyings su nges pa/ nam mkha'i khams kyi mthas</text></item>
<item><p>149a5</p><section>dkon brtsegs</section><text>gtugs pa'o/ /rgyal pa chen po 'di lta ste dper na mi zhig nyal ba'i rmi lam na bdag nyid g.yog 'khor dang bcas te chu bo chen pos khyer nas de de na sems las byung ba'i sdug bsngal dang yid mi bde ba rnam pa du ma myong bar rmis la/ de nyal ba las sad nas de nyid dran par gyur na</text></item>
<item><p>149a6</p><section>dkon brtsegs</section><text>rgyal po chen po de ji snyam du sems/ rmi lam gyi chu bo chen po de yod dam/ gsol ba/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na skye bu gang rmi lam na bdag nyid chu chen pos khyer zhing sdug bsngal dang yid mi bde ba mthong ba</text></item>
<item><p>149a7</p><section>dkon brtsegs</section><text>la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam na chu gang gis mi de khyer ba'i chu chen po de nyid kyang shin tu ma mchis shing mi dmigs na de'i sdug bsngal dang yid mi bde ba</text></item>
<item><p>149b1</p><section>dkon brtsegs</section><text>lta ga la mchis te/ gzhan du na gang de la mngon par zhen pa'i mi de ni phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin du byis pa so so'i skye bo thos pa dang mi ldan pa yang yid kyis chos rnams rnam par shes na yid mi bde bar</text></item>
<item><p>149b2</p><section>dkon brtsegs</section><text>'gyur ba rnams la yang mngon par zhen par 'gyur te/ mngon par zhen nas khong khro bar 'gyur ro/ /khong khro bar gyur nas gnod sems su 'gyur ro/ /gnod sems su gyur nas zhe sdang bar 'gyur ro/ /zhe sdang bar gyur nas zhe sdang las byung ba'i las lus kyis ni rnam pa</text></item>
<item><p>149b3</p><section>dkon brtsegs</section><text>gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas/ 'di na ma yin/ pha bi na ma</text></item>
<item><p>149b4</p><section>dkon brtsegs</section><text>yin/ bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las</text></item>
<item><p>149b5</p><section>dkon brtsegs</section><text>sad pa'i chu chen pos khyer zhing yid mi bde ba lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis skye ba'i char gtogs pa'i rnam par shes pa dang po 'byung ste/ rnam par</text></item>
<item><p>149b6</p><section>dkon brtsegs</section><text>shes pa dang po de 'gags ma thag tu bar ma chad par gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /rgyal po chen po de ltar na las kyang dmigs la/ byed pa po yang gang yang med/ rnam par smin pa yang dmigs la/ ming gi</text></item>
<item><p>149b7</p><section>dkon brtsegs</section><text>brda tsam ma gtogs par 'di la tshor ba po gang yang med do/ /rgyal po chen po de la gang rnam par shes pa tha ma 'gags pa de ni 'chi 'pho zhes bya ba'i grangs su 'gyur/ gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de</text></item>
<item><p>150a1</p><section>dkon brtsegs</section><text>ltar na chos gang yang 'jig rten 'di nas 'jig rten pha rol tu 'pho ba yang med la/ 'chi 'pho dang skye bar mngon pa yang yod de/ /rgyal po chen po rnam par shes pa tha ma de nas rnam par shes pa dang po'i bar du skye ba'i tshe yang gang nas kyang mi 'ong / 'gag pa'i tshe</text></item>
<item><p>150a2</p><section>dkon brtsegs</section><text>yang gang du yang mi 'gro'o/ /de ci'i phyir zhe na/ ngo bo nyid kyis stong pa'i phyir te/ rnam par shes pa tha ma ni rnam par shes pa tha ma'i rang bzhin gyis stong pa nas/ 'khor ba'i bar du ni 'khor ba'i rang bzhin gyis stong / mya ngan las 'das pa yang mya ngan las 'das pa'i rang bzhin gyis stong /</text></item>
<item><p>150a3</p><section>dkon brtsegs</section><text>chos thams cad kyang chos thams cad kyi rang bzhin gyis stong ste/ 'di ni rnam par thar pa'i sgo stong pa nyid do/ /gang stong pa nyid kyi mtshan mas stong pa 'di ni rnam par thar pa'i sgo mtshan ma med pa'o/ /gang la mtshan ma med pa de la smon pa med de/ 'di ni rnam par thar pa'i</text></item>
<item><p>150a4</p><section>dkon brtsegs</section><text>sgo smon pa med pa'o/ /rgyal po chen po de ltar chos thams cad ni rnam par thar pa'i sgo ste/ stong pa nyid du yang dag par 'du ba/ mtshan ma med pa'i ngo bo nyid/ smon pa dang bral ba/ mya ngan las 'das pa la gzhol ba chos kyi dbyings su nges pa/ nam mkha'i khams kyi mthas gtugs</text></item>
<item><p>150a5</p><section>dkon brtsegs</section><text>pa'o/ /rgyal po chen po 'di lta ste dper na mi zhig nyal ba'i rmi lam na chang gis ra ro ste bdag nyid shin tu gti mug par gyur nas de de na dge ba yang mi shes/ mi dge ba yang mi shes/ kha na ma tho ba dang bcas pa yang mi shes/ kha na ma tho ba med pa yang mi shes/ phan pa yang mi shes/</text></item>
<item><p>150a6</p><section>dkon brtsegs</section><text>gnod pa yang mi shes/ yon tan dang nyes pa yang rnam pa thams cad du mi shes par gyur pa zhig rmis la/ de nyal ba las sad nas chang gis ra ro ba'i gti mug de dran par gyur na/ rgyal po chen po de ji snyam du sems/ rmi lam na mthong ba'i chang gis ra ro zhing gti mug pa de yod dam/</text></item>
<item><p>150a7</p><section>dkon brtsegs</section><text>gsol pa/ bcom ldan 'das de ni ma mchis so/ /bka' stsal pa/ rgyal po chen po de ji snyam du sems/ 'o na rmi lam gyi chang gis ra ro ba la mngon par zhen pa de mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/</text></item>
<item><p>150b1</p><section>dkon brtsegs</section><text>bcom ldan 'das rmi lam na mthong ba'i chang nyid kyang shin tu ma mchis shing mi dmigs na gti mug pa lta ga la mchis te/ gzhan du na gang de la mngon par zhen pa'i mi de phongs shing dub pa'i skal ba can du 'gyur ro/ /bcom ldan 'das kyis bka' stsal pa/ rgyal po chen po de bzhin</text></item>
<item><p>150b2</p><section>dkon brtsegs</section><text>du byis pa so so'i skye bo thos pa dang mi ldan pa yang yid kyis chos rnams rnam par shes na btang snyoms su 'gyur ba rnams la yang mngon par zhen par 'gyur te/ mngon par zhen nas shin tu rmongs par 'gyur ro/ /shin tu rmongs nas gti mug las byung ba'i las lus kyis ni rnam</text></item>
<item><p>150b3</p><section>dkon brtsegs</section><text>pa gsum/ ngag gis ni rnam pa bzhi/ yid kyis ni rnam pa gsum mngon par 'du byed de/ las mngon par 'du byas pa de yang thog ma nyid nas zad cing 'gags la bral zhing rnam par gyur pa ste/ shar phyogs su brten te gnas pa ma yin pa nas/ 'di na ma yin/ pha bi na ma yin/</text></item>
<item><p>150b4</p><section>dkon brtsegs</section><text>bar ma do na ma yin pa'i bar du ste/ dus gzhan na 'chi ba'i dus dang tshod nye bar gnas pa'i tshe srog gi dbang po 'gags te tshe yang yongs su zad cing de dang skal ba 'dra ba'i las rnams kyang zad nas rnam par shes pa tha ma 'gag pa'i tshe 'di lta ste dper na nyal nyal ba las sad pa'i chang gis ra ro</text></item>
<item><p>150b5</p><section>dkon brtsegs</section><text>ste gti mug pa lta bur yid kyis dmigs par 'gyur ro/ /rgyal po chen po de la rnam par shes pa tha ma'i dbang dang / las dmigs pa de dang / rkyen gnyis kyis rnam par shes pa dang po 'gro ba rnams su 'byung ste/ rnam par shes pa dang po de 'gags ma thag tu bar ma chad par</text></item>
<item><p>150b6</p><section>dkon brtsegs</section><text>gang la rnam par smin pa myong bar 'gyur ba mngon pa'i sems kyi rgyud skal ba 'dra ba 'byung ngo / /rgyal po chen po de ltar na las kyang dmigs la/ byed pa po yang gang yang med/ rnam par smin pa yang dmigs la/ ming gi brda tsam ma gtogs par 'di la tshor ba po gang yang med</text></item>
<item><p>150b7</p><section>dkon brtsegs</section><text>do/ /rgyal po chen po de la gang rnam par shes pa tha ma 'gag pa de ni 'chi 'pho zhes bya ba'i grangs su 'gyur ro/ /gang rnam par shes pa dang po 'byung ba de ni skye ba zhes bya ba'i grangs su 'gyur te/ rgyal po chen po de ltar na chos gang 'jig rten 'di nas 'jig rten pha rol tu 'pho ba yang med</text></item>
<item><p>151a1</p><section>dkon brtsegs</section><text>la/ 'chi 'pho dang skye bar mngon pa yang yod do/ /rgyal po chen po rnam par shes pa tha ma de skye ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /las dang / rnam par smin pa dang / 'chi 'pho dang / skye ba dang / rnam par shes pa dang po skye</text></item>
<item><p>151a2</p><section>dkon brtsegs</section><text>ba'i tshe yang gang nas kyang mi 'ong / 'gag pa'i tshe yang gang du yang mi 'gro'o/ /de ci'i phyir zhe na/ ngo bo nyid kyis stong pa'i phyir te/ rnam par shes pa tha ma ni rnam par shes pa tha ma'i rang bzhin gyis stong / skye ba dang / 'jig pa dang / las dang / rnam par smin pa dang / rnam par shes</text></item>
<item><p>151a3</p><section>dkon brtsegs</section><text>pa dang po dang / 'chi 'pho dang / skye ba dang / 'khor ba dang / mya ngan las 'das pa ni mya ngan las 'das pa'i rang bzhin gyis stong / chos thams cad kyang chos thams cad kyi rang bzhin gyis stong ste/ 'di ni rnam par thar pa'i sgo stong pa nyid do/ /gang stong pa nyid kyi mtshan mas stong pa</text></item>
<item><p>151a4</p><section>dkon brtsegs</section><text>'di ni rnam par thar pa'i sgo mtshan ma med pa'o/ /gang la mtshan ma med pa de la smon pa med de/ 'di ni rnam par thar pa'i sgo smon pa med pa'o/ /rgyal po chen po de ltar na chos thams cad ni rnam par thar pa'i sgo ste/ stong pa nyid du yang dag par 'du ba/ mtshan ma med pa'i ngo bo nyid/</text></item>
<item><p>151a5</p><section>dkon brtsegs</section><text>smon lam dang bral ba/ mya ngan las 'das pa la gzhol ba/ chos kyi dbyings su nges pa/ nam mkha'i khams kyi mthas gtugs pa'o/ /rgyal po chen po khyod kyis 'di la sems nges par bzhag pa dang / sems nges par bzhag pa la brtson par bya'o/ /gzhan gyi dring la mi 'jog cing</text></item>
<item><p>151a6</p><section>dkon brtsegs</section><text>bdag nyid kyis shes par bya ste/ 'di ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub ste/ dbang phyug la mngon par zhen pa thams cad rab tu 'joms pa/ sred pa thams cad yongs su skems pa/ nga rgyal thams cad snyil ba/ lta ba'i</text></item>
<item><p>151a7</p><section>dkon brtsegs</section><text>rnam pa dang / the tshom thams cad yang dag par gcod pa/ chos thams cad kyi mnyam pa nyid de/ byis pa so so'i skye bo rnams kyis ma yin pa/ nyan thos rnams kyis ma non pa/ rang sangs rgyas rnams kyi spyod yul ma yin pa/ byang chub sems dpa' rnams kyi spyod pa yang dag par</text></item>
<item><p>151b1</p><section>dkon brtsegs</section><text>rdzogs pa'i sangs rgyas rnams kyis thugs su chud pa yin gyis/ rgyal po chen po khyod kyis ji ltar na bdag lha dang bcas pa'i 'jig rten gyi mig dang / sgron ma dang / mar me dang / snang ba dang / gru dang / ngogs dang / 'bab stegs dang / 'dren pa dang / yongs su 'dren pa dang /</text></item>
<item><p>151b2</p><section>dkon brtsegs</section><text>ston pa dang / ded dpon dang / sngon du 'gro bar 'gyur snyam pa dang / bdag grol nas dgrol bar bya'o/ /rgal nas bsgral bar bya'o/ /dbugs phyin nas dbugs dbyung bar bya'o/ /yongs su mya ngan las 'das nas yongs su mya ngan las bzla bar bya'o snyam du yid la gzhag par bya'o/ /</text></item>
<item><p>151b3</p><section>dkon brtsegs</section><text>rgyal po chen po dbang phyug lta zhig ni sngon myong bar gyur pa'i mtha' yang mi mngon te/ rgyal po chen po de ltar dbang po rnams ni sgyu ma lta bu ste/ chog mi shes pa'o/ /tshim par mi rung ba'o/ /yul rnams ni rmi lam lta bu ste/ tshim par mi nus pa/ ngoms par ma gyur pa'o/ /rgyal po chen po sngon</text></item>
<item><p>151b4</p><section>dkon brtsegs</section><text>byung ba 'das pa'i dus na rgyal po grags pa mtha' yas zhes bya ba byung ste/ rgyal po chen po rgyal po grags pa mtha' yas de ni khyogs dang / dpung dang / bzhon pa mtha' yas shing 'khor lo thogs pa med pas sgyur ba/ mi 'khrugs pa'i theg pa dang tshul phun sum tshogs pa dang ldan pa/ sngon</text></item>
<item><p>151b5</p><section>dkon brtsegs</section><text>gyi sangs rgyas la dge ba'i rtsa ba bskyed pa/ yid bzhin du 'gyur ba'i stobs dang ldan pa ste/ de gang ci sems kyang rung / de'i de thams cad 'grub cing de'i bsam pa don med par 'gyur ba gang yang med do/ /de ltar rgyal po de ni rang gi dge ba'i rtsa ba'i gzi brjid kyis bsam pa yid</text></item>
<item><p>151b6</p><section>dkon brtsegs</section><text>bzhin du don med pa ma yin par gyur to/ /rgyal pa chen po de nas rgyal po grags pa mtha' yas de 'di snyam du bdag gi bsod nams kyi stobs nyams pa med pa la brtag par bya'o snyam nas de 'di snyam du sems te/ kye ma bdag gi gling chen po bzhi pa'i 'jig rten gyi khams na shing ljon</text></item>
<item><p>151b7</p><section>dkon brtsegs</section><text>pa ji snyed cig yod pa de dag thams cad yid bzhin du 'bras bu chags par gyur cig snyam pa dang / rgyal po grags pa mtha' yas de'i sems bskyed ma thag tu gling chen po bzhi pa'i 'jig rten gyi khams na shing ljon pa ji snyed cig yod pa de dag thams cad yid bzhin du 'bras bu chags par</text></item>
<item><p>152a1</p><section>dkon brtsegs</section><text>gyur to/ /rgyal po chen po gzhan yang rgyal po grags pa mtha' yas des yang bdag gi dge ba'i rtsa ba'i stobs bskyed pa la brtag par 'dod nas 'di snyam du bsams te/ kye ma bdag gi gling chen po bzhi pa'i 'jig rten gyi khams 'di na sems can 'khod pa 'di dag</text></item>
<item><p>152a2</p><section>dkon brtsegs</section><text>thams cad gnod pa thams cad rgyun chad par gyur te/ yid la bsam pa don yod par gyur cig snyam pa dang / rgyal po grags pa mtha' yas kyis sems bskyed ma thag tu gling chen po bzhi pa'i 'jig rten gyi khams na sems can gang ji snyed cig 'khod pa de dag thams cad gnod pa thams cad</text></item>
<item><p>152a3</p><section>dkon brtsegs</section><text>rgyun chad de yid la bsam pa thams cad don yod par gyur to/ /rgyal po chen po gzhan yang rgyal po grags pa mtha' yas kyis bdag gi dge ba'i rtsa ba'i stobs bskyed pa la brtag par 'dod nas 'di snyam du bsams te/ kye ma bdag gi gling chen po bzhi pa'i 'jig rten gyi khams 'dir spos chu'i</text></item>
<item><p>152a4</p><section>dkon brtsegs</section><text>char rab tu 'bab par gyur cig snyam pa dang / rgyal po chen po rgyal po grags pa mtha' yas kyis sems bskyed ma thag tu gling chen po bzhi pa'i 'jig rten gyi khams thams cad du spos chu'i char rab tu bab par gyur to/ /rgyal po chen po de nas yang rgyal po grags pa mtha' yas kyis bdag gi dge ba'i rtsa</text></item>
<item><p>152a5</p><section>dkon brtsegs</section><text>ba'i stobs bskyed pa la rgya cher brtag par 'dod nas 'di snyam du bsams te/ kye ma bdag gi gling chen po bzhi pa'i 'jig rten gyi khams 'dir me tog gi char rab tu 'bab par gyur cig snyam pa dang / rgyal po chen po rgyal po grags pa mtha' yas kyis sems bskyed ma thag tu gling chen po bzhi</text></item>
<item><p>152a6</p><section>dkon brtsegs</section><text>pa'i 'jig rten gyi khams thams cad du me tog gi char rab tu bab par gyur to/ /rgyal po chen po gzhan yang rgyal po grags pa mtha' yas kyis 'di snyam du bsams te/ kye ma bdag gi gling chen po bzhi pa'i 'jig rten gyi khams 'dir lha'i gos kyi char dang / dbyig gi char dang / gser</text></item>
<item><p>152a7</p><section>dkon brtsegs</section><text>gyi char dang / rin po che sna tshogs kyi char dang / yo byad thams cad kyi char rab tu 'bab par gyur cig snyam pa dang / rgyal po chen po rgyal po grags pa mtha' yas kyis sems bskyed ma thag tu 'di ltar sems can thams cad dang thun mong du bsags pa'i dge ba'i rtsa ba yangs pa dang ldan</text></item>
<item><p>152b1</p><section>dkon brtsegs</section><text>pa'i rgyus lha'i gos kyi char dang / dbyig gi char dang / gser gyi char dang / rin po che sna tshogs kyi char dang / yo byad thams cad kyi char rab tu bab bo/ /rgyal po chen po de'i tshe 'dzam bu'i gling 'di ni rgyar dpag tshad khri brgyad stong yod par gyur te/ de'i tshe 'dzam bu'i gling de na grong khyer bye</text></item>
<item><p>152b2</p><section>dkon brtsegs</section><text>ba phrag drug cu yod par gyur nas 'dzam bu'i gling de'i dbus na rin po ches rab tu brgyan pa zhes bya ba'i grong khyer rgyal po'i pho brang 'khor du gyur pa chu zheng du dpag tshad bcu gnyis bcu gnyis yod pa/ gru bzhi lham pa/ dri ma med pa shin tu 'brel bar bres pa zhig yod par gyur te/ rgyal</text></item>
<item><p>152b3</p><section>dkon brtsegs</section><text>po chen po'i pho brang 'khor rin po ches rab tu brgyan pa de ni shing ta la'i phreng ba rim pa bdun gyis kun nas yongs su bskor ba ste/ ta la de dag kyang rin po che sna bzhi'i rgyu las byung ba ste/ gser dang / dngul dang / bai dUr+ya dang / shel gyi ta la sha stag go /de la gser gyi ta la rnams ni dngul gyi lo ma</text></item>
<item><p>152b4</p><section>dkon brtsegs</section><text>dang / me tog dang / 'bras bu dang ldan par gyur to/ /dngul gyi ta la rnams ni gser gyi lo ma dang / me tog dang / 'bras bu dang ldan par gyur to/ /bai dUr+ya'i ta la rnams ni shel gyi lo ma dang / me tog dang / 'bras bu dang ldan par gyur to/ /shel gyi ta la rnams ni bai dUr+ya'i lo</text></item>
<item><p>152b5</p><section>dkon brtsegs</section><text>ma dang / me tog dang / 'bras bu dang ldan par gyur to/ /rgyal po'i pho brang 'khor rin po ches rab tu brgyan pa de rin po che sna bdun gyi dril bu g.yer ka'i dra ba bkra ba/ blta na sdug pa rim pa bdun steng du bres par gyur to/ /rin po che'i dra ba chen po'i rin po che sna bdun ni 'di lta ste/</text></item>
<item><p>152b6</p><section>dkon brtsegs</section><text>gser dang / dngul dang / bai dUr+ya dang / shel dang / mu tig dmar po dang / spug dang / rdo'i snying po dang bdun no/ /rgyal po'i pho brang 'khor rin po ches rab tu brgyan pa de kun nas 'obs zab pa/ chu 'byung ba/ zabs su dpag tshad phyed yod pa/ kha tshon du dpag tshad gcig</text></item>
<item><p>152b7</p><section>dkon brtsegs</section><text>yod pa/ yan lag brgyad dang ldan pa'i chus bya rog gis btung du rung ba tsam du kha da chad du yongs su gang ba/ me tog ud pa la dang / pad ma dang / ku mu da dang / pad ma dkar pos kun tu gang ba/ gser gyi bye ma brdal ba rim pa bdun gyis yongs su bskor bar gyur te/ 'obs</text></item>
<item><p>153a1</p><section>dkon brtsegs</section><text>de dag gi khor yug nas 'di lta ste/ gser dang / dngul dang / bai dUr+ya dang / shel dang / rin po che de bzhi las byas pa'i them skas bkra ba/ blta na sdug pa sha stag bkod par gyur to/ /de la gser gyi gzhi la ni dngul gyi them pa bkye/ dngul gyi gzhi la ni</text></item>
<item><p>153a2</p><section>dkon brtsegs</section><text>gser gyi them pa bkye/ bai dUr+ya'i gzhi la ni shel gyi them pa bkye/ shel gyi gzhi la ni bai dUr+ya'i them pa bkye ba sha stag ste/ them skas de dag kyang rin po che sna bdun gyi kha khyer bkra ba/ blta na sdug pa rim pa bdun gyis kun nas bskor bar gyur to/ /rin po che'i them skas</text></item>
<item><p>153a3</p><section>dkon brtsegs</section><text>de dag gi steng steng du rin po che sna bdun gyi rta babs bkra ba/ blta na sdug pa sha stag btsugs par gyur to/ /them skas de dag so so'i khar 'dzam bu chu bo'i gser gyi chu shing ljon pa bkra ba/ blta na sdug pa sha stag btsugs par gyur te/ 'obs kyi chu de dag re re zhing yang rin po che sna</text></item>
<item><p>153a4</p><section>dkon brtsegs</section><text>bdun gyi gru bkra ba blta na sdug pa sha stag bcas par gyur to/ /rgyal po chen po rgyal po grags pa mtha' yas kyi bsod nams kyi gzi brjid kyis rgyal po'i pho brang 'khor rin po ches rab tu brgyan pa'i khor yug tu skyed mos tshal bkra ba blta na sdug pa/ bdag gir bya ba med pa/ yongs</text></item>
<item><p>153a5</p><section>dkon brtsegs</section><text>su bzung ba med pa/ brgyad khri byas par gyur to/ /de dag kyang rgyal po grags pa mtha' yas kyis skye bo thams cad yongs su longs spyod pa'i phyir byin te/ mi de dag skyed mos tshal de dag tu dong nas phun sum tshogs pa'i bde ba mchog gis rtse dga' zhing yongs su spyod par gyur to/ /</text></item>
<item><p>153a6</p><section>dkon brtsegs</section><text>skyed mos tshal de dag re re zhing yang rdzing bu brgyad brgyad bshams par gyur te/ rdzing bu de dag kun kyang rgyar rgyang grags phyed phyed yod pa sha stag go /rdzing bu de dag re re zhing yang rin po che sna bzhi 'di lta ste/ gser dang / dngul dang / bai dUr+ya dang / shel gyi them skas bkra ba/ blta na</text></item>
<item><p>153a7</p><section>dkon brtsegs</section><text>sdug pa brgyad brgyad dang ldan par gyur to/ /them skas de dag gi steng du yang rin po che sna bdun gyi rta babs bkra ba/ blta na sdug pa sha stag btsugs par gyur to/ /them skas de dag re re'i khar yang 'dzam bu chu bo'i gser gyi chu shing ljon pa bkra ba/ blta na sdug pa sha stag btsugs par</text></item>
<item><p>153b1</p><section>dkon brtsegs</section><text>gyur to/ /rdzing bu de dag kyang chu yan lag brgyad dang ldan pas bya rog gis btung du rung ba tsam du kha da chad du yongs su gang bar gyur to/ /rdzing bu de dag tu me tog chu las skyes pa 'di lta bu dag bskyed par gyur te/ 'di ltar me tog ud pa la dang / pad ma dang / ku mu da dang / pad ma</text></item>
<item><p>153b2</p><section>dkon brtsegs</section><text>dkar po dang / dri zhim ldan rnams so/ /khor yug tu yang thang las skyes pa'i me tog 'di lta bu dag bskyed par gyur te/ 'di ltar a ti mug ta ka dang / tsam pa ka dang / bar sha ka dang / sna ma'i me tog dang / ma yu ka dang / da nu ska ri dang / de ma yin pa'i me tog thang las skyes pa</text></item>
<item><p>153b3</p><section>dkon brtsegs</section><text>mang po dag kyang bskyed par gyur to/ /rgyal po'i pho brang 'khor rin po ches rab tu brgyan pa de'i steng gi bar snang la dril bu g.yer ka'i dra ba chen po bres pa dang / rgyal po'i pho brang 'khor rin po ches rab tu brgyan pa'i shing ta la de dag dang / rin po che'i dra ba de dag dang / dril bu g.yer</text></item>
<item><p>153b4</p><section>dkon brtsegs</section><text>ka'i dra ba de dag rlung gis bskyod pa las 'di lta bu'i sgra snyan cing yid du 'ong la mnyan na bde ba 'di lta ste dper na yan lag lnga dang ldan pa'i rol mo sil snyan mkhas pas legs par blangs pa'i sgra lta bu byung bar gyur to/ /de'i tshe rgyal po'i pho brang 'khor rin po ches rab tu brgyan pa de na</text></item>
<item><p>153b5</p><section>dkon brtsegs</section><text>mi ji snyed cig 'khod pa de dag thams cad kyang sgra des rtse dga' zhing yongs su spyod par gyur to/ /rgyal po'i pho brang 'khor rin po ches rab tu brgyan pa de ni 'byor pa rgyas pa/ bde ba/ lo legs pa/ skye bo mang po dang / mis yongs su gang ba/ me tog ud pa la dang / pad ma dang /</text></item>
<item><p>153b6</p><section>dkon brtsegs</section><text>ku mu da dang / pad ma dkar pos yongs su gang bar gyur to/ /de nas rgyal po grags pa mtha' yas de 'di snyam du sems te/ 'o na bdag ni shar gyi lus 'phags gling du 'gro'o snyam pa dang / sems bskyed ma thag tu dpung gi tshogs/ yan lag bzhi pa dang lhan cig tu nam mkha'</text></item>
<item><p>153b7</p><section>dkon brtsegs</section><text>la mngon par 'phags nas shar gyi lus 'phags gling ga la ba der song ste/ des der lo brgya phrag mang po dang / lo stong phrag mang por rgyal po byas so/ /de nas rgyal po grags pa mtha' yas de 'di snyam du sems te/ 'o na bdag ni nub kyi ba lang spyod kyi gling du 'gro'o snyam pa</text></item>
<item><p>154a1</p><section>dkon brtsegs</section><text>dang / sems bskyed ma thag tu dpung gi tshogs yan lag bzhi pa dang lhan cig tu nam mkha' la mngon par 'phags nas nub kyi ba lang spyod ga la ba der song ste/ des der lo brgya phrag mang po dang / lo stong phrag mang por rgyal bo byas so/ /de nas rgyal po grags pa</text></item>
<item><p>154a2</p><section>dkon brtsegs</section><text>mtha' yas de 'di snyam du sems te/ 'o na bdag ni byang gi sgra mi snyan gyi gling du 'gro'o snyam pa dang / sems bskyed ma thag tu dpung gi tshogs yan lag bzhi ba dang lhan cig tu nam mkha' la mngon par 'phags nas byang gi sgra mi snyan gyi gling chen po ga la ba der song ste/ des der lo brgya phrag</text></item>
<item><p>154a3</p><section>dkon brtsegs</section><text>mang po dang / lo stong phrag mang por rang gi dpung gi tshogs la rjes su bstan to/ de nas rgyal po grags pa mtha' yas yun ring po 'das pa'i dus shig na 'di snyam sems te/ sum cu rtsa gsum zhes bya ba'i lha ri rab kyi zom la gnas pa dag yod na bdag ni sum cu rtsa gsum pa'i</text></item>
<item><p>154a4</p><section>dkon brtsegs</section><text>lha ga la ba der 'gro'o snyam pa dang / sems bskyed ma thag tu dpung gi tshogs yan lag bzhi pa dang lhan cig tu nam mkha' la mngon par 'phags nas glang po rin po che'i bya la khar zhon te ri'i rgyal po ri rab kyi steng du song ngo / /de nas rgyal po grags pa mtha' yas kyis kha lo sgyur ba la</text></item>
<item><p>154a5</p><section>dkon brtsegs</section><text>smras pa/ kha lo sgyur ba gling chen po bzhi dang / ri'i rgyal po ri rab dang / rgya mtsho chen po ji ltar mthong / kha lo sgyur bas smras pa/ rgyal po chen po 'di lta ste dper na rdza mkhan gyi 'khor lo dbyig pas 'phangs na yongs su 'khor ba de bzhin du gling chen po bzhi dang / ri'i rgyal po ri</text></item>
<item><p>154a6</p><section>dkon brtsegs</section><text>rab dang / rgya mtsho chen po 'di yang yongs su 'khor bar mthong ngo / /rgyal pos smras pa/ kha lo sgyur ba 'o na da dung glang po rin po ches 'gros ma phyung ngo / /yang rgyal po grags pa mtha' yas kyis kha lo sgyur ba la smras pa/ kha lo sgyur ba gling chen po bzhi dang / ri'i rgyal po ri rab</text></item>
<item><p>154a7</p><section>dkon brtsegs</section><text>dang / rgya mtsho chen po 'di da ji ltar mthong / kha lo sgyur bas smras pa/ rgyal po chen po gling chen po bzhi dang / ri'i rgyal po ri rab dang / rgya mtsho chen po dag da ni 'gul zhing rab tu 'gul ba dang / kun tu rab tu 'gul bar mthong ngo / /rgyal pos smras pa/ kha lo sgyur ba 'o na da dung</text></item>
<item><p>154b1</p><section>dkon brtsegs</section><text>glang po rin po ches 'gros ma phyung ngo / /yang rgyal po grags pa mtha' yas kyis kha lo sgyur ba la smras pa/ kha lo sgyur ba gling chen po bzhi dang / ri'i rgyal po ri rab dang / rgya mtsho chen po 'di da ji ltar mthong / kha lo sgyur bas smras pa/ rgyal po chen po da ni gling chen po bzhi dang / ri'i rgyal</text></item>
<item><p>154b2</p><section>dkon brtsegs</section><text>po ri rab dang / rgya mtsho chen po dag kyang g.yo ba'am 'gul ba dang / ldeg pa ma mchis par gnas par mthong ngo / /rgyal pos smras pa/ kha lo sgyur ba da ni glang po'i rgyal pos 'gros bslang ba ltas ring po mi thogs par ri'i rgyal po ri rab kyi rtse mor phyin par 'gyur ro/ /de nas rgyal</text></item>
<item><p>154b3</p><section>dkon brtsegs</section><text>po grags pa mtha' yas dpung gi tshogs yan lag bzhi pa dang lhan cig tu ring po mi thogs par ri'i rgyal po ri rab kyi rtse mor phyin pa dang / lha'i dbang po brgya byin gyis rgyal po grags pa mtha' yas rgyang ring po nas 'ong ba mthong ngo / /mthong nas stan gyi phyed la bdar te rgyal po chen</text></item>
<item><p>154b4</p><section>dkon brtsegs</section><text>po tshur spyon/ rgyal po chen po byon pa legs so/ /rgyal po chen po stan gyi phyed la bzhugs shig ces smras pa dang / rgyal po grags pa mtha' yas lha'i dbang po brgya byin gyi stan gyi phyed la 'dug ste/ des der lo brgya stong phrag mang por sum cu rtsa gsum pa'i lha'i rgyal srid phyed kyi</text></item>
<item><p>154b5</p><section>dkon brtsegs</section><text>dbang phyug la dbang byas par gyur to/ /de nas rgyal po grags pa mtha' yas yun ring po 'das pa'i dus shig na 'di snyam du sems te/ kye ma bdag gis brgya byin gyi stan thams cad la 'dug par bya'o snyam pa dang / des sems bskyed ma thag tu dpung gi tshogs yan lag bzhi pa dang</text></item>
<item><p>154b6</p><section>dkon brtsegs</section><text>lhan cig tu stan phyed po de las nyams nas 'dzam bu'i gling du gnas par gyur te/ rgyal po'i pho brang 'khor rin po ches rab tu brgyan pa'i skyed mos tshal gyi ra ba na 'khod pa'i mi rnams kyis rgyal po grags pa mtha' yas rgyal po'i pho brang 'khor rin po ches rab tu brgyan pa'i rin po che'i skyed mos</text></item>
<item><p>154b7</p><section>dkon brtsegs</section><text>tshal du 'ongs shing de na 'dug pa mthong nas mthong ma thag tu myur ba myur bar rings pa'i gzugs kyis rgyal po'i pho brang 'khor rin po ches rab tu brgyan pa de na rgyal po dga' byed ces bya ba rgyal po byed cing 'dug pa la sbran to/ /rgyal po dga' byed des rin po che'i za ma tog gi skyed mos tshal</text></item>
<item><p>155a1</p><section>dkon brtsegs</section><text>na lha'i mi zhig dpung gi tshogs yan lag bzhi pa dang lhan cig tu gnas zhes thos nas myur ba myur bar rings pa'i gzugs su bzhon pa'i mchog la zhon te/ yan lag bzhi pa'i dpung gi tshogs dang lhan cig tu rgyal po'i pho brang 'khor rin po ches rab tu brgyan pa</text></item>
<item><p>155a2</p><section>dkon brtsegs</section><text>nas byung nas rin po che'i za ma tog gi skyed mos tshal ga la ba der song ngo / /rgyal po'i pho brang 'khor rin po ches rab tu brgyan pa na 'khod pa thams cad kyang ngo mtshar du gyur nas rgyug par gyur to/ /de nas rgyal po dga' byed bzhon pa las babs te/ rgyal po grags pa mtha'</text></item>
<item><p>155a3</p><section>dkon brtsegs</section><text>yas ga la ba der dong nas/ des spos dang / me tog dang / phreng ba dang / byug pa dang / bdug spos phul te/ gos phrag pa gcig la gzar nas pus mo g.yas pa'i lha nga sa la btsugs te rgyal po grags pa mtha' yas ga la ba de logs su thal mo sbyar ba btud nas rgyal po grags</text></item>
<item><p>155a4</p><section>dkon brtsegs</section><text>pa mtha' yas la khyod su zhig lags shes dris so/ /rgyal pos de la smras pa/ rgyal po grags pa mtha' yas zhes bya ba zhig byung ba de khyod kyis thos sam/ rgyal po dga' byed kyis smras pa/ bdag gis rab tu'ang thos te/ rgan rabs dag mchi na rgyal po grags pa mtha' yas</text></item>
<item><p>155a5</p><section>dkon brtsegs</section><text>zhes bgyi ba 'khor los sgyur ba khyogs dang dpung dang bzhon pa dang bcas te mtho ris su bzhud do zhes thos so/ /smras pa/ nga ni rgyal po grags pa mtha' yas zhes bya ba de yin no/ /de nas rgyal po grags pa mtha' yas de mi'i gzi brjid kyis mig ma gang ste/ mi'i longs spyod</text></item>
<item><p>155a6</p><section>dkon brtsegs</section><text>mi bzod par gyur nas bying zhing mi gnas par gyur te/ 'di lta ste dper na mar gyi gong bu'am/ mar sar gyi gong bu bye ma tsha ba la bzhag pa ni 'ju zhing mi gnas so/ /de bzhin du rgyal po grags pa mtha' yas kyang bying zhing mi gnas par gyur to/ /de nas rgyal po dga' byed kyi rgyal po grags</text></item>
<item><p>155a7</p><section>dkon brtsegs</section><text>pa mtha' yas de ltar bying ba de la 'di skad ces smras so/ /rgyal po grags pa mtha' yas kyis legs par brjod pa ji skad cig gsungs shes mchi na bdag gis 'jig rten rnams la ji skad cig lung bstan par bgyi/ des smras pa/ rgyal po chen po grags pa mtha' yas ni gling chen</text></item>
<item><p>155b1</p><section>dkon brtsegs</section><text>po bzhir rgyal srid kyi dbang phyug la dbang byas shing bsam pa yid bzhin du grub la don med par ma gyur pa yang myong / /shing thams cad yid bzhin du 'bras bu chags pa dang / gnod pa thams cad rgyun chad pa dang / sems can thams cad kyi yid la bsams pa don yod pa dang /</text></item>
<item><p>155b2</p><section>dkon brtsegs</section><text>spos chu'i char 'bab pa dang / lha'i yid bzhin gyi gos kyi char 'bab pa dang / dbyig gi char 'bab pa dang / gser gyi char 'bab pa dang / rin po che sna tshogs kyi char 'bab pa dang / yo byad thams cad kyi char 'bab pa yang myong bar gyur nas gling chen po bzhi dag tu gnas te/</text></item>
<item><p>155b3</p><section>dkon brtsegs</section><text>gling chen po bzhi'i rgyal srid kyi dbang phyug la dbang byas nas brgya byin gyi stan phyed mnan pa las 'dod pa chen pos ma btang ste/ 'dod pas ma ngoms bzhin du 'chi ba'i dus byas so zhes rgyal po chen po khyod kyis lung ston cig /de skad ces smras nas rgyal po grags pa mtha' yas de</text></item>
<item><p>155b4</p><section>dkon brtsegs</section><text>'chi ba'i dus byas par gyur to/ /rgyal po chen po de'i tshe de'i dus na 'khor los sgyur ba'i rgyal po grags pa mtha' yas zhes bya ba byung ba de gzhan zhig yin pa snyam du khyod dogs shing the tshom za na de de ltar mi blta'o/ /de ci'i phyir zhe na/ rgyal po chen po nga nyid de'i tshe de'i dus na 'khor</text></item>
<item><p>155b5</p><section>dkon brtsegs</section><text>los sgyur ba'i rgyal po grags pa mtha' yas zhes bya bar gyur to/ /de bas na rgyal po chen po khyod kyis dbang po rnams ni sgyu ma lta bu/ yul rnams ni rmi lam lta bu'o zhes de ltar rig par byas nas sems nges par bzhag par bya ste/ gzhan gyi dring mi 'jog par bya'o/ /de nas bcom</text></item>
<item><p>155b6</p><section>dkon brtsegs</section><text>ldan 'das kyis de'i tshe tshigs su bcad pa 'di dag gsungs so/ /'dod pa'i dbang phyug rnam pa las/ /sems ni mkhas pas bskyod byas te/ /chos kyi dbang phyug dga' ba la/ /sems ni yang dag nyid du gtang / /'dod bde'i dbang phyug spang byas shing / /chos kyi dbang</text></item>
<item><p>155b7</p><section>dkon brtsegs</section><text>la yid bzhag ste/ /sems gdul ba la rab brten na/ /nyon mongs rab tu tshar chod 'gyur/ /nyon mongs tshar bcad brten rnams ni/ /las kyi lam yang chad par 'gyur/ /las kyi lam ni chad gyur na/ /'jig rten gyi ni mchod rten 'gyur/ /'dod la kun nas nyon ma mongs/ /</text></item>
<item><p>156a1</p><section>dkon brtsegs</section><text>'dod pa'i nyes pa rab bsten te/ /sems can rnams la phan sems pas/ /de phyir mchod pa'i rten ces bya/ /'dod pa'i nyes pa thos gyur na/ /mi ni 'dod pa'i 'dod chags las/ /sems sbyong byed pa thams cad mkhyen/ /de phyir mchod pa'i rten ces bya/ /</text></item>
<item><p>156a2</p><section>dkon brtsegs</section><text>sems can rnams kyi sdang spang pa/ /gang zag mchog gis rab tu mkhyen/ /sdang las sems ni grol mdzad pas/ /de phyir mchod pa'i rten ces bya/ /sems can rnams kyi rmongs spangs pa/ /shAkya'i khyu mchog rab mkhyen te/ /rmongs las sems ni sbyong mdzad pas/ /de phyir</text></item>
<item><p>156a3</p><section>dkon brtsegs</section><text>mchod pa'i rten ces bya/ /sems can nga rgyal spang ba yang / /sems can kha lo sgyur bas mkhyen/ /nga rgyal dag las sems sbyong bas/ /de phyir mchod pa'i rten ces bya/ /bcom ldan 'das kyis gzhan yang rgyal po zas gtsang ma la bka' stsal pa/ rgyal po chen po sngon byung ba</text></item>
<item><p>156a4</p><section>dkon brtsegs</section><text>'das pa'i dus na rgyal po sa'i lha zhes bya ba chos dang ldan pa chos kyi rgyal po rin po che sna bdun dang ldan pa byung ste/ de'i rin po che sna bdun ni 'di dag ste/ 'di ltar 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po</text></item>
<item><p>156a5</p><section>dkon brtsegs</section><text>che dang / blon po rin po che dang bdun no/ /rgyal po sa'i lha de'i pha ni rgyal pos 'byung zhes bya bar gyur to/ /rgyal po sa 'byung de'i bu thu bo ni gzhon nu sa'i lha ste/ de nas rgyal pos 'byung 'chi ba'i dus byed pa'i tshe rgyal bu gzhon nu sa'i lha rgyal srid la dbang bskur ro/ /de nas rgyal pos sa'i lha</text></item>
<item><p>156a6</p><section>dkon brtsegs</section><text>de rgyal po rgyal rigs spyi bo nas dbang bskur bar gyur to/ /de nas rgyal po sa'i lha rgyal rigs spyi bo nas dbang bskur ba de gso sbyong gi nyi ma zla ba nya ba'i tshe skra bkrus te ras bcos bu sar pa bgos/ skra dang kha spu bcos/ phreng ba dang rgyan btags/ nor bu dang rna cha gdub kor btags nas khang</text></item>
<item><p>156a7</p><section>dkon brtsegs</section><text>steng na bud med kyi 'khor gyis bskor cing mdun du bdar te 'dug 'dug pa dang / shar phyogs nas lha'i 'khor lo rin po che rtsibs stong dang ldan pa/ lte ba dang bcas pa/ mu khyud dang bcas pa/ rnam pa thams cad kyi mchog dang ldan pa/ 'od zer dang ldan pa/ 'od gsal ba/ 'phang du khru</text></item>
<item><p>156b1</p><section>dkon brtsegs</section><text>bdun yod pa/ thams cad gser las byas pa byung bar gyur to/ /rgyal pos sa'i lha des sngon yang rgyal po rgyal rigs spyi bo nas dbang bskur ba gang gso sbyong gi nyi ma zla ba nya ba'i tshe zhes bya ba nas bud med kyi tshogs kyis bskor cing mdun du bdar ba'i bar du snga ma bzhin te/ shar phyogs nas</text></item>
<item><p>156b2</p><section>dkon brtsegs</section><text>lha'i 'khor lo rin po che rtsibs stong dang ldan pa zhes bya ba nas thams cad gser las byas pa'i bar dang ldan pa byung bar gyur pa dang / de 'khor los sgyur ba'i rgyal por 'gyur ro zhes thos pas de 'di snyam du sems te/ bdag 'khor los sgyur ba'i rgyal po lta yin nam de la bdag gis</text></item>
<item><p>156b3</p><section>dkon brtsegs</section><text>sad par bya'o snyam nas rgyal po sa'i lha stan las langs te/ gos phyogs gcig tu bgos nas pus mo g.yas pa'i lha nga sa la btsugs te/ lha'i 'khor lo rin po che ga la ba de logs su thal mo sbyar ba btud nas lha'i 'khor lo rin po che de la 'di skad ces smras so/ /kye 'khor</text></item>
<item><p>156b4</p><section>dkon brtsegs</section><text>lo rin po che bobs te sa la gnos shig ces byas pa dang / de nas lha'i 'khor lo rin po che de nam mkha' las babs te sa la gnas par gyur to/ /de nas rgyal po sa'i lha des lha'i 'khor lo rin po che de gos khye'u gtsang gis phyis te lag pa g.yas pas bskul nas 'di skad ces</text></item>
<item><p>156b5</p><section>dkon brtsegs</section><text>smras so/ /kye 'khor lo rin po che shar phyogs las rnam par rgyal bar gyis shig /de nas 'khor lo rin po che de shar phyogs logs su gyur pa dang / shar phyogs kyi gnas rnams su de nyid kyi tshe sngon gyi 'khor los sgyur ba rnams kyi lam mnyam zhing shin tu bde ba/ nyams</text></item>
<item><p>156b6</p><section>dkon brtsegs</section><text>dga' ba/ rin po che bdun gyi rgyu las grub pa/ me tog sil ma sna tshogs kyis gang ba byung bar gyur te/ de'i gshong du gyur pa'i phyogs rnams ni mtho bar gyur to/ /sgang du gyur pa rnams ni dma' bar gyur to/ /de'i khron pa dang / 'bab chu'i dong dang / mtsho dang /</text></item>
<item><p>156b7</p><section>dkon brtsegs</section><text>mtshe'u dang / chu klung skams pa rnams su ni yan lag brgyad dang ldan pa'i chu byung bar gyur te/ 'di lta ste/ bsil ba dang / zhim pa dang / yang ba dang / 'jam pa dang / dang ba dang / dri nga ba med pa dang / 'thungs na lkog mar mi gnod pa dang / 'thungs na lto ba bde bas</text></item>
<item><p>157a1</p><section>dkon brtsegs</section><text>yongs su gang bar gyur to/ /me tog gi shing ljon pa rnams la yang me tog chags par gyur to/ /'bras bu'i shing ljon pa rnams la yang 'bras bu chags par gyur to/ /me tog rgyas pa'i shing rnams kyang rtag tu me tog rgyas par gyur to/ /'bras bu chags pa'i shing</text></item>
<item><p>157a2</p><section>dkon brtsegs</section><text>rnams kyang rtag tu 'bras bu chags par gyur to/ /'khor los sgyur ba'i rgyal po dpung gi tshogs yan lag bzhi pa dang lhan cig tu 'khor lo rin po che de'i phyi bzhin song ste/ sa phyogs gang du 'khor lo rin po che de 'dug par gyur pa der 'khor los sgyur ba'i rgyal po yang dpung gi</text></item>
<item><p>157a3</p><section>dkon brtsegs</section><text>tshogs yan lag bzhi pa dang lhan cig tu 'dug par gyur to/ /de'i tshe shar phyogs kyi rgyal po'am/ khams kyi rgyal po'am/ grong rdal gyi mi'am/ zhing pa de dag thams cad gser gyi gzhong pa dngul sil mas bkang ba dang / dngul gyi gzhong pa gser phyes bkang ba dag thog te/</text></item>
<item><p>157a4</p><section>dkon brtsegs</section><text>'khor los sgyur ba'i rgyal po de bsu zhing lha tshur gshegs/ lha gshegs pa legs so/ /lha'i chags 'og tu mnga' ba 'di dag ni 'byor cing rgyas la lo legs shing skye bo mang po dang mis gang ba ste/ 'di dag dang bdag cag la lha mnga' mdzad du gsol/ de skad ces smras pa dang / 'khor</text></item>
<item><p>157a5</p><section>dkon brtsegs</section><text>los sgyur ba'i rgyal po des de dag la 'di skad ces smras so/ /nga la longs spyod 'di dag mi dgos kyis/ 'di dag khyed kyi longs spyod du gyur te nye bar 'tsho bar gyis shig /khyed 'di ltar nga'i rjes su 'brang bar gyis shig /gal te khyed kyis srog gcod pa spangs te/ ma byin par</text></item>
<item><p>157a6</p><section>dkon brtsegs</section><text>len pa spangs shing log par lta ba'i bar du spangs na nga yang bdag gis ni yul 'di dag las rgyal te/ mi gang dag mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa dang / rigs kyi gtso bo la rim gro byed pa de dag ni nga'i rjes su 'brang ba yin no snyam</text></item>
<item><p>157a7</p><section>dkon brtsegs</section><text>du sems so/ /da phan chad khyed yul 'khor du chos ma yin pa'i spyod pa dang / mi rig pa'i spyod pa 'dod par ma byed cig /de ltar byas na nga yang yul 'di rnams las rgyal zhing mi de dag kyang nga'i rjes su 'brang ba yin par sems so/ /de dag gis de la legs so zhes nas de bzhin du nan tan</text></item>
<item><p>157b1</p><section>dkon brtsegs</section><text>byed do/ /de'i lha'i 'khor lo rin po che des shar phyogs su rnam par rgyal bar byas te/ shar phyogs kyi rgya mtsho las rgal nas mdun du shing rta'i srog shing btsugs pa ltar 'dug par gyur to/ /de bzhin du lho phyogs dang / nub phyogs su yang rgya cher rnam par rgyal bar byas nas/ byang</text></item>
<item><p>157b2</p><section>dkon brtsegs</section><text>phyogs su byang gi sgra mi snyan gyi gling chen po'i bar las rnam par rgyal bar byas te/ byang phyogs kyi rgya mtsho las rgal nas 'khor los sgyur ba'i rgyal po'i pho brang gi sgo'i steng du/ shing rta'i srog shing btsugs pa bzhin du 'dug par gyur to/ /rgyal po sa'i lhas 'khor lo rin po che</text></item>
<item><p>157b3</p><section>dkon brtsegs</section><text>bskor ma thag tu de nas de'i mod la gling chen po bzhi pa thams cad rin po che'i rang bzhin bkra ba blta na sdug par gnas par gyur te/ rin po che sna bdun ni 'di lta ste/ gser dang / dngul dang / bai dUr+ya dang / shel dang / mu tig dmar po dang / spug dang / rdo'i snying po dang bdun no/ /</text></item>
<item><p>157b4</p><section>dkon brtsegs</section><text>rgyal po sa'i lhas 'khor lo rin po che de bskor ma thag tu sems can dmyal ba thams cad rgyun chad par gyur/ dud 'gro'i skye gnas thams cad dang / gshin rje'i 'jig rten thams cad dang / lha ma yin gyi ris thams cad dang / mi khom pa thams cad kyang rgyun chad par gyur to/ /mi</text></item>
<item><p>157b5</p><section>dkon brtsegs</section><text>dge ba'i sgra rnams kyang yongs su nub par gyur to/ /'di ltar rgyal po sa'i lha'i sngon gyi smon lam gyis gling chen po bzhi po thams cad du ma rmos ma btab pa'i 'bras bu sA lu'i 'bru yang byung bar gyur/ dpag bsam gyi shing rnam pa sna tshogs kyang byung bar gyur to/ /sems can de dag</text></item>
<item><p>157b6</p><section>dkon brtsegs</section><text>gi nad kyi rnam pa yang 'di lta ste/ 'dod pa dang / kha zas mi za ba dang / rga ba gsum ma gtogs par thams cad rgyun chad par gyur to/ /sems can de dag gi tshe'i tshad ni lo bye ba tshang bar gyur to/ /sems can de dag la sdug bsngal gyi sdug bsngal yang thams cad du mi mngon</text></item>
<item><p>157b7</p><section>dkon brtsegs</section><text>zhing mi gnod par gyur te/ de'i tshe 'di dag dang gzhan yang ngo mtshar rmad du byung ba mtha' yas pa byung bar gyur to/ /rgyal po chen po de nas rgyal po sa'i lha de 'di snyam du sems te/ mi'i 'jig rten na longs spyod 'di lta bu yod na longs spyod 'di bas rgya che ba dang / 'di las</text></item>
<item><p>158a1</p><section>dkon brtsegs</section><text>khyad par du 'phags pa'i longs spyod gzhan 'ga' zhig yod dam med snyam nas de 'di snyam du sems te/ bdag gis sum cu rtsa gsum pa'i lha zhes bya ba ri rab kyi rtse mo la gnas pa dag cig yod ces thos na de dag gi longs spyod de ci 'dra ba zhig yod snyam mo/ /</text></item>
<item><p>158a2</p><section>dkon brtsegs</section><text>de nas rgyal po sa'i lha de 'dod pa de ma spangs pa'i phyir mi'i longs spyod la ni smod/ lha'i longs spyod la ni smon cing 'di snyam du 'o na bdag sum cu rtsa gsum pa'i gnas su 'gro bar bya'o snyam du sems bskyed par gyur to/ /rgyal po chen po sa'i lha des sems bskyed ma thag tu dpung gi</text></item>
<item><p>158a3</p><section>dkon brtsegs</section><text>tshogs yan lag bzhi pa dang lhan cig tu ri'i rgyal po ri rab kyi rtse mo la phyin par gyur to/ /de nas lha'i dbang po brgya byin gyis rgyal po sa'i lha rgyang ring po nas 'ong ba mthong nas 'di skad ces smras te/ rgyal po chen po tshur spyon/ rgyal po chen po byon pa legs so zhes stan gyi phyed la</text></item>
<item><p>158a4</p><section>dkon brtsegs</section><text>bdar te/ rgyal po chen po gang gi dus la dbab par mkhyen na stan 'di la bzhugs shig ces smras pa dang / rgyal po sa'i lha yang brgya byin gyi stan phyed la 'dug ste/ des der lo brgya stong phrag mang por sum cu rtsa gsum pa'i lha'i nang du rgyal srid kyi dbang phyug phyed la dbang byas</text></item>
<item><p>158a5</p><section>dkon brtsegs</section><text>so/ /de yun ring po 'das pa'i dus shig na 'dod pa chen po'i dbang gis 'di snyam du sems par gyur te/ kye ma bdag gis sum cu rtsa gsum pa'i lha'i nang du rgyal srid kyi dbang phyug thams cad la dbang bya'o snyam pa dang / sems bskyed ma thag tu lha'i dbang po brgya byin gyi</text></item>
<item><p>158a6</p><section>dkon brtsegs</section><text>stan phyed las nyams nas phyir 'dzam bu'i gling gi grong khyer bde ba'i khyim zhes bya bar gnas par gyur to/ /de lta'i gzi brjid dang ldan pa las 'dzam bu'i gling du gnas par gyur bas mi'i gzi brjid mi bzod par gyur nas de bying zhing mi gnas par gyur to/ /de nas rgyal po sa'i</text></item>
<item><p>158a7</p><section>dkon brtsegs</section><text>lha sa la 'bying ba na de'i tshe tshigs su bcad pa 'di dag smras so/ /rgyal srid dbang phyug rgya chen gyis/ /'dod la sred pa zhi mi 'gyur/ /me la rtswa shing ji bzhin te/ /de bas 'dod pa rnam par spang / /yun ring rgyud kyi 'dod pa la/ /bsten na ngoms par mi 'gyur te/ /skom</text></item>
<item><p>158b1</p><section>dkon brtsegs</section><text>pas nyen pa tshwa chu la/ /rab tu 'thungs kyang yongs gdung bzhin/ /chu bo rnams kyis nam du yang / /rgya mtsho ngoms par mi 'gyur te/ /de bzhin 'dod pa bsten byas na/ /gzhan yang ngoms par mi 'gyur ro/ /shing dang rtswa dag rab bsregs kyang / /me ni ngoms par mi 'gyur ro/ /de</text></item>
<item><p>158b2</p><section>dkon brtsegs</section><text>bzhin 'dod pa bsten byas na/ /'dod pa'i longs spyod ngoms mi myong / /me long ji ltar gzugs brnyan gyis/ /nam yang ngoms par mi 'gyur ba/ /de bzhin gzugs rnams bsten byas na/ /'dod pa'i longs spyod ngoms mi myong / /brag ca ji ltar sgra rnams kyis/ /</text></item>
<item><p>158b3</p><section>dkon brtsegs</section><text>nam yang ngoms par mi 'gyur ba/ /de bzhin sgra rnams bsten byas na/ /'dod pa'i longs spyod ngoms mi myong / /ji ltar spos snod spos rnams kyis/ /nam yang ngoms par mi 'gyur ba/ /de bzhin dri rnams bsten byas kyang / /sna ni dri yis ngoms mi myong / /ji ltar</text></item>
<item><p>158b4</p><section>dkon brtsegs</section><text>gzar bu ro mchog gis/ /nam yang ngoms par mi 'gyur ba/ /de bzhin lce ni ro mchog gis/ /nam yang ngoms par mi 'gyur ro/ /ji ltar nam mkha' rlung rnams kyis/ /nam yang ngoms par mi 'gyur ba/ /de bzhin lus ni reg rnams kyis/ /nam yang ngoms par mi</text></item>
<item><p>158b5</p><section>dkon brtsegs</section><text>'gyur ro/ /dper na rmi lam rmis pa yi/ /chu 'thungs ngoms par mi 'gyur ba/ /de bzhin 'dod la chags pa yi/ /yid kyang ngoms par 'gyur ba med/ /sems can 'dod la sten pa ni/ /phyir zhing sred pa 'phel 'gyur te/ /yul la nye bar bsten byas na/ /'dod pas nam</text></item>
<item><p>158b6</p><section>dkon brtsegs</section><text>yang ngoms pa med/ /skom dang me 'dra'i 'dod pa las/ /sdug bsngal 'byung bar sus mthong ba/ /de dag sred pa zhir 'gyur te/ /me la chus ni blugs pa bzhin/ /rgyal po chen po de'i tshe de'i dus na 'khor los sgyur ba'i rgyal po sa'i lha zhes bya ba byung ba de gzhan zhig yin snyam du dogs</text></item>
<item><p>158b7</p><section>dkon brtsegs</section><text>shing the tshom za'am yid gnyis su gyur na khyod kyis de ltar mi blta'o/ /de ci'i phyir zhe na/ rgyal po chen po nga nyid de'i tshe de'i dus na 'khor los sgyur ba'i rgyal po sa'i lha zhes bya bar gyur to/ /de tsam du che zhing de tsam du yangs pa'i dbang phyug la dbang byas kyang dbang phyug gis ma ngoms</text></item>
<item><p>159a1</p><section>dkon brtsegs</section><text>bzhin du 'chi ba'i dus byas par gyur to/ /de ci'i phyir zhe na/ rgyal po chen po dbang po rnams ni ma ngoms shing ngoms par mi rung ba/ yul rnams ni ngoms par mi byed pa ste/ dbang po rnams ni me long dang 'dra/ yul rnams ni gzugs brnyan dang 'dra/ dbang</text></item>
<item><p>159a2</p><section>dkon brtsegs</section><text>po rnams ni brag ca dang 'dra/ yul rnams ni sgra brnyan dang 'dra/ dbang po rnams ni sgyu ma dang 'dra/ yul rnams ni rmi lam dang 'dra ba yin gyis/ rgyal po chen po khyod de la yid gzhag cing gzhan gyi dring mi 'jog par gyis shig/ //bam po lnga pa</text></item>
<item><p>159a3</p><section>dkon brtsegs</section><text>ste tha ma/ rgyal po chen po gzhan yang sngon byung ba 'das pa'i dus na rgyal po nga las nu zhes bya ba rdzu 'phrul che zhing mthu che la dbang che bar grags pa/ rgyal po gso sbyong 'phags kyi spyi bo nas byung ba/ sngon dge ba'i rtsa ba bsags pa/ sangs rgyas dpag tu med pa mthong ba/</text></item>
<item><p>159a4</p><section>dkon brtsegs</section><text>dge ba'i rtsa ba yang dag par bsgrubs pa/ sangs rgyas bye ba khrag khrig mang po la chos dkar po yongs su bsgrubs pa zhig byung ste/ des gling chen po bzhir dbang phyug la dbang byas so/ /de 'dzam bu'i gling na gnas pa de'i tshe 'dod pa'i khams kyi sems can mi dang lha ji snyed cig 'dod</text></item>
<item><p>159a5</p><section>dkon brtsegs</section><text>pa la spyod par gyur pa de dag gi nang na rgyal po nga las nu de 'di ltar 'dod pa la longs spyod pas mchog tu brjod do/ /de'i tshe 'dzam bu'i gling ni 'byor cing rgyas la bde zhing lo legs pa dang / skye ba mang po dang mis gang ba dang / grong dang / grong khyer dang / grong rdal dang / ljongs dang /</text></item>
<item><p>159a6</p><section>dkon brtsegs</section><text>yul 'khor dang / rgyal po'i pho brang 'khor yang 'dab nye bar gyur pa/ grong rnams kyang bya gag gi 'phur stabs kyis son pa tsam du nye bar gyur to/ /'di ltar chos kyis gnas par gyur pas sa chen po 'di yang gseg ma dang / gyo mo med cing gser dngul mang po dang / kun</text></item>
<item><p>159a7</p><section>dkon brtsegs</section><text>dga' ra ba dang / skyed mos tshal dang / rdzing bu dang / mtshe'u dag gis mdzes par byas par gyur to/ /rgyal po nga las nu'i rgyal po'i pho brang 'khor ni grong khyer mi tshugs pa zhes bya bar gyur te/ shar nub tu chur ni dpag tshad bcu gnyis/ lho byang gi zheng du ni dpag tshad bdun yod par</text></item>
<item><p>159b1</p><section>dkon brtsegs</section><text>gyur to/ /de ni bskal pa'i dang po la byung ba'i 'khor los sgyur ba'i rgyal po rigs chen por grags par skyes pa'i rgyal po rnams kyi dang po'i grong khyer du gyur pa ste/ 'di lta ste dper na sum cu rtsa gsum pa'i lha rnams kyi grong khyer chen po blta na sdug ces bya ba ni steng gi phyogs nas dril bu</text></item>
<item><p>159b2</p><section>dkon brtsegs</section><text>g.yer ka'i dra ba bres pa'i bar du rgya cher te/ de bzhin du rgyal po nga las nu'i dpyid gnas pa ni zla ba 'char ba zhes bya ba'i khang bshams par gyur to/ /dbyar gnas pa ni bai dUr+ya'i snying po zhes bya ba'i khang bshams par gyur te/ 'di lta ste dper na lha'i dbang po</text></item>
<item><p>159b3</p><section>dkon brtsegs</section><text>brgya byin gyi rnam par rgyal ba'i khang lta bu'o/ /rgyal po nga las nu'i dgun gnas pa ni nyi ma'i 'od zer yang dag 'phags zhes bya ba'i khang bshams par gyur te/ 'di lta ste dper na lha'i dbang po brgya byin gyi rnam par rgyal ba'i khang lta bu'o/ /rgyal po</text></item>
<item><p>159b4</p><section>dkon brtsegs</section><text>nga las nu khang zla ba 'char bar gnas pa'i tshe ni btsun mo dang bcas par 'di lta ste dper na tsan dan gyis bskus pa bzhin du lus bsil bar gyur to/ /khang bai dUr+ya'i snying por gnas pa'i tshe ni 'di lta ste dper na ta ma la'i lo mas bskus pa bzhin du lus dus dang</text></item>
<item><p>159b5</p><section>dkon brtsegs</section><text>ldan par bde bar gyur to/ /khang nyi ma'i 'od zer yang dag 'phags su gnas pa'i tshe ni 'di lta ste dper na a ga rus bskus pa bzhin du lus dro bar gyur to/ /rgyal po chen po rgyal po nga las nu'i bsam pa'i dbang gis khang de dag kyang nyams su bde ba'i reg pa</text></item>
<item><p>159b6</p><section>dkon brtsegs</section><text>'byin par gyur to/ /bsam pa'i dbang gis rlung ldang bar 'gyur/ char 'bab par 'gyur/ rol mo'i sgra 'byung bar 'gyur ro/ /bsam pa'i dbang gis skyid pa dang / longs spyod dang / yongs su spyad pa'i rnam pa 'byung ngo / /rgyal po chen po de nas rgyal po nga las nu 'di</text></item>
<item><p>159b7</p><section>dkon brtsegs</section><text>snyam du sems te/ kye ma bdag gi pho brang du zhag bdun du dbyig gi char 'bab par gyur cig snyam pa dang / sems bskyed ma thag tu rgyal po nga las nu'i pho brang du zhag bdun du dbyig gi char bab par gyur to/ /rgyal po chen po de nas rgyal po nga las nus zhag bdun po de</text></item>
<item><p>160a1</p><section>dkon brtsegs</section><text>'das nas dbyig gi char bab pa de la 'di snyam du sems te/ ji tsam du yongs su dag pa'i las kyi rnam par smin pas bsam pa yid bzhin du yongs su rdzogs pa dmigs shing bsod nams dag kyang mi slu ba 'di ni ngo mtshar rmad du byung ngo snyam nas de yang 'di snyam</text></item>
<item><p>160a2</p><section>dkon brtsegs</section><text>du sems te/ bdag gis gling chen po 'dzam bu'i gling 'byor cing rgyas la/ bde zhing lo legs pa dang / skye bo mang po dang mis gang ba la yang dbang byas/ bdag gi khyim du ni zhag bdun du dbyig gi char bab na da ni bdag nub kyi ba lang spyod kyi gling du 'gro'o snyam pa dang / sems</text></item>
<item><p>160a3</p><section>dkon brtsegs</section><text>bskyed ma thag tu rgyal po chen po rgyal po nga las nu dpung gi tshogs yan lag bzhi pa dang lhan cig tu nam mkha' la mngon par 'phags te/ 'dzam bu'i gling nas nub kyi ba lang spyod kyi gling du phyin nas/ des der lo brgya stong phrag mang por mi'i las 'das shing lha rdzas su</text></item>
<item><p>160a4</p><section>dkon brtsegs</section><text>ma gyur pa'i longs spyod dang ldan pa'i rgyal po byas so/ /de nub kyi ba lang spyod kyi gling chen po de na gnas pa'i tshe yang sems bskyed ma thag tu 'dzam bu'i gling du bab pa bzhin du zhag bdun gyi bar du dbyig gi char bab par gyur to/ /rgyal po chen po de nas rgyal po nga las nu de 'di snyam du</text></item>
<item><p>160a5</p><section>dkon brtsegs</section><text>sems te/ bdag gis 'dzam bu'i gling 'byor cing rgyas pa nas skye bo mang po dang mis gang ba'i bar la ni dbang byas/ bdag gi khyim du zhag bdun du dbyig gi char ni bab/ bdag gis nub kyi ba lang spyod kyi gling chen po la yang dbang byas te/ bdag gi khyim 'dir yang zhag bdun du</text></item>
<item><p>160a6</p><section>dkon brtsegs</section><text>dbyig gi char bab na shar gyi lus 'phags zhes bya ba'i gling chen po yod kyis/ bdag ni gling chen po shar gyi lus 'phags po ga la ba der 'gro'o snyam pa dang / sems bskyed ma thag tu rgyal po chen po rgyal po nga las nu de dpung gi tshogs yan lag bzhi pa dang lhan cig tu nam mkha' la</text></item>
<item><p>160a7</p><section>dkon brtsegs</section><text>mngon par 'phags nas shar gyi lus 'phags po'i gling chen por phyin par gyur te/ des der yang lo brgya stong phrag mang por mi'i las 'das shing lha rdzas su ma gyur pa'i longs spyod pa dang ldan par rgyal po byas so/ /rgyal po chen po de nas rgyal po nga las nus der yang 'di snyam du</text></item>
<item><p>160b1</p><section>dkon brtsegs</section><text>bsams te/ bdag gis 'dzam bu'i gling dang / nub kyi ba lang spyod dang / shar gyi lus 'phags po la ni dbang byas na da ni bdag byang gi sgra mi snyan gyi gling chen por 'gro'o/ /de'i mi rnams ni nga yir bya ba med cing yongs su 'dzin pa med mod kyi/ 'on kyang der song ste rang gi dpung gi</text></item>
<item><p>160b2</p><section>dkon brtsegs</section><text>tshogs la rjes su bstan par bya'o snyam pa dang / sems bskyed ma thag tu rgyal po nga las nu de dpung gi tshogs yan lag bzhi pa dang lhan cig tu nam mkha' la mngon par 'phags nas shar gyi lus 'phags po'i gling chen po nas byang gi sgra mi snyan gyi gling chen por phyin par gyur te/ des</text></item>
<item><p>160b3</p><section>dkon brtsegs</section><text>der yang mi rnams nga yir bya ba med cing yongs su 'dzin pa med pa'i nang du lo brgya stong phrag du mar bdag gi dpung gi tshogs rnams la rjes su bstan to/ /rgyal po chen po de nas lo brgya stong phrag mang po 'das pa zhig na rgyal po nga las nu de 'di snyam du sems te/ bdag gis 'dzam bu'i gling la ni</text></item>
<item><p>160b4</p><section>dkon brtsegs</section><text>dbang byas/ zhag bdun du ni khyim du dbyig gi char bab/ bdag gis nub kyi ba lang spyod kyi gling chen po la yang dbang byas/ bdag gis shar gyi lus 'phags kyi gling chen po la yang dbang byas/ bdag gis byang gi sgra mi snyan gyi gling chen po la yang dbang byas na/ da ni sum cu rtsa</text></item>
<item><p>160b5</p><section>dkon brtsegs</section><text>gsum pa zhes bya ba'i lha ri rab kyi rtse mo la 'khod pa zhig yod ces grag gis sum cu rtsa gsum gyi gnas su 'gro'o snyam du bsams so/ /rgyal po chen po de nas rgyal po nga las nus sems bskyed ma thag tu dpung gi tshogs yan lag bzhi pa dang lhan cig tu nam mkha' la mngon par</text></item>
<item><p>160b6</p><section>dkon brtsegs</section><text>'phags nas ri rab kyi rtse mo la phyin par gyur to/ /de'i tshe sum cu rtsa gsum pa'i lha rnams chos bzang lha'i mdun sa zhes bya ba na 'dus shing 'khod 'khod pa las lha'i dbang po brgya byin gyis rgyal po nga las nu rgyang ring po nas 'ong ba mthong ste/ mthong nas stan gyi phyed la bdar te rgyal po chen po tshur</text></item>
<item><p>160b7</p><section>dkon brtsegs</section><text>spyon rgyal po chen po byon pa legs so/ /gang gi dus la dbab par shes na stan gyi phyed la bzhugs shig ces smras pa dang / rgyal po nga las nu lha'i dbang po brgya byin gyi stan gyi phyed la 'dug go /rgyal po nga las nu brgya byin gyi stan phyed la 'dug ma thag tu sum cu rtsa gsum</text></item>
<item><p>161a1</p><section>dkon brtsegs</section><text>pa'i lha thams cad lha'i gnas bcus zil gyis gnon to/ /bcu gang zhe na/ lha'i tshe dang / lha'i grags pa dang / lha'i kha dog dang / lha'i bde ba dang / lha'i dbang phyug la dbang ba dang / lha'i gzugs dang / lha'i sgra dang / lha'i dri dang / lha'i ro dang / lha'i</text></item>
<item><p>161a2</p><section>dkon brtsegs</section><text>reg dang / rnam pa bcu ste/ de dag gis lha'i dbang po brgya byin ma gtogs pa thams cad zil gyis mnan to/ /de ci'i phyir zhe na/ mig 'dzums pa dang / mig mi 'dzums pa tsam las lha rnams kyis 'di ni rgyal po nga las nu'o/ /'di ni lha'i dbang po brgya byin no zhes bya bar shes pa</text></item>
<item><p>161a3</p><section>dkon brtsegs</section><text>ma gtogs par rgyal po nga las nu de dang / lha'i dbang po brgya byin gnyis kyang gzugs mnyam par gyur spyod pa mnyam par gyur/ longs spyod mnyam par gyur te/ rgyal po chen po mir gyur pa dang / lhar gyur pa gnyis lus mnyam par grub pa de ni ngo mtshar che'o/ /rgyal po chen po</text></item>
<item><p>161a4</p><section>dkon brtsegs</section><text>rgyal po nga las nus der lo brgya stong phrag mang por sum cu rtsa gsum pa'i lha'i nang du rgyal srid kyi phyed la dbang byas so/ /rgyal po chen po de nas rgyal po nga las nus gling chen po bzhi pa'i dbang phyug la dbang byas/ sum cu rtsa gsum pa'i lha'i rgyal srid byed la dbang byas kyang dbang</text></item>
<item><p>161a5</p><section>dkon brtsegs</section><text>phyug gis ma ngoms nas 'di snyam du sems bskyed de/ kye ma bdag gis sum cu rtsa gsum pa'i lha'i rgyal srid kyi dbang phyug thams cad la dbang bya'o snyam pa dang / sems bskyed ma thag tu dpung gi tshogs yan lag bzhi pa dang lhan cig tu sum cu rtsa gsum gyi gnas nas nyams te/ 'dzam</text></item>
<item><p>161a6</p><section>dkon brtsegs</section><text>bu'i gling du rgyal po'i skyed mos tshal mchog tu phyin par gyur to/ /de 'dzam bu'i gling du gnas par gyur pa'i tshe phyogs thams cad kyang snang bar gyur te/ nyi ma'i 'od kyang zil gyis mnan nas 'di lta ste dper na zla ba'i 'od nyi mas zil gyis mnan pa lta bu'o/ /nyi ma nam mkha' la</text></item>
<item><p>161a7</p><section>dkon brtsegs</section><text>'dug pa yang lham me ma yin te/ 'di lta ste dper na zla ba'i dkyil 'khor steng gi bar snang la 'dug pa nyi mas zil gyis non na mi snang ba bzhin no/ /de nas grong khyer mi tshugs pa'i pho brang dam pa na mi 'khod pa rnams kyis rgyal po de skyed mos tshal der phyin pa mthong bar gyur to/ /mthong</text></item>
<item><p>161b1</p><section>dkon brtsegs</section><text>nas kyang ngo mtshar du gyur te/ de dag grong du dong nas kye grogs po dag 'di ltar lha'i bu zhig bar snang las babs te/ rgyal po'i skyed mos tshal 'dir phyin to zhes tshig tu brjod/ sgra bsgrags so/ /rgyal po chen po de nas yul 'khor gyi mi dang rgyal por bcas pas de skad thos nas</text></item>
<item><p>161b2</p><section>dkon brtsegs</section><text>myur ba myur bar rings pa'i gzugs su glu dang / rol mo dang / me tog dang / spos dang / phreng ba dang / bdug spos dang / byug pa dang / gdugs dang / rgyal mtshan dang / ba dan dang / bla re dag thogs nas gtsang sbra'i spyod pas grong khyer de nas byung ste/ skyed mos tshal de</text></item>
<item><p>161b3</p><section>dkon brtsegs</section><text>ga la ba der dong ngo / /rgyal po chen po rgyal po nga las nu de skyed mos tshal der 'dug ma thag tu sa chen po 'di yang rnam pa drug tu g.yos par gyur to/ /rgyal po chen po de nas yul 'khor gyi mi dang rgyal por bcas pa mi'i dri khyad par du 'phags pas rgyal po nga las nu'i drung du dong ba</text></item>
<item><p>161b4</p><section>dkon brtsegs</section><text>dang / rgyal po nga las nu lha'i longs spyod la goms pas mi'i longs spyod mi bzod par gyur nas sa la bying zhing mi gnas par gyur te/ 'di lta ste dper na mar gyi gong bu'am/ mar sar gyi gong bu bye ma tsha ba la bzhag na zhu zhing mi gnas pa de bzhin du yul 'khor gyi mi dang rgyal por bcas</text></item>
<item><p>161b5</p><section>dkon brtsegs</section><text>pas de bying bar gyur pa mthong nas khyod su zhig lags shes dris so/ /de nas rgyal po nga las nus rgyal po dang / yul 'khor gyi mir bcas pa de dag la 'di skad ces smras so/ /khyed kyis rgyal po nga las nu zhes bya ba zhig byung ba de thos sam/ de dag gis smras pa/ bdag cag</text></item>
<item><p>161b6</p><section>dkon brtsegs</section><text>gis rgan rabs dag las rgyal po nga las nu zhes bgyi ba zhig lus de nyid kyis dpung gi tshogs yan lag bzhi pa dang lhan cig tu mtho ris su bzhud do zhes thos so/ /rgyal po nga las nus de dag la smras pa/ grogs po dag rgyal po nga las nu zhes bya ba de ni kho bo yin te/ mtho ris</text></item>
<item><p>161b7</p><section>dkon brtsegs</section><text>nas nyams nas lhung bar gyur to zhes smras nas/ rgyal po dang yul 'khor gyi mir bcas pa de dag gis glu'i dbyangs kyi tshigs su bcad pas de la 'di skad ces smras so/ /bdag cag rnams kyis rgan rabs las/ /mi yi bdag po rdzu 'phrul che/ /mya ngan bral zhing grags chen ldan/ /</text></item>
<item><p>162a1</p><section>dkon brtsegs</section><text>nga las nu zhes bya ba byung / /de ni khyogs dpung bzhon dang bcas/ /g.yog bcas mtho ris 'jig rten bzhud/ /mi dbang gtso bo lha gnas bzhugs/ /chos kyis sa yang skyong zhes thos/ /de smras mi yi bdag po de/ /mi rtag nyen te phongs par gyur/ /bde ba stor te</text></item>
<item><p>162a2</p><section>dkon brtsegs</section><text>sdug bsngal thob/ /rgyal po de ni kho bo yin/ /de smras skye bo thams cad kyis/ /thal mo sbyar te rkang bar gtugs/ /rgyal po bdag cag ci brjod pa/ /ya mtshan ngo mtshar bka' stsal gsol/ /de smras rgyal po lha las nyams/ /sdug bsngal rnyed pa'i ngo mtshar nyon/ /yun</text></item>
<item><p>162a3</p><section>dkon brtsegs</section><text>ring bde bar 'dod pa yi/ /mis ni rtag tu bag yod bya/ /nga las nu ba rgyal po'i mchog /rgyal pos gling bzhi rab bsten nas/ /'dod pa'i longs spyod mchog ldan te/ /'dod pas ma ngoms de 'das so/ /de yi khyim du zhag bdun du/ /dbyig gi dra ba'i char pa bab/ /gling bzhi pa</text></item>
<item><p>162a4</p><section>dkon brtsegs</section><text>la rab bstan nas/ /'dod pas ma ngoms de bying ngo / /lha yi dbang po brgya byin gyi/ /stan phyed la ni rgyal po 'dug /kun tu rtog pa'i rtog pas brlag /bdag 'dod nga rgyal bcom nas rgud/ /mi mkhas 'khor ba'i rgya mtsho 'dir/ /'gro ba dag tu yang nub ste/ /'dod pa rab tu</text></item>
<item><p>162a5</p><section>dkon brtsegs</section><text>bsten byas na/ /rgyal bas bsngags pa'i ngoms mi rnyed/ /rmi lam rmis pa'i chu lta bur/ /'thungs kyang ngoms par mi 'gyur ba/ /de ltar 'dod pa'i longs spyod rnams/ /bsten na ngoms par mi 'gyur ro/ /blo gros ldan pa gang dag gis/ /shes pas mun pa rnam bsal</text></item>
<item><p>162a6</p><section>dkon brtsegs</section><text>te/ /ngoms par bya phyir bcom ldan gyi/ /'phags pa'i shes rab yang dag rtog /srid pa rnam bshig blo gros can/ /rga dang shi dang skye la rtog /sred pa rab tu spangs nas su/ /srid pa spangs te len mi byed/ /tshor ba'i rnam pa me 'drar rig /reg pa'ang me 'drar rig nas ni/ /</text></item>
<item><p>162a7</p><section>dkon brtsegs</section><text>tshor ba 'phags pa ma yin dang / /reg pa de la sred mi byed/ /rol mo'i sil snyan brdungs pa ltar/ /yul dang dbang po mi byed de/ /rgyal bstan byed pa dbang po rtogs/ /rang bzhin mthong ba dbang po 'dor/ /skye mched drug po yod min yang / /gzugs dang 'brel par</text></item>
<item><p>162b1</p><section>dkon brtsegs</section><text>yid bskyod do/ /rnam par shes par brtags pa'i phyir/ /tshor ba kun tu rtog ces brjod/ /de ltar rig nas 'phags pa rnams/ /srid pa'i rgyud la yid mi rton/ /shes rab 'phags pas ngoms gyur te/ /shing med me bzhin zhi bar 'gyur/ /srid pa mi rtag bstan byas te/ /</text></item>
<item><p>162b2</p><section>dkon brtsegs</section><text>rgyal po yul 'khor mir bcas la/ /nga nus de skad lung bstan nas/ /mi yi bdag po nub par gyur/ /rgyal po chen po de'i tshe de'i dus na rgyal po nga las nu zhes bya ba byung ba de gzhan zhig yin snyam du dogs shing the tshom za'am/ nem nur du gyur na khyod kyis de ltar mi blta'o/ /de</text></item>
<item><p>162b3</p><section>dkon brtsegs</section><text>ci'i phyir zhe na/ rgyal po chen po nga nyid de'i tshe de'i dus na 'khor los sgyur ba'i rgyal po nga las nu zhes bya bar gyur te/ rgyal srid kyi dbang phyug rgya chen po la dbang byas kyang 'dod pas ma ngoms bzhin du 'chi ba'i dus byas par gyur pa yin no/ /rgyal po chen po de lta bas na de ltar rig par byas</text></item>
<item><p>162b4</p><section>dkon brtsegs</section><text>la dbang phyug gi dregs pa spangs te bag yod par bya'o/ /bag yod pa la gnas te khyod kyis dge ba'i rtsa ba rnams yang dag par bsgrub par bya'o/ /rgyal po chen po bag yod pa la mngon par dga' ba ni don 'grub par 'gyur gyis rgyal po chen po bag yod par khams mnyam pa nyid</text></item>
<item><p>162b5</p><section>dkon brtsegs</section><text>yang dag par bsgrub par bya ste/ rgyal po chen po 'dus byas kyi khams dang / 'dus ma byas kyi khams ni bud med ma yin/ skyes pa ma yin/ 'das pa ma yin/ ma 'ongs pa ma yin/ da ltar byung ba ma yin gyis rgyal po chen po 'di la khyod kyis sems nges par gzhag cing gzhan gyi</text></item>
<item><p>162b6</p><section>dkon brtsegs</section><text>dring mi 'jog par bya'o/ /rgyal po chen po sngon byung ba 'das pa'i dus na rgyal po mu khyud ces bya ba chos dang ldan pa chos kyi rgyal po bag yod pa lhur len pa zhig byung ste/ de bya ba gang dang gang rtsom yang de dang de thams cad la bag yod par spyod cing byed do/ /rgyal po chen po rgyal po mu khyud de</text></item>
<item><p>162b7</p><section>dkon brtsegs</section><text>chos 'di dag thams cad ni dus gsum mnyam pa nyid kyis mnyam pa ste/ 'das pa'i dus na yang chos thams cad rang bzhin dang bral ba'o/ /ma 'ongs pa dang / da ltar byung ba'i dus na yang chos thams cad rang bzhin dang bral ba'o zhes dus gsum mnyam pa nyid la brtson par gyur to/ /</text></item>
<item><p>163a1</p><section>dkon brtsegs</section><text>des chos thams cad dus gsum mnyam pa nyid du mthong bas chos thams cad la mngon par zhen pa med par gyur te/ des sems phyin ci log bzhis sems phyin ci log tu gyur cing mi sdug pa la sdug par 'du shes pa dang / sdug bsngal ba la bde bar 'du shes</text></item>
<item><p>163a2</p><section>dkon brtsegs</section><text>pa dang / mi rtag pa la rtag par 'du shes pa dang / bdag med pa la bdag tu 'du shes pa dag mthong nas de 'di snyam du sems te/ 'di ltar sems can 'di dag ni chos thams cad stong par ma mthong bas/ /kye ma kyi hud 'jig rten gnas pa 'di ni phung ngo / /kye ma 'jig</text></item>
<item><p>163a3</p><section>dkon brtsegs</section><text>rten gnas pa 'di ni rnam par phung ngo snyam nas des 'di snyam du bsams te/ bdag gis sems can 'di dag bsdu ba'i dngos po bzhis bsdu bar bya'o/ /bdag gis de dag bsdu ba'i dngos po bzhis bsdus na chos la sbyar ba la dbang du 'gyur ro snyam mo/ /rgyal po chen po de nas rgyal</text></item>
<item><p>163a4</p><section>dkon brtsegs</section><text>po mu khyud kyis thabs mkhas pa sngon du btang ste sems can rnams bsdu ba'i dngos po bzhis bsdus nas dus gsum mnyam pa nyid du gdams ngag gis bstan te/ kye sems can dag chos thams cad ni rang bzhin gyis stong pa ste/ kye sems can dag chos gang la rang bzhin med pa de ni 'das</text></item>
<item><p>163a5</p><section>dkon brtsegs</section><text>pa yang ma yin/ ma 'ongs pa yang ma yin/ da ltar byung ba yang ma yin no/ /de ci'i phyir zhe na/ rang bzhin med pa'i phyir te/ 'das pa zhes gdags par bya ba ma yin ma 'ongs pa dang / da ltar byung ba zhes gdags par bya ba ma yin no/ /rgyal po chen po de nas sems</text></item>
<item><p>163a6</p><section>dkon brtsegs</section><text>can de dag rgyal po mu khyud des de ltar dus gsum mnyam pa nyid la bskul bas srog chags bye ba khrag khrig brgya stong phrag brgyad cu mi skye ba'i chos la bzod pa thob par gyur to/ /de'i tshe sum cu rtsa gsum pa'i lha rnams chos bzang lha'i mdun sa na 'dus shing 'khod pa'i nang du bar skabs su 'di</text></item>
<item><p>163a7</p><section>dkon brtsegs</section><text>lta bu'i gtam brjod pa byung ste/ 'di ltar phyin ci log tu gyur pa'i sems can rnams la thabs mkhas pas phyin ci log med pa yang dag par ston pa chos can chos kyi rgyal po thabs mkhas pa dang ldan pa mu khyud 'di su dag gi rgyal po yin pa'i mi rnams ni kye ma'o rnyed pa dang ldan pa ste/</text></item>
<item><p>163b1</p><section>dkon brtsegs</section><text>kye ma mi rnams ni rnyed pa legs par rnyed pa'o zhes zer bar gyur to/ /de nas lha'i dbang po brgya byin chos bzang lha'i mdun sa ga la ba der song ste phyin nas rang gi stan la 'dug ste sum cu rtsa gsum pa'i lha rnams la smras pa/ khyed da ltar 'di na 'khod pa rnams gtam ci zhig byed</text></item>
<item><p>163b2</p><section>dkon brtsegs</section><text>byed/ de skad ces smras pa dang / sum cu rtsa gsum pa'i lha rnams kyis lha'i dbang po brgya byin la 'di skad ces smras so/ /lha'i dbang po bdag cag chos bzang lha'i mdun sa 'di na mchis pa'i tshe bar skabs su 'di lta bu'i gtam brjod pa byung ste/ 'di ltar</text></item>
<item><p>163b3</p><section>dkon brtsegs</section><text>phyin ci log tu gyur pa'i sems can rnams la thabs mkhas pas gang 'di chos thams cad rang bzhin med pa'o zhes phyin ci ma log par ston pa chos can chos kyi rgyal po thabs mkhas pa dang ldan pa mu khyud 'di su dag gi rgyal po yin pa'i mi rnams ni kye ma'o rnyed pa dang ldan pa ste/</text></item>
<item><p>163b4</p><section>dkon brtsegs</section><text>kye ma'o mi rnams ni rnyed pa legs par rnyed pa'o zhes bgyis so/ /de skad ces smras pa dang / lha'i dbang po brgya byin gyis sum cu rtsa gsum pa'i lha de dag la 'di skad ces smras so/ /kye grogs po dag rgyal po mu khyud ces bya ba de ni thabs la mkhas pa bsam gyis mi khyab</text></item>
<item><p>163b5</p><section>dkon brtsegs</section><text>pa dang ldan pa yin na rgyal po mu khyud de 'dir 'ongs nas mthong bar khyed 'dod dam mi 'dod/ sum cu rtsa gsum pa'i lha rnams kyis smras pa/ lha'i dbang po mu khyud de 'dir mchis te mthong bar bdag cag kyang 'tshal lo/ /de nas lha'i dbang po brgya byin gyis kha lo</text></item>
<item><p>163b6</p><section>dkon brtsegs</section><text>sgyur ba ma ta li la smras pa/ ma ta li tshur shog /khyod lha'i shing rta cang shes rtsibs stong dang ldan pa khrid la rgyal po mu khyud ga la ba der song ste/ rgyal po mu khyud la 'di skad gyis shig /rgyal po chen po sum cu rtsa gsum pa'i lha rnams kyi shing rta cang shes rtsibs stong</text></item>
<item><p>163b7</p><section>dkon brtsegs</section><text>dang ldan pa 'di bkri ste mchis na rgyal po chen po thags thogs ma mchis par 'di la bcibs su gsol/ sum cu rtsa gsum pa'i lha rnams ni khyod mthong bar dga'o zhes gyis la shing rta la zhon pa dang 'di skad ces gyis shig /rgyal po chen po lam gang nas gshegs</text></item>
<item><p>164a1</p><section>dkon brtsegs</section><text>par bgyi/ gang gis phyin ci log tu gyur pa'i phyin ci log gi sa nas bzhud dam/ phyin ci log ma mchis pa rnams kyi phyin ci log ma mchis pa'i sa nas bzhud ces gyis shig /legs so zhes smras nas/ kha lo sgyur ba ma ta lis lha'i dbang po brgya byin gyi</text></item>
<item><p>164a2</p><section>dkon brtsegs</section><text>ltar mnyan nas babs te ji skad bsgo ba bzhin rgyal po mu khyud la de skad ces smras so/ /de skad ces smras pa dang / rgyal po mu khyud kyis kha lo sgyur ba ma ta li la 'di skad ces smras so/ /ma ta li de lta bas na lam de gnyi ga nas 'dong ngo zhes byas pa dang / kha lo sgyur ba ma ta lis rgyal po mu</text></item>
<item><p>164a3</p><section>dkon brtsegs</section><text>khyud phyin ci log tu gyur pa rnams kyi phyin ci log gi sa dang / phyin ci log med pa rnams kyi phyin ci log med pa'i sa de gnyi ga nas drangs te dong ngo / /rgyal po chen po de nas rgyal po mu khyud kyis kha lo sgyur ba ma ta li la smras pa/ ma ta li de bas na phyin ci log tu gyur pa'i sa bltas yud tsam zhig shing</text></item>
<item><p>164a4</p><section>dkon brtsegs</section><text>rta sdod du chug shig /de nas kha lo sgyur ba ma ta lis shing rta sdod du 'jug pa'i yun ji srid pa de nyid kyi bar skabs su rgyal po mu khyud kyis srog chags bye ba phrag brgyad cu de kho na nges par bstan pa'i ting nge 'dzin la bkod par gyur te/ 'di ltar bag yod pa dang / mngon par shes pas rnam par rtse</text></item>
<item><p>164a5</p><section>dkon brtsegs</section><text>ba'i phyir ro/ /de dag gis kyang mi skye ba'i chos la bzod pa thob par gyur to/ /kha lo sgyur ba ma ta lis ni rgyal po mu khyud kyis las ci byas pa shes par ma gyur to/ /de nas kha lo sgyur ba ma ta lis de bzhin du drangs te/ rgyal po mu khyud dang ri rab kyi rtse mo la phyin to/ /de nas rgyal po mu khyud kyis</text></item>
<item><p>164a6</p><section>dkon brtsegs</section><text>rgyang ring po nas nags tshal stug po rnam pa thams cad du sngo ba mthong ste mthong nas kha lo sgyur ba ma ta li la 'di skad ces smras so/ /ma ta li nags tshal stug po 'di ni the tshom med par phyin ci log med pa'i sems can rnams kyi gnas yin no/ /ma ta lis smras pa/ rgyal po chen po 'di ni sum cu rtsa</text></item>
<item><p>164a7</p><section>dkon brtsegs</section><text>gsum pa'i lha rnams kyi chos bzang lha'i mdun sa lags te/ sum cu rtsa gsum pa'i lha rnams kyang 'dir 'dus kyis rgyal po chen po thags thogs ma mchis par bzhud cig /sum cu rtsa gsum pa'i lha rnams ni khyod mthong bar 'tshal lo/ /rgyal po chen po de nas rgyal po mu khyud de thags</text></item>
<item><p>164b1</p><section>dkon brtsegs</section><text>thogs med par nang du song ba dang / lha'i dbang po brgya byin gyis rgyal po mu khyud rgyang ring po nas 'ong ba mthong ngo / /mthong nas stan gyi phyed la bdar to/ /de nas rgyal po mu khyud kyang brgya byin gyi stan phyed la 'dug go /de nas lha'i dbang po brgya byin gyis rgyal po mu khyud stan la 'dug par shes</text></item>
<item><p>164b2</p><section>dkon brtsegs</section><text>nas legs par shin du dga' bar byas te/ rgyal po chen po khyod kyis de ltar sangs rgyas bcom ldan 'das rnams kyi bstan pa 'jig rten du bzhag pa ni khyod kyis rnyed pa legs par rnyed do/ /de nas lha'i dbang po brgya byin gyis sum cu rtsa gsum pa'i lha rnams la smras pa/ kye grogs po dag /</text></item>
<item><p>164b3</p><section>dkon brtsegs</section><text>rgyal po mu khyud 'di ni thabs mkhas pa bsam gyis mi khyab pa dang ldan pa ste/ 'di ltar skad cig tsam la srog chags bye ba phrag brgyad cu sangs rgyas kyi chos la btul bar gyur to/ /de nas rgyal po mu khyud kyis lha'i dbang po brgya byin la 'di skad ces smras so/ /lha'i dbang po bdag ni phyir 'dzam bu'i gling</text></item>
<item><p>164b4</p><section>dkon brtsegs</section><text>du 'gro bar 'dod do/ /de ci'i phyir zhe na/ bdag der song ste/ de bzhin gshegs pa'i bstan pa yongs su gzung bar bya'o/ /brgya byin gyis de la smras pa/ rgyal po chen po khyod gang gi dus la dbab par mkhyen na bzhud cig /de nas rgyal po mu khyud de phyir 'dzam bu'i gling du phyin nas snying rje chen po dang</text></item>
<item><p>164b5</p><section>dkon brtsegs</section><text>ldan zhing thabs mkhas pa la shin du bslabs pas sems can bye ba phrag dpag tu med pa dag sangs rgyas kyi bstan pa la btul bar gyur to/ /rgyal po chen po de'i tshe de'i dus na rgyal po mu khyud ces bya ba byung ba de gzhan zhig yin pa snyam du the tshom 'am/ nem nur za na/ rgyal po chen po khyod kyis de</text></item>
<item><p>164b6</p><section>dkon brtsegs</section><text>ltar mi blta'o/ /de ci'i phyir zhe na/ rgyal po chen po nga nyid de'i tshe de'i dus na rgyal po mu khyud ces bya bar gyur to/ /rgyal po chen po 'di ltar rgyal po mu khyud lha'i dbang po brgya byin gyi stan phyed la dga' ba med pas mu khyud kyi bag yod pa'i stobs bskyed pa la ltos/ /rgyal po chen po de lta bas na khyod kyis</text></item>
<item><p>164b7</p><section>dkon brtsegs</section><text>bag yod par sangs rgyas kyi chos rnams la brtson par bya'o/ /rgyal po chen po sangs rgyas kyi chos de dag kyang gang zhe na/ rgyal po chen po chos thams cad ni sangs rgyas kyi chos so/ /de skad ces bka' stsal pa dang / rgyal po zas gtsang mas bcom ldan 'das la 'di skad ces gsol to/ /bcom</text></item>
<item><p>165a1</p><section>dkon brtsegs</section><text>ldan 'das de'i slad du gal te chos thams cad sangs rgyas kyi chos lags na de lta na ni sems can thams cad kyang sangs rgyas lags so/ /bcom ldan 'das kyis bka' stsal pa/ rgyal po chen po gang dag phyin ci ma log pa de dag ni sangs rgyas so/ /rgyal po chen</text></item>
<item><p>165a2</p><section>dkon brtsegs</section><text>po sangs rgyas zhes bya ba de ni de kho na mthong ba'i tshig so/ /de kho na mthong ba zhes bya ba de ni yang dag pa'i mtha'i tshig so/ /yang dag pa'i mtha' zhes bya ba de ni chos kyi dbyings kyi tshig so/ /rgyal po chen po chos kyi dbyings zhes bya ba de ni gzhan du na ming tsam 'am/ brda</text></item>
<item><p>165a3</p><section>dkon brtsegs</section><text>tsam 'am/ tha snyad tsam 'am/ kun rdzob tsam 'am/ brjod pa tsam 'am/ gdags pa tsam ma gtogs par bstan par mi nus so/ /rgyal po chen po chos thams cad skye ba med pa 'di ni gzungs kyi sgo ste/ de ci'i phyir zhe na/ de la ni chos thams cad mi g.yo mi 'gul zhing rlom sems med pas de'i</text></item>
<item><p>165a4</p><section>dkon brtsegs</section><text>phyir de ni gzungs kyi sgo'o/ /rgyal po chen po chos thams cad 'gag pa med pa de ni gzungs kyi sgo ste/ de ci'i phyir zhe na/ de la ni chos thams cad mi g.yo mi 'gul zhing rlom sems med pas de'i phyir de ni gzungs kyi sgo'o/ /de bzhin du chos thams cad mtshan nyid med pa dang / mtshan ma med pa dang /</text></item>
<item><p>165a5</p><section>dkon brtsegs</section><text>ma skyes pa dang / rang bzhin med pa dang / rnam par rig pa med pa dang / ma byas pa dang / mngon par 'dus ma byas pa dang / 'ong ba med pa dang / 'gro ba med pa dang / sems can med pa dang / srog med pa dang / gso ba med pa dang / gang zag med pa dang / spros pa med pa dang / mtshan ma med</text></item>
<item><p>165a6</p><section>dkon brtsegs</section><text>pa dang / btags pa med pa dang / kun nas dkris pa med pa dang / bag la nyal med pa dang / kun nas nyon mongs par gyur pa med pa dang / rnam par byang ba med pa dang / rjes su chags pa med pa dang / khong khro ba med pa dang / bcings pa med pa dang / grol ba med pa dang / 'gro ba med pa dang /</text></item>
<item><p>165a7</p><section>dkon brtsegs</section><text>rgyug pa med pa dang / ldog pa med pa dang / dma' ba med pa dang / gnas pa med pa dang / 'dug pa med pa dang / mnyam par bzhag pa med pa dang / nor ba med pa dang / shes pa po med pa dang / rnam par shes pa po med pa dang / mthong ba po med pa dang / mi mthong ba med pa dang / tshul khrims</text></item>
<item><p>165b1</p><section>dkon brtsegs</section><text>med pa dang / tshul khrims ma yin pa med pa dang / 'gyod pa med pa dang / mi 'gyod pa med pa dang / mchog tu dga' ba med pa dang / mchog tu mi dga' ba med pa dang / dga' ba med pa dang / mi dga' ba med pa dang / shin tu sbyangs pa med pa dang / shin tu ma sbyangs</text></item>
<item><p>165b2</p><section>dkon brtsegs</section><text>pa med pa dang / bde ba med pa dang / mi bde ba med pa dang / ting nge 'dzin med pa dang / ting nge 'dzin ma yin pa med pa dang / yang dag pa ji lta ba bzhin med pa dang / log pa med pa dang / yid byung ba med pa dang / yid ma byung ba med pa dang / 'dod chags dang bral ba med pa dang /</text></item>
<item><p>165b3</p><section>dkon brtsegs</section><text>'dod chags dang ma bral ba med pa dang / lta ba med pa dang / lta ba ma yin pa med pa dang / rnam par grol ba med pa dang / rnam par ma grol ba med pa dang / shes pa med pa dang / mi shes pa med pa dang / mthong ba med pa dang / ma mthong ba med pa dang / las med pa dang / rnam</text></item>
<item><p>165b4</p><section>dkon brtsegs</section><text>par smin pa med pa dang / tshul bzhin med pa dang / tshul bzhin ma yin pa med pa dang / rnam pa'i sgo bdun cu po de dag gis rgyal po chen po chos thams cad la 'jug par bya'o/ /rgyal po chen po gzugs kyi rang bzhin ni ma byung mi 'byung da ltar yang med do/ /rgyal po chen po de bzhin du tshor</text></item>
<item><p>165b5</p><section>dkon brtsegs</section><text>ba dang / 'du shes dang / 'du byed dang / rnam par shes pa'i rang bzhin ni ma byung mi 'byung da ltar yang med do/ /rgyal po chen po 'di lta ste/ dper na gzugs brnyan gyi gzugs kyi rang bzhin ni ma byung mi 'byung da ltar yang med do/ /rgyal po chen po de bzhin du gzugs kyi rang bzhin dang /</text></item>
<item><p>165b6</p><section>dkon brtsegs</section><text>tshor ba dang / 'du shes dang / 'du byed dang / rnam par shes pa'i rang bzhin yang ma byung mi 'byung da ltar yang med do/ /rgyal po chen po 'di lta ste/ dper na brag ca'i sgra'i rang bzhin ni ma byung mi 'byung da ltar yang med do/ /de bzhin du gzugs dang / tshor ba dang / 'du shes dang / 'du byed dang / rnam</text></item>
<item><p>165b7</p><section>dkon brtsegs</section><text>par shes pa'i rang bzhin yang ma byung mi 'byung da ltar yang med do/ /rgyal po chen po 'di lta ste/ dper na smig rgyu'i chu'i rang bzhin ni ma byung mi 'byung da ltar yang med do/ /de bzhin du gzugs dang / tshor ba dang / 'du shes dang / 'du byed dang / rnam par shes pa'i rang bzhin yang ma byung mi 'byung da</text></item>
<item><p>166a1</p><section>dkon brtsegs</section><text>ltar yang med do/ /rgyal po chen po 'di lta ste/ dper na dbu ba rdos pa ni snying po med de/ ma byung mi 'byung da ltar yang med do/ /de bzhin du gzugs kyi rang bzhin nas rnam par shes pa'i rang bzhin gyi bar du ma byung mi 'byung da ltar yang med do/ /rgyal po chen po 'di lta ste dper na rmi lam gyi</text></item>
<item><p>166a2</p><section>dkon brtsegs</section><text>yul gyi bzang mo ni ma byung mi 'byung da ltar yang med do/ /de bzhin du gzugs kyi rang bzhin nas rnam par shes pa'i rang bzhin gyi bar du ma byung mi 'byung da ltar yang med do/ /rgyal po chen po 'di lta ste dper na rmi lam gyi mo sham gyi bu'i skye ba ni ma byung mi 'byung da ltar yang med do/ /de bzhin du gzugs</text></item>
<item><p>166a3</p><section>dkon brtsegs</section><text>kyi rang bzhin nas rnam par shes pa'i rang bzhin gyi bar du ma byung mi 'byung da ltar yang med do/ /rgyal po chen po 'di lta ste dper na nam mkha' la gnas med do/ /de bzhin du gzugs nas rnam par shes pa'i bar du gnas med do/ /rgyal po chen po gzugs la ni skye ba med do/ /de bzhin du rnam par</text></item>
<item><p>166a4</p><section>dkon brtsegs</section><text>shes pa'i bar du skye ba med do/ /rgyal po chen po gzugs la ni 'gag pa med do/ /de bzhin du rnam par shes pa'i bar du 'gag pa med do/ /rgyal po chen po 'di lta ste dper na mya ngan las 'das pa'i dbyings la skye ba'am 'gag pa med do/ /de bzhin du gzugs nas rnam par shes pa'i bar la skye ba</text></item>
<item><p>166a5</p><section>dkon brtsegs</section><text>'am 'gag pa med do/ /rgyal po chen po 'di lta ste dper na chos kyi dbyings la skye ba'am 'gag pa med de/ de bzhin du gzugs nas rnam par shes pa'i bar la skye ba'am 'gag pa med do/ /rgyal po chen po 'di dag ni de bzhin gshegs pa'i spyod yul te/ bsam gyis mi khyab pa'i spyod yul lo/ /</text></item>
<item><p>166a6</p><section>dkon brtsegs</section><text>byis pa so so'i skye bo thams cad dang thun mong ma yin pa'i spyod yul te/ nyan thos dang / rang sangs rgyas thams cad dang thun mong ma yin/ phri ba ma yin/ bsnan pa ma yin/ thob pa ma yin/ stor ba ma yin/ mngon par rdzogs par sangs rgyas pa ma yin/ mngon par rdzogs par sangs ma rgyas</text></item>
<item><p>166a7</p><section>dkon brtsegs</section><text>pa ma yin/ mngon par shes pa ma yin/ mngon par ma shes pa ma yin/ yongs su shes pa ma yin/ yongs su ma shes pa ma yin/ spangs pa ma yin/ ma spangs pa ma yin/ bsgoms pa ma yin/ ma bsgoms pa ma yin/ mngon du byas pa ma yin/ mngon du ma byas pa ma yin/ bstan pa ma yin/</text></item>
<item><p>166b1</p><section>dkon brtsegs</section><text>ma bstan pa ma yin/ rab tu bstan pa ma yin/ rab tu ma bstan pa ma yin/ bsgrags pa ma yin/ ma bsgrags pa ma yin/ thos par byas pa ma yin/ thos par ma byas pa ma yin/ thos pa ma yin ma thos pa ma yin no/ /de ci'i phyir zhe na/ rgyal po chen po gang bsnan par bya ba'am/ dbri bar bya</text></item>
<item><p>166b2</p><section>dkon brtsegs</section><text>ba'i chos de mi dmigs te/ rgyal po chen po chos thams cad ni rang bzhin gyis med pa yin gyis/ rgyal po chen po 'di la yid yongs su dga' bar bya zhing gzhan gyi dring mi 'jog par bya'o/ /de nas rgyal po zas gtsang mas 'di snyam du sems te/ 'di la ni gang rtogs pas sangs rgyas zhes bya ba'i chos de gang</text></item>
<item><p>166b3</p><section>dkon brtsegs</section><text>yang mi dmigs mod kyi/ 'on kyang dmigs su med pa'i chos rnams la de bzhin gshegs pas gdags pa bstan to snyam nas de'i tshe rgyal po zas gtsang ma la sogs pa shAkya bdun khri mi skye ba'i chos rnams la bzod pa skyes so/ /de nas bcom ldan 'das kyis de dag gi lhag pa'i bsam pa thugs su chud nas</text></item>
<item><p>166b4</p><section>dkon brtsegs</section><text>'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i tshe 'od zer kha dog sna tshogs can/ kha dog du ma dang ldan pa dag bcom ldan 'das kyi zhal gyi sgo nas byung ste/ 'jig rten gyi khams mtha' yas mu med pa dag snang bas rgyas par bkang nas tshangs</text></item>
<item><p>166b5</p><section>dkon brtsegs</section><text>pa'i 'jig rten gyi bar du mngon par 'phags te/ phyir log nas bcom ldan 'das kyi dbu'i gtsug tu nub bo/ /de nas tshe dang ldan pa rta thul stan las langs te bla gos phrag pa gcig tu bgos nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas</text></item>
<item><p>166b6</p><section>dkon brtsegs</section><text>bcom ldan 'das la tshigs su bcad de zhus pa/ 'jig rten rnam par 'dren pa po/ /dpa' chen khyod kyis 'dzum mdzad pa/ /'jig rten snang ba mdzad pa po/ /'dzum pa'i 'dzum rgyu bka' stsal gsol/ /thams cad mkhyen pa 'dren pa po/ /rgyu gang gis 'dzum bstan pa/ /khyod kyis 'gro ba rnams la ston/ /</text></item>
<item><p>166b7</p><section>dkon brtsegs</section><text>bdag gi the tshom myur du khum/ /shAkya'i tshogs kyi don slad du/ /go'u ta mas ni 'dzum pa mdzad/ /dpa' bo 'gro ba dga' mdzad pa/ /'gro ba'i the tshom bsal du gsol/ /bsam gtan chen po khyod kyi gsung / /thos na 'gro ba'i the tshom 'chad/ /mchog tu dga' ba'i yid gyur te/ /kun kyang khyod kyi bstan</text></item>
<item><p>167a1</p><section>dkon brtsegs</section><text>pa 'thob/ /rgyal ba'i 'dzum gyi phrin las 'di/ /khyod kyi sras rnams 'tshal gyur na/ /nan tan gyis ni rab nges shing / /shes pas rjes su mchi bar 'gyur/ /rgyal ba'i khyu mchog khyod kyis ni/ /'gro ba'i the tshom 'di bsal gsol/ /'jig rten the tshom chad gyur na/ /</text></item>
<item><p>167a2</p><section>dkon brtsegs</section><text>bde ba rgya chen thob par 'gyur/ /de skad ces gsol pa dang / bcom ldan 'das kyis tshe dang ldan pa rta thul la tshigs su bcad de slar bka' stsal pa/ ngas ni 'dzum zhing gang mdzad pa/ /rta thul de ni nga las nyon/ /shAkya rnams kyi blo nges pa/ /yang dag ji bzhin lung bstan to/ /chos rnams dmigs su</text></item>
<item><p>167a3</p><section>dkon brtsegs</section><text>med par ni/ /shAkya rnams kyis yang dag shes/ /de phyir sangs rgyas chos rnams la/ /'di dag yid ni nges par bzhag /dmigs su med la brten nas ni/ /shAkya grags pa chen po pa/ /chos rnams kun la nges gyur nas/ /bla med byang chub thob par 'gyur/ /shAkya nges pa 'di dag ni/ /mi yi</text></item>
<item><p>167a4</p><section>dkon brtsegs</section><text>nang nas shi 'phos nas/ /bde ba can gyi 'jig rten du/ /'od dpag med kyi drung du 'gro/ /byang chub sems dpa' 'jigs med pa/ /bde ba can na gnas pa'i tshe/ /sangs rgyas bye ba grangs med la/ /phyogs bcu dag tu mchod byed 'gyur/ /mkhas pa rnams ni khams gcig na/ /sangs rgyas</text></item>
<item><p>167a5</p><section>dkon brtsegs</section><text>bzhugs rnams bsnyen bkur byed/ /sems can kun la phan tshol zhing / /byang chub mchog tu smon lam 'debs/ /de bzhin gshegs rnams mchod byed cing / /zhing nas zhing du rnam par rgyu/ /gang du sangs rgyas 'byung bar yang / /rdzu 'phrul stobs kyis 'dong bar 'gyur/ /bskal pa bye ba</text></item>
<item><p>167a6</p><section>dkon brtsegs</section><text>grangs med du/ /me tog rnam pa sna tshogs kyis/ /de bzhin gshegs pa rnams mchod nas/ /de yi 'og tu 'dren par 'gyur/ /de tshe sangs rgyas re re zhing / /sems can khrag khrig mang po dag /byang chub phyir ni sangs rgyas kyis/ /sangs rgyas dgongs la 'gro ba 'dul/ /sangs</text></item>
<item><p>167a7</p><section>dkon brtsegs</section><text>rgyas kun gyi zhing rnams na/ /byang chub sems dpa' rnams la ston/ /de na sangs rgyas gang yang ni/ /nyan thos 'dul bar yong mi 'gyur/ /sangs rgyas de dag re re zhing / /de na tshe tshad 'gyur ba ni/ /bye ba grangs med lo rnams su/ /chos ston pa dag gnas par 'gyur/ /de dag mya ngan yongs</text></item>
<item><p>167b1</p><section>dkon brtsegs</section><text>'das nas/ /byang chub sems dpa' 'jigs med pa/ /rgyal ba'i sras dag lo grangs ni/ /bye ba stong du dam chos 'dzin/ /mi dbang sras po de dag kyang / /stong pa nyid kyi chos bstan pas/ /sems can bye ba bsam yas dag /byang chub la ni 'dul</text></item>
<item><p>167b2</p><section>dkon brtsegs</section><text>bar 'gyur/ /bag yod pa yi mi rnams ni/ /bag yod pa la gnas bcas te/ /stong pa nyid kyi chos bsten nas/ /thams cad mkhyen du nges par 'byung / /rdzogs sangs rgyas kyis shAkya yi/ /bu yi 'gro bstan 'di thos nas/ /lhar bcas 'jig rten dgar</text></item>
<item><p>167b3</p><section>dkon brtsegs</section><text>gyur te/ /byang chub phyir ni yid kyang btang / /shAkya lung bstan pa'i le'u ste nyi shu rtsa drug pa'o// //de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu byang chub sems dpa'i ting nge 'dzin de kho na nges par bstan pa</text></item>
<item><p>167b4</p><section>dkon brtsegs</section><text>'di byang chub sems dpa' mthar phyin pa rnams la bsgrag par bya'o/ /de ci'i phyir zhe na/ shA ri'i bu ting nge 'dzin 'di ni gang zag med pa ste/ de la de bzhin gshegs pas chos gang yang ma dmigs so/ /gang ma dmigs pa de ni mngon par rdzogs par sangs ma</text></item>
<item><p>167b5</p><section>dkon brtsegs</section><text>rgyas so/ /gang mngon par rdzogs par sangs ma rgyas pa de ni ma bstan pa'o/ /gang ma bstan pa de ni ma shes pa'o/ /gang ma shes pa de ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi bstan pa ste/ de ni de bzhin gshegs</text></item>
<item><p>167b6</p><section>dkon brtsegs</section><text>pa rnams kyi chos kyi rnga chen po yin gyis/ ci nas byang chub sems dpa'i ting nge 'dzin de kho na nges par bstan pa 'di gzung ba dang / bklag pa dang / gzhan dag la yang rgya cher yang dag par bstan par bya ba 'di shA ri'i bu khyod la yongs su gtad do/ /shA ri'i bu byang chub sems</text></item>
<item><p>167b7</p><section>dkon brtsegs</section><text>dpa'i theg pa la yang dag par zhugs pa'i rigs kyi bu'am/ rigs kyi bu mo gang gis bskal pa bcu'i bar du pha rol tu phyin pa lnga shes rab kyi pha rol tu phyin pa dang bral bar sbyad pa bas/ shA ri'i bu gang gis byang chub sems dpa'i ting nge 'dzin de kho na nges par bstan pa</text></item>
<item><p>168a1</p><section>dkon brtsegs</section><text>'di tha na thos par gyur kyang de nyid de bas bsod nams ches mang du 'phel lo/ /shA ri'i bu gang gis bskal pa bcu'i bar du mnyan pa bas gang gis sems can gcig cig la 'di bstan na de nyid de bas bsod nams ches mang du 'phel lo/ /gang gis bskal</text></item>
<item><p>168a2</p><section>dkon brtsegs</section><text>pa bcu'i bar du mnyan te gzhan la bsnyad pa bas gang gis se gol gtogs pa tsam du 'di bsgoms na de nyid de bas ches bsod nams mang du 'phel lo/ /shA ri'i bu de bas na byang chub sems dpa'i ting nge 'dzin de kho na nges par bstan pa 'di nyid la byang chub sems dpa' rnams nan tan thams</text></item>
<item><p>168a3</p><section>dkon brtsegs</section><text>cad kyis gdams par bya'o/ /de ci'i phyir zhe na/ shA ri'i bu byang chub sems dpa'i ting nge 'dzin de kho na nges par bstan pa 'di bsgoms pas ni myur du mi skye ba'i chos la bzod pa 'thob par 'gyur te/ shA ri'i bu gang bla na med pa yang dag par rdzogs pa'i byang chub tu ngas</text></item>
<item><p>168a4</p><section>dkon brtsegs</section><text>lung bstan pa'i byang chub sems dpa'i tshogs 'di dag thams cad kyang / byang chub sems dpa'i ting nge 'dzin de kho na nges par bstan pa 'di la rab tu gnas pa sha stag go /bcom ldan 'das kyis de skad ces bka' stsal nas/ tshe dang ldan</text></item>
<item><p>168a5</p><section>dkon brtsegs</section><text>pa shA ri'i bu dang / dge slong de dag dang / rgyal po zas gtsang ma dang / brgya byin dang / tshangs pa dang / 'jig rten skyong ba de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten</text></item>
<item><p>168a6</p><section>dkon brtsegs</section><text>yi rangs te/ bcom ldan 'das kyis gsungs pa la mngon par bstod do// //'phags pa dkon mchog brtsegs pa chen po'i chos kyi rnam grangs le'u stong phrag brgya pa las de kho na nges par bstan pa yab dang sras mjal ba zhes bya ba'i le'u ste</text></item>
<item><p>168a7</p><section>dkon brtsegs</section><text>bcu drug pa rdzogs so// //rgya gar gyi mkhan po shI len dra bo d+hi dang / dzi na mi tra dang / dA na shI la dang / zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa// //</text></item>
<item><p>168b1</p><section>dkon brtsegs</section><text>'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bcu bdun pa ste gang pos zhus pa/ bam po dang po/ /rgya gar skad du/ Ar+ya pUr+N+Na pa ri pr-its+tshA nA ma ma hA yA na sU tra/ bod skad du/ 'phags pa gang pos zhus pa zhes bya ba theg</text></item>
<item><p>168b2</p><section>dkon brtsegs</section><text>pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab 'od ma'i tshal na dge slong gi dge 'dun chen po mang po dang / byang chub sems dpa' sems dpa' chen po grangs</text></item>
<item><p>168b3</p><section>dkon brtsegs</section><text>med tshad med pa rnams dang thabs cig tu bzhugs te/ de nas tshe dang ldan pa byams ma'i bu gang po stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar te bcom ldan 'das la 'di skad ces</text></item>
<item><p>168b4</p><section>dkon brtsegs</section><text>gsol to/ /bcom ldan 'das bdag la zhu ba cung zad cig mchis na de bzhin gshegs pas thugs brtse bar dgongs te rjes su gnang bar mdzad du gsol/ bcom ldan 'das kyis bka' stsal pa/ byams ma'i bu gang po khyod ci dang ci 'dod pa dris shig dang / ngas yang dag par bstan</text></item>
<item><p>168b5</p><section>dkon brtsegs</section><text>nas khyod kyi sems rangs par bya'o/ /tshe dang ldan pa gang pos gsol pa/ bcom ldan 'das deng bdag ni yon tan mchog mngon par bsgrubs pa/ grags pa shin du mtho zhing rgyang ring ba/ rtag par sems can gyi bde ba yongs su gnyer bar bgyid pa'i byang chub sems dpa'</text></item>
<item><p>168b6</p><section>dkon brtsegs</section><text>sems dpa' chen po rnams kyi slad du zhu ba mchis lags so/ /de nas tshe dang ldan pa byams ma'i bu gang pos tshigs su bcad de gsol pa/ yon tan mchog ni rab bsgrubs nas/ /grags pa mtho zhing rgyang ring dang / /tshul khrims gtsang zhing chos mos pa'i/ /spyod pa gang</text></item>
<item><p>168b7</p><section>dkon brtsegs</section><text>lags bdag zhu lags/ /ji ltar sems ni sbyong bar bgyid/ /ji ltar sbyin pa rgya cher gtang / /ji ltar sems can rab sgrol cing / /dga' sems rtag tu lam sgom lags/ /yang bcom ldan 'das la byams ma'i bu gang pos gsol pa/ bcom ldan 'das deng bdag ni skyes bu dam</text></item>
<item><p>169a1</p><section>dkon brtsegs</section><text>pa de dag gi slad du dngos po de lta bu dag zhu ba lags na byang chub sems dpas/ ji ltar mang du thos pa rgya mtsho chen po lta bur bsags pas yongs su gtugs par mi 'gyur lags/ ji ltar mang du thos pa'i gter rin po che bsags nas chos rnams la nges pa'i don thob</text></item>
<item><p>169a2</p><section>dkon brtsegs</section><text>pas tshig gi don rnams legs par khong du chud par 'gyur lags/ de nas tshigs su bcad de gsol pa/ ji ltar byang chub sems dpa' rnams/ /mang thos rgya mtsho lta bu tshol/ /chos la nges pa'i don thob nas/ /byang chub lam ni legs rtogs 'gyur/ /ji lta bur na tshig gcig</text></item>
<item><p>169a3</p><section>dkon brtsegs</section><text>gis/ /tshad med don ni rab rtogs te/ /'di ltar shes rab stobs dag gis/ /chos rnams thams cad rtogs 'gyur lags/ /mang thos mthar thug ma mchis pas/ /rgol ba mchis kyang sems mi g.yo/ /snying brtse slad du chos bstan nas/ /sems can the tshom gcod bgyid</text></item>
<item><p>169a4</p><section>dkon brtsegs</section><text>lags/ /bcom ldan 'das la tshe dang ldan pa byams ma'i bu gang pos yang gsol pa/ bcom ldan 'das deng bdag ni sa'i rjes su 'brang ba'i ye shes kyi stobs kyis de bzhin gshegs pa la zhu ba gsol ba lags na/ byang chub sems dpa' sems dpa' chen po rnams ji ltar bla na med</text></item>
<item><p>169a5</p><section>dkon brtsegs</section><text>pa yang dag par rdzogs pa'i byang chub las yongs su ldog par mi 'gyur lags/ de nas yang tshigs su bcad de gsol pa/ ji ltar mi khom yongs spangs nas/ /sangs rgyas mang po phrad gyur lags/ /sangs rgyas mang po mthong nas kyang / /shin du dang ba myur 'thob lags/ /bla med</text></item>
<item><p>169a6</p><section>dkon brtsegs</section><text>dang ba thob gyur nas/ /shin du gtang dka' gtong bar 'gyur/ /thams cad yongs su btang nas kyang / /stobs kyis thogs med lam spyod lags/ /ji ltar rab 'byung mos gyur nas/ /dben gnas stong pa'i ye shes sgom/ /ji ltar chos dang 'gal mi bgyid/ /dngos po 'di</text></item>
<item><p>169a7</p><section>dkon brtsegs</section><text>ni bkas bshad gsol/ /bcom ldan 'das la tshe dang ldan pa byams ma'i bu gang pos yang gsol pa/ bcom ldan 'das bdag ni de bzhin gshegs pa rnams mkhyen pa thams cad phun sum tshogs pa dang / rdzu 'phrul thams cad kyi pha rol tu byon pa dang / khams gsum na mchog tu gyur</text></item>
<item><p>169b1</p><section>dkon brtsegs</section><text>pas dpe zla ma mchis pa'i ye shes chen po gya nom pa brnyes nas chos rnams la spyod pa thogs pa mi mnga' bar khong du chud pas na de'i slad du deng bdag dngos po 'di dag zhu ba lags so/ /de nas yang tshigs su bcad de gsol pa/ bcom ldan yon tan mchog bzhugs pas/ /rdzu</text></item>
<item><p>169b2</p><section>dkon brtsegs</section><text>'phrul pha rol rab tu byon/ /thogs pa mi mnga'i mkhyen brnyes pas/ /dpa' bo khyod la bdag zhu lags/ /chos rnams thams cad legs bslabs pas/ /yon tan mtho zhing mngon par 'phags/ mun bcom shes rab snang bskyed pas/ /'khor mang thams cad dga' bar</text></item>
<item><p>169b3</p><section>dkon brtsegs</section><text>mdzad/ /dgra zin byams sdang mi mnga' zhing / /mya ngan mi mnga' sku mi mnga'/ /'chi bdag las ni rab rgyal zhing / /bdud dpung dag ni pham par mdzad/ /mtshon cha thogs pa mi mnga' bar/ /dgra rnams thams cad pham par mdzad/ /rtag par byams pa'i thugs ldan zhing / /tshul</text></item>
<item><p>169b4</p><section>dkon brtsegs</section><text>khrims rnam dag brtan par gnas/ /bcom ldan g.yo sgyu mi mnga' zhing / /nga rgyal mi mnga' dregs mi mnga'/ /rnam grol rig pa brnyes pas na/ /yon tan kun gyi mchog tu gyur/ /ji ltar sngon ni lam spyad nas/ /mkhyen pa mchog ni brnyes pa dang / /ji ltar spyad nas sangs rgyas pa/ /</text></item>
<item><p>169b5</p><section>dkon brtsegs</section><text>bdag la deng ni bkas bshad gsol/ /de nas bcom ldan 'das kyis tshe dang ldan pa byams ma'i bu gang po la bka' stsal pa/ khyod kyis de bzhin gshegs pa la dngos po de lta bu dag zhus pa de legs so legs so/ /shin du legs par nyon la yid la zung shig dang / ngas</text></item>
<item><p>169b6</p><section>dkon brtsegs</section><text>khyod la byang chub sems dpa' rnams kyi sems bskyed nas ji ltar sangs rgyas kyi chos tshad med pa thams cad mngon par bsgrub pa yang dag par bstan par bya'o/ /de nas de'i tshe bcom ldan 'das kyis tshigs su bcad de bka' stsal pa/ ngas deng byang chub sems dpa' rnams/ /dang po byang</text></item>
<item><p>169b7</p><section>dkon brtsegs</section><text>chub sems bskyed nas/ /rab tu brtson pa'i stobs dag gis/ /byang chub lam spyad bshad par bya/ /byang chub sems dpas spyad pa yi/ /lhag pa'i bsam pa sna tshogs kyis/ /sangs rgyas lung ni bstan gyur pa/ /dngos po de dag mdor bstan to/ /lhag pa'i bsam pas</text></item>
<item><p>170a1</p><section>dkon brtsegs</section><text>chos mos sems/ /tshad med mtha' yang yod ma yin/ /spyod pa sna tshogs ston byed pa/ /dngos pa gcig gis 'grub mi 'gyur/ /dga' sems nang ni rab rgyas pas/ /sbyin pa dag ni gtong bar byed/ /sbyin pa gtong yang 'gyod med pas/ /de yi sems</text></item>
<item><p>170a2</p><section>dkon brtsegs</section><text>ni dga' bar 'gyur/ /byang chub sems dpa' 'di snyam du/ /sems can rtag tu rgud pas na/ /mang du thos pa'i nor mi ldan/ /bdag gis btsal bya snyam du sems/ /sems can rtag tu rgud pa yang / /le lo'i dbang las gyur pas na/ /bdag gis brtson 'grus rab bskyed de/ /</text></item>
<item><p>170a3</p><section>dkon brtsegs</section><text>byang chub thob bya snyam du sems/ /bdag gis sems can ched du ni/ /yid bzhin bzod pa rab bskyed de/ /tshig ngan sma 'bebs brdegs gyur kyang / /lan yang mi smra snyam du sems/ /bdag la smra 'bebs su zhig yin/ /sma 'bebs dmigs par mi 'gyur bas/ /smra</text></item>
<item><p>170a4</p><section>dkon brtsegs</section><text>'bebs khong khro byed pa yi/ /dngos po thams cad stong snyam sems/ /de ltar yid la sems pas na/ /sems la khong khro 'khon 'dzin med/ /rtag tu bzod pa bsgoms pas na/ /des na mngon par 'tshang yang rgya/ /sems can dge sems med pa la/ /'jig rten sgron ma byas nas ni/ /</text></item>
<item><p>170a5</p><section>dkon brtsegs</section><text>mgon dang skyabs ni byed pas na/ /nor med nor dang ldan par byed/ /sems can lam log spyod pa ni/ /de dag snying brtse'i gnas yin pas/ /bdag gis yongs su bzlas nas ni/ /mya ngan 'das la gzhag snyam sems/ /sems can thams cad rgud pas na/ /shes rab nor dang</text></item>
<item><p>170a6</p><section>dkon brtsegs</section><text>yang mi ldan/ /bdag gis thams cad mkhyen thob nas/ /de dag tshim par bya snyam sems/ /de ltar byang chub sems dpa' rnams/ /sems can yongs su bzla ba'i phyir/ /sems bskyed byang chub tshol ba na/ /de 'dra'i smon lam 'debs par byed/ /bcom ldan 'das kyis tshe</text></item>
<item><p>170a7</p><section>dkon brtsegs</section><text>dang ldan pa byams ma'i bu gang po la bka' stsal pa/ byang chub sems dpa' sems dpa' chen po rnams ni rgyu rkyen rnam pa sna tshogs kyis sems can la chos ston par byed kyang chos 'ga' tsam la yang gnas par mi byed do/ /de ci'i phyir zhe na/ byang chub sems dpa' rnams ni chos</text></item>
<item><p>170b1</p><section>dkon brtsegs</section><text>thams cad la yang dag par bslabs nas de'i 'og tu mngon par rdzogs par 'tshang rgya bar 'gyur bas so/ /byang chub sems dpa' ni ngo mtshar rmad du byung ba'i dngos po rnam pa bzhi dang ldan pas chos gzhan gang yang dngos po 'di las lhag par yang dag par rjes su mi mthong ngo / /bzhi</text></item>
<item><p>170b2</p><section>dkon brtsegs</section><text>gang zhe na/ byang chub sems dpa' ni sems can le lo can rnams la brtson 'grus rtsom par byed pa gang yin pa 'di ni ngo mtshar rmad du byung ba'i dngos po dang po zhes bya'o/ /khong khro'i sems can nan po che dag gi nang na bzod pa sgom par byed pa gang yin pa 'di ni ngo mtshar rmad du byung ba'i</text></item>
<item><p>170b3</p><section>dkon brtsegs</section><text>dngos po gnyis pa zhes bya'o/ /sems can lam log pa la spyod pa dag mthong nas bdag nyid yang dag pa'i lam la brtson par byed pa gang yin pa 'di ni ngo mtshar rmad du byung ba'i dngos po gsum pa zhes bya'o/ /sems can 'khor ba las yongs su bzla ba'i phyir lhag pa'i bsam</text></item>
<item><p>170b4</p><section>dkon brtsegs</section><text>pas bla na med pa yang dag par rdzogs pa'i byang chub tu sems skyed par byed pa gang yin pa 'di ni ngo mtshar rmad du byung ba'i dngos po bzhi pa zhes bya'o/ /gang po ngo mtshar rmad du byung ba'i dngos po bzhi po 'di dag ni byang chub sems dpa'i ngo mtshar rmad du byung ba'i dngos po mchog ces</text></item>
<item><p>170b5</p><section>dkon brtsegs</section><text>bya'o/ /de nas de'i tshe bcom ldan 'das kyis tshigs su bcad de bka' stsal pa/ sems can le lo can mthong na/ /brtson 'grus sems ni skyed byed pas/ /bdag gis de la chos min pa'i/ /dngos po bstan snyam yong mi sems/ /khong khro ston par mi byed de/ /khong khro sangs</text></item>
<item><p>170b6</p><section>dkon brtsegs</section><text>rgyas lam min zhes/ /rtag tu byams sems sgom pas na/ /byang chub de las skye bar 'gyur/ /sems can lam log mos pas na/ /log pa'i lam la gnas par byed/ /byang chub sems dpa' yang dag lam/ /btsal nas sems can 'god par byed/ /'khor ba'i nyes</text></item>
<item><p>170b7</p><section>dkon brtsegs</section><text>dmigs mthong bas na/ /rtse gcig sangs rgyas ye shes tshol/ /bla med gter ni thob gyur nas/ /sems can bzla bya snyam du sems/ /rmad byung dngos po 'di dag las/ /lhag pa'i gzhan ni su yang med/ /de lta bas na thogs med chos/ /'thob par 'gyur bar rig par bya/ /</text></item>
<item><p>171a1</p><section>dkon brtsegs</section><text>lus kyi gos ni tshig pa dang / /mgo thod me ni 'bar ba bzhin/ /le lo'i sems ni skyes gyur na/ /myur ba nyid du sel bar byed/ /bcom ldan 'das kyis bka' stsal pa/ gang po byang chub sems dpa' chos bzhi dang ldan na dga' ba'i sems skye bar 'gyur</text></item>
<item><p>171a2</p><section>dkon brtsegs</section><text>ro/ /bzhi gang zhe na/ sems can rnams ni 'khor ba na gnas shing brtson 'grus mi rtsom par mthong la bdag nyid ni sangs rgyas kyi lam la gnas nas brtson 'grus rtsom par mthong bas dga' ba'i sems skye bar 'gyur ba dang / sems can rnams ni rtag par le lo can du gyur</text></item>
<item><p>171a3</p><section>dkon brtsegs</section><text>bar mthong la bdag nyid ni sangs rgyas kyi bstan pa la gnas nas brtson 'grus rtsom par mthong bas dga' ba'i sems skye bar 'gyur ba dang / sems can rnams ni khong khro ba dang / 'khon du 'dzin pa dang / phrag dog can du gyur par mthong la bdag nyid ni khong khro ba dang / 'khon</text></item>
<item><p>171a4</p><section>dkon brtsegs</section><text>du 'dzin pa dang / phrag dog med cing rtag par byams pa'i sems dang ldan par mthong bas dga' ba'i sems skye bar 'gyur ba dang / sangs rgyas kyi chos mngon par bsgrub par brtson par gzhan su yang bdag dang mtshungs pa med par mthong bas dga' ba'i sems skye bar 'gyur ba gang yin</text></item>
<item><p>171a5</p><section>dkon brtsegs</section><text>pa'o/ /de nas de'i tshe bcom ldan 'das kyis tshigs su bcad de bka' stsal pa/ sems can le lo can mthong na/ /bdag nyid brtson 'grus rtsom byed pas/ /de phyir byang chub sems dpa' de/ /bdag nyid dga' sems 'thob par 'gyur/ /'khor ba'i nyes dmigs mthong bas</text></item>
<item><p>171a6</p><section>dkon brtsegs</section><text>na/ /skyo ba'i sems ni rab tu skye/ /khams gsum btson rar 'jigs pas na/ /brtson pa'i sems kyis spong bar byed/ /sems can khong khro 'khon 'dzin dga'/ /bdag nyid byams sems gnas pas na/ /de phyir byang chub sems dpa' de/ /dga' bde sems ni skye</text></item>
<item><p>171a7</p><section>dkon brtsegs</section><text>bar 'gyur/ /sems can rnams kyis gang byas pa/ /de dag thams cad mi bya bar/ /de phyir bdag gis bla med pa'i/ /sangs rgyas lam ni btsal snyam sems/ /sangs rgyas rnams kyis bsngags pa yi/ /yang dag ye shes gang yin pa/ /bdag gis ye shes de bslabs nas/ /</text></item>
<item><p>171b1</p><section>dkon brtsegs</section><text>sems can kun gyi skyabs bya sems/ /de phyir byang chub sems dpa' de/ /rtag tu dga' sems skye bas na/ /'dus byas mi bden dag las ni/ /yang dag chos ni skye bar 'gyur/ /bcom ldan 'das kyis bka' stsal pa/ gang po byang chub sems dpa' chos bzhi dang ldan na mi</text></item>
<item><p>171b2</p><section>dkon brtsegs</section><text>khom pa rnams dang bral te/ dal ba phun sum tshogs pa thob nas sangs rgyas kyi chos mngon par bsgrubs pa chud za bar mi 'gyur ro/ /bzhi gang zhe na/ byang chub sems dpa' ni sems dman zhing shin du mnyen pas na sems can dag mthong bar gyur pa'i tshe rtag par bde bar 'ongs</text></item>
<item><p>171b3</p><section>dkon brtsegs</section><text>sam zhes mdangs dang ldan pas gsong por smra zhing phan tshun tshig sbyin par byed pas rtag par 'dzum pa dang ldan pa yin/ sems rtse gcig tu chos gnyer zhing rtag par 'dri rtog la rab tu mos pas na dge ba'i don tshol zhing brtson pa la chog shes pa med pa yin/ dben pa'i gnas la</text></item>
<item><p>171b4</p><section>dkon brtsegs</section><text>mos shing gcig pu 'dug pa la dga' ba yin/ bdag nyid byang chub kyi lam la gnas shing sems can gzhan yang byang chub kyi lam la gnas par 'dzud pa yin te/ byang chub sems dpa' chos bzhi po 'di dag dang ldan par gyur na mi khom pa rnams dang bral te/ dal ba phun sum</text></item>
<item><p>171b5</p><section>dkon brtsegs</section><text>tshogs pa thob nas sangs rgyas kyi mngon par bsgrubs pa chud za bar mi 'gyur ro/ /de nas de'i tshe bcom ldan 'das kyis tshigs su bcad de bka' stsal pa/ mnyen pa'i sems dang rab ldan zhing / /rtag par byams sems sgom pas na/ /sems can dag dang smra ba'i tshe/ /</text></item>
<item><p>171b6</p><section>dkon brtsegs</section><text>sems dman gsong por smra bar byed/ /rtag tu sangs rgyas bsngags pa yi/ /zab mo gya nom chos kyang tshol/ /rtag par tshul khrims gtsang srung zhing / /sbyangs pa'i spyod la mos pa yin/ /sbyangs pa'i chos la rab gnas kyang / /shes rab zab mos spyod pas na/ /de</text></item>
<item><p>171b7</p><section>dkon brtsegs</section><text>phyir byang chub sems dpa' de/ /mi khom rab spangs dal dang ldan/ /rtag tu sangs rgyas rnams la ni/ /chos zab rnams ni zhu byed pas/ /de phyir shes rab 'phel gyur nas/ /mi khom gnas su skye mi 'gyur/ /rtag par dgon par gnas mos shing / /rnam dag sbyangs pa</text></item>
<item><p>172a1</p><section>dkon brtsegs</section><text>spyod pas na/ /de phyir byang chub sems dpa' de/ /mi khom rab spangs khom dang ldan/ /blo ldan mkhas pa gang dag gis/ /chos 'di bzhi la sten byed na/ /mi khom thams cad rab spangs nas/ /sangs rgyas mang po mthong bar 'gyur/ /sangs rgyas</text></item>
<item><p>172a2</p><section>dkon brtsegs</section><text>mang po mthong nas kyang / /mi 'jigs dad dang ldan pas na/ /brtson 'grus mchog ni rab bskyed nas/ /sangs rgyas ye shes tshol bar 'gyur/ /de phyir ye shes gnyer ba dag /yang dag chos ni bslab par bya/ /yang dag chos ni bslabs gyur nas/ /byang chub lam ni</text></item>
<item><p>172a3</p><section>dkon brtsegs</section><text>'thob mi dka'/ /byang chub sems dpa'i spyod pa'i le'u ste dang po'o// //bcom ldan 'das kyis bka' stsal pa/ gang po byang chub sems dpa' chos bzhi dang ldan na mang du thos pa rgya mtsho chen po lta bur bsags pa yin pas yongs su gtugs par mi</text></item>
<item><p>172a4</p><section>dkon brtsegs</section><text>'gyur zhing rtag par mang du thos pa'i gter rin po che bsags nas chos rnams la nges pa'i don thob pas tshig gi don rnams legs par khong du chud par 'gyur ro/ /bzhi gang zhe na/ byang chub sems dpa' ni chos yongs su tshol bar byed pas gsung rab yan lag bcu gnyis</text></item>
<item><p>172a5</p><section>dkon brtsegs</section><text>po 'di lta ste/ mdo'i sne dang / dbyangs kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / de lta bu byung ba'i sde dang / skyes pa'i rabs kyi sde dang / shin du rgyas pa'i sde dang / rmad du byung ba'i chos</text></item>
<item><p>172a6</p><section>dkon brtsegs</section><text>kyi sde dang / rtogs pa brjod pa'i sde dang / gtan la phab par bstan pa'i sde rnams yongs su tshol bar byed de/ yongs su btsal nas kyang klog cing kha ton du 'don par byed/ klog cing kha ton du bton nas kyang yang dag par rjes su dran par byed/ yang dag par rjes su dran par byas</text></item>
<item><p>172a7</p><section>dkon brtsegs</section><text>nas kyang ji skad bstan pa bzhin du yang dag par sgrub par byed de/ gang po byang chub sems dpa' gang chos dang po 'di dang ldan par gyur na mang du thos pa rgya mtsho chen po lta bur bsags pa yin pas yongs su gtugs par mi 'gyur zhing rtag par mang du thos pa'i gter rin po che bsags nas</text></item>
<item><p>172b1</p><section>dkon brtsegs</section><text>chos rnams la nges pa'i don thob pas tshig gi don rnams legs par khong du chud par 'gyur ro/ /gzhan yang gang po byang chub sems dpa' ni chos thams cad la gnas pa med pas bsam gtan dang / ting nge 'dzin la mnyam par bzhag kyang gnas par bya ba med do/ /gnas pa med</text></item>
<item><p>172b2</p><section>dkon brtsegs</section><text>pa'i phyir chos rnams las gnas pa med pa'i ye shes 'thob par 'gyur ro/ /gnas pa med pa'i ye shes thob pas chos rnams la thogs pa med pa'i ye shes mthong ba 'thob par 'gyur ro/ /de ci'i phyir zhe na/ gang po 'dod chags shing thogs par bya ba'i chos gang yang med pa'i</text></item>
<item><p>172b3</p><section>dkon brtsegs</section><text>phyir te/ byang chub sems dpa' gang chos gnyis pa 'di dang ldan par gyur na mang du thos pa rgya mtsho chen po lta bur bsags pa yin pas yongs su gtugs par mi 'gyur zhing rtag par mang du thos pa'i gter rin po che bsags nas chos rnams la nges pa'i don thob pas tshig gi don rnams legs</text></item>
<item><p>172b4</p><section>dkon brtsegs</section><text>par khong du chud par 'gyur ro/ /gzhan yang gang po byang chub sems dpa' ni chos yongs su gnyer ba'i rgyu dang rkyen gyis sangs rgyas rjes su dran zhing sangs rgyas kyi chos rjes su dran par byed do/ /des chos kyi rgyu dang rkyen gyis sangs rgyas rjes su dran zhing sangs rgyas kyi chos rjes</text></item>
<item><p>172b5</p><section>dkon brtsegs</section><text>su dran par gyur pa na 'dod chags par bya ba'i chos 'ga' yang yang dag par rjes su mi mthong ngo / /des 'dod chags pa med pa'i phyir chos thams cad la sems kyis mngon par zhen pa med do/ /des chos thams cad la mngon par zhen pa med pa'i phyir dris pa rnams kyi rjes su</text></item>
<item><p>172b6</p><section>dkon brtsegs</section><text>lan 'debs pa la thogs pa med par 'gyur te/ byang chub sems dpa' gang chos gsum pa 'di dang ldan par gyur na mang du thos pa rgya mtsho chen po lta bu bsags pa yin pas yongs su gtugs par mi 'gyur zhing rtag par mang du thos pa'i gter rin po che bsags nas chos rnams</text></item>
<item><p>172b7</p><section>dkon brtsegs</section><text>las nges pa'i don thob pas tshig gi don rnams legs par khong du chud par 'gyur ro/ /gzhan yang gang po byang chub sems dpa' ni dmigs pa med pa'i byams pa phun sum tshogs par gyur pas spyod pa dag la thogs pa med de/ dmigs pa med pa'i byams pa ni dngos po rnams mi</text></item>
<item><p>173a1</p><section>dkon brtsegs</section><text>len pa gang yin pa'o/ /de ci'i phyir zhe na/ gang po gang mtshan ma 'di la gnas par gyur na yang 'dod chags dang / zhe sdang dang / gti mug skyed par byed la/ gang mtshan ma de la gnas par gyur na yang 'dod chags dang / zhe sdang dang / gti mug skyed par byed</text></item>
<item><p>173a2</p><section>dkon brtsegs</section><text>pas so/ /dngos po'i mtshan ma'am/ rdzas kyi mtshan ma'am/ phung po'i mtshan ma'am/ skye mched kyi mtshan ma'am/ khams kyi mtshan ma'am/ chos kyi mtshan ma'am/ chos ma yin pa'i mtshan ma la gnas par gyur na yang 'dod chags dang / zhe sdang dang / gti mug skyed</text></item>
<item><p>173a3</p><section>dkon brtsegs</section><text>par byed pas de'i phyir gang po ji tsam du len pa'i mtshan ma dang bcas pa de dag thams cad ni log pa'i lta ba zhes bya ste/ byang chub sems dpa' ni mtshan ma de dag thams cad nye bar zhi bar bya ba'i ched du byams pa'i sems sgom par byed pas sems can 'jig pa'i phyir dang /</text></item>
<item><p>173a4</p><section>dkon brtsegs</section><text>mtshan ma 'jig pa'i phyir dngos po yang 'jig pa nyid do/ /dngos po 'jig pa'i phyir lta ba yang 'jig pa nyid do zhes byang chub sems dpa' de'i tshe chos thams cad rnam par bshig nas byams pa sgom par byed de/ de lta bu'i byams pa gang yin pa 'di ni dmigs pa med pa'i byams pa zhes</text></item>
<item><p>173a5</p><section>dkon brtsegs</section><text>bya'o/ /de lta bu'i dmigs pa med pa'i byams pa gang yin pa de ni chos kyi byams pa zhes bya'o/ /de lta bu'i chos kyi byams pa gang yin pa de ni sangs rgyas kyi byams pa zhes bya'o/ /gang po sangs rgyas kyi byams pa gang zhe na/ mngon par 'du byed pa med cing 'jig pa med pa gang yin pa de ni sangs</text></item>
<item><p>173a6</p><section>dkon brtsegs</section><text>rgyas kyi byams pa zhes bya'o/ /gzhan yang gang po yang dag pa ji lta ba bzhin du chos thams cad rab tu rtogs pa gang yin pa de ni sangs rgyas kyi byams pa zhes bya'o/ /gang pos gsol pa/ bcom ldan 'das ji ltar bgyis na yang dag pa ji lta ba bzhin chos thams cad rab tu rtogs</text></item>
<item><p>173a7</p><section>dkon brtsegs</section><text>pa zhes bgyi lags/ bcom ldan 'das kyis bka' stsal pa/ gang po rab tu rtogs pa zhes bya ba 'di ni chos so zhe'am/ 'di ni chos ma yin no zhes sems par mi byed do/ /de ci'i phyir zhe na/ gang po gal te chos yod do zhes zer na de ni chos ma yin pa yin pas gal te chos med</text></item>
<item><p>173b1</p><section>dkon brtsegs</section><text>par gyur na chos ma yin pa yang med par 'gyur bas de la spros pa ci yang med pas so/ /spros pa med pa gang yin pa de ni mya ngan las 'das pa zhes bya ste/ khyod kyis de ltar rab tu brtags nas de shin du thag ring ba zhig yin nam/ 'on te shin tu nye ba zhig yin/ gang pos gsol pa/</text></item>
<item><p>173b2</p><section>dkon brtsegs</section><text>de ni thag ring ba yang ma lags la/ thag nye ba yang ma lags so/ /de ci'i slad du zhe na/ bcom ldan 'das de lta bu'i don de la ni phyogs kyang ma mchis/ gnas kyang ma mchis/ nang zhes bgyi ba yang ma mchis/ phyi zhes bgyi ba yang ma mchis pas so/ /bcom ldan 'das kyis bka'</text></item>
<item><p>173b3</p><section>dkon brtsegs</section><text>stsal pa/ de bzhin du gang po khyod kyis chos rnams grangs su bgrang bar bya'o/ /bcom ldan 'das chos ji lta bu zhig la grangs su bgrang bar bgyi lags/ gang po ji tsam du byis pa so so'i skye bo rnams kyis mngon par zhen par bya ba'i chos de dag ni de bzhin gshegs pas dmigs</text></item>
<item><p>173b4</p><section>dkon brtsegs</section><text>par mi mdzad/ sgrub par mi mdzad/ mngon du mi mdzad do/ /zhes de lta bu'i chos mi rtogs pa gang yin pa de ni grangs su bgrang ba zhes bya'o/ /gang po chos rnams kyi grangs de dag ni chos rab tu rnam par 'byed pa ma yin pa'i phyir/ gang po deng khyod la 'di ltar rab tu dben pa'i</text></item>
<item><p>173b5</p><section>dkon brtsegs</section><text>chos mchog dam pa sangs rgyas kyi lam yongs su sdud par gyur pa bshad par bya'o/ /gang po ma 'ongs pa'i dus na 'jig rten pa'i rnyed pa la gdu ba dag gal te mdo sde 'di thos par gyur na mnyan pa dang / len par mos par mi 'gyur ro/ /gang po ngas byang chub ces brjod pa'i</text></item>
<item><p>173b6</p><section>dkon brtsegs</section><text>tshig 'di khyed kyis sgra dang tshig tsam du phyogs cung zad cig rtogs par gyur par zad kyi de'i don gyi tshul ni khyed kyis shes par mi nus so/ /don 'di ni shin du zab pas tshig gis brjod par bya ba ma yin gyi/ mkhas pa dag gis rang gis rig par bya ba yin no/ /de nas de'i tshe bcom ldan 'das kyis</text></item>
<item><p>173b7</p><section>dkon brtsegs</section><text>tshigs su bcad de bka' stsal pa/ gang gis don ni mi rtogs pa/ /sangs rgyas chos la mya ngan skye/ /gal te don ni rig gyur na/ /sangs rgyas de la ston par mdzad/ /sangs rgyas ston par gang sems pa/ /de ni mya ngan 'das gnyer bas/ /'thab rtsod sems ni med par yang / /</text></item>
<item><p>174a1</p><section>dkon brtsegs</section><text>yang dag chos ni sems par byed/ /'di la chos skye yod pa min/ /'gag pa'i chos kyang yod min te/ /skye dang 'gag pa med gyur pa/ /de ni chos rnams yang dag mtshan/ /chos gang skye ba med pa la/ /byed dang 'byung ba'ang yod mi 'gyur/ /yin dang ma</text></item>
<item><p>174a2</p><section>dkon brtsegs</section><text>yin tha dad gcig /chos 'di la ni de dag med/ /de ni mya ngan 'das yin te/ /de na 'gag par bya ba med/ /thag ni nye ring gang zer ba/ /de dag gnyi ga stong pa yin/ /gang zhig stong par rtogs gyur pa/ /de ni mya ngan 'das shes yin/ /mya ngan 'das pa gang shes pa/ /</text></item>
<item><p>174a3</p><section>dkon brtsegs</section><text>nga yi slob ma zhes bya'o/ /gang po byang chub sems dpa' gang chos bzhi po 'di dang ldan par gyur na mang du thos pa rgya mtsho chen po lta bur bsags pa yin pas yongs su gtugs par mi 'gyur zhing rtag par mang du thos pa'i gter rin po che bsags nas chos rnams la nges pa'i don thob</text></item>
<item><p>174a4</p><section>dkon brtsegs</section><text>pas tshig gi don rnams legs par khong du chud par 'gyur ro/ /de nas de'i tshe bcom ldan 'das kyis tshigs su bcad de bka' stsal pa/ rtag tu mang thos gnyer 'dod pa/ /sangs rgyas rnams ni bsngags 'gyur zhing / /yang dag nges don thob 'gyur bas/ /de phyir rgya mtsho lta</text></item>
<item><p>174a5</p><section>dkon brtsegs</section><text>bur 'gyur/ /yi ge 'bru ni gcig pu dang / /tshig gi don ni gcig tsam yang / /bskal pa bye ba brgya stong du/ /brjod kyang zad par mi 'gyur ro/ /de phyir yang dag chos gnyer bya/ /gnyer nas tshul bzhin bsam bya yi/ /chos kyi mtshan nyid mi blang zhing / /sangs</text></item>
<item><p>174a6</p><section>dkon brtsegs</section><text>rgyas bsngags la zhen mi bya/ /de bzhin gshegs pa rjes dran zhing / /yang dag chos ni dran par bya/ /'dod chags rtsod med sems kyis ni/ /'dren pa yongs su gnyer bar bya/ /rtag par sems can rnams la ni/ /byams pa'i sems ni bsgom par bya/ /sems can</text></item>
<item><p>174a7</p><section>dkon brtsegs</section><text>la ni zhen med par/ /chos rnams thams cad zhi bar bya/ /byang chub sems dpa' grags chen gyis/ /'di 'dra'i chos ni sgrub byed na/ /myur du gzungs ni 'thob 'gyur bas/ /mang du thos pa de las skye/ /ji ltar nam mkha'i ngo bo nyid/ /'phel zhing 'grib pa med pa ltar/ /</text></item>
<item><p>174b1</p><section>dkon brtsegs</section><text>chos nyid kyang ni de bzhin te/ /'phel ba med cing 'grib pa med/ /ngas ni shes rab stobs dag gis/ /bskal pa tshad med grangs med du/ /chos rnams yongs su bshad gyur kyang / /'on kyang bshad pa zhes mi brjod/ /sems can nyid ni ji snyed pa/ /thams cad mi lus thob</text></item>
<item><p>174b2</p><section>dkon brtsegs</section><text>gyur te/ /kun kyang rab tu byung nas ni/ /mang thos kun dga' bzhin gyur kyang / /gzungs thob byang chub sems dpa' yis/ /sems can de dag thams cad la/ /bskal pa bye bar chos bshad kyang / /de yi shes rab gtugs mi 'gyur/ /sangs rgyas mkhyen pa mtshungs med</text></item>
<item><p>174b3</p><section>dkon brtsegs</section><text>pas/ /nam mkha' 'dra bar tshad kyang med/ /nam mkha' skye 'byung med pa ltar/ /mkhyen pa yang ni de bzhin no/ /klu yis chu ni ma blangs par/ /char chen dag ni 'bebs byed pa/ /chu de la ni gnas med kyang / /char 'babs pa la mthar thug med/ /byang chub sems dpa'</text></item>
<item><p>174b4</p><section>dkon brtsegs</section><text>'ang de bzhin du/ /gzungs 'di thob par gyur pa na/ /chos rnams la ni gnas med kyang / /rkyen de bshad na zad mi 'gyur/ /de phyir mang thos btsal bar bya/ /btsal nas tshul bzhin bsam bya ste/ /chos dmigs sangs rgyas rjes dran na/ /mang du thos pa de las skye/ /byams</text></item>
<item><p>174b5</p><section>dkon brtsegs</section><text>pas sems can kun khyab ste/ /sems can mtshan ma zhi byed cing / /chos kyi mtshan ma'ang zhi byed na/ /mang du thos pa de las skye/ /mang du thos pa'i le'u ste gnyis pa'o// //bcom ldan 'das kyis bka' stsal pa/ /gang po byang chub sems dpa' chos bzhi</text></item>
<item><p>174b6</p><section>dkon brtsegs</section><text>dang ldan par gyur na bla na med pa yang dag par rdzogs pa'i byang chub las phyir ldog par mi 'gyur ro/ /bzhi gang zhe na/ byang chub sems dpa' ni sngon ma thos pa'i chos thos par gyur na don gyi tshul rab tu sems par byed kyi 'di ma yin no zhes smra bar mi byed de/ byang chub sems dpa' gang</text></item>
<item><p>174b7</p><section>dkon brtsegs</section><text>chos dang po 'di dang ldan par gyur na bla na med pa yang dag par rdzogs pa'i byang chub las phyir ldog par mi 'gyur ro/ /de nas de'i tshe bcom ldan 'das kyis tshigs su bcad de bka' stsal pa/ bdag gi yid dang mi 'gal ba'i/ /ma thos chos ni thos gyur na/ /don gyi tshul ni sems byed kyi/ /</text></item>
<item><p>175a1</p><section>dkon brtsegs</section><text>chos min zhes ni smra mi byed/ /gal te stong pa'i chos thos na/ /rtag tu don tshul tshol byed pas/ /de phyir shes rab 'phel 'gyur zhing / /byang chub lam ni de nas skye/ ma thos chos ni thos gyur na/ /don gyi tshul ni tshol byed pas/ /byang chub las ni mi ldog cing / /</text></item>
<item><p>175a2</p><section>dkon brtsegs</section><text>shes rab dag ni 'phel bar 'gyur/ /ma thos chos ni thos gyur na/ /nga rgyal ngan pa'i sems mi 'brang / /g.yo sgyu dag kyang skyed mi byed/ /g.yo skyed pa ni byang chub min/ /ma thos chos ni thos gyur na/ /de yi don ni tshol byed pas/ /sngon chad thos par ma gyur kyang / /rtse gcig tu ni sems</text></item>
<item><p>175a3</p><section>dkon brtsegs</section><text>par byed/ /gang zag des ni chos thos tshe/ /yang dag chos ni thos 'gyur zhing / /rtag par sangs rgyas mang mthong bas/ /byang chub las ni ldog mi 'gyur/ /sangs rgyas mang po mthong nas kyang / /tshul bzhin zhu ba zhu byed pas/ /nyan thos dag gis thos na yang / /thams cad rab tu</text></item>
<item><p>175a4</p><section>dkon brtsegs</section><text>dga' bar 'gyur/ /'di ni ngo mtshar rmad ldan pas/ /'di 'dra'i zhu ba zhu bar byed/ /bdag cag bsam pa'ang yod min na/ /dngos po 'di thos ci smos zer/ /nyan thos ngo mtshar brjod pas na/ /lha klu thams cad dga' 'gyur zhing / /sangs rgyas bsngags pa brjod 'gyur ba/ /'di ni</text></item>
<item><p>175a5</p><section>dkon brtsegs</section><text>mang thos 'bras bu yin/ /zhu ba gang yod zhus pa'i tshe/ /sangs rgyas de bzhin lan 'debs pas/ /'khor 'dus mang po tshad med pa/ /thams cad phan pa che thob 'gyur/ /byang chub sems dpas lan 'debs pa/ /mang thos 'di ni thos gyur na/ /'khor mang tshad med thams cad kyis/ /</text></item>
<item><p>175a6</p><section>dkon brtsegs</section><text>bla med chos mig thob par 'gyur/ /bcom ldan 'das kyis bka' stsal pa/ gang po rgyu dang rkyen des na byang chub sems dpas sngon ma thos pa'i chos thos par gyur pa na mngon par yid ches pas dang du len cing 'gal ba med pa'i sems kyis tshul bzhin du bsams nas 'di ni ma yin no/ /</text></item>
<item><p>175a7</p><section>dkon brtsegs</section><text>zhes smra bar mi byed na/ des sems can tshad med pa rnams kyi don byed par 'gyur bar rig par bya'o/ /gang po sngon 'das pa'i bskal pa grangs med/ tshad med/ dpag tu med/ bsam gyis mi khyab pa'i yang ches bsam gyis mi khyab pa na de bzhin gshegs pa dgra bcom pa yang dag par</text></item>
<item><p>175b1</p><section>dkon brtsegs</section><text>rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das yon tan thams cad kyi 'od zer gyi rgyal po zhes bya ba byung ste/ gang po bcom</text></item>
<item><p>175b2</p><section>dkon brtsegs</section><text>ldan 'das yon tan thams cad kyi 'od zer gyi rgyal po de'i sku tshe'i tshad ni lo bye ba phrag brgyad cu thub par gyur to/ /bcom ldan 'das de'i 'khor 'dus pa re re la yang nyan thos kyi dge 'dun gang gA'i klung brjod kyis mi lang ba'i bye ma snyed chos rnams la len pa med cing zag pa zad nas sems</text></item>
<item><p>175b3</p><section>dkon brtsegs</section><text>rnam par grol ba'i dgra bcom pa gnyi ga'i cha las rnam par grol ba sha stag byung ste/ byang chub sems dpa'i tshogs kyi grangs kyang de bzhin no/ /gang po bcom ldan 'das de mya ngan las 'das pa'i 'og tu dam pa'i chos ni lo drug khrir gnas par gyur to/ /de yongs su mya ngan las 'das</text></item>
<item><p>175b4</p><section>dkon brtsegs</section><text>su nye ba'i tshe byang chub sems dpa' bye ba brgya phrag mang po thams cad rdzu 'phrul gyi stobs kyis dam pa'i chos bsrung ba'i phyir 'dzam bu'i gling bye ba brgya phrag mang po kun du khyab par gyur pas 'dzam bu'i gling re re na yang byang chub sems dpa' re re gnas par gyur to/ /gang po bcom ldan</text></item>
<item><p>175b5</p><section>dkon brtsegs</section><text>'das yon tan thams cad kyi 'od zer gyi rgyal po de yongs su mya ngan las 'das pa'i 'og tu de'i nyan thos rnams khad kyis le lo dang / snyom las can du gyur nas 'di lta bu'i mdo sde zab mo dag kha ton du 'don cing yongs su 'dzin pa med par gyur pas chos rnams stong pa nyid dang ldan pa'i mdo</text></item>
<item><p>175b6</p><section>dkon brtsegs</section><text>sde dang / tshul khrims rnam par dag cing sbyangs pa'i yon tan dang ldan pa'i mdo sde thams cad kyang mthar gyis nub par gyur te/ de dag gis bklag pa dang / kha ton du 'don pa dang / rnam par bshad pa ma byas pa'i phyir de'i bstan pa las chos kyi sde snod shin du yangs shing rgya che ba</text></item>
<item><p>175b7</p><section>dkon brtsegs</section><text>brgyad khri bzhi stong yod la/ chos kyi sde snod re re la yang mdo sde bye ba khrag khrig brgya stong phrag drug cu rtsa brgyad yod de mdo'i sde re re la yang ched du brjod pa'i sde sum khri drug brgya yod de/ ched du brjod pa'i sde re re la yang tshigs su bcad pa bye ba phrag drug khri bdun brgya yod de/ gang po de'i tshe de'i</text></item>
<item><p>176a1</p><section>dkon brtsegs</section><text>dus tha ma la dam pa'i chos nub tu nye ba na sangs rgyas kyi chos kyi sde snod mang po de dag las mdo'i sde dang / ched du brjod pa'i sde 'ba' zhig lus par gyur to/ /de'i tshe chos smra ba'i dge slong mthu bo che zhes bya ba zhig yod de/ 'dzam bu'i gling 'dir de bzhin gshegs</text></item>
<item><p>176a2</p><section>dkon brtsegs</section><text>pa'i rdzu 'phrul gyi mthus dam pa'i chos bsrung ba'i phyir chos smra ba mthu chen thob pa mang du thos shing rgya che ba/ chos legs par ston pa/ tshig rgyan dang ldan pa/ don gyi tshul gsal bar rtogs pa des rtag par sngon ma thos pa'i chos bsgrags pa la mos par gyur to/ /des chos</text></item>
<item><p>176a3</p><section>dkon brtsegs</section><text>bsgrags par gyur pa na skye bo mang po phal cher skur pa 'debs shing 'gal bar byas par gyur pas chos smra ba'i dge slong mthu chen thob pa de 'di snyam du 'di ltar skye bo mang po 'di dag sngon ma thos pa'i chos thos par gyur kyang mngon par yid mi ches pas mnyan pa dang / len par mos pa</text></item>
<item><p>176a4</p><section>dkon brtsegs</section><text>yang med la/ gal te thos par gyur na yang khong du mi chud pas rjes su 'brang bar mi byed cing 'gal bar byas nas skyon 'byin par byed pas 'di skad du 'di ni sangs rgyas kyi bka' yang ma yin la/ ston pa chen po'i bstan pa yang ma yin no/ /de ci'i phyir zhe na/ bdag cag gis sngon chad</text></item>
<item><p>176a5</p><section>dkon brtsegs</section><text>nam yang slob dpon dang / mkhan po las 'di lta bu'i mdo sde ma thos la/ gzhan yang dge slong gnas brtan rgan rabs gang yang slob dpon dang / mkhan po las 'di lta bu brgyud de thos par mi smra bas so zhes dge slong mang po de skad kyang zer la/ mdo'i sde dang / ched du brjod pa'i sde</text></item>
<item><p>176a6</p><section>dkon brtsegs</section><text>tsam las ma lus pas deng bdag ci'i phyir gcig pu gnas dben par mi 'gro snyam mo/ /gang po chos smra ba'i dge slong mthu chen thob pa de/ de snyam du bsams nas gcig pu ri phug dben par gnas par gyur to/ /de'i tshe 'dzam bu'i gling na bskal pa chags tshun chad grong khyer chen po chur</text></item>
<item><p>176a7</p><section>dkon brtsegs</section><text>dpag tshad bcu gnyis yod pa/ zheng du dpag tshad bdun yod cing rab tu mdzes par byas pa/ lam srang rnams thad kar 'bab pa/ skye bo mang pos gang ba/ lo legs shing bde bar gyur pa drug khri brgyad stong yod par gyur to/ /de'i 'og tu phyis yang grong khyer chung ngu kha cig ni dpag tshad</text></item>
<item><p>176b1</p><section>dkon brtsegs</section><text>bdun yod pa/ kha cig ni dpag tshad drug dang / lnga dang / bzhi dang / gsum dang / gnyis yod pa nang gi chung ba'i tshad kyang dpag tshad gcig yod bye ba phrag brgyad cu rtsa bzhi byas par gyur te/ gang po de'i tshe 'dzam bu'i gling na grong khyer chen po rab tu dben pa zhes bya ba na khyim bdag sha ni zhes bya ba</text></item>
<item><p>176b2</p><section>dkon brtsegs</section><text>zhig byung ba de'i bu ni ma hA shu ma ta zhes bya ste/ khyim bdag de'i bu de dben pa na gnas pa las lha zhig 'ongs nas tshigs su bcad de smras pa/ khyod kyis nan tan chos dag la/ /btsal nas tshul bzhin soms shig dang / /de bzhin gshegs pa yon tan rgyal/ /khyod 'tshang rgya bar lung</text></item>
<item><p>176b3</p><section>dkon brtsegs</section><text>ston to/ /gang po lha des tshigs su bcad pa 'di smras nas mi snang bar gyur to/ /de nas khyim bdag gi bu de pha'i drung du song nas rkang pa la mgo bos phyag byas te/ 'di skad du bdag ni rab tu byung nas bcom ldan 'das yon tan thams cad kyi 'od zer gyi rgyal po'i bstan pa la tshangs par spyod</text></item>
<item><p>176b4</p><section>dkon brtsegs</section><text>par 'dod do zhes smras pa dang / de nas khyim bdag sha nis tshigs su bcad de smras pa/ nga yi khyim na rin chen mang / /gser dngul dag ni tshad kyang med/ /'dzam bu'i gling na med pa kun/ /nga yi khyim na ldan par yod/ /ngas ni rin chen btsal ba yang / /bu 'dod spyod phyir btsal btsal</text></item>
<item><p>176b5</p><section>dkon brtsegs</section><text>na/ /ci phyir rab tu 'byung byed cing / /'jig rten smod la dga' bar byed/ /de nas khyim bdag gi bu des tshigs su bcad de pha la smras pa/ bdag ni rtag tu chos tshol mos/ /btsal nas yang dag tshul bzhin sems/ /longs spyod myong bar mi dga' bas/ /'jig rten 'dren pa byed par</text></item>
<item><p>176b6</p><section>dkon brtsegs</section><text>dga'/ /khyim gyi rin chen mi dgos pas/ /bdag ni 'dod pa nyung la mos/ /chos kyi gter ni dbyung ba'i phyir/ /rab tu 'byung bar mos pa yin/ /sangs rgyas 'byung ba rab tu dkon/ /chos bstan pa yang rab tu dkon/ /deng bdag sangs rgyas bstan phrad na/ /ci'i phyir na</text></item>
<item><p>176b7</p><section>dkon brtsegs</section><text>gtang bar bya/ /gang po de nas khyim bdag gi bu des pha'i rkang pa la phyag byas te bskor ba byas nas phyir byung ste 'gro ba'i tshe tshigs su bcad pa 'di dag smras so/ /pha ni bye ba 'bum yod cing / /ma ni bye ba brgya yod kyang / /deng bdag rab tu 'byung ba'i sems/ /gang gis kyang ni</text></item>
<item><p>177a1</p><section>dkon brtsegs</section><text>bzlog mi nus/ /deng bdag lus srog pha ma dang / /gnyen 'dab kun ni rab spangs nas/ /sangs rgyas chos ni mi spong bar/ /rab byung spyod pa gnyer bar byed/ /gang po de'i tshe khyim bdag gi bu des tshigs su bcad pa 'di dag smras nas rab tu byung bar gyur te/</text></item>
<item><p>177a2</p><section>dkon brtsegs</section><text>chos smra ba'i dge slong mthu chen thob pa ga la ba der song nas chos mnyan pa gnyer bar gyur pa dang / de nas de'i tshe chos smra ba mthu chen po thob pas kyang de la sngon ma thos pa'i mdo sde rgya cher yang dag par rab tu bstan to/ /de nas dge slong ma hA shu ma tas sngon ma thos pa'i mdo sde thos par gyur</text></item>
<item><p>177a3</p><section>dkon brtsegs</section><text>nas chos smra ba mthu chen thob pa la 'di skad ces smras so/ /bdag gis 'di lta bu'i mdo sde sngon chad ma thos na mdo sde 'di lta bu 'di sus ni klog par byed/ /sus ni 'dun par byed/ sus ni yang dag par blangs nas 'dzin par byed/ gnas gang du ni thos par 'gyur/ /mthu chen</text></item>
<item><p>177a4</p><section>dkon brtsegs</section><text>thob pas smras pa/ bdag gis sngon gyi tshe rabs rjes su dran pa'i dge ba'i rtsa ba'i rgyu dang rkyen gyis de bzhin gshegs pa yon tan thams cad kyi 'od zer gyi rgyal po'i byin gyi rlabs kyi mthu'i dbang gis 'di lta bu'i mdo sde zab mo rang gi ngang gis sems la gnas par gyur to/ /gang po</text></item>
<item><p>177a5</p><section>dkon brtsegs</section><text>de'i tshe dge slong ma hA shu ma tas de skad ces smras pa thos nas lhag pa'i bsam pa bskyed de rjes su bsam pas shes rab kyi mthu skyes pas shes rab dang / thabs mkhas pa chen po'i stobs kyis chos smra ba mthu chen thob pa la dri ba dris pa dang / mthu chen thob pas kyang don gyi rjes su</text></item>
<item><p>177a6</p><section>dkon brtsegs</section><text>lan yang dag par btab nas 'di skad du sngon de bzhin gshegs pa yon tan thams cad kyi 'od zer gyi rgyal po la dge slong zhig gis dngos po 'di deng khyod kyis ji skad dris pa de bzhin du de bzhin gshegs pa de la zhus pa dang / de bzhin gshegs pa des kyang de bzhin du yang dag par lan</text></item>
<item><p>177a7</p><section>dkon brtsegs</section><text>btab pa dge slong des thos par gyur nas shin tu dga' bar gyur to zhes smras so/ /gang po de'i tshe</text></item>
<item><p>177b1</p><section>dkon brtsegs</section><text>dge slong ma hA shu ma tas chos smra ba mthu chen thob pa la yang 'di skad du dris pa</text></item>
<item><p>177b2</p><section>dkon brtsegs</section><text>dang / mthu chen thob pas kyang 'di skad du sngon de bzhin gshegs pa yon tan thams cad kyi 'od zer gyi rgyal po la dge slong zhig gis dngos po 'di deng khyod kyis ji skad dris pa de bzhin du zhus pa dang / de bzhin gshegs pa des kyang de bzhin du lan yang dag par btab pa dge slong des</text></item>
<item><p>177b3</p><section>dkon brtsegs</section><text>thos nas shin tu dga' bar gyur to zhes smras so/ /gang po de'i tshe dge slong ma hA shu ma tas chos smra ba mthu chen thob pa la 'di skad ces smras so/ /kye skyes bu dam pa sngon de bzhin gshegs pa las zhus pa dang / lan 'debs pa'i dngos po 'di lta bu lan du zhig thos par gyur/ mthu</text></item>
<item><p>177b4</p><section>dkon brtsegs</section><text>chen thob pas smras pa/ dngos po 'di ni shin du yid ches par dka' bas dngos po 'di ma dri bar zhog shig /gzhan yang gang lus kyi chos khyad par du 'phags pa mngon sum du ma byas pa dag gis kyang shin du yid ches par dka'o/ /de bzhin du lan gnyis lan gsum gyi bar du ma</text></item>
<item><p>177b5</p><section>dkon brtsegs</section><text>hA shu ma tas kye skyes bu dam pa sngon de bzhin gshegs pa las zhus pa dang / lan 'debs pa'i dngos po 'di lta bu lan du zhig thos par gyur/ mthu chen thob pas smras pa/ dngos po 'di ma dri bar zhog shig /gal te khong du ma chud par gyur na deng khyod la dpes nye bar mtshon par bya ste/</text></item>
<item><p>177b6</p><section>dkon brtsegs</section><text>blo dang ldan pa dag ni dpes nye bar mtshon na rab tu rtogs par 'gyur ro/ /dge slong bdag gis de bzhin gshegs pa yon tan thams cad kyi 'od zer gyi rgyal po las sems can gyi rang bzhin thos pa ni sa chen po'i rnam pa bas ches mang ngo / /dge slong gal te stong gsum gyi stong</text></item>
<item><p>177b7</p><section>dkon brtsegs</section><text>chen po'i 'jig rten gyi khams thams cad na yod pa'i sems can gyi rnam pa gzugs can nam/ gzugs can ma yin pa'am/ 'du shes can nam/ 'du shes med pa'am/ 'du shes med 'du shes med min ji snyed pa de dag thams cad kyis mi'i lus thob nas shes rab kyi stobs</text></item>
<item><p>178a1</p><section>dkon brtsegs</section><text>dang ldan par gyur la/ sems can de dag re res kyang yun se gol gtogs pa gcig la gang gA'i klung gi bye ma snyed kyi dri ba so so nas mi 'thun pa dag dris par gyur/ dge slong de bzhin du phyogs bcu'i 'jig rten gyi khams ma lus pa thams cad na sems can ji snyed</text></item>
<item><p>178a2</p><section>dkon brtsegs</section><text>pa de dag thams cad kyis kyang bskal pa gcig gam/ bskal pa gcig las lhag pa'i bar du dri ba mang po de lta bu dris par gyur/ gzhan yang gang zag gcig gis se gol gtogs pa gcig la gang zag de snyed kyi dri ba tha dad cing mi 'thun pa thams cad dris par gyur/ de bzhin du</text></item>
<item><p>178a3</p><section>dkon brtsegs</section><text>gzhan yang gang zag gcig gis sems can ma lus pa mthar thug pa snyed kyi dri ba sna tshogs bskal pa gcig gam/ bskal pa gcig las lhag pa'i bar du dris par gyur na/ 'di ji snyam du sems/ dri ba de dag ci mang ba yin snyam 'am/ smras pa/ de shin du mang bas dper sla ba</text></item>
<item><p>178a4</p><section>dkon brtsegs</section><text>yang ma yin no/ /mthu chen thob pas dge slong ma hA shu ma ta la smras pa/ bdag gis deng khyod la yang dag par smras pa yin gyis the tshom ma za shig /ji ltar sems can ma lus pa de dag thams cad kyis bskal pa gcig gam/ bskal pa gcig las lhag pa'i bar du the tshom dris pa</text></item>
<item><p>178a5</p><section>dkon brtsegs</section><text>bas bdag gis de bzhin gshegs pa las chos kyi rnam grangs gcig thos pa'i sgo nas lan btab pa de bas kyang ches mang ngo / /de bzhin du chos kyi rnam grangs kyi sgo gnyis dang / gsum dang / bzhi dang / lnga dang / bcu dang / nyi shu dang / sum cu dang / bzhi bcu dang / lnga bcu nas/ brgya</text></item>
<item><p>178a6</p><section>dkon brtsegs</section><text>dang / stong dang / khri dang / 'bum la sogs pa'i bar du yang de bzhin te/ dge slong bdag gis mdo tsam du bstan na bgrang pa'i ming dang / yi ge ji snyed pa thams cad ni tshad med pa/ mthar thug pa med pa/ bsam gyis mi khyab pas grangs de dag las yang dag par 'das par gyur kyang bdag</text></item>
<item><p>178a7</p><section>dkon brtsegs</section><text>gis ma lus par kha ton du bton nas yongs su bzung ngo / /dge slong dris pa de dag thams cad kyang chos kyi rnam grangs gcig tu 'dus par bdag gis rab tu shes te/ 'di lta ste/ de bzhin gshegs pa yon tan thams cad kyi 'od zer gyi rgyal pos yang dag par gsung ba'i lam gyi tshig dang /</text></item>
<item><p>178b1</p><section>dkon brtsegs</section><text>sgo'i tshig dang / phyag rgya'i tshig dang / dngos gzhi'i tshig dang / rdo rje lta bu'i tshig dang / rab tu lci ba'i tshig dang / mi g.yo ba'i tshig dang / gting dpag dka' ba'i tshig gang yin pa'o/ /dge slong sgo gcig tu chos thams cad sdud pa ni 'di lta ste/ mngon par 'du byed pa med pa'i sgo dag</text></item>
<item><p>178b2</p><section>dkon brtsegs</section><text>yin pas chos thams cad dang / tshig thams cad kyang sgo des gzhi byed pa'i thams cad sgo der 'jug par 'gyur ro/ /mdo'i sde dang / ched du brjod pa'i sde thams cad kyang sgo der zhugs nas yi ge gcig rnam par phye ste yi ge mang po la 'jug par 'gyur ro/ /dge slong de bzhin du gzungs</text></item>
<item><p>178b3</p><section>dkon brtsegs</section><text>kyi sgo bdun khri brgyad stong po thams cad la yang 'jug par 'gyur te/ de la yang dbang po rnams kyi bye brag dgu khri nyis stong yod do/ /sems can gyi spyod pa'i sgo nas kyang gzungs kyi kha dog brgyad khri yod do/ /lam gyi bye brag gis tha dad pa'i gzungs ji snyed pa de dag thams cad kyi ming</text></item>
<item><p>178b4</p><section>dkon brtsegs</section><text>gang yin pa yang bdag gis rab tu shes so/ /gzungs de dag re re la yang ming brgya yod pa dang / de bzhin du ming nyis brgya dang / ming sum brgya yod pa nas ming brgya stong du ma yod pa'i bar dag kyang bdag gis rab tu shes so/ /'dzam bu'i gling na yod pa nas phyogs bcu'i sangs rgyas</text></item>
<item><p>178b5</p><section>dkon brtsegs</section><text>kyi zhing khams las 'das pa'i bar dag na yod pa'i dmigs pa tha dad pa dang / ming tha dad pa ji snyed yod pa de dag thams cad kyang bdag gis rab tu shes so/ /mdor na de bzhin gshegs pa'i mthus chos rnams so so tha dad pa'i bye brag dang / dris pa dang / lan gyi bye brag ji snyed yod pa</text></item>
<item><p>178b6</p><section>dkon brtsegs</section><text>rnams kyang de bzhin gshegs pa yon tan thams cad kyi 'od zer gyi rgyal po'i byin gyi rlabs kyi mthus bdag gis rab tu shes so/ /gang po de'i tshe dge slong ma hA shu ma tas chos smra ba mthu chen thob pa la 'di skad ces smras so/ /skyes bu dam pa slar grong dang / grong khyer dang / grong rdal du</text></item>
<item><p>178b7</p><section>dkon brtsegs</section><text>gshegs te/ de bzhin gshegs pa yon tan thams cad kyi 'od zer gyi rgyal pos yang dag par gsungs pa'i chos kyi 'khor lo yang dag par rjes su bskor cing bdag gis gsol ba btab pa bzhin du gnang bar mdzad du gsol/ bdag gis yang dag par bsrung zhing chos mnyan par 'tshal</text></item>
<item><p>179a1</p><section>dkon brtsegs</section><text>lo/ /mthu chen thob pas smras pa/ da ltar gyi dus kyi dge slong rnams ni thams cad kyang le lo dang snyom las can du gyur te/ dge ba'i chos la sogs pa'i lhag pa'i bsam pa med pas khyod de skad ma zer cig /ma hA shu ma tas smras pa/ bdag ni deng phyin cad dge ba'i</text></item>
<item><p>179a2</p><section>dkon brtsegs</section><text>chos la lhag pa'i bsam pa bskyed nas chos de gnyer bar bgyid pas le lo mi bgyid do/ /gang po dge slong ma hA shu ma tas mthu chen thob pa grong dang / grong khyer dang / grong rdal du 'jug cing yang dag pa'i chos bshad par gsol ba btab nas rjes su bsrung ba byas te sngon ma thos</text></item>
<item><p>179a3</p><section>dkon brtsegs</section><text>pa'i chos yang dag par mnyan to/ /gang po de'i tshe dge slong ma hA shu ma ta skye bo rnams kyis rim gro dang / bsnyen bkur byas te mang po kun gyis tshul khrims srung ba dang / shes rab dang ldan pa dang / mang du thos pa'i yon tan mchog tshad med pa dang ldan pa'o/ /zhes brjod par gyur to/ /de'i</text></item>
<item><p>179a4</p><section>dkon brtsegs</section><text>tshe dge slong ma hA shu ma tas grong dang / grong khyer dang / grong rdal dag tu song nas sems can mang po yang dag pa'i chos la gzud pa dang / gzhan yang sangs rgyas kyi bstan pa kun tu spel ba'i ched du chos smra ba mthu chen thob pa'i bsngags pa yang rab tu brjod par gyur to/ /gang po de'i tshe dge slong</text></item>
<item><p>179a5</p><section>dkon brtsegs</section><text>ma hA shu ma tas skye bo mang po rnams yang dag par bskul nas chos la mchod par bya ba dang / dam pa'i chos mnyan pa'i phyir chos smra ba mthu chen thob pa la bsnyen bkur dang / rim gro dang / yang dag par srung ba byed du bcug go /gang po chos smra ba mthu chen thob pa yang dge slong ma hA shu</text></item>
<item><p>179a6</p><section>dkon brtsegs</section><text>ma tas yang dag par bsrung ba byas pas phyis grong dang / grong khyer dang / grong rdal dag tu song nas de bzhin gshegs pa yon tan thams cad kyi 'od zer gyi rgyal pos bskal pa grangs med pa rnams su byang chub mngon par bsgrubs pa gang yin pa de dag rnam pa sna tshogs kyi sgo nas rgya cher yang dag</text></item>
<item><p>179a7</p><section>dkon brtsegs</section><text>par bshad de/ kun tu rgya cher rab tu spel to/ /gang po 'di ltar dge slong ma hA shu ma tas kyang lo brgya'i bar du rtag par chos smra ba mthu chen thob pa'i rjes su 'brangs nas chos rnams yang dag par dris kyang rtag par gsar du tha dad pa'i chos yang dag par bstan gyi /nam yang zlos bu smras par ma gyur</text></item>
<item><p>179b1</p><section>dkon brtsegs</section><text>to/ /gang po chos smra ba mthu chen thob pa yang dge slong ma hA shu ma tas yang dag par rab tu bsrungs pa'i phyir sems can tshad med pa snyed 'phags pa'i bstan pa la yang dag par btsud nas sems can tshad med pa snyed sangs rgyas kyi byang chub la yang dag par bkod do/ /gang po khyod kyis</text></item>
<item><p>179b2</p><section>dkon brtsegs</section><text>de'i tshe de'i dus na chos smra ba mthu chen thob pas dam pa'i chos yang dag par bsrungs shing chos legs par bshad pa de gzhan yin snyam du sems na de ltar mi blta ste/ de ni byang chub sems dpa' byams pa 'di nyid yin no/ /gang po dge slong ma hA shu ma ta yang chos smra ba yang dag par bsrungs</text></item>
<item><p>179b3</p><section>dkon brtsegs</section><text>zhing gsol ba btab pa dang / grogs byas pa'i bsod nams kyi mthus shi ba'i 'og tu 'og gi phyogs su 'jig rten gyi khams bcu pa de bzhin gshegs pa 'khor mchog tu gyur pa zhes bya ba'i zhing du skyes nas de bzhin gshegs pa de la sems can thams cad kyi the tshom yongs su gcod pa</text></item>
<item><p>179b4</p><section>dkon brtsegs</section><text>zhes bya ba'i mdo sde 'di yang dag par zhus pa dang / de'i tshe de bzhin gshegs pa des kyang legs so zhes bya ba'i bsngags pa lan brgya stong du ma brjod nas de la chos thams cad sdud cing 'byung bar byed pa'i sgo zhes bya ba'i mdo sde yang dag par bstan to/ /mdo sde 'di yang dag par bstan pa na sems</text></item>
<item><p>179b5</p><section>dkon brtsegs</section><text>can tshad med pa snyed bla na med pa yang dag par rdzogs pa'i byang chub tu sems bskyed nas yang dag pa nyid du sems pa la rab tu zhugs par gyur to/ /gang po dge slong ma hA shu ma ta 'chi ba'i dus byas pa'i 'og tu gzhan yang de bzhin gshegs pa ri rab ces bya ba dang phrad nas de bzhin gshegs pa</text></item>
<item><p>179b6</p><section>dkon brtsegs</section><text>de la chos thams cad sdud cing 'byung bar byed pa zhes bya ba'i mdo sde yang dag par zhus pa dang / de'i tshe de bzhin gshegs pa des kyang legs so zhes bya ba'i bsngags pa lan brgya stong du ma brjod nas de la chos thams cad sdud cing 'byung bar byed pa'i sgo zhes bya ba'i mdo sde yang dag par bstan to/ /</text></item>
<item><p>179b7</p><section>dkon brtsegs</section><text>mdo sde 'di yang dag par bstan pa na sems can tshad med pa snyed bla na med pa yang dag par rdzogs pa'i byang chub tu nges par gyur to/ /de nas yang 'chi ba'i dus byas te de bzhin gshegs pa ri'i rgyal po zhes bya ba dang phrad nas de bzhin gshegs pa de la chos thams cad kyi sgo zhes bya ba'i mdo sde</text></item>
<item><p>180a1</p><section>dkon brtsegs</section><text>yang dag par zhus pa dang de'i tshe de bzhin gshegs pa des kyang legs so zhes bya ba'i bsngags pa lan brgya stong du ma brjod nas de la chos thams cad kyi sgo zhes bya ba'i mdo sde rgya cher yang dag par rab tu bstan to/ /mdo sde 'di dag yang dag par bstan pa na sems can tshad</text></item>
<item><p>180a2</p><section>dkon brtsegs</section><text>med pa snyed bla na med pa yang dag par rdzogs pa'i byang chub tu nges par gyur to/ /de nas yang 'chi ba'i dus byas te de bzhin gshegs pa tshangs pa'i dbyangs shes bya ba dang phrad nas de bzhin gshegs pa de la chos thams cad yang dag par sdud pa zhes bya ba'i mdo sde yang dag par zhus pa dang /</text></item>
<item><p>180a3</p><section>dkon brtsegs</section><text>de'i tshe de bzhin gshegs pa des kyang legs so zhes bya ba'i bsngags pa brjod nas de la chos thams cad yang dag par sdud pa zhes bya ba'i mdo sde rgya cher yang dag par bstan to/ /mdo sde 'di yang dag par bstan pa na sems can tshad med pa snyed bla na med pa yang dag par rdzogs pa'i byang</text></item>
<item><p>180a4</p><section>dkon brtsegs</section><text>chub tu nges par gyur to/ /gang po dge slong ma hA shu ma tas de bzhin gshegs pa gcig nas gcig tu sangs rgyas mang po dang phrad nas mdo sde mang po zhus pa dang / sems can yongs su bzlas nas bla na med pa yang dag par rdzogs pa'i byang chub la bkod pa gang yin pa de dag ngas</text></item>
<item><p>180a5</p><section>dkon brtsegs</section><text>gal te bskal pa'am/ bskal pa las lhag par brjod par gyur na yang sangs rgyas mang po de dag gi mtshan dang / sems can ji snyed cig bla na med pa yang dag par rdzogs pa'i byang chub la yang dag par bkod pa de dag mthar thug par mi 'gyur ro/ /gang po dge slong ma hA shu ma tas ji</text></item>
<item><p>180a6</p><section>dkon brtsegs</section><text>tsam du de bzhin gshegs pa 'jig rten na mngon du bzhugs pa'am/ yongs su mya ngan las 'das pa gang gA'i klung gi bye ma snyed kyi sangs rgyas rnams kyi bstan pa rnams yang dag par bsrungs pa'i grangs ni brjod kyis kyang mi lang ngo / /gang po de lta bas na byang chub sems dpa' sems dpa'</text></item>
<item><p>180a7</p><section>dkon brtsegs</section><text>chen po rnams kyis sngon ma thos pa'i chos thos nas don gyi tshul yid la sems par byed na yon tan rgya mtsho chen po de lta bu dag thob par 'gyur bar rig par bya'o/ /gang po khyod kyis de'i tshe de'i dus na dge slong ma hA shu ma tas chos smra ba mthu chen thob pa las sngon ma thos pa'i chos thos nas</text></item>
<item><p>180b1</p><section>dkon brtsegs</section><text>don gyi tshul gyi rjes su 'brangs par gyur pa de gzhan yin snyam du sems na de ltar mi blta ste/ de ni byang chub sems dpa' ke'u wer du zhes bya ba 'di nyid yin te/ de'i tshe dge slong ma hA shu ma tas yang dag pa'i chos bsrungs pa dang / sngon ma thos pa'i chos mnyan nas don gyi rjes su 'brang</text></item>
<item><p>180b2</p><section>dkon brtsegs</section><text>zhing tshig la mngon par zhen pa med pa'i rgyu dang rkyen gyis sangs rgyas mang po dang phrad nas mdo sde zab mo shin du gya nom pa mang po thos pa dang / sngon gyi dge ba'i rtsa ba'i rgyu dang rkyen gyis deng 'di rang la yang chos thams cad yang dag par sdud pa rgya mtsho lta bu'i chos kyi rnam grangs zhes bya ba'i mdo</text></item>
<item><p>180b3</p><section>dkon brtsegs</section><text>sde zhus pa las kyang ngas kyang yang dag par bstan pas sems can tshad med pa snyed phan pa chen po thob par gyur pa yin no/ /de nas de'i tshe bcom ldan 'das kyis don 'di nyid yang bstan pa'i phyir tshigs su bcad de bka' stsal pa/ /byang chub sems dpas ma thos chos/ /thos nas don</text></item>
<item><p>180b4</p><section>dkon brtsegs</section><text>tshul bsam bya yi/ /bdag gi sngon chad ma thos zhes/ /de skad du ni smra mi bya/ /ma thos chos ni thos gyur na/ /yang dag dran pas don sems na/ /rgya mtshor 'bab chu shong ba bzhin/ /de phyir shes rab 'phel bar 'gyur/ /mang du thos pa 'phel 'gyur zhing / /shes rab dag kyang</text></item>
<item><p>180b5</p><section>dkon brtsegs</section><text>'phel bar 'gyur/ /sangs rgyas mdzad pa thob 'gyur zhing / /rgya cher sems can phan yang 'dogs/ /mang thos rgya mtsho sogs 'gyur zhing / /shes rab dag kyang gtugs mi 'gyur/ /tshig gi don ni rab shes pas/ /khyad par nang na mchog tu 'gyur/ /de phyir sngon chad ma thos</text></item>
<item><p>180b6</p><section>dkon brtsegs</section><text>chos/ /yang dag par ni mnyan par bya/ /ma thos chos ni nyan byed na/ /de 'dra'i rnam smin thob par 'gyur// //bam po gnyis pa/ gzhan yang gang po byang chub sems dpa' sems dpa' chen pos mang du thos pa yongs su gnyer ba la shin du 'dun pa'i bsam pa</text></item>
<item><p>180b7</p><section>dkon brtsegs</section><text>bskyed cing gnas dben par gnas pa la mos pa'i bsam pa rab tu bskyed nas sems rtse gcig tu nan tan brtson 'grus kyis bla na med pa yang dag par rdzogs pa'i byang chub yongs su gnyer bar bya'o/ /yongs su gnyer nas kyang zhe sdang yongs su spang ba'i phyir byams pa bsgom par bya'o/ /'dod</text></item>
<item><p>181a1</p><section>dkon brtsegs</section><text>chags yongs su spang ba'i phyir mi sdug pa bsgom par bya'o/ /gti mug yongs su spang ba'i phyir rten cing 'brel bar 'byung ba bsgom par bya'o/ /gang po byang chub sems dpa'i brtson 'grus ni gang yin/ byang chub sems dpa' ji ltar na brtson 'grus rtsom par byed ce na/ gang</text></item>
<item><p>181a2</p><section>dkon brtsegs</section><text>po byang chub sems dpa' gang la la zhig bskal pa gcig gam/ bskal pa gcig las nyung ba zhig tu 'gro 'am 'dug pa dag tu rtag par brtson 'grus bskyed par bya'o snyam du sems na/ gang po de lta bu gang yin pa de ni yang dag pa'i brtson 'grus zhes mi bya'o/ byang chub sems dpa' gang la</text></item>
<item><p>181a3</p><section>dkon brtsegs</section><text>la zhig bskal ba gcig gam/ bskal pa gcig las nyung ba zhig tu tshul khrims rnam par dag pa bsrungs pa dang / dka' thub spyad pa dang / sbyangs pa'i yon tan dang ldan par gyur kyang dmigs pa'i dngos po'i rjes su 'dod pa'i sems bskyed nas chos rnams kyi yang dag pa'i mtshan nyid</text></item>
<item><p>181a4</p><section>dkon brtsegs</section><text>dang bral bar gyur na 'di lta bu yang dag pa'i brtson 'grus zhes mi bya'o/ /de nas bcom ldan 'das la tshe dang ldan pa gang pos 'di skad ces gsol to/ /bcom ldan 'das byang chub sems dpa'i yang dag pa'i brtson 'grus de bzhin gshegs pa rnams kyis rab tu bsngags par 'gyur</text></item>
<item><p>181a5</p><section>dkon brtsegs</section><text>zhing 'jig rten pa'i mkhas pa rnams kyis smad par mi 'gyur ba de gang lags/ bcom ldan 'das kyis bka' stsal pa/ gang po byang chub sems dpas sngon ma thos pa'i chos zab mo stong pa nyid dang ldan pa/ mtshan ma cung zad tsam yang med cing don dam pa'i rjes su 'thun pa de lta bu'i</text></item>
<item><p>181a6</p><section>dkon brtsegs</section><text>mdo sde zab mo thos par gyur na mi 'thun zhing 'gal ba med par de'i don gsal bar rtogs par bya ba'i phyir nan tan brtson 'grus bskyed nas sems la nur ba med par nyan pa dang / len pa dang / klog pa dang / kha ton du 'don pa dang / gzhan la yang dag par rab tu ston par byed pa gang</text></item>
<item><p>181a7</p><section>dkon brtsegs</section><text>yin pa 'di ni byang chub sems dpa'i yang dag pa'i brtson 'grus zhes bya'o/ /byang chub sems dpa' gang chos dang po 'di dang ldan par gyur na bla na med pa yang dag par rdzogs pa'i byang chub las phyir ldog par mi 'gyur ro/ /mdo sde zab mo thos nas de'i don rab tu rtogs te mi 'thun pa med cing</text></item>
<item><p>181b1</p><section>dkon brtsegs</section><text>'gal ba med pa'i brtson 'grus de lta bu de la ni sangs rgyas rnams kyis bsngags par 'gyur zhing 'jig rten pa'i mkhas pa rnams kyis kyang smad par mi 'gyur bas de'i phyir gang po byang chub sems dpa' ji ltar 'jig rten pa'i sems can rnams kyis gting mi rnyed pa gang yin pa de bdag gis</text></item>
<item><p>181b2</p><section>dkon brtsegs</section><text>'dir gting gi mthar thug par bya'o/ /'jig rten pa'i sems can rnams bying bar gyur pa'i gnas gang yin pa de bdag gis bying bar mi bya'o/ /'jig rten pa'i sems can rnams kyi 'jig gnas gang yin pa de dag la bdag gis 'jig par mi bya'o/ /snyam pa'i go cha</text></item>
<item><p>181b3</p><section>dkon brtsegs</section><text>bgo bar bya'o/ /de ci'i phyir zhe na/ bdag gis go cha bgos pa ni 'jig rten pa dang rjes su 'thun pa ma yin pas 'jig rten pa'i chos spang ba'i phyir go cha bgos pa yin/ 'jig rten pa'i chos spyod pa'i phyir go cha bgos pa ma yin gyi/ 'jig rten pa'i chos mi spyad par bya ba'i phyir</text></item>
<item><p>181b4</p><section>dkon brtsegs</section><text>go cha bgos pa yin/ 'jig rten pa'i chos kyi rjes su 'brang bar bya ba'i phyir go cha bgos pa ma yin gyi/ 'jig rten pa'i chos bzlog pa'i phyir go cha bgos pa yin no snyam du sems bskyed pa gang yin pa 'di ni gang po byang chub sems dpa' sems dpa' chen po rnams kyi yang dag pa'i brtson</text></item>
<item><p>181b5</p><section>dkon brtsegs</section><text>'grus zhes bya ste/ byang chub sems dpa' gang chos gnyis pa 'di dang ldan par gyur na bla na med pa yang dag par rdzogs pa'i byang chub las phyir ldog par mi 'gyur ro/ /de nas de'i tshe bcom ldan 'das kyis don 'di nyid yang dag par bstan pa'i phyir tshigs su bcad de bka' stsal pa/</text></item>
<item><p>181b6</p><section>dkon brtsegs</section><text>byang chub sems dpa' chos gnyer ba/ /rtag par brtson 'grus rab bskyed de/ /don gyi tshul ni sems byed pa/ /sgra yi rjes su yong mi 'brang / /byang chub sems dpa' tshig mi 'brang / /chos rnams stong par shes pa'i phyir/ /dge ba'i tshig ni tshol bar byed/ /bskal pa</text></item>
<item><p>181b7</p><section>dkon brtsegs</section><text>dag ni grangs med pa/ /bye ba stong phrag mang por ni/ /nyin mtshan rtag par 'dug gyur te/ /sems bskyed dka' ba rab spyod kyang / /sngon chad ma thos mdo sde dag /yid mi ches na brtson 'grus min/ /don zab gting ni gang rnyed pa/ /le lo can zhes mi bya'o/ /de 'dra'i brtson 'grus</text></item>
<item><p>182a1</p><section>dkon brtsegs</section><text>gang yin pa/ /sangs rgyas rnams kyis rab tu bsngags/ /'jig rten gting ni mi rnyed pa/ /de gting byang chub sems dpas rnyed/ /'jig rten 'jig cing bying gyur kyang / /byang chub sems dpa' 'jig bying med/ /brtson pa'i sems kyis rtag tu ni/ /stong dben</text></item>
<item><p>182a2</p><section>dkon brtsegs</section><text>byang chub tshol bar byed/ /stong pa'i chos la 'jig med pas/ /ldog cing bying bar gyur pa'ang med/ /bdag chos mtshan nyid gnas pa las/ /de phyir 'jig bying rab tu skye/ /chos rnams thams cad 'jig 'thor ba/ /de ni byang chub lam zhes bya/ /nan tan brtson 'grus gang skyed</text></item>
<item><p>182a3</p><section>dkon brtsegs</section><text>pa/ /mang thos rgya mtsho myur du 'grub/ /gzhan yang gang po byang chub sems dpas phung po lnga la mkhas par bya/ skye mched bcu gnyis la mkhas par bya/ khams brgyad la mkhas par bya/ /rten cing 'brel bar 'byung ba'i yan lag bcu gnyis la mkhas par bya'o/ /phung po</text></item>
<item><p>182a4</p><section>dkon brtsegs</section><text>lnga dang / skye mched bcu gnyis dang / khams brgyad dang / rten cing 'brel par 'byung ba'i yan lag bcu gnyis po la rab tu mkhas par gyur na gnas pa med pa'i ye shes yongs su 'grub par 'gyur ro/ /gnas pa med pa'i ye shes thob pa'i phyir chos thams cad la mi sems shing rnam</text></item>
<item><p>182a5</p><section>dkon brtsegs</section><text>par rtog par yang mi byed do/ /mi sems shing rnam par mi rtog pas sems can la chos bstan nas lta ba thams cad 'jig cing 'jig tshogs la lta ba rab tu 'dul bar 'gyur te/ byang chub sems dpa' gang chos gsum pa 'di dang ldan par gyur na bla na med pa yang dag par rdzogs pa'i byang chub</text></item>
<item><p>182a6</p><section>dkon brtsegs</section><text>las phyir ldog par mi 'gyur ro/ /de nas de'i tshe bcom ldan 'das kyis tshigs su bcad de bka' stsal pa/ byang chub sems dpas phung po lnga/ /skye mched bcu gnyis stong par shes/ /khams ni brgyad rab 'byed cing / /rten 'brel bcu gnyis rab tu rtogs/ /lnga phung rjes su mi</text></item>
<item><p>182a7</p><section>dkon brtsegs</section><text>'brang zhing / /lus ni mi bden nyid du rig /phyi nang skye mched thams cad kun/ /rang bzhin dag ni stong par shes/ /de ltar chos rnams shes nas kyang / /gzhan dag la ni ston byed pas/ /de phyir byang chub sems dpa' de/ /shes rab rgya cher 'phel bar 'gyur/ /gzhan yang gang</text></item>
<item><p>182b1</p><section>dkon brtsegs</section><text>po byang chub sems dpa' sems dpa' chen po rnams ni ji ltar tshul khrims bcas pa dang / ji ltar 'dul ba yang dag par bstan pa bzhin du legs par rjes su slob par byed pas yongs su nyams par mi byed do/ /byang chub sems dpa' ji ltar tshul khrims la slob par byed ce na/ chos</text></item>
<item><p>182b2</p><section>dkon brtsegs</section><text>thams cad slob par byed pa gang yin pa de ni byang chub sems dpa'i tshul khrims la slob pa zhes bya'o/ /de ci'i phyir zhe na/ gang po byang chub sems dpa' chos thams cad la slob par byed pa gang yin pa des ni thams cad mkhyen pa thob par 'gyur la/ chos shes pa des ni rnam par mi rtog</text></item>
<item><p>182b3</p><section>dkon brtsegs</section><text>pa'i shes rab thob par 'gyur te/ rnam par mi rtog pa'i shes rab des dngos po thams cad shes par 'gyur bas so/ /ji ltar dngos po thams cad shes par 'gyur zhe na/ byang chub sems dpa' ni nang gi dngos po thams cad dang / phyi rol gyi dngos po thams cad rab tu shes pa gang</text></item>
<item><p>182b4</p><section>dkon brtsegs</section><text>yin pa'o/ /gang po ci'i phyir nang zhes bya zhe na/ nang zhes bya ba ni ji tsam du myong ba dang bcas pa 'dod chags par bya ba'i gnas 'di lta ste/ nang gi lus rten cing 'brel bar 'byung ba yan lag bcu gnyis las skyes shing de la kun rdzob tu btags pa'i ming tsam du yod pa 'di ni mig go /</text></item>
<item><p>182b5</p><section>dkon brtsegs</section><text>'di ni rna ba'o/ /'di ni sna'o/ /'di ni lce'o/ /'di ni lus so/ /'di ni yid do zhes brjod pa gang yin pa 'di dag ni nang zhes bya'o/ /chos de dag la so so'i skye bo rnams mngon par zhen par byed pa'i phyir nang zhes bya ste/ 'di skad du bdag gis mig 'di lta bu thob par bya'o zhes brjod kyang</text></item>
<item><p>182b6</p><section>dkon brtsegs</section><text>de lta bu'i mig mngon par 'du byed pa med la/ de bzhin du rna ba dang / sna dang / lce dang / lus dang / yid thob par bya'o zhes brjod kyang 'di ltar rna ba dang / sna dang / lce dang / lus dang / yid mngon par 'du byed pa med par yang de na las kyi rkyen slong zhing rnam par smin pa rab tu skyed pas</text></item>
<item><p>182b7</p><section>dkon brtsegs</section><text>de'i phyir nang zhes bya'o/ /de'i bye brag la so so'i skye bos mngon par zhen nas 'di ni mig go /'di ni rna ba dang / sna dang / lce dang / lus dang / yid do zhes zer ba thams cad ni nang zhes bya'o/ /gzhan yang gang po nang zhes bya bas dngos po 'di gnyis mngon par 'du byed pa yang mi bden</text></item>
<item><p>183a1</p><section>dkon brtsegs</section><text>zhing slu bar byed pa yin no/ /byis pa so so'i skye bo mngon par zhen pas yang dag par blangs nas rtsod pa skyed par byed kyi/ gang po de bzhin gshegs pas ni 'di dag gzod ma nyid nas yang dag pa ji lta ba bzhin du thugs su chud nas mngon par zhen par mi mdzad do/ /</text></item>
<item><p>183a2</p><section>dkon brtsegs</section><text>de bzhin gshegs pas ji lta ba bzhin du thugs su chud nas mngon par zhen par mi mdzad ce na/ de bzhin gshegs pa ni chos 'di dag la phyogs par mi mdzad do/ /gang zhig la phyogs par mi mdzad ce na/ 'di lta ste/ mig 'di ni srid pa 'ching ba yin no zhes phyogs par mi mdzad</text></item>
<item><p>183a3</p><section>dkon brtsegs</section><text>la/ mig dang bral ba la yang phyogs par mi mdzad do/ /rna ba dang / sna dang / lce dang / lus dang / yid la yang phyogs par mi mdzad la/ yid dang bral ba la yang phyogs par mi mdzad do/ /de ci'i phyir zhe na/ gang po de bzhin gshegs pa ni chos 'di dag la nang zhes bya ba yang</text></item>
<item><p>183a4</p><section>dkon brtsegs</section><text>mi dmigs la/ phyi rol zhes bya ba yang mi dmigs pas de'i phyir de bzhin gshegs pas chos 'di dag la phyogs par mi mdzad do/ /de bzhin gshegs pa ni yang dag par gsung ba yin pas 'di skad du dge slong dag mig ni bdag kyang ma yin la gzhan yang ma yin no/ /de ci'i phyir zhe na/</text></item>
<item><p>183a5</p><section>dkon brtsegs</section><text>rang gi ngo bo nyid dmigs su med pa'i phyir ro/ /chos gang ni mig yin/ mig ni su'i yin/ chos gang ni rna ba dang / sna dang / lce dang / lus dang / yid yin/ yid ni su'i yin te/ de ci'i phyir zhe na/ rang gi ngo bo nyid dmigs su med pa'i phyir ro/ /zhes gsungs pas so/ /</text></item>
<item><p>183a6</p><section>dkon brtsegs</section><text>gang po mig kyang deng so sor rab tu brtags/ rna ba dang / sna dang / lce dang / lus dang / yid kyang deng so sor brtags na chos gang la yang mngon par zhen cing len pa med do/ /de ci'i phyir zhe na/ gang gis ji tsam du chos la len pa dang bcas pa des ni sdug bsngal skyed par byed</text></item>
<item><p>183a7</p><section>dkon brtsegs</section><text>la/ sdug bsngal skyes pa'i phyir ni bde ba med par 'gyur bas de'i phyir gang po ji tsam du chos la len pa dang bcas pa thams cad ni sdug bsngal myong bar 'gyur la/ gang sdug bsngal myong bar 'gyur ba de ni sdug bsngal spong bar mi byed pas gang po 'di ni mig so sor brtag pa dang / rna ba dang /</text></item>
<item><p>183b1</p><section>dkon brtsegs</section><text>sna dang / lce dang / lus dang / yid 'jug pa'i gnas med par so sor brtag pa zhes bya'o/ /de ci'i phyir zhe na/ gang po gal te 'jug pa'i gnas yod par gyur na 'byung ba'i gnas kyang yod par 'gyur bas de'i phyir de bzhin gshegs pa rnams kyis kyang mig ni stong zhing bdag dang</text></item>
<item><p>183b2</p><section>dkon brtsegs</section><text>bdag gi ba med de/ rang bzhin gyis de 'dra zhing rna ba dang / sna dang / lce dang / lus dang / yid kyang stong zhing bdag dang bdag gi ba med de/ rang bzhin gyis de 'dra bas ngo bo nyid med de/ 'di ltar ngo bo nyid med pa gang yin pa de la ni mngon par 'du bya ba yang med la 'jig pa yang med</text></item>
<item><p>183b3</p><section>dkon brtsegs</section><text>do zhes gsungs so/ /gang po chos nyid 'di lta bu gang yin pa 'di ni de bzhin gshegs pa byung yang rung / de bzhin gshegs pa ma byung yang rung ste/ ngo bo nyid 'di ni rtag tu gnas pa nyid do/ /de bzhin gshegs pa ni chos rnams skye yang mi skye ba nyid du thugs su chud pas de'i</text></item>
<item><p>183b4</p><section>dkon brtsegs</section><text>phyir de bzhin gshegs pa ni yang dag par gsung ba yin pas 'di skad du de bzhin gshegs pa byung yang rung / de bzhin gshegs pa ma byung yang rung ste/ ngo bo nyid 'di ni rtag tu gnas pa nyid do zhes gsung ngo / /gang po ci'i phyir mi skye ba zhes bya/ ci'i phyir ni mi skye ba'i ye shes zhes</text></item>
<item><p>183b5</p><section>dkon brtsegs</section><text>bya zhe na/ gang po chos rnams mnyam pa nyid du gyur pa gang yin pa de ni mi skye ba zhes bya'o/ /lam gang yin pa de ni mi skye ba'i ye shes zhes bya'o/ /sdug bsngal zad pa gang yin pa de ni mi skye ba zhes bya'o/ /lam gang yin pa de ni mi skye ba'i ye shes zhes bya ste/ 'di ni de bzhin</text></item>
<item><p>183b6</p><section>dkon brtsegs</section><text>gshegs pas bden pa gnyis po 'di lta ste/ kun rdzob kyi bden pa dang / don dam pa'i bden pa yod par gsungs pa zhes bya'o/ /gang po de bzhin gshegs pas sdug bsngal gyi mtshan nyid ces gang gsungs pa de nyid ni mtshan nyid med pa zhes gsungs so/ /sdug bsngal gyi</text></item>
<item><p>183b7</p><section>dkon brtsegs</section><text>mtshan nyid ces bya ba gang zhe na/ 'di lta ste/ 'dus ma byas kyi mtshan nyid gang yin pa'o/ /'dus ma byas kyi mtshan nyid gang yin pa de ni mtshan nyid med pa yin pas mkhas pa rnams kyis 'dus ma byas de nyid mtshan nyid med pa yin par rab tu shes so/ /gang po mkhas pa rnams kyis</text></item>
<item><p>184a1</p><section>dkon brtsegs</section><text>ji ltar 'dus ma byas de nyid mtshan ma med pa yin par rab tu shes par 'gyur zhe na/ 'di ltar 'dus ma byas kyi chos ni stong par yang shes/ rab tu dben pa yin par yang shes/ skyabs su 'gro ba'i gnas yin par yang shes/ phan pa mchog yin par yang shes/ yongs</text></item>
<item><p>184a2</p><section>dkon brtsegs</section><text>su gdung ba med par yang shes te/ mkhas pa rnams kyis de ltar 'dus ma byas rab tu shes kyang ye shes de la skye ba'i mtshan ma med do/ /gang po mkhas pa rnams ni mtshan ma rnams yongs su spangs pas don mchog dam pa mngon par 'du byed pa med pa/ 'jig pa med pa thob par 'gyur</text></item>
<item><p>184a3</p><section>dkon brtsegs</section><text>ro/ /gang po gang mngon par 'du byed pa dang bcas pa de la ni 'jig pa yod kyi/ gang mngon par 'du byed pa med pa de la 'jig pa yang med do/ /'jig pa med pa'i mtshan nyid gang yin pa de ni stong pa nyid yin no/ 'jig pa med pa'i mtshan nyid gang yin pa de ni mtshan ma med pa yin no/ /</text></item>
<item><p>184a4</p><section>dkon brtsegs</section><text>'jig pa med pa'i mtshan nyid gang yin pa de ni smon pa med pa yin no/ /gang gis kyang mngon par 'dus ma byas la/ gang gis kyang 'jig pa med par dbyer med pa gang yin pa de ni gang po de bzhin gshegs pa rnams kyi bla na med pa yang dag par rdzogs pa'i byang chub mi 'jig</text></item>
<item><p>184a5</p><section>dkon brtsegs</section><text>pa'i mtshan nyid ces bya'o/ /de bzhin gshegs pa rnams kyi bla na med pa yang dag par rdzogs pa'i byang chub kyang gang zhe na/ 'di lta ste/ de bzhin gshegs pa rnams kyi dmigs su med pa gang yin pa'o/ /bcom ldan 'das la tshe dang ldan pa gang pos gsol pa/ bcom ldan</text></item>
<item><p>184a6</p><section>dkon brtsegs</section><text>'das de bzhin gshegs pa rnams kyi dmigs su ma mchis pa de nyid gang lags/ bcom ldan 'das kyis bka' stsal pa/ gang po chos thams cad ni de bzhin gshegs pa rnams kyi dmigs su med pa yin no/ /bcom ldan 'das gal te de lta na ni chos thams cad kyang sangs</text></item>
<item><p>184a7</p><section>dkon brtsegs</section><text>rgyas rnams kyi byang chub lags par 'gyur ro/ /bcom ldan 'das kyis bka' stsal pa/ gang po de de bzhin te/ chos thams cad sangs rgyas kyi byang chub yin yang byang chub de ni chos thams cad ces mi bya'o/ /chos thams cad ni sangs rgyas rnams kyi byang chub yin no/ /</text></item>
<item><p>184b1</p><section>dkon brtsegs</section><text>zhes bya ba yang kun rdzob tu btags pa tsam du brjod par zad de/ de ni le lo can rnams kyis rtogs par dka' zhing rig par dka' ba yin no/ /de ci'i phyir zhe na/ le lo can gang yin pa de dag ni chos rnams mnyam pa nyid du mngon par sgrub par mi byed la/ mnyam par ma</text></item>
<item><p>184b2</p><section>dkon brtsegs</section><text>gyur pa gang yin pa de dag ni sangs rgyas dang rtsod par byed pas so/ /gang po gang dag mnyam pa nyid mngon par sgrub par mi byed ce na/ gang po 'jig rten pa thams cad ni mnyam pa nyid mngon par sgrub par mi byed do//sangs rgyas rnams kyi byang chub la ni mnyam pa yang med/</text></item>
<item><p>184b3</p><section>dkon brtsegs</section><text>mi mnyam pa yang med de/ gang po ngas lam 'dis bla na med pa yang dag par rdzogs pa'i byang chub mngon par rdzogs par sangs rgyas pas na rgyu dang rkyen de'i phyir mdo sde 'di dag las chos thams cad ni yang dag pa'i gnas skabs su thams cad kyang nges pa nyid du zhugs pa yin pas</text></item>
<item><p>184b4</p><section>dkon brtsegs</section><text>de ni nges par byang chub kyi sgor zhugs pa zhes bstan pa yin te/ de'i phyir gang po chos thams cad ni byang chub ces bya'o/ /de nas bcom ldan 'das la tshe dang ldan pa gang pos 'di skad ces gsol to/ /bcom ldan 'das de bzhin gshegs pa rnams kyi bla na med pa yang dag</text></item>
<item><p>184b5</p><section>dkon brtsegs</section><text>par rdzogs pa'i byang chub gang lags pa de ni nges pa yang lags/ ma nges pa yang lags/ tshig 'bru dang yi ger zhugs pa yang lags/ tshig 'bru dang yi ger ma zhugs pa yang lags/ tshig la zhugs pa yang lags/ tshig la ma zhugs pa yang lags pa de ni shin tu ngo mtshar</text></item>
<item><p>184b6</p><section>dkon brtsegs</section><text>che lags so/ /de ci'i slad du zhe na/ bcom ldan 'das deng bdag gis bcom ldan 'das las mdo sde 'di lta bu thos pas chos thams cad la rnam par nges pa'i snang ba thob lags so/ /bcom ldan 'das deng bdag gis chos rnams la rnam par nges pa'i snang ba thos pas dngos po gcig</text></item>
<item><p>184b7</p><section>dkon brtsegs</section><text>las kyang dngos po thams cad rtogs par gyur la/ dngos po thams cad las kyang dngos po gcig rtogs par gyur pas so/ /de nas bcom ldan 'das kyis tshe dang ldan pa gang po la bka' stsal pa/ gang po khyod kyis 'di ltar myur ba kho nar sangs rgyas rnams kyi chos thams cad kyi don</text></item>
<item><p>185a1</p><section>dkon brtsegs</section><text>la rab tu zhugs par gyur pa legs so legs so/ /'di yang khyod kyi sngon 'das pa'i dus su sangs rgyas mang po rnams la mchod cing rim gro byas pa dang / dge ba'i rtsa ba rnams bskyed nas nye bar bsten te zhu ba dag zhus pa las gyur pa yin par rig par bya'o/ /gang po ngas</text></item>
<item><p>185a2</p><section>dkon brtsegs</section><text>mngon par dran te 'das pa'i dus kyi tshe zhing 'di nyid kyi nam mkha'i phyogs gcig na khyod kyis sangs rgyas drug khri brgyad stong las mdo sde 'di thos pa'i dge ba'i rtsa ba'i yon tan gyi rgyu dang rkyen gyi dbang gis khyod kyis chos rnam par nges pa'i snang ba thob pa yin no/ /bcom ldan 'das gal te bdag</text></item>
<item><p>185a3</p><section>dkon brtsegs</section><text>gis sangs rgyas mang po las mdo sde 'di sngon thos par gyur pa zhig lags na/ ci'i slad du bla na med pa yang dag par rdzogs pa'i byang chub rjes su dran pa'i bsam pa gcig tsam yang ma mchis pa lags/ bcom ldan 'das kyis bka' stsal pa/ gang po ngas mngon par dran te</text></item>
<item><p>185a4</p><section>dkon brtsegs</section><text>'das pa'i dus kyi tshe khyod kyis bskal pa gcig gi bar du bla na med pa yang dag par rdzogs pa'i byang chub tu sems bskyed pa las slar log cing nyams par gyur kyang de'i bsod nams kyi rgyu dang rkyen gyis ngas deng 'dir khyod chos smra ba rnams kyi nang na mchog tu gyur pa zhes brjod pa yin no/ /</text></item>
<item><p>185a5</p><section>dkon brtsegs</section><text>bcom ldan 'das la tshe dang ldan pa gang pos gsol pa/ bcom ldan 'das bdag gis sngon mi dge ba'i las ci zhig bgyis na bskal pa gcig gi bar du bla na med pa yang dag par rdzogs pa'i byang chub tu sems bskyed pa las slar log cing nyams par gyur lags/ bcom ldan 'das</text></item>
<item><p>185a6</p><section>dkon brtsegs</section><text>kyis bka' stsal pa/ gang po khyod kyis mi dge ba'i grogs po la bsten pa'i phyir dang / gzhan yang khyod kyis dam pa'i chos rgya cher ma spel ba'i phyir khyod bla na med pa yang dag par rdzogs pa'i byang chub las slar ldog cing nyams par gyur pa yin no/ /gang po chos bzhi dang ldan na bla na</text></item>
<item><p>185a7</p><section>dkon brtsegs</section><text>med pa yang dag par rdzogs pa'i byang chub las ldog cing nyams nas nyan thos kyi theg par 'gyur ro/ /bzhi gang zhe na/ byang chub sems dpa' sdig pa mi dge ba'i grogs la bsten pa'i phyir dge ba'i rtsa ba yongs su spangs nas 'di skad du 'di ltar bla na med pa'i byang chub tu sems</text></item>
<item><p>185b1</p><section>dkon brtsegs</section><text>bskyed ci dgos/ 'khor ba'i mtha' ni shin tu thag ring ste 'gro ba lnga po rnams su kha brgyud cing sdug bsngal tshad med myong bas khom pa dang phrad pa yang shin tu dkon/ sangs rgyas 'byung ba dang phrad pa yang shin tu dkon/ shin tu dang ba'i dad pa thos pa yang shin tu dkon/ sangs rgyas 'byung</text></item>
<item><p>185b2</p><section>dkon brtsegs</section><text>ba dang phrad par gyur na yang khyim nas khyim med par rab tu 'byung ba ches shin tu dka' bas deng khyed khom pa dang ldan pa chud ma gzan cig /khyod de bzhin gshegs pa rnams las bla na med pa yang dag par rdzogs pa'i byang chub mngon par rdzogs par 'tshang rgya bar 'gyur bar lung bstan pa thob</text></item>
<item><p>185b3</p><section>dkon brtsegs</section><text>pa yang ma yin la/ dge ba'i rtsa ba nges par gyur pa yang ma yin pas yongs su mya ngan las 'da' ba yang mi thob cing 'gro ba lnga po rnams su 'khor bar 'gyur ro zhes smras pas gang zag des de skad smras pa thos pa'i dbang gis sems bying nas byang chub kyi lam las ldog cing le los mos par</text></item>
<item><p>185b4</p><section>dkon brtsegs</section><text>mi 'gyur te/ gang po byang chub sems dpa' gang chos dang po 'di dang ldan par gyur na bla na med pa'i byang chub las slar log nas nyan thos kyi theg pa bar 'gyur ro/ /gzhan yang gang po byang chub sems dpa' gang byang chub sems dpa'i rjes su 'thun pa'i mdo sde 'di lta ste/ byang chub</text></item>
<item><p>185b5</p><section>dkon brtsegs</section><text>sems dpa'i sde snod kyi mdo dang / byang chub tu sems bskyed pa'i mdo dang / byang chub sems dpa'i bya ba yang dag par sdud pa'i mdo dang / pha rol tu phyin pa drug dang rjes su 'thun pa'i mdo thos par ma gyur na/ 'di ltar thos par ma gyur pa'i phyir ji skad bstan pa bzhin du spyod par</text></item>
<item><p>185b6</p><section>dkon brtsegs</section><text>mi 'gyur/ ji skad bstan pa bzhin du yang dag par slob par mi 'gyur bas des byang chub sems dpas chos gang ni bsten par bya/ chos gang ni yongs su spang bar bya/ chos gang ni yang dag par blang bar bya ba'i rigs/ chos gang ni yang dag par blang bar bya ba'i mi rigs/</text></item>
<item><p>185b7</p><section>dkon brtsegs</section><text>chos gang ni byang chub sems dpa'i chos yin/ chos gang ni nyan thos kyi chos yin pa dag rab tu mi shes so/ /'di ltar mi shes shing rab tu 'byed par mi nus pa'i phyir bsten par bya ba'i rigs pa'i chos ni bsten par mi byed la/ bsten par bya ba'i mi rigs pa'i chos la ni rab tu bsten</text></item>
<item><p>186a1</p><section>dkon brtsegs</section><text>par 'gyur ro/ /des bsten par bya ba'i rigs pa'i chos ni sten par mi byed la/ bsten par bya ba'i mi rigs pa'i chos la ni rab tu sten par byed pa'i phyir sangs rgyas rnams kyi byang chub kyi sems las rab tu nyams shing log par gyur pas sems kyang zhum ste/</text></item>
<item><p>186a2</p><section>dkon brtsegs</section><text>le lo can du gyur nas sngon gyi smon lam rnams kyang yongs su gtong bar 'gyur te/ gang po byang chub sems dpa' gang chos gnyis pa 'di dang ldan par gyur na bla na med pa'i byang chub las slar log nas nyan thos kyi theg pa bar 'gyur ro/ /gzhan yang gang po byang chub sems dpa' gang</text></item>
<item><p>186a3</p><section>dkon brtsegs</section><text>chos rnams yod pa nyid du 'dzin cing bdag tu mngon par zhen pa dang / log par lta ba rnams spyod cing mthar 'dzin pa'i lta bar ltung ba dang / log pa'i sdig pa rnams su bying ste drang dka' bar gyur nas mdo sde zab mo don dam pa'i rjes su 'thun pa dag thos par gyur na yang mngon par</text></item>
<item><p>186a4</p><section>dkon brtsegs</section><text>yid ches pa'i rtags cung zad tsam yang med cing 'gal bar byed pa dang / mngon par ma rtogs nas yang dag pa'i chos 'jig pa'i kha na ma tho ba dag slong bar byed na rgyu dang rkyen des mi khom pa'i gnas su skyes nas sangs rgyas rnams dang yang phrad par mi 'gyur/ dam pa'i</text></item>
<item><p>186a5</p><section>dkon brtsegs</section><text>chos kyang thos par mi 'gyur/ sangs rgyas rnams kyis rjes su bstan pa dag dang yang phrad par mi 'gyur/ dge ba'i bshes gnyen yang rnyed par mi 'gyur ro/ /des sangs rgyas rnams mi mthong ba'i phyir yang dag pa'i chos kyang thos par mi 'gyur ro/ /yang dag pa'i chos ma</text></item>
<item><p>186a6</p><section>dkon brtsegs</section><text>thos pa'i phyir sangs rgyas rnams kyis rjes su bstan pa dag dang yang phrad par mi 'gyur ro/ /sangs rgyas rnams kyis rjes su bstan pa'i chos dang phrad par ma gyur pa'i phyir dge ba'i bshes gnyen rnyed par mi 'gyur ro/ /dge ba'i bshes gnyen ma rnyed pa'i phyir khom pa'i gnas dang</text></item>
<item><p>186a7</p><section>dkon brtsegs</section><text>bral nas mi khom pa'i gnas su skye bar 'gyur ro/ /mi khom pa'i gnas su skyes pa'i phyir dge ba'i bshes gnyen dang bral nas mi dge ba'i grogs po dang phrad par mi 'gyur ro/ /mi dge ba'i grogs po'i rjes su 'brangs pa'i phyir sngon gyi yi dam brjed cing stor bar 'gyur ro/ /des sngon gyi yi dam brjed cing</text></item>
<item><p>186b1</p><section>dkon brtsegs</section><text>stor bar gyur pa'i phyir byang chub kyi sems kyang spong bar byed/ byang chub sems dpa'i theg pa yang spong bar byed pas slar ldog par 'gyur zhing byang chub kyi bsam pa yang gtan du stor nas 'khor ba'i chos 'ba' shig spyod cing theg pa chen po'i spyod pa'i chos mngon par sgrub par mi 'gyur te/ gang po</text></item>
<item><p>186b2</p><section>dkon brtsegs</section><text>byang chub sems dpa' gang chos gsum po 'di dang ldan par gyur na bla na med pa'i byang chub las slar log nas nyan thos kyi theg pa bar 'gyur ro/ /gzhan yang gang po byang chub sems dpa' gang 'di lta bu'i mdo sde thos par gyur yang lhag pa'i bsam pas gzhan dag la yang dag par ston</text></item>
<item><p>186b3</p><section>dkon brtsegs</section><text>par mi byed cing / sems zhum par gyur nas gcig tu 'gro ba la dga' zhing chos kyi ser sna byas nas gzhan dag la bstan pa'i 'dun pa med pa dang / chos kyis gzhan dag rgya cher yongs su sdud par mi byed na mi dge ba'i rtsa ba de'i rgyu dang rkyen gyis shes rab dang ldan pa rab tu nyams par</text></item>
<item><p>186b4</p><section>dkon brtsegs</section><text>'gyur ro/ /shes rab dang dran pa nyams par gyur pa'i dbang gis gzhan dag dang lhan cig mdo sde'i chos klog cing mngon par mi byed la/ chos kyis gzhan dag dang 'thun par mi byed pas gang zag de lus rjes ma thag tu byang chub kyi sems kyang stor bar 'gyur la byang chub sems dpa'i</text></item>
<item><p>186b5</p><section>dkon brtsegs</section><text>bsam pa yang brjed par gyur te/ gang po byang chub sems dpa' gang chos bzhi po de dag dang ldan par gyur na bla na med pa'i byang chub kyi sems las slar log nas nyan thos kyi theg pa bar 'gyur ro/ /de nas de'i tshe bcom ldan 'das kyis don 'di nyid yang dag par rab tu gsal bar bstan</text></item>
<item><p>186b6</p><section>dkon brtsegs</section><text>pa'i phyir tshigs su bcad de bka' stsal pa/ mi dge'i grogs po sten byed cing / /byang chub la ni mi brtson na/ /rgyu dang rkyen ni de yi phyir/ /bla med byang chub sems stor 'gyur/ /sdig pa'i bdag lta rab bskyed nas/ /mtha' dang log ltar gang lhung ba/ /chos 'jig sdig ni bslang</text></item>
<item><p>186b7</p><section>dkon brtsegs</section><text>bas na/ /mi khom gnas su skye bar 'gyur/ /mi khom gnas su skyes nas kyang / /byang chub sems ni gcod byed cing / /sngon gyi yi dam stor 'gyur bas/ /de phyir byang chub sems kyang nyams/ /de yis byang chub sems skye ba'i/ /chos ni thos par yang mi 'gyur/ /de yi</text></item>
<item><p>187a1</p><section>dkon brtsegs</section><text>sems ni 'phel gyur na/ /byang chub sems ni sgrub par 'gyur/ /dam chos rgya chen thos gyur kyang / /ser snas gzhan la ston mi mos/ /rgyu dang rkyen ni de yi phyir/ /byang chub lam ni ldog par 'gyur/ /byang chub sems dpa' theg chen gnyer/ /chos 'di bzhi ni shes par bya/ /</text></item>
<item><p>187a2</p><section>dkon brtsegs</section><text>chos 'di bzhi ni shes gyur na/ /byang chub sems ni skye bar 'gyur/ /de phyir sdig pa'i chos 'di bzhi/ /nan tan gyis ni rab spangs nas/ /stong nyid chos ni sgom byed na/ /dge ba'i bshes gnyen sten par 'gyur/ /'di lta'i mdo sde thos gyur na/ /ser sna dag ni mi bskyed par/ /nan tan</text></item>
<item><p>187a3</p><section>dkon brtsegs</section><text>gzhan la bsten par bya/ /de las byang chub rab tu skye/ /bcom ldan 'das kyis bka' stsal pa/ gang po byang chub sems dpa' chos bzhi dang ldan na ji ltar yongs su bsngos pa bzhin du byang chub kyi sems las ldog par mi 'gyur zhing / ji ltar yongs su bsngos pa bzhin du dge ba'i rtsa ba rnams</text></item>
<item><p>187a4</p><section>dkon brtsegs</section><text>yongs su nyams par mi 'gyur ro/ /bzhi gang zhe na/ byang chub sems dpa' rnams tshul khrims rnam par dag pa yongs su bsrungs nas bsam pa rnams mngon par grub par byed pa dang / dran pa dang ldan zhing shes rab la yang dag par gnas pa dang / rab tu brtson pa'i sems kyis brtson zhing le</text></item>
<item><p>187a5</p><section>dkon brtsegs</section><text>lo med pa dang / mang du thos pa phun sum tshogs shing shes rab 'phel bar gyur pa dag yin te/ gang po byang chub sems dpa' gang chos bzhi po 'di dag dang ldan par gyur na ji ltar yongs su bsngos pa bzhin du byang chub kyi sems las yongs su ldog par mi 'gyur zhing / ji ltar yongs su bsngos pa</text></item>
<item><p>187a6</p><section>dkon brtsegs</section><text>bzhin du dge ba'i rtsa ba rnams yongs su nyams par mi 'gyur ro/ /de nas de'i tshe bcom ldan 'das kyis don de nyid gsal bar rab tu bstan pa'i phyir tshigs su bcad de bka' stsal pa/ byang chub sems dpa' tshul khrims ldan/ /dran pa zab cing thag kyang ring / /brtson pa'i sems kyis rab</text></item>
<item><p>187a7</p><section>dkon brtsegs</section><text>brtson zhing / /mang thos shes rab rgyan dang ldan/ /byang chub sems dpa' rtag tu ni/ /chos 'di bzhi la sten byed na/ /yid la bsams pa'i dngos po kun/ /thams cad rab tu grub par 'gyur/ /de phyir rtag tu khrims bsrung zhing / /nan tan brtson 'grus ldan par bya/ /chos dran rgyun ni mi</text></item>
<item><p>187b1</p><section>dkon brtsegs</section><text>gcod cing / /rtag par mang thos gnyer bar bya/ /khrims bsrungs gnas gtsang rab tu skye/ /dran pas shes rab sbyong bar 'gyur/ /brtson 'grus sangs rgyas chos kyang sbyong / /mang thos shes rab chen po skye/ /de bas byang chub sems dpa' rnams/ /de 'dra'i chos ni bslab par bya/ /de</text></item>
<item><p>187b2</p><section>dkon brtsegs</section><text>'dra'i chos ni rab bslabs na/ /bla med 'khor lo skor bar 'gyur/ /gzhan yang gang po byang chub sems dpa' chos bzhi dang ldan par gyur na byang chub la phan 'dogs par 'gyur ro/ /bzhi gang zhe na/ tshul khrims srung ba ni byang chub la phan 'dogs pa'i chos so/ /bzod pa sgom pa ni byang chub la phan</text></item>
<item><p>187b3</p><section>dkon brtsegs</section><text>'dogs pa'i chos so/ /brtson 'grus rtsom pa ni byang chub la phan 'dogs pa'i chos so/ /mang du thos pa ni byang chub la phan 'dogs pa'i chos te/ gang po chos bzhi po 'di dag ni byang chub la phan 'dogs pa zhes bya'o/ /de nas de'i tshe bcom ldan 'das kyis don 'di nyid gsal bar rab tu bstan</text></item>
<item><p>187b4</p><section>dkon brtsegs</section><text>pa'i phyir tshigs su bcad de bka' stsal pa/ byang chub sems dpa' khrims srung ba/ /byang chub la ni phan 'dogs te/ /brtson 'grus dang ni bzod pa dang / /mang du thos pa de bzhin no/ /tshul khrims dag pa gang srung ba/ /smon lam thams cad 'grub par 'gyur/ /khrims gtsang phan</text></item>
<item><p>187b5</p><section>dkon brtsegs</section><text>'dogs mang bas na/ /byang chub 'thob par yong mi dka'/ /byang chub sems dpa' bzod sgom pa/ /lus kyi mtshan dang shes rab 'grub/ /de phyir bzod pa rab bsgoms na/ /sangs rgyas mtshan dang shes rab gter/ /brtson 'grus kyang ni de bzhin du/ /byang chub mang du phan 'dogs pas/ /</text></item>
<item><p>187b6</p><section>dkon brtsegs</section><text>rtag tu brtson 'grus gang rtsom pa/ /byang chub 'thob par yong mi dka'/ /mang thos kyis kyang phan 'dogs pas/ /thos nas chos la rab bsten cing / /chos min dag ni spong byed pas/ /byang chub 'thob par yong mi dka'/ /chos bzhi sa bon yin pas na/ /de las byang chub rab tu skye/ /</text></item>
<item><p>187b7</p><section>dkon brtsegs</section><text>de phyir byang chub sems dpa' rnams/ /chos kyi phan la bsten par bya/ /gzhan yang gang po byang chub sems dpa' sems dpa' chen po rnams chos bzhi dang ldan par gyur na lus kyi kha dog phun sum tshogs pa dang / longs spyod phun sum tshogs pa dang / 'khor phun sum tshogs pa thob par 'gyur/</text></item>
<item><p>188a1</p><section>dkon brtsegs</section><text>nam yang rtag par sdig pa mi dge ba'i gnas mi khom pa rnams su skye bar mi 'gyur/ rtag par sangs rgyas rnams dang phrad par 'gyur/ sangs rgyas rnams kyis rab tu bsngags par 'gyur ro/ /bzhi gang zhe na/ byang chub sems dpa' ni byams pa bsgoms pas sems</text></item>
<item><p>188a2</p><section>dkon brtsegs</section><text>can thams cad la khong khro ba med cing gnod pa mi byed pa yin te/ gang po byang chub sems dpa' byams pa bsgoms pas sems can thams cad la khong khro ba med cing gnod pa mi byed pa ji lta bu zhe na/ byang chub sems dpa' byams pa bsgom pa na sems can rnams la bdag gis yongs su bskyab</text></item>
<item><p>188a3</p><section>dkon brtsegs</section><text>par bya'o snyam pa'i byams pa bskyed pas sems can lus dang sems sdug bsngal bdag mthong bar gyur pa na 'di skad du bdag gis nan tan brtson 'grus kyis sems can de dag 'khor ba'i sdug bsngal las yongs su bzlas nas sems can de dag la bdag gis bde ba sbyin par bya'o/ /bdag gis</text></item>
<item><p>188a4</p><section>dkon brtsegs</section><text>drangs nas 'khor ba'i sdug bsngal dang bral bar bya'o zhes sems can rnams la de lta bu'i sems skyed par byed do/ /de lta bu'i sems bskyed nas kyang nan tan brtson 'grus kyis pha rol tu phyin pa drug po sbyin pa dang / tshul khrims dang / bzod pa dang / brtson 'grus dang / bsam gtan dang / shes rab</text></item>
<item><p>188a5</p><section>dkon brtsegs</section><text>kyi pha rol tu phyin pa dag yongs su goms par byed do/ /gang po byang chub sems dpa' ni shes rab kyi pha rol tu phyin pa'i rgyus pha rol tu phyin pa drug po dag phun sum tshogs par byed do/ /byang chub sems dpa' shes rab kyi pha rol tu phyin pa ni gang yin/ ji ltar shes rab kyi pha rol tu phyin pa'i</text></item>
<item><p>188a6</p><section>dkon brtsegs</section><text>rgyus nan tan brtson 'grus skyed par byed ce na/ gang po byang chub sems dpa' ni 'di snyam du chos gang ni bdag ces bya ba yin/ chos gang ni bdag gi zhes bya ba yin snyam du sems shing 'jal bar byed de/ de ltar sems shing 'jal ba na bdag ces bya ba'i chos kyang yang dag par rjes su mi mthong la/</text></item>
<item><p>188a7</p><section>dkon brtsegs</section><text>bdag gi zhes bya ba'i chos kyang yang dag par rjes su mi mthong ngo snyam du sems pas chos 'di la ni bdag ces bya ba'i chos kyang med la/ bdag gi zhes bya ba'i chos kyang med do snyam du sems so/ /byang chub sems dpa' bdag dang bdag gir 'dzin pa dang bral ba'i phyir lus stong pa nyid du rab tu shes</text></item>
<item><p>188b1</p><section>dkon brtsegs</section><text>so/ /lus stong pa'i phyir sems can yang stong ngo snyam mo/ /de ci'i phyir zhe na/ chos rnams la bdag dang bdag gir 'dzin pa yang stong pa yin na sems can lta smos kyang ci dgos snyam du sems pas so/ /byang chub sems dpas bdag dang bdag gir 'dzin pa dang bral ba'i phyir sems can stong pa</text></item>
<item><p>188b2</p><section>dkon brtsegs</section><text>nyid du rig par 'gyur ro/ /sems can stong pa'i phyir gzugs kyi phung po yang stong pa nyid du rig par 'gyur ro/ /gzugs kyi phung po stong pa'i phyir tshor ba dang / 'du shes dang / 'du byed dang / rnam par shes pa'i phung po yang stong pa nyid du rig par 'gyur ro/ /byang chub sems dpa' de</text></item>
<item><p>188b3</p><section>dkon brtsegs</section><text>ltar bdag dang bdag gir 'dzin pa dang 'bral ba'i phyir lus kyang stong pa nyid du rig par 'gyur ro/ /lus stong pa'i phyir sems can yang stong pa nyid du rig par 'gyur ro/ /sems can stong pa'i phyir phung po rnams kyang stong pa nyid du rig par 'gyur ro/ /phung po rnams stong pa'i phyir 'di lta ste/ sa dang /</text></item>
<item><p>188b4</p><section>dkon brtsegs</section><text>chu dang / me dang / rlung dang / nam mkha' dang / rnam par shes pa'i khams kyang stong pa nyid du rig par 'gyur te/ sa'i khams kyang sa'i khams kyi mtshan nyid kyis stong / chu dang / me dang / rlung dang / nam mkha' dang / rnam par shes pa'i khams kyang rnam par shes pa'i khams kyi mtshan nyid</text></item>
<item><p>188b5</p><section>dkon brtsegs</section><text>kyis stong pas khams 'di dag la ni byed pa yang med la bya ba yang med do/ /byang chub kyang med do/ /gang byed pa med pa'i chos de ni stong pa yin no snyam mo/ /gang po byang chub sems dpa' 'di dag la bdag dang bdag gir 'dzin pa spangs pa'i phyir lus stong pa nyid du rig par 'gyur ro/ /lus</text></item>
<item><p>188b6</p><section>dkon brtsegs</section><text>stong pa'i phyir sems can yang stong pa nyid du rig par 'gyur ro/ /sems can stong pa'i phyir phung po rnams kyang stong pa nyid du rig par 'gyur ro/ /phung po rnams stong pa'i phyir khams rnams kyang stong pa nyid du rig par 'gyur ro/ /khams rnams stong pa'i phyir skye mched rnams kyang stong pa nyid du rig par 'gyur</text></item>
<item><p>188b7</p><section>dkon brtsegs</section><text>ro/ /skye mched rnams stong pa'i phyir skye mched rnams kyi mtshan nyid kyang stong zhing skye mched rnams la byed pa med pa dang / bya ba med pa nyid du rig par 'gyur te/ chos gang byed pa dang bya ba med pa gang yin pa de ni stong pa yin no snyam mo/ /gang po byang chub sems dpa' ni de ltar chos thams cad</text></item>
<item><p>189a1</p><section>dkon brtsegs</section><text>stong pa nyid du lta bar byed do/ /chos thams cad stong par lta ba'i tshe chos rnams la ngo bo nyid kyis zhe sdang skye ba'i gnas yang dag par rjes su mi mthong ste/ gang po 'di ni byang chub sems dpa' sems dpa' chen po rnams kyi byams pa chen po lus stong pa nyid du rig pa'i</text></item>
<item><p>189a2</p><section>dkon brtsegs</section><text>byams pa dang / sems can stong pa nyid du rig pa'i byams pa dang / phung po dang / skye mched dang / khams rnams stong pa nyid du rig pa'i byams pa zhes bya'o/ /byang chub sems dpa' gang 'di lta bu'i byams pa sgom pa gang yin pa de ni chos thams cad stong pa nyid kyi byams pa sgom pa zhes</text></item>
<item><p>189a3</p><section>dkon brtsegs</section><text>bya'o/ /gang po 'di ni byang chub sems dpa' byams pa chen po sgom pa zhes bya'o/ /'di ltar byang chub sems dpa' ni bdag dang bdag gir 'dzin pa dang bral ba'i sems kyis bla na med pa yang dag par rdzogs pa'i byang chub la shin tu 'dun pa bskyed nas/ sems can rnams la snying rje chen po</text></item>
<item><p>189a4</p><section>dkon brtsegs</section><text>skyed par byed pas sems can gang 'di ltar chos rnams kyi yang dag pa'i mtshan nyid khong du ma chud pa dag khong du chud par bya ba'i phyir go cha chen po bgos pa gang yin pa 'di ni byang chub sems dpa'i snying rje chen po spyod pa zhes bya ste/ bdag gis bskyab par bya'o snyam du sems pa'i phyir byams pa</text></item>
<item><p>189a5</p><section>dkon brtsegs</section><text>zhes bya'o/ /bdag gis drang bar bya'o snyam du sems pa'i phyir snying rje zhes bya ste/ byang chub sems dpa' gang 'di lta bu'i byams pa chen po dang ldan pa gang yin pa des ni sems can rnams kyi mgon dang / skyabs dang / gnas dang / gling dang / mthar phyin pa'i gnas byed par 'gyur bas de'i phyir</text></item>
<item><p>189a6</p><section>dkon brtsegs</section><text>byang chub sems dpas de lta bu'i byams pa chen po bsgom par bya'o/ /sems can rnams la rjes su chags pa yang med la/ khong khro ba yang mi skyed pa gang yin pa 'di ni byang chub sems dpa'i sems can stong pa'i byams pa zhe sdang med pa zhes bya'o/ /gang po byang chub sems dpa' gang byams</text></item>
<item><p>189a7</p><section>dkon brtsegs</section><text>pa'i rgyu dang / bral ba'i rgyu dang / stong pa'i rgyus chos rnams skye ba med pa dang 'gag pa med pa la 'jug par 'gyur ba gang yin pa 'di ni byang chub sems dpa' byams pa chen po sgom pa zhes bya'o/ /byang chub sems dpa' gang gis de ltar chos rnams rab tu rtogs par gyur pa de la bdud dang bdud</text></item>
<item><p>189b1</p><section>dkon brtsegs</section><text>kyi 'khor rnams kyis tshugs par mi 'gyur te/ byang chub sems dpa' gang chos dang po 'di dang ldan par gyur pa de ni yon tan thams cad la sgrib pa'i 'ching ba rnams yongs su gcod par byed do/ /yon tan gyi 'ching ba yongs su bcad pa'i phyir mnyam pa nyid kyi pha rol du phyin pa rnams 'thob par</text></item>
<item><p>189b2</p><section>dkon brtsegs</section><text>'gyur ro/ /de nas de'i tshe bcom ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ byang chub sems dpas phung po dang / /khams dang skye mched de dag la/ /bdag med par ni rtag shes pa/ /byams sgom stong par lta bar byed/ /bdag</text></item>
<item><p>189b3</p><section>dkon brtsegs</section><text>dang bdag gi chos gnyis dag /nges par yang dag dmigs su med/ /chos rnams dmigs su med pas na/ /byams pa'i sems ni sgom par byed/ /chos rnams la ni mi gnas te/ /mi gnas pa yang ma yin pa/ /'di ni sangs rgyas rnams kyi lam/ /chos rnams mi gnas pa zhes</text></item>
<item><p>189b4</p><section>dkon brtsegs</section><text>bya/ /bla med bzod pa gang 'thob pa/ /chos rnams yang dag mtshan nyid bzod/ /chos rnams skye 'gag med do zhes/ /don gyi tshul ni rab tu rtogs/ /blo gros chen po ldan pa dag /chos 'di la ni sten byed na/ /rtag tu gya nom gzungs thob cing / /spobs pa dag kyang thob par 'gyur/ /</text></item>
<item><p>189b5</p><section>dkon brtsegs</section><text>rtag par sangs rgyas phrad par 'gyur/ /chos rnams kun gyi don rig 'gyur/ /de phyir byang chub sems dpa' de/ /bla med byang chub 'thob par 'gyur/ /gzhan yang gang po byang chub sems dpa' sems dpa' chen po rnams ni nan tan brtson 'grus kyis de bzhin gshegs pa rnams kyi mchod</text></item>
<item><p>189b6</p><section>dkon brtsegs</section><text>rten dag la mchod pa byed pas gus pa'i sems kyis me tog dang / spos dang / phreng ba dang / byug pa dang / spos kyi phye ma dang / gdugs dang / ba dan dang / rol mo sil snyan dang / mchod pa'i yo byad gya nom pa rnam pa sna tshogs kyis mchod par byed de/ byang chub sems dpa' gang chos</text></item>
<item><p>189b7</p><section>dkon brtsegs</section><text>gnyis pa 'di dang ldan par gyur na yon tan phun sum tshogs pa thams cad thob par 'gyur ro/ /de nas de'i tshe bcom ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ byang chub sems dpa' me tog spos/ /ba dan dang ni gdugs mchog gis/ /</text></item>
<item><p>190a1</p><section>dkon brtsegs</section><text>blo mchog mchod rten rab mchod nas/ /shes rab mchog ni tshol bar byed/ /bsod nams 'di yi rkyen gyis ni/ /byad bzhin dag ni mdzes par 'gyur/ /nor phyug rin chen rab tu mang / /'khor ni phun sum tshogs par 'gyur/ /byang chub nyid du nges gyur cing / /</text></item>
<item><p>190a2</p><section>dkon brtsegs</section><text>rtag tu chos la rab tu gnas/ /skye ba dag ni thams cad du/ /yon tan 'phel zhing mthon por 'gyur/ /rgyal po rnams kyis bkur byed cing / /lha klus rtag tu dran par 'gyur/ /sems can thams cad kun gyis kyang / /bkur sti dag ni byed par 'gyur/ /'das dang da ltar bzhugs pa</text></item>
<item><p>190a3</p><section>dkon brtsegs</section><text>yi/ /sangs rgyas dag la mchod byed na/ /skye ba kun du mchod pa 'thob/ /rtag par mi khom med par skye/ /gzhan yang gang po byang chub sems dpa' sems dpa' chen po rnams ni rtag par brtson pa'i sems kyis chos la mchod par byed do/ /chos zhes bya ba ni gang / ji ltar na chos la mchod</text></item>
<item><p>190a4</p><section>dkon brtsegs</section><text>par byed ce na/ de la chos zhes bya ba ni dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / bsam gtan bzhi dang / zhi</text></item>
<item><p>190a5</p><section>dkon brtsegs</section><text>gnas dang / lhag mthong dang / rig pa dang / rnam par grol ba dang / rnam par thar pa'i sgo gsum dang / zad pa'i ye shes dang / mi skye ba'i ye shes gang yin pa 'di ni chos zhes bya'o/ /ji ltar mchod par byed ce na/ chos de dag ji skad bstan pa bzhin du mngon par sgrub cing rjes su 'brangs</text></item>
<item><p>190a6</p><section>dkon brtsegs</section><text>nas 'gal ba med par 'dun pa dang / brtson 'grus bskyed de phun sum tshogs par mngon par sgrub pa gang yin pa 'di ni chos la mchod pa zhes bya'o/ /gzhan yang gang po chos la mchod pa zhes bya ba la/ chos ni mdo sde 'di lta bu dag yin la/ de la mngon par yid ches shing yid la sems pa</text></item>
<item><p>190a7</p><section>dkon brtsegs</section><text>dang / rnam par 'byed pa dang / rjes su 'brang zhing sems kyis 'gal bar mi byed pa gang yin pa 'di ni chos la mchod pa zhes bya ste/ byang chub sems dpa' gang chos gsum pa 'di dang ldan par gyur na yon tan phun sum tshogs pa thams cad 'thob par 'gyur ro/ /de nas de'i tshe bcom</text></item>
<item><p>190b1</p><section>dkon brtsegs</section><text>ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ rtag tu chos mchod brtson byed pas/ /ji skad bstan pa bzhin du gnas/ /zab mo stong pa'i chos thos na/ /sems kyis 'gal bar yong mi byed/ /de phyir lus ni rtag mdzes</text></item>
<item><p>190b2</p><section>dkon brtsegs</section><text>shing / /spobs pa dag kyang 'thob par 'gyur/ /ngas ni ji skad bsngags pa'i chos/ /de ni rab tu 'phel bar byed/ /gzhan yang gang po byang chub sems dpa' sems dpa' chen po rnams ni rab tu brtson pa'i sems kyis de bzhin gshegs pa'i 'phags pa'i tshogs rnams</text></item>
<item><p>190b3</p><section>dkon brtsegs</section><text>la mchod pa byed pas me tog dang / spos dang / phreng ba dang / spos kyi phye ma dang / byug pa dang / gdugs dang / rgyal mtshan dang / ba dan dang / gos dang / bza' ba dang / btung ba dang / mal cha dang / na ba'i gsos sman dang / 'tsho ba'i yo byad dag dang / gtsug lag khang dang /</text></item>
<item><p>190b4</p><section>dkon brtsegs</section><text>kun dga' ra ba dang / 'chags dang / khrus kyi rdzing dang / khron pa dang / las byed pa'i mi dang / 'di lta bu la sogs pa gzhan yang mchod pa'i yo byad rnam pa sna tshogs kyis 'di ltar 'phags pa'i tshogs rnams la mchod par byed de/ byang chub sems dpa' gang chos bzhi po 'di dang ldan par</text></item>
<item><p>190b5</p><section>dkon brtsegs</section><text>gyur na yon tan phun sum tshogs pa thams cad 'thob par 'gyur ro/ /de nas de'i tshe bcom ldan 'das kyis don de nyid rab tu gsal bar bstan pa'i phyir tshigs su bcad de bka' stsal pa/ mchod pa'i yo byad mchog dam pas/ /'phags pa'i tshogs ni mchod byed pas/ /bsod nams</text></item>
<item><p>190b6</p><section>dkon brtsegs</section><text>'di yi rkyen gyis ni/ /skye ba kun tu longs spyod ldan/ /lus kyi kha dog rab mdzes shing / /spobs pa dag kyang 'thob par 'gyur/ /yon tan rnams ni phun tshogs shing / /shes rab dag ni 'phel bar 'gyur/ /drang po'i sems kyis mchod byas shing / /bdag dang bdag gi med pas</text></item>
<item><p>190b7</p><section>dkon brtsegs</section><text>na/ /shes pa 'di yi rgyu rkyen gyis/ /skye ba kun tu mchod pa 'thob/ /sangs rgyas rnams kyis bsngags pa yi/ /chos bzhi dag la rtag bsten na/ /skye ba kun tu cho rigs btsun/ /yon tan dag ni mngon thob 'phags/ /phyir mi ldog pa'i le'u ste gsum pa'o// //</text></item>
<item><p>191a1</p><section>dkon brtsegs</section><text>bam po gsum pa/ de nas bcom ldan 'das kyis tshe dang ldan pa gang po la bka' stsal pa/ gang po byang chub sems dpa' sems dpa' chen po gang theg pa chen po la yang dag par zhugs pas rtag par chos bzhi po 'di dag la bsten cing goms par byas na dge ba'i chos</text></item>
<item><p>191a2</p><section>dkon brtsegs</section><text>thams cad kyang phun sum tshogs par yongs su sdud par 'gyur la/ dge ba'i rtsa ba thams cad dang yang rab tu ldan par 'gyur ro/ /bzhi gang zhe na/ gang po rigs kyi bu'am/ rigs kyi bu mo gang dag theg pa chen por sems bskyed pas bzod pa sgrub pa'i chos la bsten cing bsgom par</text></item>
<item><p>191a3</p><section>dkon brtsegs</section><text>bya'o/ /de ltar bzod pa'i chos sgom pa na gal te sems mnyam par gyur na shin tu mnyam pa'i pha rol tu phyin pa rnams kyang thob par 'gyur la/ sems can thams cad mnyam pa nyid kyi pha rol du phyin pa yang thob par 'gyur te/ byang chub sems dpa' des sems mnyam pa nyid kyi pha</text></item>
<item><p>191a4</p><section>dkon brtsegs</section><text>rol tu phyin pa dang / ye shes mnyam pa nyid kyi pha rol tu phyin pa dang ldan par gyur pa na/ gal te 'gro'am/ 'greng ngam/ 'dug gam/ nyal lam/ gnyid log gam/ sad pa'i tshe yang rung ste/ gcin gyi bum pa'am/ dug gi bum pa'am/ khu tshan gyi bum pa'am/ phyag dar</text></item>
<item><p>191a5</p><section>dkon brtsegs</section><text>rnams sam/ me dang thal ba'am/ bshang gci 'am/ thal ba tsha ba thogs pa zhig 'ongs nas mgo'i steng du blugs sam/ lus kyi yan lag kun du brdungs par gyur na/ byang chub sems dpas de la zhe sdang dang 'khon gyi bsam pa bskyed nas sems rnam par g.yeng zhing khong khro ba bskyed</text></item>
<item><p>191a6</p><section>dkon brtsegs</section><text>par yang mi bya'o/ /'di skad du bdag la nyes pa ci yod ces kyang smra bar mi bya'o/ /gzhan yang ngan sems kyis de la blta bar mi bya'o/ /sems rtse gcig tu rang gi chos don du gnyer zhing gang bsgrub par bya ba'i dngos po sems rtse gcig tu mi spong ba de ltar sems yongs su gdul</text></item>
<item><p>191a7</p><section>dkon brtsegs</section><text>bar bya'o/ /gang zag des rgyu dang rkyen gang gi phyir gcin gyi bum pa dang / dug gi bum pa dang / thal ba dang / me dag thogs te 'ongs nas bdag gi lus la gnod par byed pa na bdag gi lus ni dngos po 'di dag gi rgyu dang rkyen gyis na ba dang / gnod par mi 'gyur ro/ /zhes byang chub</text></item>
<item><p>191b1</p><section>dkon brtsegs</section><text>sems dpa' de'i tshe 'di ltar rgyu dang rkyen mang po'i chos la so sor brtags nas su zhig ni dngos po 'di sbyin par byed/ dngos po 'di ni su la sbyin par byed/ dngos po gang ni sbyin par byed ces des de ltar yang dag pa ji lta ba bzhin du yid la byed pa na sbyin par byed pa ni su yin/ len par byed</text></item>
<item><p>191b2</p><section>dkon brtsegs</section><text>pa ni su yin/ chos ni gang yin zhes chos 'ga' yang yang dag par rjes su mi mthong ngo / /de ltar yang dag pa'i dran pas yid la byed cing so sor rtog pa'i tshe 'di dang de zhes bya ba mi dmigs pa'i phyir chos thams cad dmigs par yang mi 'gyur la mthong bar yang mi 'gyur ro/ /byang chub</text></item>
<item><p>191b3</p><section>dkon brtsegs</section><text>sems dpa' des chos thams cad mi dmigs shing mi mthong ba'i phyir zhe sdang dang 'khon du 'dzin pa yang skyed par mi byed do/ /gang po byang chub sems dpas gal te de ltar bsams kyang zhe sdang dang 'khon du 'dzin pa'i bsam pa skyes par gyur na/ gzhan yang 'di ltar yang dag pa'i dran</text></item>
<item><p>191b4</p><section>dkon brtsegs</section><text>pas 'di snyam du reg bya gang gi rgyu dang rkyen gyis bdag gi lus lan par byed/ reg bya de dag gis gang du ni reg par 'gyur/ lus la gnod par gyur tam/ 'on te sems la gnod par gyur/ gal te lus la gnod par gyur pa yin na na lus ni rtswa dang / shing dang / gyo mo dang / rdo dang /</text></item>
<item><p>191b5</p><section>dkon brtsegs</section><text>gzugs brnyan lta bu yin pas rtog pa med pa/ shes pa med pa yin te/ bdag kyang ma yin/ gzhan yang ma yin no/ /gal te sems la gnod par gyur pa yin na na sems ni kha dog dang gzugs med pa/ skad cig mar skye zhing 'gag pa/ thang cig tsam yang mi gnas pas bdag kyang ma</text></item>
<item><p>191b6</p><section>dkon brtsegs</section><text>yin/ gzhan yang ma yin na yang dag pa ma yin pa'i rnam par rtog pas rnam par brtags nas 'di ni sdug bsngal lo/ /'di ni bde ba'o/ /'di ni sdug bsngal yang ma yin/ bde ba yang ma yin pa'o zhes zer bar zad pas deng bdag gis yang dag pa ma yin pa'i rnam par rtog pas rnam par brtags</text></item>
<item><p>191b7</p><section>dkon brtsegs</section><text>pa 'di bskyed par mi bya'o/ /deng bdag gis mnyam pa nyid kyi yang dag pa'i mtshan nyid du bltas nas 'phags pa'i bya ba rnams bsgrub par bya'i/ byis pa so so'i skye bo'i bya ba'i rjes su 'brang bar mi bya'o/ /'phags pa'i bya ba gang zhe na/ 'di lta ste/ chos rnams las thag ring du gyur cing rnam par grol</text></item>
<item><p>192a1</p><section>dkon brtsegs</section><text>ba gang yin pa'o/ /bdag ni thag bsring ba'i phyir slob pa yin/ mi phrad par bya ba'i phyir slob pa yin na yang dag pa ma yin pa'i rnam par rtog pa 'di dag ni thams cad kyang phrad par byed pa yin te/ su dang phrad par byed pa yin zhe na/ 'dod chags dang phrad par byed pa yin/</text></item>
<item><p>192a2</p><section>dkon brtsegs</section><text>zhe sdang dang / gti mug dang phrad par byed pa yin no/ /ji ltar na 'dod chags dang / zhe sdang dang / gti mug dang phrad par byed pa yin zhe na/ lus la rmongs pa'i phyir dang / 'jig tshogs la lta ba la rmongs pa'i phyir dang / 'jig tshogs la lta ba la mngon par zhen pa'i phyir lus kyi sdug</text></item>
<item><p>192a3</p><section>dkon brtsegs</section><text>bsngal myong ba'i tshe gzhan dag la mnar sems skyed pa gang yin pa de ni zhe sdang dang phrad pa zhes bya'o/ /'jig tshogs la lta ba la rmongs pa dang bcas pa'i phyir dang / 'jig tshogs la lta ba la mngon par zhen pa'i phyir dang / yid dang mi 'thun par gyur pa'i phyir gzhan dag la mnar</text></item>
<item><p>192a4</p><section>dkon brtsegs</section><text>sems skyed pa gang yin pa de ni gti mug dang phrad pa zhes bya'o/ /gang dag 'di lta bu'i dug gsum gyis bcings nas 'di lta bu'i kha na ma tho ba'i las kyi rgyu dang rkyen slong bar byed na de bzhin gshegs pa rnams kyis kyang yongs su skyob par mi spyod na gzhan gyis lta smos kyang ci dgos te/</text></item>
<item><p>192a5</p><section>dkon brtsegs</section><text>deng bdag gis rgyu dang rkyen gyi chos rnams shin du legs par so sor brtags nas chos stong pa nyid du blta bar bya'o/ /snyam du bsam par bya'o/ /byang chub sems dpa' de ltar rjes su 'thun par yang dag par lta bas rgyu dang rkyen gyi chos rnams so sor rtog par byed pa na chos 'ga'</text></item>
<item><p>192a6</p><section>dkon brtsegs</section><text>tsam yang sus byin pa'am/ sus len pa'am/ dngos po gang yin pa yang dag par rjes su mi mthong ngo / /de'i tshe byang chub sems dpa' gzhan yang 'di snyam du chos thams cad ni rgyu dang rkyen mang po las skyes pa yin pas rang bzhin gyis gzod ma nyid nas stong pa yin te/ nges</text></item>
<item><p>192a7</p><section>dkon brtsegs</section><text>par dmigs su med par stong pa yin na/ bdag ci'i phyir yang dag pa ma yin pa'i chos dmigs su med pa dag la las mngon par 'dus byas nas zhe sdang bskyed de 'du byed kyi rgyu rkyen slong bar byed/ deng bdag gis zhe sdang dang 'khon du 'dzin pa med pa'i bsam pa bskyed nas mngon par</text></item>
<item><p>192b1</p><section>dkon brtsegs</section><text>'du bya ba med pa dang / 'byung ba med pa dang / skye ba med pa'i chos mngon par bsgrubs nas stong pa nyid kyi chos nyid du blta bar bya'i/ bdag nyid kyi sems kyi rjes su 'brang bar mi bya'o/ /deng bdag gis mngon par 'du bya ba med pa dang / 'byung ba med pa dang / skye ba med pa'i chos</text></item>
<item><p>192b2</p><section>dkon brtsegs</section><text>la blta bar bya'i/ mngon par 'du bya ba dang / 'byung ba'i chos la gnas par mi bya'o/ /bdag gis yang dag pa ji lta ba bzhin du chos rnams bsam par bya'i/ deng bdag gis yang dag pa ma yin pa yod pa ma yin pa 'di la nan gyis chos su 'du shes bskyed par mi bya ste/ yang dag</text></item>
<item><p>192b3</p><section>dkon brtsegs</section><text>pa ma yin pa la nan gyis mngon par 'du byed pa ni zhe sdang dang 'khon du 'dzin pa dag yin no/ /de ci'i phyir zhe na/ chos kyi ngo bo la gnas pa la ni zhe sdang dang 'khon du 'dzin pa yod kyi/ chos rnams kyi yang dag pa'i mtshan nyid mthar stong pa nyid la ni gnas par bya ba'i chos kyi ngo bo</text></item>
<item><p>192b4</p><section>dkon brtsegs</section><text>gzod ma nyid nas med pas so snyam du bsam par bya'o/ /byang chub sems dpas de ltar chos rnams yid la byas par gyur na/ de'i sems rab tu dben par gyur bas zhe sdang dang 'khon du 'dzin pa skye bar mi 'gyur ro/ /gzhan yang gang po byang chub sems dpa' de 'gro'am/ 'greng ngam/</text></item>
<item><p>192b5</p><section>dkon brtsegs</section><text>'dug gam/ nyal lam/ gnyid log gam/ sad pa'i tshe yang rung ste/ 'ga' zhig 'ongs nas spos dri zhim pa'am/ spos kyi phye ma'am/ byug spos sam/ me tog mchog dam pa lus la gtor ram/ yang na spos dang / me tog mchog dam pa dang / se mo do dang / me tog tsam</text></item>
<item><p>192b6</p><section>dkon brtsegs</section><text>pa ka'i phreng ba dang / me tog mang po'i phreng bdag gis lus la g.yogs par gyur tam/ yang na gos mchog dam pa shin tu phra zhing 'jam pa 'di lta ste/ ka shi ka'am/ ku sha ka'am/ ku sha pa'am/ ku ma pa'am/ ku sha ya sha'am/ chu ma</text></item>
<item><p>192b7</p><section>dkon brtsegs</section><text>'am/ ka ba'am/ de dag la sogs pa gos phra zhing 'jam pa dag gis lus la g.yogs par gyur tam/ yang na dar gyi lda ldi mchog dam pa dang / gdugs dang / rgyal mtshan dang / ba dan dag bdag nyid kyi steng du bres par gyur tam/ yang na lha'i me tog dang / spos dang / gos</text></item>
<item><p>193a1</p><section>dkon brtsegs</section><text>mchog dam pa dang / rin po che'i phreng ba dag gis lus g.yogs par gyur tam/ yang na lha'i kha zas mchog dam pa bdud rtsi'i ro dang ldan pa dag khyer te 'ongs nas byin par gyur na/ byang chub sems dpas mchod pa rnam pa sna tshogs 'di dag la sred pa'i phyir sems</text></item>
<item><p>193a2</p><section>dkon brtsegs</section><text>bskyed nas mngon par zhen par mi bya'o/ /rkyen des gang zag de dag la bsten nas yid dang 'thun par byas te phan tshun 'drul zhing gtam smra bar yang mi bya'o/ /phyogs gcig pa'i sems kyis rjes su chags par yang mi bya'o/ /byang chub sems dpas de dag la sems snyoms</text></item>
<item><p>193a3</p><section>dkon brtsegs</section><text>par bya zhing chos thams cad kyi mnyam pa nyid rab tu rtogs par byas nas 'di snyam du bdag gis sems can rnams la khong khro bar yang mi bya/ rjes su chags par yang mi bya'o/ /de ci'i phyir zhe na/ byams sdang gi dngos po gnyi ga yang nyon mongs pa yin pas so/ /deng bdag</text></item>
<item><p>193a4</p><section>dkon brtsegs</section><text>gis de dag la sred pa mi bskyed par chos rnams kyi yang dag pa nyid legs par rtogs par bya'o/ /de ci'i phyir zhe na/ nyon mongs pa rnams kyi nang na sred pa'i rkyen gyis phrad par gyur pa 'di mchog tu lci bas so/ /'di ltar nyon mongs pa de ni rus pa dang rkang la yang thal te 'gro</text></item>
<item><p>193a5</p><section>dkon brtsegs</section><text>bas kun tu sbyor ba skyed pa'i chos kyi nang na sred pa'i sems kyis ni shin du mngon par zhen par byed do/ /de ci'i phyir zhe na/ 'dod chags par bya ba'i dngos po gal te yid bzhin du thob par ma gyur na zhe sdang skye bar 'gyur bas so/ /skye bo rnams ni rang gi lus la 'dod chags</text></item>
<item><p>193a6</p><section>dkon brtsegs</section><text>kyi sred pa skyed par byed pas de dag gal te 'ga' zhig gis gnod par byas par gyur na zhe sdang skye bar 'gyur bas/ de'i phyir zhe sdang ni sred pa'i 'bras bu rnam par smin pa yin la/ mngon par zhen pa ni gti mug gi 'bras bu rnam par smin pa yin par rig par bya'o/ /deng bdag</text></item>
<item><p>193a7</p><section>dkon brtsegs</section><text>ni sred pas gos pa'i sems spangs nas chos rnams la mngon par zhen pa med par bya'o/ /bdag ni 'dod chags kyi phyir slob pa ma yin/ zhe sdang gi phyir slob pa ma yin/ gti mug gi phyir slob pa ma yin gyi/ bdag ni chos rnams kyi de kho na nyid la rgya cher slob pa yin pas chos rnams</text></item>
<item><p>193b1</p><section>dkon brtsegs</section><text>kyi mtshan nyid yang dag pa ji lta ba bzhin du bltas nas ji skad bstan pa bzhin du yang dag pa nyid du spyad nas las dang rnam par smin pa'i rgyu rkyen la brten te mchod pa dang / sdug bsngal gyi dngos po rnams kyang sngon gyi las kyi spyod pa'i rkyen las gyur pa yin par rig par byas nas de'i phyir</text></item>
<item><p>193b2</p><section>dkon brtsegs</section><text>rjes su 'thun par gyur pa'i chos rnams la yang dga' zhing sred pa mi bskyed/ dge ba'i chos dang 'gal ba la yang zhe sdang mi bskyed par sems yongs su sbyangs te mnar sems med par byas nas 'dod chags kyi rjes su 'brang bar yang mi bya/ zhe sdang gi rjes su 'brang bar yang mi</text></item>
<item><p>193b3</p><section>dkon brtsegs</section><text>bya/ gti mug gi rjes su 'brang bar yang mi bya/ sdig pa'i chos kyi rjes su 'brang bar yang mi bya'o snyam du sems bskyed par bya'o/ /gang po byang chub sems dpa' gang chos dang po 'di dang ldan par gyur na yon tan phun sum tshogs pa thams cad thob par 'gyur ro/ /de nas de'i tshe</text></item>
<item><p>193b4</p><section>dkon brtsegs</section><text>bcom ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ ngas ni rtag tu shes rab bsngags/ /tshul khrims bsrung ba'ang bsngags pa yin/ /bzod pa bsgom la bsngags byas shing / /mang du thos pa'ang bsngags pa yin/ /</text></item>
<item><p>193b5</p><section>dkon brtsegs</section><text>ngas ni dge ba'i chos spyod dang / /byams sems tshig snyan smra la bsngags/ /sems can la ni phan gdags phyir/ /yon tan mang po ci rigs bsngags/ /nga ni rtag tu 'dod lnga dang / /khong khro 'khon 'dzin gti mug can/ /phrag dog nga rgyal g.yo sgyu dang / /'khrug long sems</text></item>
<item><p>193b6</p><section>dkon brtsegs</section><text>can gnod byed dmod/ /le lo dang ni snyom las dang / /bka' blo mi bde smra dga' dang / /byas pa mi gzo lam log can/ /nyes pa chung la cher khro dang / rnyed pa la ni gdu ba dang / /bdag ni rnyed par rab dga' zhing / /gzhan gyi rnyed la mi dga' ba/ /'di dag la ni nga mi bsngags/ /</text></item>
<item><p>193b7</p><section>dkon brtsegs</section><text>blo chung rnyed pa bdag 'dod cing / /gzhan gyi rnyed la phrag dog che/ /gzhan gyi khyim la ser sna byed/ /'di dag la ni nga mi bsngags/ /rnyed pa dag ni tshol ba'i phyir/ /spyod lam dag ni 'chos byed pa/ /'di ni 'tsho ba dag min pas/ /nga yi chos las shin du ring / /lam gyi bsgom</text></item>
<item><p>194a1</p><section>dkon brtsegs</section><text>pa dag la ni/ /nyes pa 'di dag thams cad yod/ /'di ni ngan 'gro'i rkyen yin pas/ /dngos po 'ga' yang bsngags su med/ /sdig pa bdag lta ma spangs na/ /'dod sred sems ni rab tu mang / /'dod sred sems ni mang ba'i phyir/ /rnyed pa dag la gdu bar 'gyur/ /</text></item>
<item><p>194a2</p><section>dkon brtsegs</section><text>byang chub sems dpa' 'di snyam du/ /bzod bsgoms sems can phan gdags shing / /khengs pa'i sems ni rab btul nas/ /myur du sangs rgyas bya bar gsungs/ /bdag gis byams sems rab bsgoms te/ /bzod pas sems can brtse bar bya/ /chos rnams stong zhing rkyen las</text></item>
<item><p>194a3</p><section>dkon brtsegs</section><text>byung / /'brel ba med par shes par bya/ /rkyen gang gis ni chos rnams yod/ /chos de sems las byung ba yin/ /mi bden 'du shes khong khro bskyed/ /mkhas pa thams cad stong pa yin/ /mi bden 'du shes khams gsum bskyed/ /lus kyi rgyun ni 'chad mi 'gyur/ /mi</text></item>
<item><p>194a4</p><section>dkon brtsegs</section><text>bden 'du shes mi rtog na/ /nyes dmigs 'di dag yod mi 'gyur/ /rtag tu chos rnams sems pa na/ /rkyen las byung bar rab tu shes/ /rtag tu chos rnams stong lta bas/ /thams cad yongs su bzlog par nus/ /khrims spangs sems can sdug bsngal ba/ /nga</text></item>
<item><p>194a5</p><section>dkon brtsegs</section><text>rgyal dag gis smras pa la/ /sdug bsngal nyer zhi chos ston pas/ /phan pa mang po rab tu byed/ /gang zhig shar nub lho byang dang / /phyogs mtshams bzhi po dag nas ni/ /mi gtsang dug gi bum thogs nas/ /mgo yi steng du blugs gyur na/ /sus byin sus ni len byed ces/ /</text></item>
<item><p>194a6</p><section>dkon brtsegs</section><text>bdag ni khong khro yong mi skyed/ /chos gang zhig ni bdag yin zhes/ /brtags nas brtson 'grus rtsom par byed/ /nyes pa ci yod gnod byas shes/ /ngan sems gzhan la lta mi byed/ /shin du brtan pa'i bzod bskyed nas/ /byams sems gzhan la phan 'dogs byed/ /</text></item>
<item><p>194a7</p><section>dkon brtsegs</section><text>sngon gyi las las gyur shes pas/ /rnam smin 'di myong snyam du sems/ /dang du blangs te bzod byed pas/ /byang chub lam la gnas par byed/ /dmod dang sdug bsngal dngos po 'di/ /gzhan gyis byas pa ma yin gyi/ /'di ni nges par las kyi rkyen/ /yun ring lon kyang</text></item>
<item><p>194b1</p><section>dkon brtsegs</section><text>chud mi za/ /sems can 'jig rten gnas pa dag /rtag tu dge sdig las slong bas/ /deng bdag sdug bsngal 'di myong yang / /las rkyen yin par rab tu shes/ /gal te ngan pa'i las byas na/ /phyis kyang sdug bsngal myong 'gyur na/ /ci'i phyir dngos po ngan pa yis/ /de dag la ni</text></item>
<item><p>194b2</p><section>dkon brtsegs</section><text>gnod bya snyam/ /bla na med pa'i chos gnyer nas/ /gzhan dag la ni ston byed pas/ /sems can sdug bsngal ji snyed pa/ /thams cad las ni thar bar byed/ /gal te 'ga' zhig me tog spos/ /phreng ba dag gis bdag mchod kyang / /rjes su chags pa mi skyed par/ /mnyam</text></item>
<item><p>194b3</p><section>dkon brtsegs</section><text>par bsgom pa bsgrub bya snyam/ /byams sdang dag ni lam min pas/ /rtag tu btang snyoms spyod par byed/ /sus byin sus ni len byed ces/ /chos rnams yang dag rtog par byed/ /stong pas byin zhing stong len na/ /phyi nang gnyi ga stong pas na/ /stong la byin dang len</text></item>
<item><p>194b4</p><section>dkon brtsegs</section><text>med pas/ /thams cad kun la bdag med do/ /stong la 'dod chags bral ba med/ /stong la kun nas nyon mongs med/ /rnam par byang ba'ang med pas na/ /dri bral rnam dag stong pa yin/ /stong la rnam par rtog pa med/ /stong la ngo bo nyid rnams med/ /stong ni rtag</text></item>
<item><p>194b5</p><section>dkon brtsegs</section><text>stong mtshan ma med/ /de ni rnam dag lam yin no/ /gal te 'ga' zhig 'ongs gyur nas/ /lus ni dum bur bcad gyur kyang / /las kyi rkyen las byung rig pas/ /de la zhe sdang yong mi skyed/ /sems can dge sdig slong bas na/ /las bzhin rang nyid 'bras bu len/ /bdag</text></item>
<item><p>194b6</p><section>dkon brtsegs</section><text>kyang nges par snga ma'i sdig /sdug bsngal rnam smin 'di myong snyam/ /sdig pa'i rnam smin 'di myong yang / /lus brtags gzugs brnyan chu bur dang / /sgyu ma sprul pa smig rgyu 'dra/ /stong zhing med pas mthar yang stong / /kha cig lus kyi yan lag gcod/ /kha cig drin ni dran gyur</text></item>
<item><p>194b7</p><section>dkon brtsegs</section><text>nas/ /mchod pa dag ni byas gyur kyang / /dga' dang mi dga' yang mi byed/ /rnyed pa thob kyang dga' ba med/ /kha ngan byas kyang khong mi khro/ /'di gnyis sgrib pa yin pas na/ /sangs rgyas yang dag lam min sems/ /'dod chags zhe sdang gti mug sems/ /de dag thams cad</text></item>
<item><p>195a1</p><section>dkon brtsegs</section><text>spong par byed/ /rtag tu stong dben bsgoms pas na/ /sgrib pa rnams ni spong par byed/ /bzod pa stobs bcu'i gzhi yin te/ /sangs rgyas rnams kyi rdzu 'phrul gnas/ /thogs med ye shes snying rje yi/ /rtsa ba dag ni bzod pa yin/ /bden bzhi dran dang yang dag spong / /</text></item>
<item><p>195a2</p><section>dkon brtsegs</section><text>dbang stobs byang chub lam yan lag /thams cad bzod pas gzhi byed pas/ /mkhas pa gang zhig bzod mi sgom/ /ngas kyang bA ra NA sir ni/ /bla med 'khor lo bskor ba yang / /bzod pa dag gis gzhi byas pas/ /sangs rgyas rtag tu bzod pa bsngags/ /khyed kyang stong</text></item>
<item><p>195a3</p><section>dkon brtsegs</section><text>bzod bla med gzhi/ /yongs su sgom par byed na ni/ /chos kyi chos nyid de yin pas/ /sangs rgyas yon tan thob par 'gyur/ /gzhan yang gang po byang chub sems dpa' sems dpa' chen po rnams ni 'dod pa lnga po dag spangs nas rtag par rab tu 'byung bar mos pas sems kyis</text></item>
<item><p>195a4</p><section>dkon brtsegs</section><text>rab tu 'byung ba'i rjes su 'brang bar byed/ rab tu 'byung ba la gzhol bar byed pas 'dod pa lnga po dag la mngon par zhen par mi byed do/ /rab tu byung nas kyang 'du 'dzi rnams spangs nas shin du thag ring ba'i ri dang nags tshal dben pa dag tu gnas shing dge ba'i chos chud mi za bar byed do/ /byang</text></item>
<item><p>195a5</p><section>dkon brtsegs</section><text>chub sems dpa' gang chos gnyis pa 'di dang ldan par gyur na yon tan phun sum tshogs pa thams cad rab tu 'thob par 'gyur ro/ /de nas de'i tshe bcom ldan 'das kyis tshigs su bcad de bka' stsal pa/ rab tu byung la rtag mos pas/ /rtag tu rab tu 'byung bar 'gyur/ /ri dang nags</text></item>
<item><p>195a6</p><section>dkon brtsegs</section><text>tshal gnas mos pas/ /yon tan 'byung gnas 'phel bar byed/ /dben par gnas la sten byed pas/ /'dod lnga'i chags pa yongs su spong / /de na 'du 'dzi med pas na/ /dge chos rkyen ni nyams mi 'gyur/ /phan tshun 'drul zhing gtam 'dri dang / /tshig gis smra bar mi byed pas/ /stong</text></item>
<item><p>195a7</p><section>dkon brtsegs</section><text>dben nyer zhi dben pa la/ /sangs rgyas rnams kyis rab tu bsngags/ /de phyir byang chub sems dpa' rnams/ /rtag par dgon pa bsten bya zhing / /grong khyer la ni chags mi bya/ /bsten na rnyed sems skye bar 'gyur/ /rnyed pa thob na rab tu dga'/ /stor bar gyur na mya ngan skye/ /</text></item>
<item><p>195b1</p><section>dkon brtsegs</section><text>de yis sangs rgyas mchod byas kyang / /mchod pa byas zhes mi brjod do/ /de 'dra'i nyes dmigs spong 'dod na/ /rnyed pa rnams ni spang bar bya/ /spangs nas gnas dben rab gnas nas/ /stong pa'i chos ni bsgom par bya/ /gzhan yang gang po byang chub sems dpa' ni rtag par</text></item>
<item><p>195b2</p><section>dkon brtsegs</section><text>chos gnyer ba yongs su slob par byed pas yongs su gnyer nas kyang klog cing kha ton du bton nas 'di ltar tshul khrims yongs su dag pa dang / sbyangs pa'i yon tan shin tu phra ba'i chos yongs su tshol bar byed kyi/ 'dod pa med pa dang / chog mi shes pa'i chos yongs su tshol bar</text></item>
<item><p>195b3</p><section>dkon brtsegs</section><text>mi byed do/ /'dod chags nye bar zhi ba yongs su tshol bar byed kyi/ 'dod chags rgyas par mi byed do/ /zhe sdang gzhom pa yongs su tshol bar byed kyi/ zhe sdang 'phel bar mi byed do/ /gti mug gcod pa yongs su tshol bar byed kyi/ gti mug skyed par mi byed do/ /khengs pa</text></item>
<item><p>195b4</p><section>dkon brtsegs</section><text>gzhil ba yongs su tshol bar byed kyi/ khengs pa slong ba yongs su tshol bar mi byed do/ /nga rgyal gzhom pa yongs su tshol bar byed kyi/ nga rgyal 'phel ba yongs su tshol bar mi byed do/ /bdag dang bdag gir 'dzin pa'i chos spong ba yongs su tshol bar byed kyi/ bdag dang bdag gir</text></item>
<item><p>195b5</p><section>dkon brtsegs</section><text>'dzin pa'i chos 'phel bar byed pa yongs su tshol bar mi byed do/ /bdag med pa'i chos yongs su tshol bar byed kyi/ bdag dang / gang zag dang / sems can dang / srog la gnas pa'i chos yongs su tshol bar mi byed do/ /rtag par shes rab chen po thob par 'gyur ba'i chos yongs</text></item>
<item><p>195b6</p><section>dkon brtsegs</section><text>su tshol bar byed kyi/ shes rab chen po nyams par 'gyur ba'i chos yongs su tshol bar mi byed do/ /rtag par mtshungs pa med pa'i shes rab thob par 'gyur ba'i chos yongs su tshol bar byed kyi/ shes rab rgya chung ngu thob par 'gyur ba'i chos yongs su tshol bar mi byed do/ /phun</text></item>
<item><p>195b7</p><section>dkon brtsegs</section><text>sum tshogs pa thams cad thob par 'gyur ba'i chos rnams yongs su tshol bar byed kyi/ yon tan rnams phun sum tshogs par mi 'gyur ba'i chos yongs su tshol bar mi byed do/ /de ltar chos yongs su btsal nas kyang klog par byed/ kha ton du 'don par byed/ tshul bzhin du yang dag</text></item>
<item><p>196a1</p><section>dkon brtsegs</section><text>par yid la byed/ ji skad bstan pa bzhin du yang dag par yid la byed/ sgrub par byed/ gzhan dag la yang yang dag par rab tu ston par byed kyang 'jig rten pa'i khe yang yongs su tshol bar mi byed la/ tha na legs so zhes bya ba'i bsngags pa brjod pa tsam yang yongs</text></item>
<item><p>196a2</p><section>dkon brtsegs</section><text>su tshol bar mi byed pas sems can mang po chos de la 'god par byed de/ gang po byang chub sems dpa' gang chos gsum pa 'di dang ldan par gyur na yon tan phun sum tshogs pa thams cad rab tu 'thob par 'gyur ro/ /de nas de'i tshe bcom ldan 'das kyis tshigs su bcad de bka' stsal</text></item>
<item><p>196a3</p><section>dkon brtsegs</section><text>pa/ byang chub sems dpa' rab byung ni/ /tshul khrims sbyangs pa dag la mos/ /des na shes rab yongs 'phel nas/ /ye shes char ni 'bebs par byed/ /rnam dag chos zab de thos nas/ /yang dag dran pas don sems byed/ /ji skad bstan pa bzhin du ni/ /de bzhin yang</text></item>
<item><p>196a4</p><section>dkon brtsegs</section><text>dag sgrub par byed/ /rtag tu rnam dag sems kyis ni/ /gzhan la rgya cher rab bstan nas/ /sems can mang la phan 'dogs kyang / /sems la re ba cung zad med/ /yon tan rnams kyi ro rnyed nas/ /bdag nyid chos der rab gnas shing / /gzhan yang de la 'god byed pas/ /</text></item>
<item><p>196a5</p><section>dkon brtsegs</section><text>de phyir sangs rgyas chos 'phel 'gyur/ /bskal pa tshad med rnams su ni/ /yon tan mang po ci bsags pa/ /thams cad mngon du gyur nas ni/ /byang chub lam du sdud 'jug 'gyur/ /de phyir sangs rgyas bsngags pa yi/ /chos zab dag ni yongs btsal nas/ /rtag par sems</text></item>
<item><p>196a6</p><section>dkon brtsegs</section><text>can bstan par bya/ /yon tan rnams ni de las skye/ /gang po byang chub sems dpa' sems dpa' chen po gang tshul khrims yongs su srung zhing sbyangs pa'i chos la rab tu gnas par gyur na dge ba'i rtsa ba thams cad phun sum tshogs pa'i bsod nams dang ldan par 'gyur ro/ /gang po sngon</text></item>
<item><p>196a7</p><section>dkon brtsegs</section><text>byung ba 'das pa'i dus na bskal pa grangs med pa/ tshad med cing mtha' yas pa/ bsam gyis mi khyab pa'i yang ches bsam gyis mi khyab pa byung ba de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>196b1</p><section>dkon brtsegs</section><text>gshegs pa 'jig rten mkhyen pa/ bla na med pa'i skyes bu 'dul ba kha lo sgyur ba/ lha dang mi rnams kyi ston pa/ sangs rgyas bcom ldan 'das me ro gan d+ha zhes bya ba 'jig rten du byung ste/ bcom ldan 'das de'i sku tshe'i tshad ni tshe lo drug cu thob par gyur to/ /'dus pa re re la</text></item>
<item><p>196b2</p><section>dkon brtsegs</section><text>chos bstan pa'i tshe nyan thos bye ba phrag brgyad cu dgra bcom pa'i 'bras bu thob par gyur to/ /gang po de bzhin gshegs pa me ro gan d+ha yongs su mya ngan las 'das pa'i 'og tu dam pa'i chos ni lo lnga brgya'i bar du gnas par gyur te/ de bzhin gshegs pa de yongs su mya ngan</text></item>
<item><p>196b3</p><section>dkon brtsegs</section><text>las 'das pa'i 'og tu zhag bdun tshun chad nyan thos chen po ji snyed pa phal cher de bzhin gshegs pa'i rjes su yongs su mya ngan las 'das par gyur to/ /gang po de bzhin gshegs pa de yang nga ji lta ba bzhin du snyigs ma lnga'i dus kyi tshe 'jig rten du byung bar gyur te/ nyan thos</text></item>
<item><p>196b4</p><section>dkon brtsegs</section><text>chen po rnams yongs su mya ngan las 'das pa'i 'og tu de'i tshe skye bo rnams phal cher 'di snyam du dge sbyong gi chos ni rab tu bde zhing skyid pa yin na bdag cag ci'i phyir so so nas rab tu mi 'byung snyam du bsams nas/ so so nas skra dang kha spu bregs te chos gos ngur smrig bgos nas khyim nas</text></item>
<item><p>196b5</p><section>dkon brtsegs</section><text>khyim med par rab tu byung ngo / /rab tu byung nas kyang dngos po gsum po rtag par khyim pa'i khyim du 'gro zhing 'du bar byed pa dang / rnyed pa la mngon par zhen nas bdag nyid 'tsho bar byed pa dang / bdag nyid nyam 'tshag 'tsho ba 'ba' zhig tu sbyor zhing bsod nams dang ye shes dang mi ldan pa</text></item>
<item><p>196b6</p><section>dkon brtsegs</section><text>'ba' zhig spyod par gyur pas dngos po gsum po 'di 'ba' zhig spyod par byed kyi las gzhan ni mngon par mi sgrub par gyur to/ /lo brgya 'das pa'i 'og tu nyan thos chen po thams cad yongs su mya ngan las 'das te ma lus par gyur pas dge slong mang po de dag khyim pa rnams dang /</text></item>
<item><p>196b7</p><section>dkon brtsegs</section><text>'thun par byed cing sangs rgyas kyi mdo sde zab mo rnams dang / tshul khrims srung ba dang / sbyangs pa'i yon tan spyod lam zhib mo gya nom pa'i chos rnams ni phal cher spangs nas su yang klog cing 'don pa med par gyur to/ /gang po de'i tshe dge slong rnams 'dod pa mang po dag la spyod par</text></item>
<item><p>197a1</p><section>dkon brtsegs</section><text>mos shing bza' ba dang btung ba'i ro la chags par gyur pas de'i tshe rgyal po'i bu da ma shi ri zhes bya ba rgyal po shin tu byams shing gces par byed pa zhig yod de/ des gnas dben pa zhig tu gnas nas 'di snyam du de bzhin gshegs pa me ro gan d+has chos ji lta bu</text></item>
<item><p>197a2</p><section>dkon brtsegs</section><text>zhig brnyes na/ deng de'i nyan thos rnams bag med par spyod cing khyim pa rnams dang bye brag med par gyur ces de snyam du sems shing the tshom du gyur pa dang / de'i tshe lha zhig de'i thad du 'ongs nas lus mi snang bar byas te/ 'di skad du kye rgyal bu de bzhin gshegs pa me ro gan d+has</text></item>
<item><p>197a3</p><section>dkon brtsegs</section><text>brnyes pa'i chos ni shin tu zab cing yongs su dag la rnam par nges pa yin no zhes smras so/ /de nas rgyal bu des lhas de skad smras pa thos pa dang / 'di skad du kye de bzhin gshegs pa me ro gan d+has brnyes pa'i chos shin du zab cing yongs su dag la rnam par nges par gyur ba'i</text></item>
<item><p>197a4</p><section>dkon brtsegs</section><text>chos kyi dngos po de ji lta bu zhig yin/ lhas smras pa/ rgyal bu chos de ni gzugs kyang med/ tshor ba dang / 'du shes dang / 'du byed dang / rnam par shes pa yang med/ phung po dang / khams dang / skye mched kyang med/ 'dod pa lnga yang med/ 'dod pa'i sems kyang med de/</text></item>
<item><p>197a5</p><section>dkon brtsegs</section><text>de bzhin gshegs pa me ro gan d+has de lta bu'i chos shin du zab cing yongs su dag la rnam par nges pa brnyes pa sems can rnams la yang dag par rab tu bstan to/ /de nas rgyal bu des lha de la smras pa/ bdag gis de lta bu'i chos thos shing khong du chud par 'gyur nas ji skad</text></item>
<item><p>197a6</p><section>dkon brtsegs</section><text>bstan pa bzhin du bsgrub tu rung ngam/ lhas smras pa/ kye rgyal bu khyod sems rtse gcig tu nan tan brtson 'grus byos shig dang thob par dka' ba med do/ /gang po de'i tshe rgyal bu de 'di snyam du nges par lhas kyang bskul te bdag khong du chud par byas nas bdag rab tu byung nas chos</text></item>
<item><p>197a7</p><section>dkon brtsegs</section><text>zab mo de yongs su gnyer bar bya'o snyam du bsams nas/ pha ma ga la ba der song ste mgos gtugs te phyag byas nas 'di skad ces smras so/ /yab yum deng bdag ni de bzhin gshegs pa me ro gan d+ha'i bstan pa la rab tu byung nas lam yongs su gnyer bar 'tshal lo/ /</text></item>
<item><p>197b1</p><section>dkon brtsegs</section><text>pha mas smras pa/ khyod deng nged spangs nas rab tu byung ba de ci dgos/ da ltar sangs rgyas kyi bstan pa la rab tu byung ba rnams ni khyim pa rnams dang bye brag tu gyur pa ci yang med do/ /de nas de'i tshe tshigs su bcad de smras pa/ de ltar dge slong mang po rnams/ /bag med 'dod</text></item>
<item><p>197b2</p><section>dkon brtsegs</section><text>pa lnga yang sbyong / /zhing rmod nyo tshong byed pas na/ khyim pa rnams dang bye brag med/ /dbul po sdug bsngal rab mang zhing / /bdag nyid gso bar mi nus pa/ /de 'dra'i skye bo mang po rnams/ /lus gso'i phyir ni rab tu 'byung / /khyod ni rgyal rigs khyim du skyes/ /phyug</text></item>
<item><p>197b3</p><section>dkon brtsegs</section><text>cing 'dod lnga'i bde ba myong / /nor dang rin chen rab mang na/ /rab tu phyung bas ci zhig bya/ /de nas rgyal bu da ma shi ris pha ma la tshigs su bcad de smras pa/ bdag ni dbang phyug mi tshol te/ /gal te thob kyang spong bar bgyid/ /deng bdag sangs rgyas chos zab dang / /rnam dag</text></item>
<item><p>197b4</p><section>dkon brtsegs</section><text>tshul khrims 'ba' zhig tshol/ /lha zhig bdag ni go bgyis te/ /rab tu 'byung bar bskul bas na/ /sangs rgyas gsungs pa'i zab mo chos/ /bdag ni rab tu rtogs par 'tshal/ /lhas smras bdag gis thos pas na/ /sems ni rab tu dga' bar gyur/ /sangs rgyas</text></item>
<item><p>197b5</p><section>dkon brtsegs</section><text>bstan pa nub tu nye/ /bdag ni grogs bgyi bsrung bar sems/ /de nas pha mas tshigs su bcad de dam shi ri la smras pa/ mdo sde zab mo zad nub pas/ /kha ton 'don pa yong med na/ /de ring khyod kyis su las ni/ /sangs rgyas chos zab thos par 'gyur/ /gal te 'khor</text></item>
<item><p>197b6</p><section>dkon brtsegs</section><text>ni bzhi po la/ /don zab 'don pa yod gyur na/ /de las khyod kyis sngar mnyan nas/ /de 'og rab tu 'byung ba'i rigs/ /da ma shi ris tshigs su bcad de pha ma la slar smras pa/ deng bdag nan tan brtson 'grus kyis/ /tshul khrims bsrung zhing sbyangs pa spyod/ /thag ring ri dang nags</text></item>
<item><p>197b7</p><section>dkon brtsegs</section><text>tshal nas/ /sangs rgyas chos zab rnam dag tshol/ /gang po da ma shi ris tshigs su bcad pa 'di smras nas mgo bos phyag byas te/ rab tu 'byung bar gsol ba btab pa dang / pha ma gnyis kyang cang mi smra bar gnang ngo / /de nas de dge slong rnams kyi thad du song nas skra dang kha spu bregs</text></item>
<item><p>198a1</p><section>dkon brtsegs</section><text>te chos gos ngur smrig bgos nas rab tu byung ste/ bslab pa'i dngos po rnams yang dag par blangs nas gus pa'i sems kyis dge slong rnams la de bzhin gshegs pa me ro gan d+has rjes su bstan pa ji lta bu zhig gis slob ma rnams la rjes su bstan par mdzad/</text></item>
<item><p>198a2</p><section>dkon brtsegs</section><text>bdag gis thos par gyur na ji skad bstan pa bzhin du bsgrub par 'tshal lo zhes smras pa dang / gang po dge slong mang po rnams kyis dge slong da ma shi ri la 'di skad ces smras so/ /bdag cag gis de bzhin gshegs pa las chos thos pa ni med kyi/ mkhan po dang slob dpon rnams</text></item>
<item><p>198a3</p><section>dkon brtsegs</section><text>kyi rjes su spyod par zad pas deng khyod kyang 'di lta bu'i chos la spyod cig /de nas dge slong da ma shi ris dge slong rnams la smras pa/ khyed ni gdon mi za bar dbul po dmangs rigs las rab tu byung ba yin pas de'i phyir deng khyed gos zas 'ba' zhig lhur len pas spyod pa rnams</text></item>
<item><p>198a4</p><section>dkon brtsegs</section><text>khyim pa dag dang bye brag tu gyur pa ci yang med pas deng khyed bdag dang lhan cig tu sangs rgyas kyi chos zab mo yongs su dag pa btsal bar bya'o/ /de nas de'i tshe dge slong mang po rnams kyis tshigs su bcad de dge slong da ma shi ri la smras pa/ bdag cag gis ni gang bsgrubs</text></item>
<item><p>198a5</p><section>dkon brtsegs</section><text>pa/ /dngos po de ni thob gyur pas/ /gos zas dag ni 'byor cing ldan/ /rgyal pos bkol ba las kyang thar/ /shin tu bde zhing rab tu skyid/ /brnyas shing nga rgyal byed pa med/ /khyim pa'i sdug bsngal gang yin pa/ /de dag da ltar gang yang med/ /'di nyid mya ngan</text></item>
<item><p>198a6</p><section>dkon brtsegs</section><text>'das yin pas/ /mchog tu bde bar gyur pa yin/ /dngos po 'di las lhag pa ni/ /bdag cag la ni dgos pa med/ /khyim pas rtag tu sbyor 'bul bas/ /bdag cag chos gos lhung bzed mang / /sman dang nor zas shin du mang / /sbyin bdag khyim yang</text></item>
<item><p>198a7</p><section>dkon brtsegs</section><text>rab tu mang / /gang po de'i tshe dge slong da ma shi ris dge slong mang po rnams kyis tshigs su bcad de de skad smras pa thos pa dang / sems la rab tu gdung ba skyes nas mchi ma blags te ngus nas/ gtsug lag khang gzhan dag tu song ste/ yang dngos po des dge slong mang po rnams</text></item>
<item><p>198b1</p><section>dkon brtsegs</section><text>la de bzhin gshegs pa me ro gan d+has rjes su bstan pa ji lta ba zhig gis slob ma rnams la rjes su bstan par mdzad/ bdag gis thos par gyur na ji skad bstan pa bzhin du bsgrub par 'tshal lo zhes smras pa dang / dge slong mang po rnams kyis kyang snga ma bzhin du lan btab</text></item>
<item><p>198b2</p><section>dkon brtsegs</section><text>par gyur to/ /de nas dge slong da ma shi ris dge slong mang po de dag spangs nas gcig pu ri dang nags tshal dben par song nas sems rtse gcig tu chos zab mo gnyer ba la 'dun par gyur pa dang / de'i tshe sngon de bzhin gshegs pa me ro gan d+ha'i nyan thos rnams kyi nang na nyan thos chen</text></item>
<item><p>198b3</p><section>dkon brtsegs</section><text>po shin du brtan pa zhes bya ba rab tu dben pa'i spyod pa mngon par bsgrubs pa/ gcig pu ri phug dben par gnas pa/ 'dod pa nyung zhing chog shes pa yongs su spong ba la sems mngon par spro ba/ bya ba byas pa/ mngon par shes pa drug dang / rig pa gsum dang ldan pa'i dgra bcom</text></item>
<item><p>198b4</p><section>dkon brtsegs</section><text>pa chen po zhig byung bar gyur te/ ji ltar da ltar nga'i bstan pa las 'od srung chen po ji lta ba bzhin no/ /de'i tshe dge slong shin tu brtan pa des bdag nyid gnas pa'i ri phug gi brag ngos la tshigs su bcad pa 'di dag yi ger bris par gyur te/ 'di lta ste/ 'dod pa'i ro ni myangs pa'i</text></item>
<item><p>198b5</p><section>dkon brtsegs</section><text>phyir/ /'khor ba dag ni rgyun mi gcod/ /dgra ni gsos nas dur khrod 'jug /don med sdug bsngal mang po myong / /lus 'di mi gtsang ro dang 'dra/ /bu ga dgu nas mi gtsang 'dzag /srin bu mi gtsang mos pa bzhin/ /blun po lus sred de dang 'dra/ /yang dag ma yin</text></item>
<item><p>198b6</p><section>dkon brtsegs</section><text>kun rtog pa/ /de ni 'dod lnga'i rtsa ba yin/ /mkhas pa dag ni mi rtog pas/ /'dod lnga dag ni 'gag par 'gyur/ /log rtog las ni 'dod chen skye/ /'dod chen las ni nyon mongs skye/ /yang dag dran la zhen med pas/ /nyon mongs lhag ma'ang zad par 'gyur// //</text></item>
<item><p>198b7</p><section>dkon brtsegs</section><text>bam po bzhi pa/ gang po dge slong shin tu brtan pas ri phug gi brag ngos la tshigs su bcad pa bzhi po 'di dag yi ger bris pa dge slong da ma shi ri ri phug dben par song bas yun ring zhig lon nas ri phug gi brag ngos la tshigs su bcad pa bzhi po 'di dag yi ger bris pa mthong nas kha ton du bslabs te/</text></item>
<item><p>199a1</p><section>dkon brtsegs</section><text>de'i don gang yin pa yid la byas pa dang / ring po ma lon par mngon par shes pa lnga thob par gyur to/ /de nas de bzhin gshegs pa me ro gan d+ha sngon zhugs la bzhen pa'i gnas su phyin nas phyag byas te/ lan gsum bskor ba byas nas/ skyil mo krung bcas te 'dug</text></item>
<item><p>199a2</p><section>dkon brtsegs</section><text>nas 'di skad ces bdag gis gnas 'dir de bzhin gshegs pa yang ma mthong / chos gzhan yang ma thos kyi bar du 'di las mi ldang ngo zhes yi dam bcas so/ /gang po de bzhin gshegs pa me ro gan d+has gsungs pa'i mdo sde sgo stong phrag brgyad brgya pa zhes bya ba brgya byin lha'i dbang</text></item>
<item><p>199a3</p><section>dkon brtsegs</section><text>pos kha ton du shes pas brgya byin lha'i dbang pos dge slong da ma shi ri'i lhag pa'i bsam pa sems kyis rtogs nas sum cu rtsa gsum lha'i gnas nas babs te/ de'i drung du phyin nas de la mdo sde sgo stong phrag brgyad brgya pa de yang dag par bshad do/ /gzhan yang mang du thos pa'i</text></item>
<item><p>199a4</p><section>dkon brtsegs</section><text>dngos gzhi'i tshig bzhi dang / rnam pa sna tshogs kyi tshig bdun dang / sgo'i tshig bcu bzhi pa zhes bya ba'i gzungs kyang byin no/ /dge slong da ma shi ris thos nas kyang kha ton du bton te yongs su bzung bas chos rnams la shes rab kyi snang ba thob par gyur nas de bzhin gshegs pa me ro</text></item>
<item><p>199a5</p><section>dkon brtsegs</section><text>gan d+has gsungs pa'i mdo sde yongs su dag cing stong pa nyid kyi rjes su 'thun pa/ bral ba'i rjes su 'thun pa/ zab mo shin tu gya nom pa'i mdo sde rnams kyang rang gi ngang gis sems la snang bar gyur to/ /gzhan yang de bzhin gshegs pa me ro gan d+ha dge slong gi dge 'dun gyi 'khor</text></item>
<item><p>199a6</p><section>dkon brtsegs</section><text>dang bcas pa dang / bzhugs pa'i gnas dri gtsang khang dang / gdan khri dang / 'khor bzhi po rnams dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa dang bcas pa'i 'khor thams</text></item>
<item><p>199a7</p><section>dkon brtsegs</section><text>cad kyang mthong bar gyur to/ /dge slong da ma shi ri yang chos rnams la shes rab kyi snang ba thob par gyur pas 'dug pa'i stan las langs nas mthar gyis rang gi yul du song ste pha ma'i drung du phyin nas pha ma la yongs su dag cing stong pa nyid kyi rjes su 'thun pa/ bral ba'i rjes su 'thun pa/</text></item>
<item><p>199b1</p><section>dkon brtsegs</section><text>zab mo shin du gya nom pa'i mdo sde rnams yang dag par bshad nas/ sangs rgyas dang / chos dang / dge 'dun gyi yon tan gyi bsngags pa rab tu brjod pas/ gang po de'i tshe dge slong da ma shi ri'i pha ma dang / nang gi btsun mo dang / blon po chen po dang / 'khor rnams kyis chos</text></item>
<item><p>199b2</p><section>dkon brtsegs</section><text>de thos nas shin du mngon par yid ches par gyur pas gus pa'i sems kyis dge slong da ma shi ri la 'di skad ces smras so/ /btsun pa bdag cag yongs su bskyab cing de bzhin gshegs pa me ro gan d+ha'i bstan pa la rab tu dbyung du gsol zhes/ gang po de'i tshe srog chags brgyad</text></item>
<item><p>199b3</p><section>dkon brtsegs</section><text>khri bzhi stong rgyal po dang / btsun mo rab tu byung ba'i rjes su dus gcig tu rab tu byung bar gyur to/ /rab tu byung nas thams cad kyi ming da ma shi ri'i tshogs kyi dge slong gi dge 'dun zhes bya bar gyur to/ /gang po dge slong da ma shi ris de ltar de bzhin gshegs pa me ro gan d+ha'i</text></item>
<item><p>199b4</p><section>dkon brtsegs</section><text>bstan slar rgyas par byas nas sems can mang po bde ba la yang dag par bkod do/ /sngon gyi tshe rabs kyi byams pa dang / snying rje chen po'i sems kyis dam pa'i chos bsrung bar smon lam btab pa'i phyir de'i tshe dge slong da ma shi ri ljongs gcig nas gcig tu/ grong khyer</text></item>
<item><p>199b5</p><section>dkon brtsegs</section><text>gcig nas gcig tu/ yul gcig nas gcig tu rgyu zhing song nas de bzhin gshegs pa me ro gan d+ha dang de'i nyan thos kyi bsngags pa yang brjod/ gzhan yang yongs su dag cing / stong pa nyid kyi rjes su 'thun pa/ bral ba'i rjes su 'thun pa/ zab mo shin tu gya nom pa'i mdo sde rnams kyang</text></item>
<item><p>199b6</p><section>dkon brtsegs</section><text>sems can rnams la rgya cher yang dag par rab tu bstan pas de'i tshe dge slong da ma shi ri yang skye bo mang po kun gyis mchod cing rim gro dang / bkur sti dang / bla mar byas shing bsngags pa brjod pas snyan pa'i grags pa yang kun tu grags par gyur to/ /gang po dge slong da ma shi ris de ltar</text></item>
<item><p>199b7</p><section>dkon brtsegs</section><text>sems can mang po'i don rgya cher byas nas de'i 'og tu 'chi ba'i dus byas pa dang / de'i slob ma dge slong dang / dge slong ma dang / dge bsnyen dang / dge bsnyen ma rnams lhan cig 'dus te/ spos kyi shing thams cad spungs nas mchod pa byas te bsregs nas ring bsrel gyi mchod rten chu zheng du</text></item>
<item><p>200a1</p><section>dkon brtsegs</section><text>rgyang grags gnyis yod pa brtsigs te/ me tog dang / spos dang / byug pa dang / spos kyi phye ma dang / gdugs dang / rgyal mtshan dang / ba dan sna tshogs kyis gus par mchod cing rim gro dang bla mar byas nas bsngags pa brjod par gyur to/ /gang po dge slong da</text></item>
<item><p>200a2</p><section>dkon brtsegs</section><text>ma shi ri 'chi ka'i dus kyi tshe slar 'dzam bu'i gling 'di nyid du skye bar gyur cig ces smon lam btab pas smon lam btab pa bzhin du rgyal rigs su skyes nas dran pa thob pa zhes bya bar gyur te/ de bzhin gshegs pa me ro gan d+ha yongs su mya ngan las 'das pa'i 'og tu lo sum brgya lon</text></item>
<item><p>200a3</p><section>dkon brtsegs</section><text>pa'i bstan pa la rab tu byung ste/ sngon gyi smon lam dang tshe rabs dran pa'i shes pa'i dbang gis sgo rnams kyi tshig ces bya ba'i gzungs kyi tshig kyang rang gi ngang gis slar thob par gyur to/ /gzungs thob pa'i stobs kyi dbang gis sngon ma thos pa'i mdo sde rnams sems can la rgya cher</text></item>
<item><p>200a4</p><section>dkon brtsegs</section><text>yang dag par bstan gyi tshe rabs snga ma la sngar bshad par gyur pa dag ni ma bstan to/ /gang po de'i tshe da ma shi ri'i dge slong mang po rnams las gang shes rab zab cing gsal la rno ba dang / dge ba'i rtsa ba lhun stug pa gang yin pa de dag ni dran pa thob pas bstan pa'i mdo sde rnams thos</text></item>
<item><p>200a5</p><section>dkon brtsegs</section><text>par gyur nas sems kyis rjes su yi rang nas mngon par yid ches shing dang du len par byed/ gus pas mchod pa byas nas dge slong dran pa thob pa la yang yongs su srung bar byed do/ /dge slong de dag las gang gzi byin dang yon tan med pa dang / dbang po rtul zhing mi gsal ba dang /</text></item>
<item><p>200a6</p><section>dkon brtsegs</section><text>dge ba'i rtsa ba chung ba de dag ni dge slong dran pa thob pas gsar du bshad pa'i chos thos par gyur nas mngon par yid ches pa yang med/ dang du len pa yang med la/ 'gal bdag byas nas skyon 'byin cing 'di skad du 'di lta bu'i mdo sde 'di dag ni bdag cag gis mkhan po dang / slob dpon</text></item>
<item><p>200a7</p><section>dkon brtsegs</section><text>las kyang ma thos/ sngon slob dpon chen po da ma shi ri las kyang ma thos so zhes zer ro/ /gang po de dag las gang shes rab zab cing yang dag pa'i don la rton pa de dag ni tshig gi rjes su mi 'brang bar don la rton pa'i phyir sems kyis kyang 'gal bar mi byed do/ /'gal bar mi byed pa'i phyir de</text></item>
<item><p>200b1</p><section>dkon brtsegs</section><text>bzhin gshegs pa me ro gan d+ha'i bstan pa yang yang dag par srung bar byed la/ gus pas dge slong dran pa thob pa la yang srung bar byed do/ /gang po de'i tshe dge slong dang / dge slong ma dang / dge bsnyen dang / dge bsnyen ma'i 'khor khrag khrig phrag brgyad cu dge slong dran pa thob pas bstan</text></item>
<item><p>200b2</p><section>dkon brtsegs</section><text>pa'i mdo sde'i chos kyi rjes su zhugs par gyur to/ /gang po de'i tshe da ma shi ri'i slob ma 'khor rnams logs shig tu sde gnyis su gyes par gyur te/ gcig gi ming ni da ma shi ri'i dge slong gi dge 'dun zhes bya bar gyur to/ /gcig gi ming ni dran pa thob pa'i dge slong gi dge 'dun zhes</text></item>
<item><p>200b3</p><section>dkon brtsegs</section><text>bya bar gyur kyang de'i tshe dge slong dran pa thob pas bdag ni da ma shi ri yin no zhes ni ma smras so/ /de ci'i phyir zhe na/ de'i tshe dge slong da ma shi ri ni mang po kun gyis dgra bcom pa'i 'bras bu thob par gyur gyi/ byang chub sems dpa' ni ma yin no zhes zer bas gal te bdag nyid kyis smras</text></item>
<item><p>200b4</p><section>dkon brtsegs</section><text>par gyur na/ mang po kun the tshom za bar gyur pa dang / dge slong dran pa thob pa ni de'i tshe mang po kun gyis 'di ni byang chub sems dpa' yin gyi/ dgra bcom pa ni ma yin no zhes zer bas so/ /gang po dge slong dran pa thob pas de ltar rgya cher sems can rnams la phan btags nas de'i</text></item>
<item><p>200b5</p><section>dkon brtsegs</section><text>'og tu 'chi ba'i dus byas par gyur pa dang / de'i slob ma mang po rnams kyis spos kyi shing thams cad spungs nas mchod pa byas te bsregs so/ /'khor bzhi po rnams 'dus nas ston pa chen po byang chub sems dpa' de la mchod pa bya ba'i phyir ring bsrel gyi mchod rten chu zheng du rgyang</text></item>
<item><p>200b6</p><section>dkon brtsegs</section><text>grags gcig yod pa brtsigs nas spos dang / me tog dang / spos kyi phye ma dang / byug pa dang / phreng ba dang / gdugs dang / rgyal mtshan dang / ba dan sna tshogs kyis mchod cing bkur stir byas/ bla mar byas shing bsngags pa brjod par gyur to/ /gang po dge slong dran pa thob</text></item>
<item><p>200b7</p><section>dkon brtsegs</section><text>pa 'chi ka'i dus kyi tshe bdag slar 'dzam bu'i gling 'di nyid du skye bar gyur cig ces smon lam btab pas smon lam btab pa bzhin du khyim bdag gi rigs shing sA la chen po lta bur skyes par gyur te/ de'i ming ni ya sha zhes bya bar gyur to/ /sngon gyi smon lam gyi dbang gis sngon gyi gnas</text></item>
<item><p>201a1</p><section>dkon brtsegs</section><text>rjes su dran pa thob par gyur pas de bzhin gshegs pa me ro gan d+ha yongs su mya ngan las 'das pa'i 'og tu lo bzhi brgya pa'i bstan pa la lo bdun lon te rab tu byung nas gzungs rnams thob par gyur to/ /gzungs thob pa'i mthus skye bo mang po la sngon ma thos pa'i</text></item>
<item><p>201a2</p><section>dkon brtsegs</section><text>mdo sde rnams yang dag par bstan to/ /de'i tshe dge slong dran pa thob pa'i dge slong rnams dang / da ma shi ri'i dge slong rnams las gang dge ba'i rtsa ba lhun stug pa de dag ni ya shas bstan pa'i chos rnams thos nas sems rab tu dga' zhing thams cad kyis chos kyi bde ba thob par gyur</text></item>
<item><p>201a3</p><section>dkon brtsegs</section><text>to/ /gang po dge slong mang po de dag yang dag pa'i don la rton cing tshig gi rjes su 'brang bar kyang mi byed pas de'i phyir dge slong ya shas sngon ma thos pa'i mdo sde stong pa nyid kyi rjes su 'thun zhing shin tu zab pa/ don dam pa'i rjes su 'thun pa dag yang dag par bstan pa thos par gyur nas</text></item>
<item><p>201a4</p><section>dkon brtsegs</section><text>mngon par yid ches shing dang du len par byed/ 'gal ba med par yang dag par len cing kha ton du 'don par byed de/ ji skad bstan pa bzhin du rjes su bsgrubs par gyur to/ /gang po dge slong de dag las gang dbang po rtul zhing mi gsal ba dang / dge ba'i rtsa ba lhun mi stug pa</text></item>
<item><p>201a5</p><section>dkon brtsegs</section><text>de dag ni dge slong ya sha las sngon ma thos pa'i mdo sde don dam pa'i rjes su 'thun pa/ stong pa nyid kyi rjes su 'thun zhing shin tu zab pa dag thos par gyur nas mngon par yid ches shing dang du len par yang mi byed/ 'gal ba byas nas 'jig cing dmod par byed de/ 'di skad du 'di lta</text></item>
<item><p>201a6</p><section>dkon brtsegs</section><text>bu'i chos 'di ni bdag cag gis mkhan po dang / slob dpon las kyang ma thos/ sngon ston pa chen po byang chub sems dpa' dran pa thob pa las kyang ma thos so zhes zer ro/ /gang po de'i tshe dge slong ya sha las chos thos nas rab tu dga' ba dang / sems kyis mngon par yid ches</text></item>
<item><p>201a7</p><section>dkon brtsegs</section><text>shing dang du blangs pa de dag thams cad ni da ma shi ri'i dge slong rnams dang / dran pa thob pa'i dge slong rnams kyis sdang zhing phrag dog gis dmad nas lhan cig gnas su yang mi ster/ lhan cig klog pa dang / kha ton 'don pa dang / chos bshad du yang mi ster te/ skur pa btab</text></item>
<item><p>201b1</p><section>dkon brtsegs</section><text>nas 'di skad du 'di ni sangs rgyas kyi chos kyang ma yin/ ston pa chen po'i bstan pa yang ma yin no zhes zer ro/ /gang po de'i tshe dge slong ya shas de bzhin gshegs pa me ro gan d+ha'i bstan pa rgya cher yang dag par spel nas grong khyer gcig nas grong khyer gcig tu rgyu zhing song nas</text></item>
<item><p>201b2</p><section>dkon brtsegs</section><text>sems can rnams la chos bstan cing phan pa mang po byas pas srog chags khrag khrig phrag brgyad cus bla na med pa yang dag par rdzogs pa'i byang chub tu sems bskyed par gyur to/ /dge slong ya shas de ltar phan pa mang po byas nas de'i 'og tu 'chi ba'i dus byas pa dang / dge slong</text></item>
<item><p>201b3</p><section>dkon brtsegs</section><text>ya sha'i rjes su phyogs pa'i skye bo bdun khri yod pa de dag gis dge slong ya sha'i phyir ring bsrel gyi mchod rten bdun khri brtsigs nas spos dang / me tog dang / spos kyi phye ma dang / byug pa dang / phreng ba dang / gdugs dang / rgyal mtshan dang / ba dan mang po sna tshogs kyis mchod cing</text></item>
<item><p>201b4</p><section>dkon brtsegs</section><text>bkur stir byas/ bla mar byas shing bsngags pa brjod par gyur to/ /gang po dge slong ya shas 'chi ka'i dus kyi tshe slar 'dzam bu'i gling 'di nyid du skye bar gyur cig ces smon lam btab pas 'chi ba'i dus byas pa'i 'og tu smon lam btab pa bzhin du yang rgyal rigs su skyes par gyur te de'i</text></item>
<item><p>201b5</p><section>dkon brtsegs</section><text>tshe lha mang po rnams kyis sgra chen po phyung ste/ 'di skad du kye deng rgyal po'i bu btsas pa 'di ni sems can la phan pa mang po byed pa yin no zhes bsgrags pas/ sgra de'i rjes su ming yang rab tu 'dren pa zhes btags so/ /de lo bcu bzhi lon pa dang / de bzhin gshegs pa me ro gan d+ha yongs</text></item>
<item><p>201b6</p><section>dkon brtsegs</section><text>su mya ngan las 'das pa'i 'og tu lo lnga brgya pa'i bstan pa la rab tu byung bar gyur to/ /dge slong rab tu 'dren pa de yang mdo sde dang / bstan bcos mang po rgya cher kha ton du 'don pa dang / mang du thos shing zab mo la 'jug pa dang / tshig 'bru dang / spobs pa yongs su dag pa dang /</text></item>
<item><p>201b7</p><section>dkon brtsegs</section><text>chos bstan pa'i thabs la rab tu mkhas par gyur to/ /gang po dge slong rab tu 'dren pa de grong rdal gcig nas gcig tu/ grong khyer gcig nas gcig tu/ yul gcig nas gcig tu rgyu zhing song nas/ de bzhin gshegs pa me ro gan d+ha'i bstan pa rgya cher spel nas phan pa mang po byas so/ /</text></item>
<item><p>202a1</p><section>dkon brtsegs</section><text>de'i tshe da ma shi ri dang / dran pa thob pa dang / ya sha'i dge slong gi tshogs rnams gcig tu 'dus nas rab tu 'dren pa'i thad du 'ongs te/ de'i bstan pa dag gzhig cing skur pa btab par bshams so/ /de nas de'i tshe dge slong rab tu 'dren pas dge slong mang po</text></item>
<item><p>202a2</p><section>dkon brtsegs</section><text>'ongs par rig nas 'di skad du kye dge slong mang po khyed dngos po ci zhig gis ni rgol bar sems/ dngos po gang zhig ni 'dri bar sems zhes smras pa dang / dge slong mang po rnams de skad smras pa thos nas mya ngan gyis non cing mi bde bar gyur pas cang mi zer bar gyur te/ dge slong</text></item>
<item><p>202a3</p><section>dkon brtsegs</section><text>rab tu 'dren pa la bgegs bya bar yang ma nus so/ /gang po byang chub sems dpa' de ji srid du 'jig rten na gnas pa de srid du sangs rgyas kyi bstan pa yang rgyas shing rab tu 'phel bar gyur to/ /de yongs su mya ngan las 'das pa'i rjes su sangs rgyas kyi bstan pa yang nub par</text></item>
<item><p>202a4</p><section>dkon brtsegs</section><text>gyur to/ /dge slong rab tu 'dren pa de ma 'ongs pa'i dus tha ma la dam pa'i chos nub tu nye ba'i tshe grong rdal gcig nas gcig tu/ grong khyer gcig nas gcig tu/ yul gcig nas gcig tu rgyu zhing song nas sems can mang po'i ched du yongs su dag cing stong pa nyid kyi rjes su</text></item>
<item><p>202a5</p><section>dkon brtsegs</section><text>'thun pa'i mdo sde zab mo yang dag par bstan pas srog chags bye ba phrag brgyad cus bla na med pa yang dag par rdzogs pa'i byang chub tu sems bskyed par gyur te/ de dag 'chi ba'i dus byas pa'i 'og tu thams cad kyang mtho ris lha'i 'jig rten du skyes par gyur to/ /gang po dge</text></item>
<item><p>202a6</p><section>dkon brtsegs</section><text>slong rab tu 'dren pas de ltar phan pa byas nas de gang gi nub mo 'chi ba'i dus byas pa de'i phyi de nyin par sangs rgyas kyi bstan pa yang nub par gyur to/ /gang po de bzhin gshegs pa me ro gan d+ha'i bstan pa nub par gyur pa'i phyir mdo sde zab mo yongs su dag cing stong pa nyid kyi</text></item>
<item><p>202a7</p><section>dkon brtsegs</section><text>rjes su 'thun pa'i chos rnams kyang nub par gyur to/ /gang po de ltar na byang chub sems dpa' sems dpa' chen po rnams ni mdo sde zab mo de lta bus sangs rgyas kyi bstan pa srung zhing bdag nyid kyi dge ba'i rtsa ba dang / bsod nams kyang phun sum tshogs par byed pa yin no/ /</text></item>
<item><p>202b1</p><section>dkon brtsegs</section><text>gang po byang chub sems dpa' rab tu 'dren pa de 'chi ba'i dus byas pa'i 'og tu zhing de nyid kyi steng gi phyogs kyi 'jig rten gyi khams bcu par skyes par gyur te/ de'i tshe zhing de'i sangs rgyas kyi mtshan ni de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>202b2</p><section>dkon brtsegs</section><text>legs pa'i spyan zhes bya ste/ de'i bstan pa la rab tu byung nas tshe rabs snga ma'i dge ba'i rtsa ba dang / bsod nams kyi rgyu dang rkyen gyis shes rab zab cing gsal la rno ba dang / spobs pa rdugs pa med cing myur la thogs pa med par gyur to/ /dge slong rab tu 'dren pa de</text></item>
<item><p>202b3</p><section>dkon brtsegs</section><text>de bzhin gshegs pa legs pa'i spyan gyi bstan pa la lo brgyad khri bzhi stong gi bar du dge ba'i chos rnams mngon par bsgrubs nas 'chi ba'i dus byas pa dang / slar yang de nyid du de bzhin gshegs pa rab tu 'phel ba'i dpung pa zhes bya ba dang phrad par gyur nas sangs rgyas de'i bstan pa la</text></item>
<item><p>202b4</p><section>dkon brtsegs</section><text>rab tu byung ste/ dge ba'i rtsa ba rnams mngon par bsgrubs nas bla na med pa yang dag par rdzogs pa'i byang chub yongs su gnyer bar gyur to/ /de nas 'chi ba'i dus byas pa'i 'og tu slar yang zhing de nyid du skyes nas de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>202b5</p><section>dkon brtsegs</section><text>gdon mi za ba'i spyod pa dang phrad par gyur te/ sangs rgyas de'i bstan pa la rab tu byung nas lo bdun khri'i bar du nan tan brtson 'grus kyis dge ba'i rtsa ba mngon par bsgrubs nas bla na med pa yang dag par rdzogs pa'i byang chub yongs su gnyer bar gyur to/ /de'i tshe de'i ming ni shu la zhes bya ste/</text></item>
<item><p>202b6</p><section>dkon brtsegs</section><text>de bzhin gshegs pa gdon mi za ba'i spyod pa des 'di skad du nga yongs su mya ngan las 'das pa'i 'og tu dge slong shu la 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs</text></item>
<item><p>202b7</p><section>dkon brtsegs</section><text>rgyas thogs pa mi mnga' ba'i spyan zhes bya bar 'gyur ro zhes lung bstan to/ /gang po byang chub sems dpa' gang chos gsum pa 'di dang ldan par gyur na yon tan phun sum tshogs pa thams cad rab tu 'thob par 'gyur ro/ /de nas de'i tshe bcom ldan 'das kyis don 'di nyid rab tu gsal bar</text></item>
<item><p>203a1</p><section>dkon brtsegs</section><text>bstan pa'i phyir tshigs su bcad de bka' stsal pa/ byang chub sems dpa' zab mo yi/ /rnam dag nges pa'i chos thos nas/ /bdag nyid de la gnas byed cing / /gzhan dag la yang ston par byed/ /'jig rten gting ni mi dpogs kyang / /byang chub sems</text></item>
<item><p>203a2</p><section>dkon brtsegs</section><text>dpa' bying mi 'gyur/ /tshul khrims rnam dag rab gnas nas/ /rgya cher sems can phan yang 'dogs/ /gleng gzhi dang ni rtogs pa brjod/ /sangs rgyas lam zhes 'khor la ston/ /sangs rgyas rnams kyis gsungs pas na/ /'di ni nges pa'i chos yin no/ /byang chub</text></item>
<item><p>203a3</p><section>dkon brtsegs</section><text>sems dpa' phan spyod pa/ /sems can la ni phan yang 'dogs/ /sangs rgyas chos rnams srung byed cing / /'khor la byang chub 'dems par byed/ /sems can dag gi chos bzhin don/ /byang chub sems dpas thams cad byed/ /'khor la sangs rgyas lam ston pas/ /byang</text></item>
<item><p>203a4</p><section>dkon brtsegs</section><text>chub sems ni nye bar 'gyur/ /sangs rgyas lam ni srung byed cing / /sems can rgya cher phan 'dogs pas/ /lha dang klu dang 'dre srin dang / /gang zag chen pos bkur bar 'gyur/ /de phyir rnam par dag pa yi/ /stong zab gya nom chos thos nas/ /rtse gcig sems shing gnyer</text></item>
<item><p>203a5</p><section>dkon brtsegs</section><text>byed na/ /shes rab dag ni 'phel bar 'gyur/ /gzhan yang gang po byang chub sems dpa' sems dpa' chen po rnams ni spyod pa rnams phun sum tshogs par byed de/ spyod pa rnams phun sum tshogs par gyur ba'i phyir dge ba'i rtsa ba dang / bsod nams phun sum tshogs par byed</text></item>
<item><p>203a6</p><section>dkon brtsegs</section><text>par 'gyur ro/ /de la spyod pa gang zhe na/ gang po byang chub sems dpa' ni dge ba'i bshes gnyen la brten nas sbyin pa yongs su gtong bar byed/ tshul khrims srung bar byed/ bzod pa sgom par byed/ brtson 'grus rtsom par byed/ bsam gtan la mnyam par 'jog par byed/ shes rab dang</text></item>
<item><p>203a7</p><section>dkon brtsegs</section><text>thabs mkhas pa sgom par byed do/ /byang chub sems dpa'i dge ba'i bshes gnyen gang zhe na/ byang chub sems dpas gang las mdo sde de lta bu dag rjes su bstan pa'i thabs mkhas pa 'thob par 'gyur ba/ sangs rgyas dang / nyan thos dang / lhag pa'i bsam pas byang chub don du gnyer bar byed</text></item>
<item><p>203b1</p><section>dkon brtsegs</section><text>pa'i byang chub sems dpa' thams cad ni byang chub sems dpa'i dge ba'i bshes gnyen zhes bya ste/ byang chub sems dpa' gang chos bzhi pa 'di dang ldan par gyur na yon tan phun sum tshogs pa thams cad rab tu 'thob par 'gyur ro/ /de nas de'i tshe bcom ldan 'das kyis tshigs su bcad de</text></item>
<item><p>203b2</p><section>dkon brtsegs</section><text>bka' stsal pa/ ngas ni byang chub sems dpa' rnams/ /spyad par bya ba'i chos dag ni/ /sbyin pa btang nas rab dga' zhing / 'gyod pa med pa yin zhes bshad/ /de la dga' ba gang zhe na/ /dga' bas lus kun khyab pa yin/ /rtag tu dga' sems 'di yis ni/ /byang chub lam ni spyad par</text></item>
<item><p>203b3</p><section>dkon brtsegs</section><text>bya/ /byang chub sems dpas sbyin btang nas/ /byang chub tu ni sngo byed cing / /sems can rnams la phan 'dogs na/ /rang don dpag med thob par 'gyur/ /slong ba dag ni mthong gyur na/ /sangs rgyas 'du shes rab bskyed de/ /de ring 'dir ni 'di 'ongs pas/ /bdag la byang chub lam yang</text></item>
<item><p>203b4</p><section>dkon brtsegs</section><text>byin/ /bdag ni 'di yi dbang gis na/ /rnam dag zhing ni thob par 'gyur/ /'di yis bdag la sangs rgyas bstan/ /bdag la sangs rgyas lam ston byed/ /deng bdag 'di dang phrad pas na/ /rnyed pa chen po rab rnyed ces/ /dga' bas lus kun khyab nas ni/ /dngos po gzhan la mos mi byed/ /dga'</text></item>
<item><p>203b5</p><section>dkon brtsegs</section><text>zhing drung du 'ongs gyur na/ /rgyang nas gsong por smra bar byed/ /khyod ni dngos po ci zhig 'dod/ /bdag gis zad par sbyin zhes zer/ /gal te dgos pa med zer na/ /byang chub sems dpa' rab dga' zhing / /'dis bdag gdul bar 'dod pa'i phyir/ /dgos pa med ces zer bar zad/ /'phags pa 'dis</text></item>
<item><p>203b6</p><section>dkon brtsegs</section><text>ni gang mos pa'i/ /'dod nyung chog shes chos kyis ni/ /'dir 'ongs bdag la go byas nas/ /byang chub rkyen ni thob par byed/ /deng bdag gang zag 'di yi rgyus/ /rjes su bstan pa'i chos kyang thob/ /khyed kyis dgos med gang smras pa/ /tshig 'di legs pa yin zhes zer/ /dngos po 'di ni 'dod zer zhing / /</text></item>
<item><p>203b7</p><section>dkon brtsegs</section><text>bdag la byin cig zer na yang / /byang chub sems dpas ci bdog pa/ /thams cad dga' bas khyer zhes zer/ /gal te sbyin pa btang nas ni/ /phyis kyang 'gyod pa med gyur na/ /sangs rgyas lam ni dran pa'i phyir/ /sems ni rtag tu dga' ba 'thob/ /sems can kun la skal yod pas/ /thams cad</text></item>
<item><p>204a1</p><section>dkon brtsegs</section><text>phongs pa med 'gyur zhing / /ma lus thams cad tshim bya zhes/ /sbyin pa gtong tshe sngo bar byed/ /byang chub lam ni spyod pa'i tshe/ /sems can bdag gi ming thos pa/ /rang gi ngang gis chog shes shing / /ser sna chags sems med par shog /bdag gi yul gyi sems can</text></item>
<item><p>204a2</p><section>dkon brtsegs</section><text>kun/ /lam spyod thams cad chog shes shing / /'dod lnga chags pa kun spangs nas/ /thams cad rab 'byung mos par shog /de 'dra'i spyod pa tshad med dang / /sbyin pa yongs su bsngos pa yis/ /rtag par sbyin pa rab gtong zhing / /sems can bdag rjes slob par shog /byang chub sems</text></item>
<item><p>204a3</p><section>dkon brtsegs</section><text>dpas sbyin gtong tshe/ /byams sems sems can khyab pas na/ /'jig rten dag ni thams cad na/ /de 'dra'i bde ba yong med do/ /dper na khyim bdag phyug po zhig /nor dang rin chen shin tu mang / /bu ni gcig cig yod pa las/ /lo ni mang por lam ring song / /khyim bdag bu 'ongs thos gyur</text></item>
<item><p>204a4</p><section>dkon brtsegs</section><text>nas/ /dga' bas lus kun khyab 'gyur zhing / /yun ring lon nas deng 'ongs shes/ /da gdod btsas bzhin rab tu dga'/ /byang chub sems dpas slong mthong na/ /de yi sems ni rab tu dga'/ /khyim bdag de'i dga' bas ni/ /bcu drug char yang mi phod do/ /sbyin pa gtong bar thos gyur</text></item>
<item><p>204a5</p><section>dkon brtsegs</section><text>na/ /de yi sems ni rab dga' bas/ /byams sems las byung dga' ba yi/ /dpe zla dag ni yong med do/ /ji ltar rgyal pos nyes byung ba/ /yan lag gtubs zhes bsgo bas na/ /gsod pas gsad sar khrid nas ni/ /mtshon gyis gdab par gzas pa dang / /rgyal pos longs spyod thabs</text></item>
<item><p>204a6</p><section>dkon brtsegs</section><text>byin na/ /mi de'i rab tu dga' bas kyang / /byang chub sems dpas phongs pa la/ /sbyin btang dga' ba tsam mi phod/ /byang chub sems dpa' lam sgom tshe/ /bsod nams zhing ni mi tshol gyi/ /slong ba yod na gtong byed pas/ /de phyir dga' ba chen po thob/ /byang chub sems dpa' sangs rgyas</text></item>
<item><p>204a7</p><section>dkon brtsegs</section><text>dang / /dgra bcom rang rgyal mthong gyur na/ /gus sems phrad dka' rig pas na/ /de phyir drung 'gro mchod par byed/ /byang chub sems dpa' gzi byin ldan/ /gsal rno sems ni dul bas na/ /yon tan mos shing lam gnyer phyir/ /sangs rgyas dge 'dun mchod par byed/ /sangs rgyas bcom</text></item>
<item><p>204b1</p><section>dkon brtsegs</section><text>ldan 'das rnams dang / /de yi nyan thos ma gtogs par/ /lhag pa'i bsam dang gus sems kyis/ /lha klu gzhan ni mchod mi byed/ /gal te rang rgyal 'ga' zhig gis/ /rang byung mya ngan 'das thob pa/ /de 'dra'i yon tan bden mthong na/ /de la yang ni mchod pa byed/ /byang chub sems dpa'</text></item>
<item><p>204b2</p><section>dkon brtsegs</section><text>bsod nams zhing / /dge dang mi dge rig pas na/ /'jig rten mkhas pa gang yin pa'i/ /mu stegs sdig can mchod mi byed/ /tshul khrims phyogs la rab gnas shing / /byams sems sems can kun la khyab/ /brtson 'grus dag kyang dpe zla med/ /bzod shes mang thos rgya yang che/ /</text></item>
<item><p>204b3</p><section>dkon brtsegs</section><text>de 'dra'i yon tan ldan pas na/ /'jig rten kun gyi gtsor gyur nas/ /sangs rgyas byang chub mngon byas te/ /bla med 'khor lo skor bar byed/ /byang chub sems dpa' de 'dra yi/ /chos bzhi dag ni sgrub byed na/ /dge ba'i rtsa ba ji snyed pa/ /thams cad kun ni mngon du 'gyur/ /bskal pa bye ba grangs</text></item>
<item><p>204b4</p><section>dkon brtsegs</section><text>med du/ /yon tan rnams ni gang bsgrubs pa/ /de kun byang chub sems dpa'i lam/ /'dir ni bsdu bar bya ba yin/ /de phyir byang chub sems dpa' rnams/ /rtag tu byams sems bsgom par bya/ /rab byung ri dang tshal gnas shing / /dgon pa'i gnas la mos par bya/ /rtag par shin du</text></item>
<item><p>204b5</p><section>dkon brtsegs</section><text>rnam dag cing / /zab mo nges pa'i chos btsal te/ /byang chub spyod dang ldan byas nas/ /de yi bdag nyid 'phel bar bya/ /dge ba'i rtsa ba dang ldan pa'i le'u ste bzhi pa'o// //de nas de'i tshe bcom ldan 'das kyis rdzu 'phrul gyi mthus sku'i spu'i bu ga kun nas 'od zer bye ba phrag brgya stong du ma</text></item>
<item><p>204b6</p><section>dkon brtsegs</section><text>bkye'o/ /gzhan yang spu'i bu ga re re kun nas me rab tu 'bar ba'i phung po ri rab lhun po dang mnyam pa dag byung bar gyur to/ /gzhan yang spu'i bu ga re re kun nas de bzhin gshegs pa chos ston par mdzad pa gang gA'i klung gi bye ma snyed byung bar gyur te/ 'khor 'dus pa thams cad kyis kyang de lta bu'i</text></item>
<item><p>204b7</p><section>dkon brtsegs</section><text>rdzu 'phrul gyi mthu bstan pa mthong bar gyur to/ /de nas bcom ldan 'das kyis rdzu 'phrul de lta bu mngon du mdzad nas tshe dang ldan pa gang po la bka' stsal pa/ gang po khyod kyis de bzhin gshegs pa'i spu'i bu ga nas byung ba'i rdzu 'phrul gyi mthu mthong ngam/ gsol pa/ bcom ldan 'das mthong lags so/ /</text></item>
<item><p>205a1</p><section>dkon brtsegs</section><text>gang po de bzhin gshegs pa ni rtag par 'di lta bu'i rdzu 'phrul gyi mthu dang ldan pa rgyun chad pa med pa yin na deng nyan thos rnams ni de bzhin gshegs pa 'di 'ba' zhig tu bzhugs nas chos 'chad par mthong ste/ da ni yang dag par na phyogs bcu'i 'jig rten gyi khams gang gA'i klung gi bye</text></item>
<item><p>205a2</p><section>dkon brtsegs</section><text>ma snyed kun du rgyun chad pa med par sangs rgyas kyi mdzad pa mdzad cing phyogs bcu'i 'jig rten gyi khams kun tu de bzhin du chos ston par mdzad de/ gang po gal te 'ga' zhig yang dag pa'i tshig gis 'di skad du mtshungs pa med cing dpe zla med pa rkang gnyis kyi mchog /bsod nams kyi zhing shin tu zab</text></item>
<item><p>205a3</p><section>dkon brtsegs</section><text>cing dpag par dka' ba/ spyod pa dpag tu med pa dang ldan pa/ gom pa gcig bor na yang sems can thams cad kyis sems gang dang / spyod pa gang gis rkang pa bteg cing bzhag pa shes par yang mi 'gyur la gzhal bar mi nus pa de gang yin zhes zer na/ de ni nga yin no zhes smra bar bya ste/</text></item>
<item><p>205a4</p><section>dkon brtsegs</section><text>gang po sems can thams cad kyis de bzhin gshegs pas dgongs pa gang dang / bsam pa gang dang / spyod pa gang gis zhabs bteg pa dang zhabs bzhag pa gzhal bar mi nus pas so/ /de nas de'i tshe bcom ldan 'das kyis don 'di nyid rab tu gsal bar bstan pa'i phyir tshigs su bcad de bka'</text></item>
<item><p>205a5</p><section>dkon brtsegs</section><text>stsal pa/ bcom ldan dgongs pa gang dag dang / /spyod pa gang gis zhabs bteg bzhag /g.yo dang mi g.yo sems can gyis/ /dngos po 'di ni rtag mi rig /rdzu 'phrul mthu yang tshad med de/ /spyod pa dag kyang tshad med do/ /yon tan dag ni tshad med phyir/ /mchog tu mtho zhing gtso bor gyur/ /</text></item>
<item><p>205a6</p><section>dkon brtsegs</section><text>blo gros chen po tshad med pas/ /sus kyang mthar thug shes mi 'gyur/ /gal te sems can thams cad kun/ /shes rab dang ni rdzu 'phrul stobs/ /thams cad shA ri'i bu dang ni/ /maud gal lta bur gyur kyang ni/ /nga yis rkang pa bteg bzhag pa'i/ /dngos po dag ni rig mi 'gyur/ gal te sems can</text></item>
<item><p>205a7</p><section>dkon brtsegs</section><text>thams cad kun/ /rang rgyal byang chub grub gyur kyang / /nga yi gom gcig mi rig na/ /chos zab gzhan lta smos ci dgos/ /nyi zla tshad med ji snyed pa/ /nyi ma'i dkyil 'khor gcig gyur kyang / /de bzhin gshegs pa'i spu khung gcig /'od zer tsam yang mi phod do/ /gal te 'jig rten khams bye ba/ /</text></item>
<item><p>205b1</p><section>dkon brtsegs</section><text>khrag khrig phrag ni bdun khri yi/ /nyi ma'i dkyil 'khor kun tu yang / /zhing ni tshad med snang byed pa/ /de 'dra'i nyi ma chen po dag /phyogs bcu gang gA'i bye ma snyed/ /thams cad nyi ma gcig tu gyur/ /'od zer gcig kyang ri rab tsam/ /de 'dra'i nyi ma chen po dag /rtag par phyogs bcu gsal byed pa/ /sangs rgyas 'od</text></item>
<item><p>205b2</p><section>dkon brtsegs</section><text>dang bsgrun gyur na/ /sdong po tshig bzhin snang mi 'gyur/ /nyi ma chen po de yi 'od/ /ljon shing lo ma mi thal zhing / /ri dang klung dang brag rnams la/ /thams cad du ni thogs par 'gyur/ /de bzhin gshegs pa'i 'od zer ni/ /ri rab dang ni lcags ri dang / /rdo rje ri ni thams cad la/ /thal bar 'gro zhing thogs pa</text></item>
<item><p>205b3</p><section>dkon brtsegs</section><text>med/ /'od zer rdzu 'phrul mthu stobs dang / /gzi byin dag ni tshad med pas/ /yid ches med pa ma gtogs par/ /mthong ba su zhig sems mi skyed/ /sems can de 'dra'i 'od zer dang / /rdzu 'phrul mthu chen mthong 'gyur na/ /bdag cag kyang ni thob 'gyur zhes/ /phal cher bla med sems kyang skyed/ /</text></item>
<item><p>205b4</p><section>dkon brtsegs</section><text>de tshe bcom ldan 'dzum mdzad nas/ /kun dga' bos ni 'di skad gsol/ /gang slad bcom ldan 'dzum pa mdzad/ /thogs med mkhyen pas bkas bshad gsol/ /bcom ldan kun dga' bka' stsal pa/ /sems can rnams kyis deng nga yis/ /rdzu 'phrul mthu bstan mthong bas na/ /sems bskyed</text></item>
<item><p>205b5</p><section>dkon brtsegs</section><text>sangs rgyas grub par smon/ /'khor 'dir srog chags sum khri yis/ /chos 'di bsrung bar dam yang bcas/ /bdag cag sangs rgyas 'das 'og tu/ /mdo sde 'di ni gdon bya sems/ /de dag nga ni 'das pa'i 'og /mdo sde 'di ni thos gyur nas/ /bar dang tha ma'i dus kyi tshe/ /ji skad</text></item>
<item><p>205b6</p><section>dkon brtsegs</section><text>bstan bzhin sgrub par 'gyur/ /byang chub sems bskyed shin tu dka'/ /sangs rgyas chos mos pa yang dka'/ /tha ma'i dus tshe mdo sde 'di/ /'dzin cing 'don pa de bas dka'/ /bskal pa bye ba brgya stong du/ /sangs rgyas 'byung ba shin tu dkon/ /ma 'ongs tha ma'i dus kyi tshe/ /mdo sde 'di</text></item>
<item><p>205b7</p><section>dkon brtsegs</section><text>bshad de bas dkon/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo ngas mdo sde 'di khyod la yongs su gtad do/ /de ci'i phyir zhe na/ 'dzam bu'i gling na ji srid du byang chub sems dpa'i sde snod kyi mdo sde 'di gnas pa de srid du sangs rgyas kyi chos</text></item>
<item><p>206a1</p><section>dkon brtsegs</section><text>kun gnas par 'gyur bas so/ /kun dga' bo 'di lta bu'i mdo sde zab mo 'di nub par gyur pa'i phyir ji skad bstan pa bzhin du mngon par bsgrub par bya ba'i chos kun nub par 'gyur ro/ /ji skad bstan pa bzhin du bsgrub par bya ba'i chos nub par gyur ba'i phyir sangs rgyas kyi bstan pa yang nub par</text></item>
<item><p>206a2</p><section>dkon brtsegs</section><text>'gyur ro/ /kun dga' bo deng khyed kyis mchod pa'i yo byad mchog dam pas nga la mchod par bya'o/ /ji ltar na nyan thos rnams kyis mchod pa'i yo byad mchog dam pas nga la mchod par 'gyur zhe na/ khyod kyis 'di snyam du me tog dang / spos dang / spos kyi phye ma dang / byug spos dang / gdugs dang / rgyal mtshan</text></item>
<item><p>206a3</p><section>dkon brtsegs</section><text>dang / ba dan dang / na bza' dang / rol mo sil snyan mchog dam pa dang / de bzhin gshegs pa la bsngags pa brjod pa ni mchod pa mchog dam pa yin no snyam du bsam par mi bya ste/ kun dga' bo de lta bu de dag ni mchod pa mchog dam pa zhes mi bya'i/ gang gis mdo sde zab mo 'di lta bu thos nas len pa dang 'dzin pa</text></item>
<item><p>206a4</p><section>dkon brtsegs</section><text>dang / klog pa dang / kha ton du 'don pa dang / ji skad bstan pa bzhin du mngon par sgrub pa gang yin pa de ni mchod pa'i yo byad mchog dam pas de bzhin gshegs pa la mchod cing rim gro byas pa dang / bkur sti byas pa dang / bla mar byas pa dang / bsngags pa brjod par byas pa zhes bya'o/ /de ci'i phyir zhe na/ de bzhin gshegs</text></item>
<item><p>206a5</p><section>dkon brtsegs</section><text>pa thams cad kyang chos la mchod cing rim gro dang bsnyen bkur mdzad kyi/ 'jig rten pa'i mchod pa'i yo byad rnams la ni btsun par mi mdzad pas so/ /de lta bas na kun dga' bo deng mdo sde 'di nan tan brtson 'grus kyis khyod la yongs su gtad pa yin no/ /de ci'i phyir zhe na/ kun dga' bo ngas kyang mdo sde 'di</text></item>
<item><p>206a6</p><section>dkon brtsegs</section><text>yang dag par bslabs pas deng bla na med pa yang dag par rdzogs pa'i byang chub mngon par rdzogs par sangs rgyas nas bla na med pa'i chos kyi 'khor lo yongs su bskor ba yin no/ /'das pa'i sangs rgyas rnams kyang sngon byang chub sems dpa'i spyad pa spyod pa'i tshe mdo sde 'di yang dag par bslabs pas</text></item>
<item><p>206a7</p><section>dkon brtsegs</section><text>bla na med pa yang dag par rdzogs pa'i byang chub mngon par rdzogs par sangs rgyas nas bla na med pa'i chos kyi 'khor lo yongs su bskor to/ /ma byon pa'i sangs rgyas rnams kyang mdo sde 'di yang dag par bslabs nas bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>206b1</p><section>dkon brtsegs</section><text>'gyur zhing bla na med pa'i chos kyi 'khor lo rab tu yongs su bskor bar 'gyur ro/ /da ltar phyogs bcu'i 'jig rten gyi khams na bzhugs pa'i sangs rgyas bcom ldan 'das ji snyed pa thams cad kyang mdo sde 'di yang dag par bslabs pas bla na med pa yang dag par rdzogs pa'i byang chub</text></item>
<item><p>206b2</p><section>dkon brtsegs</section><text>mngon par rdzogs par sangs rgyas nas deng chos kyi 'khor lo yongs su bskor bar mdzad pa yin pas/ de'i phyir kun dga' bo byang chub sems dpa'i sde snod kyi mdo sde 'di ni chos kyi 'khor lo yongs su bskor ba'i 'khor lo'i mdo sde zhes bya bar yongs su gzung bar bya'o/ /dus yul bA ra NA si'i ri</text></item>
<item><p>206b3</p><section>dkon brtsegs</section><text>dgas rgyu ba'i tshal du yang nyan thos rnams la 'dis chos kyi 'khor lo yongs su bskor to/ /kun dga' bo ngas deng 'od ma'i tshal 'dir yang byang chub sems dpa'i sde snod kyi mdo sde phyir mi ldog pa'i 'khor lo 'di yongs su bskor nas sems can thams cad kyi the tsom yongs su bcad do/ /</text></item>
<item><p>206b4</p><section>dkon brtsegs</section><text>kun dga' bo 'das pa'i de bzhin gshegs pa rnams kyis kyang nam mkha'i sa mtshams 'dir byang chub sems dpa'i sde snod kyi mdo sde 'di yang dag par gsungs so/ /ma byon pa'i de bzhin gshegs pa rnams kyang nam mkha'i sa mtshams 'dir byang chub sems dpa'i sde snod kyi mdo</text></item>
<item><p>206b5</p><section>dkon brtsegs</section><text>sde 'di yang dag par gsung bar 'gyur ro/ /ngas deng bla na med pa yang dag par rdzogs pa'i byang chub mngon par rdzogs par sangs rgyas nas kyang nam mkha'i sa mtshams 'dir byang chub sems dpa'i sde snod kyi mdo sde 'di yang dag par bshad pas de'i phyir sa gzhi 'di ni de bzhin gshegs</text></item>
<item><p>206b6</p><section>dkon brtsegs</section><text>pa rnams kyi mchod rten chen po lha dang mir bcas pa'i 'jig rten thams cad kyis mchod pa bya ba'i gnas su gyur par rig par bya'o/ /kun dga' bo sa gzhi 'di 'ba' zhig thun mong ma yin pa'i yon tan 'di lta ste/ 'das pa'i de bzhin gshegs pa rnams kyis 'dir mdo sde zab mo</text></item>
<item><p>206b7</p><section>dkon brtsegs</section><text>'di yang dag par gsungs pa dang ldan pas/ kun dga' bo 'di ltar 'dod chags dang / zhe sdang dang / gti mug dang bcas pa'i sems can ji snyed pa de dag 'od ma'i tshal 'dir zhugs par gyur na 'dod chags dang / zhe sdang dang / gti mug slong bar mi 'gyur ro/ /kun dga' bo de bzhin gshegs pa gtsug</text></item>
<item><p>207a1</p><section>dkon brtsegs</section><text>lag khang gzhan na yang bzhugs par gyur mod kyi/ de dag gang la yang 'di lta bu'i yon tan med do/ /de ci'i phyir zhe na/ kun dga' bo ka lan da ka dang 'od ma'i tshal 'dir dud 'gro'i skye gnas su gtogs pa dag zhugs par gyur na ni 'dod chags skye bar mi 'gyur la/ bya mang</text></item>
<item><p>207a2</p><section>dkon brtsegs</section><text>po zhugs par gyur na ni dus ma yin par sgra mi 'byin pas so/ /ji lta zhe na/ yul ma ga d+ha'i rgyal po gzugs can snying po spyi bo nas dbang bskur nas dang po rgyal sar zhugs pa'i tshe btsun mo'i 'khor dang bcas te skyed mos tshal 'dir zhugs nas lhan cig tu rtse bar byas pa las zhugs ma</text></item>
<item><p>207a3</p><section>dkon brtsegs</section><text>thag tu bdag nyid 'dod chags kyi rtsed mo bya ba'i bsam pa med par gyur par tshor bar gyur to/ /btsun mo'i 'khor rnams kyang so so nas 'dod chags kyi sems kyis rtsed mo bya ba'i bsam pa med par gyur pa tshor bar gyur pa dang / de'i tshe rgyal po rab tu dga' bar gyur nas 'di snyam du 'jig rten na</text></item>
<item><p>207a4</p><section>dkon brtsegs</section><text>sangs rgyas 'byung zhing bdag gi yul du byung bar gyur na bdag gis mthong bar gyur cig /mthong nas kyang sems kyis mngon par yid ches par gyur cig /mngon par yid ches par gyur nas kyang mchod pa byed par gyur la/ skyed mos tshal 'di de bzhin gshegs pa la phul te/ de bzhin gshegs pa</text></item>
<item><p>207a5</p><section>dkon brtsegs</section><text>yang 'dir bzhugs par gyur nas bdag gis chos thos par gyur cig /de ci'i phyir zhe na/ skyed mos tshal 'di ni mchod gnas su gyur pa dag gi gnas yin gyi /'dod pa lnga dang ma bral ba dag gi gnas ni ma yin no snyam du sems pas so/ /kun dga' bo rgyal po gzugs can snying po skyed mos tshal</text></item>
<item><p>207a6</p><section>dkon brtsegs</section><text>'dir zhugs pa na de lta bu'i dge ba'i sems skyes pa yang 'das pa'i dus su de bzhin gshegs pa rnams skyed mos tshal 'dir bzhugs nas byang chub sems dpa'i sde snod kyi mdo sde 'di gsungs pas na de'i phyir skyed mos tshal 'di'i yon tan ji snyed yod pa de dag ni gzhan dag dang thun mong du ma gyur pas</text></item>
<item><p>207a7</p><section>dkon brtsegs</section><text>lha dang / mi dang / lha ma yin du bcas pa'i 'jig rten thams cad kyis gus pas phyag byed pa yin no/ /kun dga' bo skyed mos tshal 'di na ni sbrul gdug pa dang / rtsangs pa dang / sbrang bu dang / sbrang bu mchu la sogs pa med do/ /gal te gnas par gyur na yang gdug pa'i sems med do/ /'di yang</text></item>
<item><p>207b1</p><section>dkon brtsegs</section><text>'od ma'i tshal gyi thun mong ma yin pa'i yon tan yin te/ gal te lo brgya'i bar du tshal 'di'i yon tan brjod na yang mthar thug par mi 'gyur ro/ /de ci'i phyir zhe na/ kun dga' bo 'od ma'i tshal gyi dri gtsang khang 'di ni yon tan tshad med pa snyed dang ldan gyi gzhan ni de lta ma yin pas so/ /bcom ldan</text></item>
<item><p>207b2</p><section>dkon brtsegs</section><text>'das la tshe dang ldan pa kun dga' bos gsol pa/ bcom ldan 'das bdag gis sngon 'od ma'i tshal 'di 'di lta bu'i yon tan dang ldan par ma 'tshal lags so/ /bcom ldan 'das bdag gis sngar bcom ldan 'das kyi zhabs 'bring bgyi bar ma mos pa'i sdig pa gang lags pa deng bdag bshags</text></item>
<item><p>207b3</p><section>dkon brtsegs</section><text>par 'tshal lo/ /bcom ldan 'das kyis bka' stsal pa/ kun dga' bo khyod kyis dang po chos rnams la chos kyi mig rnam par dag pa thob par gyur pa de nyid kyi tshe sdig pa de dag byang bar gyur to/ /rdzu 'phrul gyi stobs kyi le'u ste lnga pa'o// //bam po lnga pa/ de nas tshe dang</text></item>
<item><p>207b4</p><section>dkon brtsegs</section><text>ldan pa maud gal gyi bu chen po 'di snyam du bcom ldan 'das ni 'di ltar thugs rje chen po dang ldan pas byang chub sems dpa'i spyod pa rnams legs par ston par mdzad pas bcom ldan 'das ni shin tu ngo mtshar che ba yin no/ /de ci'i phyir zhe na/ byang chub sems dpa' ni sangs rgyas kyi chos phun sum</text></item>
<item><p>207b5</p><section>dkon brtsegs</section><text>tshogs par sgrub cing skye 'gag med pa'i don sems can gyis khong du chud par byed pas so snyam mo/ /de nas bcom ldan 'das kyis tshe dang ldan pa maud gal gyi bu chen po'i sems kyi bsam pa thugs kyis mkhyen nas tshe dang ldan pa maud gal gyi bu chen po la bka' stsal pa/ maud gal de de bzhin no/ /de</text></item>
<item><p>207b6</p><section>dkon brtsegs</section><text>de bzhin te/ de bzhin gshegs pa rnams ni thugs rje chen po dang ldan pa yin no/ /gal te nga'i nyan thos gang thugs rje chen po dang ldan pa'i don thos par gyur na sems myo myo por 'gyur zhing mos par yang mi 'gyur ro/ /maud gal de bzhin gshegs pa'i thugs rje chen po lta re shig zhog gi /ngas gal</text></item>
<item><p>207b7</p><section>dkon brtsegs</section><text>te sngon byang chub sems dpa'i spyad pa spyod pa'i tshe snying rje chen po ji snyed cig dang ldan pa yongs su rdzogs par brjod par gyur na yang khyod kyi sems myo myo por 'gyur zhing mos par yang mi 'gyur ro/ /de nas bcom ldan 'das la tshe dang ldan pa maud gal gyi bu chen</text></item>
<item><p>208a1</p><section>dkon brtsegs</section><text>pos 'di skad ces gsol to/ /legs so/ /bcom ldan 'das sngon byang chub sems dpa'i spyad pa spyod pa'i tshe thugs rje chen po ji lta bu mnga' ba las phyogs cung zad cig bshad du gsol/ bcom ldan 'das kyis bka' stsal pa/ maud gal shin du legs par</text></item>
<item><p>208a2</p><section>dkon brtsegs</section><text>nyon la yid la zung shig dang / khyod la nga sngon byang chub sems dpa'i spyad pa spyod pa'i tshe snying rje chen po las phyogs cung zad cig dpes bstan par bya'o/ /sngon byang chub sems dpa'i spyad pa spyod pa na snying rje chen po ji snyed cig spyad pa brjod kyis mi lang mod kyi/ snying rje chen po de ni dngos</text></item>
<item><p>208a3</p><section>dkon brtsegs</section><text>po rnam pa bzhi la gnas par 'gyur ro/ /bzhi gang zhe na byang chub sems dpa'i snying rje chen po ni byang chub sems dpa' ji tsam du snying rje chen po la gnas pa de tsam du sangs rgyas kyi chos mngon par bsgrubs par gyur pa gang yin pa de ni snying rje chen po zhes bya'o/ /maud gal nga ni sngon sems can rnams</text></item>
<item><p>208a4</p><section>dkon brtsegs</section><text>la 'di lta bu'i snying rje chen po dang ldan/ 'di lta bu'i smon lam chen po dang ldan pas sems can ji snyed cig sems can dmyal ba chen po mnar med pa na sdug bsngal rnams myong bar gyur pa dang / sems can dmyal ba chen po thig nag dang / bsdus 'joms dang / yang sos dang / ngu 'bod</text></item>
<item><p>208a5</p><section>dkon brtsegs</section><text>dang / ngu 'bod chen po dang / tsha ba dang / rab tu tsha ba dag na sdug bsngal myong bar gyur pa dag la yang ngas rtag tu sems can de dag gi ched du sems can dmyal ba chen po na sdug bsngal ji snyed yod pa dag sdig pa'i las ma byang ba de srid du sdug bsngal rnams myong bar gyur kyang sems la 'gyod</text></item>
<item><p>208a6</p><section>dkon brtsegs</section><text>pa med par gyur to/ /maud gal gal te sems can gyi don du 'gyur ba'i rgyu dang rkyen cig yod par gyur na ngas de dag thams cad dang du blangs nas sems can de dag sems can dmyal ba chen po las thar bar byas nas nga nyid sdug bsngal dang du len par byed pas sems can gcig gi dmyal ba'i sdug bsngal yang sems</text></item>
<item><p>208a7</p><section>dkon brtsegs</section><text>can rnams kyi sdig pa'i las mthar thug pa'i bar du dang du blangs kyang de'i tshe nga'i sems la 'gyod pa ci yang med do/ /maud gal ngas ni 'di lta bu'i smon lam dang brtson 'grus chen po bskyed nas blo dang ldan pa 'di lta ste/ sangs rgyas dang / de'i nyan thos dag la 'di ltar rigs pa'i tshul</text></item>
<item><p>208b1</p><section>dkon brtsegs</section><text>dri ba'i rgyu dang rkyen yod par gyur na sdug bsngal dang du blangs nas sems can rnams sems can dmyal ba las thar bar byed pas maud gal mkhas pa dag gis thos par gyur na nga'i mang du thos pa'i bsngags pa brjod de byang chub tu sems bskyed de sbyin pa gtong bar byed/ tshul khrims srung bar</text></item>
<item><p>208b2</p><section>dkon brtsegs</section><text>byed/ bzod pa sgom par byed/ brtson 'grus rtsom par byed/ dge ba'i bshes gnyen la bsten pa'i bsngags pa rjod par byed do/ /maud gal ngas de lta bu thos nas brtson 'grus chen po bskyed de chos yongs su gnyer ba'i phyir lhag pa'i bsam pa bskyed nas sangs rgyas rnams kyi chos</text></item>
<item><p>208b3</p><section>dkon brtsegs</section><text>phun sum tshogs pa chen po thob par bya ba'i ched du brtson 'grus brtsams so/ /pha rol du phyin pa rnams phun sum tshogs par bya ba'i ched du bzod pa yongs su bsgoms so/ /maud gal ngas sngon ji ltar bzod pa yongs su bsgoms she na/ sngon byang chub sems dpar gyur pa na 'di</text></item>
<item><p>208b4</p><section>dkon brtsegs</section><text>ltar sems bskyed de/ phyogs bcu'i 'jig rten gyi khams dag na yod pa'i sems can ji snyed pa gzugs can nam/ gzugs med pa'am/ 'du shes can nam/ 'du shes med pa'am/ 'du shes med 'du shes med min yang rung ste/ sems can de dag thams cad ma lus par</text></item>
<item><p>208b5</p><section>dkon brtsegs</section><text>mi'i lus thob par gyur nas thams cad bdag gi drung du 'ongs te/ 'di skad du kye khyod ni bla na med pa yang dag par rdzogs pa'i byang chub tu sems bskyed pa yin la/ bdag cag ni 'dod pa lnga'i bde ba dang / 'tsho ba'i yo byad kyis mang du phongs pa yin te/ khyod gal te bdag cag la</text></item>
<item><p>208b6</p><section>dkon brtsegs</section><text>sbyin par mi nus na bla na med pa yang dag par rdzogs pa'i byang chub thob par mi 'gyur ro zhes sems can de dag gis de'i tshe tshig brlang pos brgyad bkag gam/ mi bden pas skyon smos sam/ yid dang mi 'thun pa'i phyir ral gri dang / dbyug pa dang / gyo mo dag gis bdag gi lus</text></item>
<item><p>208b7</p><section>dkon brtsegs</section><text>la gnod pa byas kyang bdag de'i tshe zhe sdang dang 'gyod pa mi bskyed par bdag gis 'di ltar sems rab tu gdul bar bya'o/ /sems can 'di dag ni glen zhing gti mug pa dang / shes pa med pas gti mug gi las byed pa yin na/ gal te bdag gis kyang sems can glen zhing gti mug</text></item>
<item><p>209a1</p><section>dkon brtsegs</section><text>pa 'di dag la zhe sdang dang / 'khon du 'dzin pa bskyed par gyur na/ 'o na ni bdag 'di dag dang tha dad pa yang ci yod/ 'di dag ni lam du ma zhugs pa yin la/ bdag ni dge ba'i lam du zhugs pa yin pas deng bdag gis sems can 'di dag las sdug bsngal dang du</text></item>
<item><p>209a2</p><section>dkon brtsegs</section><text>blangs te zhe sdang gi bsam pa mi bskyed par sa chen po bzhin du bzang po dang ngan pa shong bar bya'o snyam nas/ maud gal ngas sngon bzod pa 'di lta bu yongs su bsgoms so/ /gzhan yang maud gal ngas ni yun ring po nas rtag tu sems can thams cad la bu gcig pa bzhin du bltas so/ /</text></item>
<item><p>209a3</p><section>dkon brtsegs</section><text>'di lta ste dper na khyim bdag shin du phyug cing nor mang la rin po che rab tu mang ba/ bran pho dang / bran mo dang / las byed pa dang ldan pa zhig yod la/ de brtul zhugs rnam pa brgya spyad de bu zhig rnyed par gyur nas sems la sdug cing blta bas mi ngoms par gyur na/ maud gal khyim bdag</text></item>
<item><p>209a4</p><section>dkon brtsegs</section><text>de ni rtag par bu de'i legs pa'i dngos po tshol bar byed/ rtag par legs pa'i dngos po sbyin par byed/ rtag par phan pa sbyin par byed kyi/ gnod pa dang phan pa ma yin pa sbyin par mi byed do/ /de bzhin maud gal nga yang yun ring po nas rtag par sems can rnams la bu gcig pa</text></item>
<item><p>209a5</p><section>dkon brtsegs</section><text>bzhin du lta bar byed pas ngas yun ring po nas rtag par sems can rnams la legs pa'i dngos po yongs su btsal nas phan 'dogs par byed kyi/ gnod pa dang phan pa ma yin pa sbyin par mi byed do/ /maud gal ngas ni yun ring po nas lam nor ba'i sems can rnams dang / lam</text></item>
<item><p>209a6</p><section>dkon brtsegs</section><text>log par zhugs pa'i sems can rnams la yang dag pa'i lam bstan nas yang dag pa'i lam la yang dag par rab tu bkod do/ /maud gal rgyu dang rkyen des na de bzhin gshegs pa ni yun ring po nas sems can rnams la shin du dang ba'i bsam pas bu gcig pa brtse zhing phangs pa la lta ba bzhin</text></item>
<item><p>209a7</p><section>dkon brtsegs</section><text>du gzigs pa yin par rig par bya'o/ /maud gal sngon 'das pa'i dus na tshong pa phal po che zhig mtshan mo lam du zhugs te dong ba las lam stor nas lam gol bar zhugs pa dang / mtshan mo mun nag tu gyur pa'i phyir gar 'gro ba mi shes nas thams cad kyis 'di skad du bdag cag ni lam</text></item>
<item><p>209b1</p><section>dkon brtsegs</section><text>stor te/ mgon byed pa yang med/ skyabs byed pa yang med/ gnas byed pa yang med na/ sems can rnams las su zhig lha'am/ klu'am/ gnod sbyin nam/ mi'am/ mi ma yin pa gang zhig gis bdag cag la lam bstan nas lam ma nor ba thob par 'gyur/ su zhig bdag cag la</text></item>
<item><p>209b2</p><section>dkon brtsegs</section><text>snying brtse bas phan 'dogs shing mtshan mo mun nag lam gol zhing nyam nga bar zhugs pa 'dir snang ba sbyin par byed ces smras so/ /maud gal de'i tshe dgon pa'i gnas nags tshal zhig na mu stegs can gyi drang srong zhig rtswa'i spyil bu'i nang na 'dug pa las/ mtshan mo mun pa'i nang na tshong pa mang</text></item>
<item><p>209b3</p><section>dkon brtsegs</section><text>po rnams snying rje rje skad du ngu 'bod pa'i sgra thos nas de 'di snyam du deng tshong pa mang po rnams mtshan mo mun nag tu gyur pas dgon pa'i gnas nags tshal 'dir lam stor bar gyur te/ gal te bdag gis skyabs ma byas na tshul yang ma yin la/ tshong pa mang po rnams kyang stag gam/ seng</text></item>
<item><p>209b4</p><section>dkon brtsegs</section><text>ge'am/ spyang ki'am/ glang po che'am/ wa'am/ gcan gzan ma rungs pa rnams kyis gtses shing srog 'phrog par 'gyur ro snyam nas/ maud gal de'i tshe drang srong des sgra chen po phyung ste tshong pa rnams la smras pa/ kye tshong pa rnams khyed ma 'jigs shig /deng bdag gis</text></item>
<item><p>209b5</p><section>dkon brtsegs</section><text>khyed kyi skyabs bya zhing snang bas khyed la lam yang dag par bstan par bya'o zhes de'i tshe drang srong des tshong pa rnams tshig gis spro ba bskyed de/ ras kyis lag pa gnyis dkris nas 'bru mar gyis kun du khyab par blugs te me spar nas sgron ma byas te tshong pa rnams la lam bstan to/ /maud</text></item>
<item><p>209b6</p><section>dkon brtsegs</section><text>gal de'i tshe tshong pa rnams so so nas 'di snyam du drang srong 'di ni shin du ngo mtshar che ba yin te/ bdag cag gi phyir lus dang srog la yang phangs pa med par gyur to snyam mo/ /maud gal de'i tshe drang srong des lag pa bsregs pa'i snang bas tshong pa rnams la lam bstan nas kyang sems</text></item>
<item><p>209b7</p><section>dkon brtsegs</section><text>can la snying rje cher skyes par gyur nas 'di snyam du nam bdag bla na med pa yang dag par rdzogs pa'i byang chub mngon par rdzogs par sangs rgyas pa'i tshe lam log par zhugs pa'i sems can rnams la chos kyi snang ba byas nas yang dag pa'i lam ston par gyur cig snyam mo/ /maud gal de'i</text></item>
<item><p>210a1</p><section>dkon brtsegs</section><text>tshe de'i dus na lag pa gnyis bsregs par gyur kyang lus dang sems la 'gyur ba cung zad kyang med do/ /de ci'i phyir zhe na/ lhag pa'i bsam pa la gnas pa'i byang chub sems dpa' ni gzhan gyi don yongs su gnyer ba na lus dang srog la yang mngon par zhen pa</text></item>
<item><p>210a2</p><section>dkon brtsegs</section><text>med pas so/ /bsam pa rnam par dag pas sbyin pa yongs su btang ba'i rgyu dang rkyen gyis de'i lag pa yang snga ma kho bzhin du gyur cing rma yang med par gyur to/ /tshong pa rnams kyang lam rnyed par gyur te nam nangs nas drang srong gi lag pa gnyis la rma yang med par mthong ba dang /</text></item>
<item><p>210a3</p><section>dkon brtsegs</section><text>ngo mtshar gyi bsam pa bskyed nas 'di snyam du drang srong 'di ni rdzu 'phrul gyi mthu chen po dang ldan pas mtshan thog thag lag pa gnyis spar nas bdag cag gi snang ba byas te lam yang dag par bstan kyang 'di'i lag pa la tshig pa cung zad kyang med pas gdon mi za bar 'di ni spyod pa</text></item>
<item><p>210a4</p><section>dkon brtsegs</section><text>chen po grub cing yon tan chen po dang ldan pa yin no snyam nas/ maud gal de'i tshe tshong pa rnams kyis drang srong de la 'di skad ces smras so/ /drang srong khyod kyis mchog tu dka' ba'i dka' ba spyad par gyur pa ni shin tu legs so/ /deng spyod pa 'dis dngos po gang zhig</text></item>
<item><p>210a5</p><section>dkon brtsegs</section><text>thob par smon lags/ drang srong gis smras pa/ kye tshong pa rnams bdag ni dngos po 'dis bla na med pa yang dag par rdzogs pa'i byang chub thob nas khyed la sogs pa 'khor ba'i sdug bsngal las bzlas te/ lam log par zhugs pa'i sems can rnams la yang dag</text></item>
<item><p>210a6</p><section>dkon brtsegs</section><text>pa'i lam bstan par smon to/ /de'i tshe tshong pa rnams sems rab tu dga' bar gyur nas thams cad kyis 'di skad du bdag cag gis dngos po ji lta bu zhig gis drang srong 'di la lan glan par bya zhes smras pa dang / drang srong gis smras pa/ khyed rnams rtse gcig tu dge</text></item>
<item><p>210a7</p><section>dkon brtsegs</section><text>ba'i chos spyod la bag med par ma byed cig /tshong pa rnams kyis ji skad bstan pa bzhin du 'tshal lo zhes smras nas tshong pa rnams rab tu dga' zhing gus pas phyag byas te de nas gyes par gyur to/ /maud gal khyod kyis de'i tshe de'i dus na mu stegs can gyi drang srong tshong pa</text></item>
<item><p>210b1</p><section>dkon brtsegs</section><text>rnams kyi ched du lag pa spar nas lam snang bar byas pa de gzhan zhig yin pa snyam du sems na de ltar mi blta ste de ni nga nyid yin no/ /de'i tshe de'i dus kyi tshong pa rnams ni da ltar gyi dge slong stong nyis brgya lnga bcu po 'di dag nyid yin no/ /maud gal de bzhin gshegs pa ni yun ring po</text></item>
<item><p>210b2</p><section>dkon brtsegs</section><text>nas 'jigs shing skrag par gyur pa'i sems can rnams la mi 'jigs pa byin pa dang / lam log par zhugs pa'i sems can rnams la yang dag pa'i lam bstan pa dang / mig med pa'i sems can dag yongs su dag pa'i mig thob par byas pa dang nad tshabs che ba'i sems</text></item>
<item><p>210b3</p><section>dkon brtsegs</section><text>can rnams gsos nas sos par byas pa'i rgyu dang rkyen des de bzhin gshegs pa ni yun ring po nas sems can rnams la thugs rje chen po rab tu mang ba yin par rig par bya'o/ /gzhan yang maud gal sngon byung ba 'das pa'i dus kyi tshe 'dzam bu'i gling 'dir nad kyi bskal pa chen po byung</text></item>
<item><p>210b4</p><section>dkon brtsegs</section><text>bas sems can rnams nad kyis nyon mongs par gyur to/ /de'i tshe 'dzam bu'i gling gi rgyal po dbang phyug gi sde zhes bya ba grong khyer chen po brgyad khri bzhi stong la dbang byed cing mthu chen po dang ldan pa zhig byung bar gyur to/ /de'i tshe rgyal po de'i btsun mo dam pa sems can dang ldan</text></item>
<item><p>210b5</p><section>dkon brtsegs</section><text>par gyur te/ de'i lus kyi yan lag gam/ lag pas sems can rnams la reg pa tsam gyis nad thams cad sos par gyur to/ /zla ba tshang nas bu khye'u zhig btsas pa dang / btsas ma thag tu 'di skad du bdag ni nad pa rnams gso bar nus so zhes smras so/ /gzhan</text></item>
<item><p>210b6</p><section>dkon brtsegs</section><text>yang btsas pa'i tshe 'dzam bu'i gling gi lha klu rnams kyis 'thun par 'di skad du deng rgyal po'i bu btsas pa 'di ni mi'i sman yin no zhes smras pas/ de skad smras pa'i sgra de kun du grags pa'i phyir ming yang mi'i sman zhes btags so/ /de'i tshe mi rnams kyang gang nad kyis btab pa</text></item>
<item><p>210b7</p><section>dkon brtsegs</section><text>rnams khrid nas rgyal bu de la bstan pa dang / nad pa gang rgyal bu'i drung du phyin pa de dag rgyal bu'i lag pas reg par gyur tam/ lus kyis reg par gyur kyang rung ste/ thams cad nad sos nas bde ba thob par gyur to/ /de bzhin du 'dzam bu'i gling na gnas pa kun gyis</text></item>
<item><p>211a1</p><section>dkon brtsegs</section><text>nad pa khrid nas rgyal bu de la bstan pa dang / rgyal bu'i lag pas reg pa tsam gyis nad thams cad sos nas mchog tu bde ba thob par gyur to/ /maud gal rgyal bu mi'i sman gyis lo stong gi bar du de ltar nad gsos nas de'i 'og tu 'chi ba'i dus byas so/ /</text></item>
<item><p>211a2</p><section>dkon brtsegs</section><text>'chi ba'i dus byas pa'i 'og tu nad pa rnams der 'ongs nas 'chi ba'i dus byas pa thos pa dang / mya ngan dang / smre sngags bton te ngus nas su zhig bdag cag na ba'i sdug bsngal las thar par byed ces smras so/ /nad kyis btab pa rnams rgyal bu mi'i sman gang du bsregs pa</text></item>
<item><p>211a3</p><section>dkon brtsegs</section><text>smras nas gang du bsregs pa shes par gyur pa dang / bsregs pa'i gnas der rus pa blangs te/ phye mar btags nas lus la bskus pa dang / thams cad nad sos par gyur nas 'di skad du rgyal bu mi'i sman da dung yang na ba rnams gso bar nus so zhes smras so/ /</text></item>
<item><p>211a4</p><section>dkon brtsegs</section><text>maud gal de ltar nad pa rnams gsos pa'i rgyu dang rkyen gyis rus pa rnams kyang mthar gyis zad par gyur to/ /rus pa rnams zad pa'i 'og tu bsregs pa'i gnas der song nas sa dang / thal ba dang / sol ba rnams blangs te so so nas lus la bskus pa dang / nad</text></item>
<item><p>211a5</p><section>dkon brtsegs</section><text>thams cad sos par gyur te/ maud gal de ltar rgyal bu mi'i sman gyis nad kyi bskal pa chen po byung ba na thabs mkhas pas nad kyis btab pa rnams gsos pa yin no/ /maud gal khyod kyis de'i tshe de'i dus na rgyal bu mi'i sman zhes bya ba byung ba de gzhan zhig yin pa snyam du sems</text></item>
<item><p>211a6</p><section>dkon brtsegs</section><text>na de ltar mi blta ste/ de ni nga nyid yin te/ ngas nad kyi sdug bsngal mang ba'i sems can mgon med pa/ skyabs med pa dag gi nad gsos so/ /ngas deng bla na med pa yang dag par rdzogs pa'i byang chub mngon par rdzogs par sangs rgyas nas kyang shes rab chen po'i</text></item>
<item><p>211a7</p><section>dkon brtsegs</section><text>sman gyis sems can rnams gsos nas sdug bsngal mthar zad par byas so/ /maud gal nga ni sems can gyi ched du lus gang blangs pas phan 'dogs par gyur pa de bzhin du len cing phan 'dogs par byed pas maud gal rgyu dang rkyen des na ched du sems can gyi phyir lus blangs</text></item>
<item><p>211b1</p><section>dkon brtsegs</section><text>nas phan 'dogs pa yin par rig par bya'o/ /gzhan yang maud gal sngon byung ba 'das pa'i dus kyi tshe nga gcig pu grogs med par song ba las gcan gzan ma rungs pa zhig 'ongs te nga'i srog bcad nas nga'i sha bza' bar 'dod pa las nga 'chi ka'i dus kyi tshe sems bskyed nas</text></item>
<item><p>211b2</p><section>dkon brtsegs</section><text>'di skad du bdag 'chi ba'i dus byas pa'i 'og tu dgon pa'i nags tshal 'dir dud 'gro lus po che zhig tu skyes nas gcan gzan ma rungs pa gang gis bdag gi srog bcad pa de dag 'grangs shing tshim par byed par gyur cig ces smon lam btab po/ /de ci'i phyir zhe na/</text></item>
<item><p>211b3</p><section>dkon brtsegs</section><text>gcan gzan ma rungs pa de dag ni rtag par srog chags phra mo gsod cing sha za bar byas pas srog bcad pa'i kha na ma tho ba mang du bskyed kyang 'grangs shing tshim par mi 'gyur bas ngas 'di skad du bdag 'dir dud 'gro lus po cher skyes nas sha za zhing khrag 'thung ba'i sems can</text></item>
<item><p>211b4</p><section>dkon brtsegs</section><text>rnams 'grangs zhing tshim par byed par gyur cig ces smon lam btab pas na/ 'chi ba'i dus byas ma thag tu der dud 'gro lus po cher rdzus te skyes nas gcan gzan ma rungs pa sha za zhing khrag 'thung ba rnams 'grangs shing tshim par byas pa yin no/ /de bzhin du</text></item>
<item><p>211b5</p><section>dkon brtsegs</section><text>tshe rabs bye ba khrag khrig brgya stong snyed du ched du lus blangs nas sems can rnams la phan pa byas te/ maud gal ngas gal te bskal pa gcig gam/ bskal pa las lhag par sngon byang chub sems dpa'i spyad pa spyod pa'i tshe sems can bkres shing skom pa</text></item>
<item><p>211b6</p><section>dkon brtsegs</section><text>rnams la rang gi sha dang khrag gis tshim par byas pa dag brjod na yang / mthar thug par mi 'gyur ro/ /maud gal de ltar na ngas sngon sems can sdug bsngal ba rnams la snying rje'i sems rab tu bskyed pa yin no/ /gzhan yang maud gal ngas mngon par dran te/ sngon</text></item>
<item><p>211b7</p><section>dkon brtsegs</section><text>byung ba 'das pa'i dus kyi tshe ngas sems can sdug bsngal gyis nyon mongs pa mthong ba dang / 'di snyam du bdag gis spangs te yongs su mi bskyab pa'i mi rigs so snyam du bsams nas de dag gi thad du song nas 'di skad du kye khyed la sdug bsngal ji lta bu zhig yod/ ci zhig</text></item>
<item><p>212a1</p><section>dkon brtsegs</section><text>'dod ces dris pa dang / de dag gis smras pa/ deng bdag cag ni shin tu bkres shing skom mo/ /ngas de skad smras pa thos nas 'di skad ces smras so/ /khyed bza' ba dang btung ba ji lta bu zhig 'dod/ de dag gis nga la bdag cag ni khrag 'thung zhing sha za ba</text></item>
<item><p>212a2</p><section>dkon brtsegs</section><text>yin pas gal te lus kyi sha dang khrag bdag cag la byin na ni bdag cag gdod bde zhing nad med par 'gyur ro zhes smras pa dang / ngas de dag la de bzhin du gnang nas rang nyid kyi sha bcad khrag phyung nas sems can de dag la byin yang / maud gal de'i tshe nga'i sems 'gyod cing phangs</text></item>
<item><p>212a3</p><section>dkon brtsegs</section><text>pa yang med/ mya ngan yang med/ bying ba yang med kyi/ 'di snyam du deng bdag gis lus kyi sha ji tsam bcad pa de tsam du 'khor ba'i sdug bsngal gyi phyogs kyang de tsam zhig 'gag par 'gyur ro snyam du bsams nas ngas yun ring por rtag par de ltar sbyin pa yongs su gtong ba la mos</text></item>
<item><p>212a4</p><section>dkon brtsegs</section><text>par gyur to/ /de ltar sbyin pa btang yang rab tu dga' zhing bde ba thob par gyur pa yin te/ rgyu dang rkyen des na de bzhin gshegs pa ni sems can rnams la thugs rje chen po rab tu mang ba yin par rig par bya'o/ /gzhan yang maud gal ngas mngon par dran te/ sngon byung ba 'das</text></item>
<item><p>212a5</p><section>dkon brtsegs</section><text>pa'i dus na rgyal po stobs pa che zhes bya ba yon tan gyi mthu chen po dang ldan pa dge ba'i rtsa ba rab tu bsags pa zhig byung ngo / /de'i tshe rgyal po stobs po che 'di snyam du deng bdag gis ci'i phyir mchod sbyin chen po bshams nas sems can rnams tshim par mi byed snyam mo/ /de snyam</text></item>
<item><p>212a6</p><section>dkon brtsegs</section><text>du bsams nas mchod sbyin chen po bshams nas bza' ba 'dod pa la bza' ba/ btung ba 'dod pa la btung ba/ gos dang / mal cha dang / gser dang / dngul dang / rin pa che'i dngos po dang / shing rta dang / bzhon pa dang / nor dang / spug dang / rdo'i snying po</text></item>
<item><p>212a7</p><section>dkon brtsegs</section><text>dang / shel dang / bai dUr+ya dang / byi ru dang / man shel la sogs pa'i rin po che dang / me tog dang / spos dang / phreng ba dang / byug pa dang / spos kyi phye ma dang / dar gyi lda ldi dang / gdugs dang / rgyal mtshan dang / bu dang / bu mo dang / bran pho dang / bran mo dang /</text></item>
<item><p>212b1</p><section>dkon brtsegs</section><text>las byed pa dang / rta dang / glang po che dang / ba lang dang / lug dang / zhing gi dngos po 'dod pa dag la yang ji ltar 'dod pa bzhin du dga' mgur sbyar nas thams cad yongs su btang ngo / /maud gal rgyal po stobs po ches de ltar sbyin pa rgya cher btang ba dang / de'i tshe brgya byin</text></item>
<item><p>212b2</p><section>dkon brtsegs</section><text>lha'i dbang po 'di snyam du bdag gis ci'i phyir rgyal po 'di la bar chad byas te 'bras bu mi thob par bya snyam du bsams nas de nas bram ze zhig tu sprul te/ rgyal po de ga la ba der song nas rgyal po la 'di skad ces dris so/ /kye mchod sbyin chen po'i 'dus pa 'dir dngos po ji</text></item>
<item><p>212b3</p><section>dkon brtsegs</section><text>lta bu zhig yongs su gtong / rgyal pos smras pa/ bram ze bdag la nor ci bdog pa thams cad yongs su btang bas phangs pa ci yang med do/ /bram zes smras pa/ khyod kyi yi dam de lta bu yin na deng bdag gis slong ba gang yin pa de sbyin par nus sam/ rgyal po</text></item>
<item><p>212b4</p><section>dkon brtsegs</section><text>stobs po ches smras pa/ bdag gis ci bdog pa thams cad zad par gtang ngo zhes ma smras sam/ bram zes smras pa/ rgyal po chen po gal te de lta na deng bdag ni rgyal po'i lus kyi yan lag 'dod do/ /rgyal pos bsams pa/ bram ze 'di ni nor zas 'dod pa</text></item>
<item><p>212b5</p><section>dkon brtsegs</section><text>ma yin gyi/ deng 'dir 'ongs nas bdag gi mchod sbyin chen po gzhig par 'dod pa yin te/ bdag gis gal te lus kyi yan lag ma byin na ni bdag nyid kyis rang gi mchod sbyin chen po bshig par 'gyur ro snyam du bsams nas bram ze la 'di skad ces smras so/ /khyod la</text></item>
<item><p>212b6</p><section>dkon brtsegs</section><text>lus kyi yan lag sbyin gyis chod la khyer cig /bram zes smras pa/ kye rgyal po chen po deng de skad smras pa 'di la 'gyod par gyur pa lta med dam/ rgyal po stobs po ches smras pa/ bdag gi sems la 'gyod pa med de/ deng slong ba mang po phyogs bzhi nas 'dus te 'ongs</text></item>
<item><p>212b7</p><section>dkon brtsegs</section><text>na yang bdag gis thams cad tshim par bya'o snyam mo/ /bram zes smras pa/ deng bdag gcig pu tshim par bya ba yang dka' na gzhan mang po lta smos kyang ci dgos/ de nas rgyal po stobs po ches mtshon rnon pos rang gi lag pa bcad nas bram ze la khyed kyis lag pa 'di</text></item>
<item><p>213a1</p><section>dkon brtsegs</section><text>gcig khyer cig ces smras so/ /maud gal rgyal po stobs po ches rang gi lag pa bcad pa'i tshe sems la gyur zhing 'gyod pa med par gyur te/ de ltar sems rtse gcig tu sbyin pa yongs su btang ba'i phyir dang / thams cad yongs su btang ba'i phyir lag pa yang</text></item>
<item><p>213a2</p><section>dkon brtsegs</section><text>snga ma kho bzhin du gyur to/ /de'i tshe rgyal po stobs pa ches mtshon gyis lus kyi yan lag bcad nas bram ze la byin yang slar skyes par gyur to/ /maud gal de'i tshe brgya byin lha'i dbang po yang rgyu dang rkyen des na lha'i bsod nams zad nas sems yongs su gdung zhing sdug bsngal</text></item>
<item><p>213a3</p><section>dkon brtsegs</section><text>bas 'o dod chen po bos te lus de nyid kyis mngon du sems can dmyal ba chen po mnar med par lhung bar gyur to/ /maud gal khyod kyis de'i tshe de'i dus na rgyal po stobs po ches lus yongs su btang ba de gzhan zhig yin pa snyam du sems na de ltar mi blta ste/ de ni nga nyid yin</text></item>
<item><p>213a4</p><section>dkon brtsegs</section><text>no/ /de'i tshe de'i dus na brgya byin lha'i dbang po mchod sbyin chen po'i bar chad bya bar 'dod pa de gzhan yin pa snyam du sems na de ltar mi blta ste/ de ni lhas byin 'di nyid yin no/ /maud gal de'i tshe yang lhas byin blun pos phrag dog dang zhe sdang gi bsam pas nga'i sbyin pa'i bar</text></item>
<item><p>213a5</p><section>dkon brtsegs</section><text>chad bya bar 'dod pa las gzhig par ma nus te/ sems can dmyal ba chen por lhung bar gyur to/ /ngas deng bla na med pa yang dag par rdzogs pa'i byang chub mngon par rdzogs par sangs rgyas nas chos kyi mchod sbyin bshams pa na yang lhas byin blun po da dung zhe sdang dang phrag</text></item>
<item><p>213a6</p><section>dkon brtsegs</section><text>dog gi bsam pas rnyed pa la mngon par zhen pa'i phyir 'khor mang po kha bsdus nas nga la gsod par 'dod pa yin no/ /nga sngon bya rgod phung po'i ri'i shod du 'chag pa las lhas byin bdag nyid ri'i steng du 'dzegs nas 'khrul 'khor gyis rdo 'phangs te/ bdag nyid kyi dge ba'i</text></item>
<item><p>213a7</p><section>dkon brtsegs</section><text>rtsa ba bshig nas nga la ngan sems bskyed pas bdag nyid kyi rnyed pa dang 'byor pa'i mthu nyams par byas nas sems can dmyal ba chen po mnar med par lhung ba yin no/ /maud gal ngas ni lhas byin blun po la lus dang / ngag dang / yid kyis nyes pa byas pa med kyang yun</text></item>
<item><p>213b1</p><section>dkon brtsegs</section><text>ring po nas nga la dgrar 'du shes so/ /tshe rabs thams cad du ngas dge ba'i chos mngon par sgrub pa'i bar chad bya bar brtsams kyang nga'i dge ba spyod pa'i bar chad bya bar ma nus so/ /ngas ni yun ring po nas rtag par byams pa dang / snying rjes phan btags kyis nga la nyes pa'i</text></item>
<item><p>213b2</p><section>dkon brtsegs</section><text>'du shes skyed pa med do/ /maud gal lhas byin ni tshe rabs thams cad du ngas byas pa'i drin mi gzo bas ngas deng lhas byin dang 'dra ba dag kyang lha dang mi dang / lha ma yin du bcas pa'i 'jig rten gyis drin mi shes par bstan te/ de lta bu'i skye bo de dag ni log pa nyid du nges pa'i</text></item>
<item><p>213b3</p><section>dkon brtsegs</section><text>gnas su zhugs pa yin no/ /maud gal lhas byin gyis 'chi ba'i dus byas nas sems can dmyal ba chen por mnar med par 'jug pa'i tshe gdod nga la lhag pa'i bsam pa bzang po skye bar 'gyur te/ 'di yang de bzhin gshegs pa'i byin gyi rlabs kyi mthu yin no/ /lhas</text></item>
<item><p>213b4</p><section>dkon brtsegs</section><text>byin byas pa'i drin mi shes pa'i mchog tu gyur pas sems can dmyal ba chen po mnar med par 'jug tu nye ba'i tshe sgra chen po 'di skad du lhas byin blun po khyod kyis bcom ldan 'das la zhe sdang gi sems bskyed pa dang / gsad par bya ba ma yin pa la nan gyis gsod sems bskyed pa'i kha na</text></item>
<item><p>213b5</p><section>dkon brtsegs</section><text>ma tho ba'i rgyu dang rkyen gyis deng sems can dmyal ba chen po mnar med par lhung ba yin no zhes bsgo ba thos pas shin du skrag nas gdod dul bar gyur te/ 'di skad du deng bdag sha dang rus pas gtugs te sems rtse gcig tu bcom ldan 'das la skyabs su mchi'o zhes smras pas sems bde ba</text></item>
<item><p>213b6</p><section>dkon brtsegs</section><text>thob par gyur to/ /de bzhin gshegs pa la mngon par yid ches pa bskyed nas sgra chen po phyung ste/ sems can dmyal ba chen po mnar med par zhugs pa'i rgyu dang rkyen des na phyis sems can dmyal ba las thar nas mir skyes te khyim nas khyim med par rab tu byung nas lam yang dag par</text></item>
<item><p>213b7</p><section>dkon brtsegs</section><text>bsgoms pas rang sangs rgyas kyi 'bras bu 'thob par 'gyur te ming yang rus pa can zhes bya bar 'gyur ro/ /maud gal ngas deng lhas byin la rang sangs rgyas su 'gyur bar lung bstan pa nyid kyis 'khor ba'i sdug bsngal las yongs su bzlas pa yin no/ /maud gal ngas lhas byin</text></item>
<item><p>214a1</p><section>dkon brtsegs</section><text>yongs su bzlas pa ni nga'i sngon gyi smon lam ji lta ba bzhin du gyur pa yin no/ /de ci'i phyir zhe na/ ngas tshe rabs snga ma la lhas byin yongs su bzla bar dam bcas pas ngas khyod yongs su bzla bar bya'i gzhan gyis bzla bar bya ba med do zhes smras pas so/ /maud gal</text></item>
<item><p>214a2</p><section>dkon brtsegs</section><text>lhas byin ni nga 'ba' shig las mya ngan las 'das pa'i rgyu dang rkyen bskyed pa yin gyi/ gzhan las bskyed pa ma yin pas lhas byin ni deng phyin chad kyang gzhan las dge ba'i rtsa ba skyed par mi byed kyi/ nga 'ba' shig la yongs su dang ba'i sems skyed par byed do/ /sangs rgyas la</text></item>
<item><p>214a3</p><section>dkon brtsegs</section><text>skyabs su mchi'o zhes smras pa'i dge ba'i rtsa ba'i rgyu dang rkyen gyis na phyis kyang rang sangs rgyas kyi lam 'thob par 'gyur ba yin no/ /maud gal nga ni yun ring po nas rtag par sems can rnams la pha ma lta bu'i 'du shes kyis gang mgon med cing skyabs med pa/ rgud cing nor dang mi</text></item>
<item><p>214a4</p><section>dkon brtsegs</section><text>ldan pa/ 'khor bar yang dang yang kha brgyud cing lam ngan par zhugs pa/ glen zhing gti mug pas shes pa med pa/ rtag par dmus long du gyur cing mig dang mi ldan pa dag su zhig bdag cag gi 'dren par 'gyur/ su zhig mgon dang skyabs byed par 'gyur snyam du sems pa</text></item>
<item><p>214a5</p><section>dkon brtsegs</section><text>dag la nga gcig pus snying brtse bas mgon dang skyabs bya bar dam bcas pas na/ maud gal ngas de rjes su dran pa'i phyir sems can gang la la zhig ngag rtsub pos nga la mi snyan pa rjod kyang ngas slar lan mi byed do/ /tshig na bas nga la spyos kyang ngas slar lan mi byed do/ /khros</text></item>
<item><p>214a6</p><section>dkon brtsegs</section><text>sam brdegs kyang rung ste/ nam yang ngas lan mi byed do/ /de ci'i phyir zhe na/ nga ni rtag par sems can thams cad la nges pa'i bde ba sbyin zhing sdug bsngal gyi mi bde ba thams cad yongs su bsal bar bya ba'i rigs kyi/ ngas de dag la gnod pa rnams sbyin pa'i mi</text></item>
<item><p>214a7</p><section>dkon brtsegs</section><text>rigs pas so/ /sems can rnams las su zhig bzod par nus pa yin zhe na/ de ni nga gcig pu kho nas bzod par nus pa yin pas ngas deng sems can bzod pa'i chos dang / shin tu nye bar zhi ba'i chos dang / rab tu dul ba'i chos bslabs nas glang po che cang</text></item>
<item><p>214b1</p><section>dkon brtsegs</section><text>shes lta bur dul bar bya'i glang po che ma dul ba lta bur mi bya'o snyam du sems te/ maud gal 'di lta ste dper na glang po che shin du dul ba ni g.yul ngor 'jug pa'i tshe sems la nur ba med cing rnga bo che'i sgra dang / dung gi sgra dang / rab tu 'bod pa'i sgra dag bzod pas 'di lta bu'i</text></item>
<item><p>214b2</p><section>dkon brtsegs</section><text>'jigs su rung ba'i sgra dag thos par gyur na yang skrag cing 'jigs pa med la/ grang ba dang / tsha ba dang / sbrang bu mchu dang / sha sbrang gdug pa za ba dang / rlung dang / char pa dang / bkres pa dang / skom pa dag kyang bzod par nus/ ral gri shin du rnon po sna</text></item>
<item><p>214b3</p><section>dkon brtsegs</section><text>tshogs btab pa dang / mda' dang / mdung dang / mdung thung dang / lcags kyi 'khor lo 'phangs pa dang / lcag gis gzhus pa dag kyang bzod cing skrag pa dang 'jigs pa med par thad kar g.yul ngor mchong zhing nur ba dang / 'gong ba med pas/ maud gal glang po che</text></item>
<item><p>214b4</p><section>dkon brtsegs</section><text>shin du dul ba ni 'di snyam du bdag dgra'i g.yul du 'jug par mi bya'o snyam du mi sems kyi/ bdag dgra'i g.yul 'di las rgyal bar bya'o snyam du sems pa kho nar zad do/ /maud gal de bzhin du nga yang sngon byang chub sems dpa'i spyad pa spyod pa'i tshe sems kyis smon lam</text></item>
<item><p>214b5</p><section>dkon brtsegs</section><text>rgya chen po btab nas sems can rnams la sems dul bar byed pas/ gal te sems can rnams kyis ngag rtsub pos nga la mi snyan pa rjod na yang ngas lan du gnod pa mi byed do/ /nga dang rtsod par byed na yang ngas lan mi byed do/ /gal te mtshon cha dang / dbyug pa dang /</text></item>
<item><p>214b6</p><section>dkon brtsegs</section><text>gyo mo dang / rdo dag gis nga la gnod pa byas nas nga'i srog 'phrog par byed na yang de'i tshe bla na med pa yang dag par rdzogs pa'i byang chub las nur bar 'gyur ba yang med la/ 'di ni dang du blang ba'i rigs so/ /'di ni dang du blang ba'i mi rigs so/ /'di na bsten par bya</text></item>
<item><p>214b7</p><section>dkon brtsegs</section><text>ba'i rigs so/ /'di ni bsten par bya ba'i mi rigs so zhes rnam par rtog par yang mi byed pas dngos po de la mya ngan dang / 'gyod pa yang med/ khong khro ba dang 'khon du 'dzin pa yang med/ byang chub sems dpa'i lam la yongs su skyo ba yang med pas 'di</text></item>
<item><p>215a1</p><section>dkon brtsegs</section><text>snyam du deng bdag dgra'i g.yul 'dir 'jug par mi bya'o snyam du mi sems kyi/ bdag gis sdig pa'i dgra'i g.yul yang dag par bcom ste bla na med pa yang dag par rdzogs pa'i byang chub 'thob par byas nas khams gsum gyi sems can tshad med pa rnams yongs</text></item>
<item><p>215a2</p><section>dkon brtsegs</section><text>su bzla bar bya'o snyam du sems pa kho nar zad do/ /maud gal nga sngon byang chub sems dpa'i spyad pa spyod pa'i tshe bzod pa ji snyed pa spyad pa dang / sems can rnams la byams pa dang / snying rje ji snyed bskyed pa gal te tshig gis brjod par gyur na nams kyang mthar thug par mi 'gyur</text></item>
<item><p>215a3</p><section>dkon brtsegs</section><text>ro/ /gzhan yang maud gal gyi bu sngon byung ba 'das pa'i dus na mu stegs can gyi drang srong bzod pa'i stobs zhes bya ba zhig byung ste/ des bdag gis sems can la zhe sdang mi bskyed do snyam pa'i chos yang dag par blangs so/ /de'i tshe sdig pa'i yid ces bya ba'i bdud zhig yod de/ de</text></item>
<item><p>215a4</p><section>dkon brtsegs</section><text>'di snyam du bdag deng ci'i phyir drang srong de'i drung du song nas bzod pa'i chos bshig ste/ khong khro ba bskyed nas bzod pa dang du len pa'i bsam pa las ldog par bya snyam du bsams nas/ de nas spyo ba la mkhas pa'i mi stong bkye nas de yongs su bskor te ngag rtsub pos spyos nas mi</text></item>
<item><p>215a5</p><section>dkon brtsegs</section><text>bden par skyon nas smos/ dbyung bar mi 'os pa'i tshig ngan pa na ba sna tshogs kyis spyos te/ 'gro ba'i tshe yang tshig gis spyos/ grong khyer du phyin pa'i tshe yang spyos/ grong khyer du 'jug pa'i tshe yang spyos/ zan za ba'i tshe yang spyos/ za na zos zin pa'i 'og tu yang spyos/</text></item>
<item><p>215a6</p><section>dkon brtsegs</section><text>stan las langs pa'i tshe yang spyos/ grong khyer nas 'byung ba'i tshe yang spyos/ rang gi gnas nags tshal dag tu phyin pa'i tshe yang spyos/ 'greng pa'i tshe yang spyos/ 'dug pa'i tshe yang spyos/ nyal ba'i tshe yang spyos/ 'chag pa'i tshe yang spyos/ tha na dbugs rngub pa dang dbugs</text></item>
<item><p>215a7</p><section>dkon brtsegs</section><text>'byung ba'i tshe yang spyos te/ rtag par rjes su 'brangs nas tshig ngan pa sna tshogs kyis rgyun chad pa med par spyos so/ /de'i tshe mi stong po de dag bdud kyis mngags pas lo brgyad khri bzhi stong gi bar du ngag rtsub pos drang srong bzod pa'i stobs la spyos so/ /de nas bdud sdig</text></item>
<item><p>215b1</p><section>dkon brtsegs</section><text>pa'i yid kyis drang srong bzod pa'i stobs grong khyer du 'jug pa'i tshe bdag nyid kyi gcin gyis de'i mgo'i steng du blugs/ lhung bzed kyi nang du blugs/ chos gos dang lhung bzed la yang bskus/ lus la yang bskus/ phyag dar gyis mgo la yang gtor to/ /de'i tshe drang srong bzod</text></item>
<item><p>215b2</p><section>dkon brtsegs</section><text>pa'i stobs lo brgyad khri bzhi stong gi bar du spyo ba la dpa' ba'i mi stong gis ngag rtsub pos spyos shing smad par gyur kyang de'i sems la zhe sdang dang 'khon du 'dzin pa yang med la tha na sems la nur zhing zhum par gyur pa yang med do/ /bdag nyid kyang 'di skad du bdag gis nyes pa ci byas</text></item>
<item><p>215b3</p><section>dkon brtsegs</section><text>zhes kyang mi zer la 'khon du 'dzin pa yang med do/ /lo brgyad khri bzhi stong gi bar du sdang mig gis bdud sdig pa'i yid la bltas pa yang med la bdag la nyes pa ci yod ces smras pa yang med do/ /maud gal spyo ba la dpa' ba'i mi stong po de dag gis drang srong bzod pa'i stobs la</text></item>
<item><p>215b4</p><section>dkon brtsegs</section><text>lo brgyad khri bzhi stong las 'das pa'i bar du spyos kyang gzhig mi nus par rig nas shin du dang ba'i bsam pa bskyed de kha na ma tho ba rnams kyang bshags nas/ 'di skad du khyod kyis dngos po 'dis chos ji lta bu zhig yongs su tshol/ bdag cag kyang chos de thob par 'tshal lo</text></item>
<item><p>215b5</p><section>dkon brtsegs</section><text>zhes smras so/ /maud gal spyo ba la dpa' ba'i mi stong po de dag drang srong la shin du dang ba thob pas gus pa'i sems kyis mchod cing rim gro byas/ bla mar byas shing bsngags pa brjod par gyur to/ /drang srong yang de dag gis rim gro dang bsnyen bkur byas pa nyams su blangs kyang</text></item>
<item><p>215b6</p><section>dkon brtsegs</section><text>sems la mngon par zhen cing chags pa ci yang med par gyur to/ /maud gal khyod kyis de'i tshe de'i dus na drang srong bzod pa'i stobs zhes bya ba de gzhan zhig yin pa snyam du sems na khyod kyis de ltar mi blta ste/ de ni nga nyid yin no/ /ngas de'i tshe bzod pa'i chos de lta bu yang dag</text></item>
<item><p>215b7</p><section>dkon brtsegs</section><text>par blangs pas bdud sdig pa'i yid kyis mi stong bkye ste rgyun 'chad pa med par ngag rtsub pos spyos shing rtag par nga la smad par gyur kyang nga'i sems la g.yo zhing gyur pa ci yang med do/ /maud gal spyo ba la dpa' ba'i skyes bu stong po de dag drang srong bzod pa'i stobs la shin du dang</text></item>
<item><p>216a1</p><section>dkon brtsegs</section><text>ba skyes te sdig pa bshags nas drang srong bzod pa'i stobs kyi rjes su bla na med pa yang dag par rdzogs pa'i byang chub tu sems bskyed pas de'i tshe ngas yongs su btul nas sangs rgyas kyi bstan pa la yang dag par bkod de/ skyes bu stong po de dag pha rol tu phyin</text></item>
<item><p>216a2</p><section>dkon brtsegs</section><text>pa drug phun sum tshogs par spyad pas mthar gyis mngon par rdzogs par sangs rgyas nas thams cad lhag ma med pa'i mya ngan las 'das pa'i dbyings su yongs su mya ngan las 'das par gyur to/ /maud gal khyod kyis de'i tshe de'i dus na bdud sdig pa'i yid kyis skyes bu stong</text></item>
<item><p>216a3</p><section>dkon brtsegs</section><text>bkye nas nga la spyor bcug pa de gzhan zhig yin snyam du sems na de ltar mi blta ste/ de ni lhas byin 'di nyid yin no// //bam po drug pa ste tha ma/ gzhan yang maud gal ngas mngon par dran te/ sngon byung ba 'das pa'i dus na ngas rang gi lus</text></item>
<item><p>216a4</p><section>dkon brtsegs</section><text>sems can rnams la yongs su btang nas 'jig rten gyi skye bo rnams kyi bran dang g.yog byas pas de'i tshe skye bo mang po de dag gis nga las rnam pa sna tshogs byed du bcug ste/ kha cig gis ni nga bshang gci 'dor du bcug go /kha cig gis ni nga lud 'dor du bcug go /kha cig</text></item>
<item><p>216a5</p><section>dkon brtsegs</section><text>ni ngas 'dor du bcug go /kha cig gis ni nga rtswa len du btang ngo / /kha cig gis ni nga 'bru dang / 'o ma dang / zho dang / mar dang / 'bru mar dang / sbrang rtsi len tu btang ngo / /kha cig gis ni nga shing dang / sol ba dang / me dang / chu len du bcug ste/ 'di lta bu la</text></item>
<item><p>216a6</p><section>dkon brtsegs</section><text>sogs pa'i las rnam pa sna tshogs byed du bcug kyang / maud gal ngas de'i tshe gang gis nga bshang gci 'dor du bcug pa de'i rjes su mi bya'o snyam pa'i sems bskyed pa mi dran no/ /gang gis nga me tog dang / spos dang / phreng ba dang / byug spos dang / spos kyi phye ma dang /</text></item>
<item><p>216a7</p><section>dkon brtsegs</section><text>bza' ba dang / btung ba dang / 'bras bu len du btang ba las de'i rjes su ma song ba mi dran no/ /maud gal gang gis legs par byed du bcug pa'i rjes su ni 'gro bar bya/ legs pa ma yin pa byed du bcug pa'i rjes su ni 'gro bar mi bya'o snyam du sems bskyed pa ngas</text></item>
<item><p>216b1</p><section>dkon brtsegs</section><text>yang dag par rjes su mi dran no/ /maud gal ngas de'i tshe rgyal rigs kyi rjes su ni 'brang bar bya/ bram ze'i rjes su ni 'brang bar mi bya/ bram ze'i rjes su ni 'brang bar bya/ rgyal rigs kyi rjes su ni 'brang bar mi bya/ dmangs rigs kyi rjes su ni 'brang bar bya/ gdol pa'i</text></item>
<item><p>216b2</p><section>dkon brtsegs</section><text>rjes su ni 'brang bar mi bya/ gdol ba'i rjes su ni 'brang bar bya/ dmangs rigs kyi rjes su ni 'brang bar mi bya/ rgyal rigs dang / bram ze'i rigs kyi rjes su ni 'brang bar bya/ dmangs rigs dang / gdol pa'i rjes su ni 'brang bar mi bya'o snyam du sems bskyed pa yang</text></item>
<item><p>216b3</p><section>dkon brtsegs</section><text>mi dran la/ gang zag 'di ni che'o/ /gang zag 'di ni chung ngo zhes de dag gi khyad par dang / gang zag 'di'i rjes su ni 'brang bar bya/ gang zag 'di'i rjes su ni 'brang bar mi bya'o snyam du sems pa yang med kyi/ maud gal gang gis da sngar bos pa'i rjes su dga' ba'i</text></item>
<item><p>216b4</p><section>dkon brtsegs</section><text>sems kyis 'gro ba kho nar zad do/ /maud gal ngas mngon par dran te/ nga sngon byang chub sems dpa'i spyad pa spyod pa'i tshe gang gis chos bzhin gyi bya ba dag nga byed du bcug pa las nus bzhin du ma byas pa yod par nam yang mi dran no/ /maud gal ngas mngon par dran te/ nga sngon</text></item>
<item><p>216b5</p><section>dkon brtsegs</section><text>byang chub sems dpa'i spyad pa spyod pa'i tshe bya ba'i dngos po dag nges par mthar ma phyin pa'am/ dge ba'i las mngon par 'du bya ba'i dge ba gang yang mthar ma phyin pa yod pa rjes su mi dran no/ /mdor na ngas sngon byang chub sems dpa'i spyad pa spyod pa'i tshe nam yang lus la mngon</text></item>
<item><p>216b6</p><section>dkon brtsegs</section><text>par zhen par gyur pa yang med na nor gyi dngos po la lta smos kyang ci dgos/ nga sngon byang chub sems dpa'i spyad pa spyod pa'i tshe longs spyod kyi dngos po dag la 'di ni bdag gi longs spyod yin no snyam pa'i 'du shes bskyed pa med kyang sngon gyi las kyi rnam par smin pa'i dbang gis</text></item>
<item><p>216b7</p><section>dkon brtsegs</section><text>longs spyod dang ldan par gyur par zad pas longs spyod kyi dngos po dag la 'di snyam du sems te/ dngos po 'di dag ni sems can rnams dang thun mong du longs spyod par bya ste/ dngos po 'di la bdag gi skal ba yod pa bzhin du sems can rnams la yang skal ba yod do</text></item>
<item><p>217a1</p><section>dkon brtsegs</section><text>snyam du sems so/ /maud gal ngas byang chub sems dpa'i spyad pa spyod pa'i dbang gis sangs rgyas kyi chos dang nye bar gyur kyang / bdag gi longs spyod la bdag kyang skal ba yod/ sems can yang skal ba yod do snyam du mi sems kyi/ longs spyod 'di</text></item>
<item><p>217a2</p><section>dkon brtsegs</section><text>dag ni sems can rnams kyi yin pas bdag la skal ba ci yang med do snyam du sems pa kho nar zad do/ /maud gal ngas sangs rgyas kyi chos dang nye bar gyur pa rjes su thob par gyur kyang de la mngon par zhen pa yang med/ yongs su sdud cing len par yang mi byed pas chos rnams</text></item>
<item><p>217a3</p><section>dkon brtsegs</section><text>yongs su spong ba la mos par byed kyi/ chos rnams dang du len pa la mos par mi byed do/ /stong pa'i chos thams cad la mos par byed kyi/ yod pa'i chos thams cad la mos par mi byed do/ /nye bar zhi ba'i chos thams cad la mos par byed kyi/ chos rnams kyi</text></item>
<item><p>217a4</p><section>dkon brtsegs</section><text>dngos po'i mtshan nyid la mos par mi byed do/ /gzod ma nas med pa nyid la mos par byed kyi/ bzod ma nas yod pa nyid la mos par mi byed do/ /maud gal ngas mngon par dran te/ ngas sngon byang chub sems dpa'i spyad pa spyod pa'i tshe tshe rabs brgya stong tshad med pa snyed du</text></item>
<item><p>217a5</p><section>dkon brtsegs</section><text>mtshan mo mun pa'i nang na rang gi lus la mes sbar nas lam stor ba'i sems can rnams snang bar byas te lam bstan to/ maud gal ngas mngon par dran te/ ngas sngon byang chub sems dpa'i spyad pa spyod pa'i tshe tshe rabs brgya stong tshad med pa snyed du sha za ba'i sems can rnams</text></item>
<item><p>217a6</p><section>dkon brtsegs</section><text>la rang gi sha bcad nas sbyin pa yongs su btang ngo / /maud gal ngas mngon par dran te/ ngas sngon byang chub sems dpa'i spyad pa spyod pa'i tshe tshe rabs brgya stong tshad med pa snyed du khrag 'thung ba'i sems can rnams la lus las khrag phyung ste sbyin pa yongs su btang nas rab tu</text></item>
<item><p>217a7</p><section>dkon brtsegs</section><text>tshim par byas so/ /maud gal mdor na 'jig rten pa'i nor rdzas sam longs spyad par bya ba ci yang rung ste/ sems can rnams la nam yang phangs shing ser sna byas ma myong ste thams cad kyang sems can rnams la 'tshe ba med pa/ gnod pa med pa/ mkhas pa rnams kyis</text></item>
<item><p>217b1</p><section>dkon brtsegs</section><text>gnang ba/ 'phags pa rnams kyis rab tu bsngags par gyur pa de ltar ngas yun ring por brtags te sems can rnams la snying rje ba'i bsam pa rab tu bskyed nas btang ngo / /gzhan yang maud gal ngas mngon par dran te/ 'das pa'i dus kyi tshe tshong dpon legs par rnyed pa</text></item>
<item><p>217b2</p><section>dkon brtsegs</section><text>zhes bya ba zhig byung bar gyur te/ de rgya mtsho chen por zhugs nas rin po che len du song ba las bde bar slar log ste rang gi yul du phyin nas grong khyer du zhugs te khyim gyi sgor phyin pa dang / de'i tshe grong khyer na gnas pa'i slongs mo ba mang po rnams kyis de yongs su bskor nas</text></item>
<item><p>217b3</p><section>dkon brtsegs</section><text>de'i mdun du 'di skad ces smras so/ /legs par rnyed pa bde bar byon tam/ sbyin bdag chen po bdag cag slong ba mchis te/ gal te gnang bar gyur na bdag cag bslang bar 'tshal lo/ /maud gal de'i tshe legs par rnyed pas slongs mo pa de dag la 'di skad du</text></item>
<item><p>217b4</p><section>dkon brtsegs</section><text>khyed slongs shig dang / bdag la ci bdog pa phangs pa med par sbyin par bya'o zhes smras so/ /de nas slongs mo pa rnams kyis legs par rnyed pa la smras pa/ khyod kyis rgya mtsho chen po nas rnyed pa'i nor bu rin po che rnams bdag cag la byin cig dang / des na bdag</text></item>
<item><p>217b5</p><section>dkon brtsegs</section><text>cag rab tu bde bar 'gyur ro/ /maud gal de'i tshe legs par rnyed pas nor bu rin po che gcig cig kyang gser srang brgya stong du ma ri ba bye ba phrag brgyad cu snyed kyi rin po che rnams ma lus par slongs mo pa rnams la byin te/ maud gal la legs par rnyed pa des de ltar nor mang po</text></item>
<item><p>217b6</p><section>dkon brtsegs</section><text>rnams yongs su btang bar gyur kyang sems la gyur ba'am/ 'gyod par gyur pa ci yang med do/ /de'i tshe legs par rnyed pas rin po che mang po slongs mo pa rnams la yongs su btang nas khyim du yang ma zhugs par slar log ste rgya mtshor zhugs nas rin po che len du song ba la snga</text></item>
<item><p>217b7</p><section>dkon brtsegs</section><text>ma bas phyed 'gyur kyis bzang ba'i rin po che mang po thob par gyur te/ lo brgyad cu 'das nas slar rang gi yul du phyin nas grong khyer du 'jug pa las de'i tshe nyes pa byas pa'i mi dag cig gshed ma pas gzung ste bcings nas mi snyan pa'i sgra bsgrags pa'i rnga yang brdungs/ lam gyi bzhi</text></item>
<item><p>218a1</p><section>dkon brtsegs</section><text>mdo rnams su bsgrags pa yang byas nas gsad pa'i gnas su khrid nas gsad par byas pa las/ de'i tshe gsad pa la thug pa de dag gis rgyang nas legs par rnyed pa mthong ba dang 'di skad ces smras so/ /tshong dpon bdag cag la mi 'jigs pa byin cig /bdag</text></item>
<item><p>218a2</p><section>dkon brtsegs</section><text>cag gsad pa'i nyes pa las skyobs la bdag cag la srog byin cig /khyod ni sbyin bdag chen po skyes bu dam pa lags so/ /legs par rnyed pas de skad ces smras pa thos pa dang gsad pa la thug pa de dag la kye khyed la mi 'jigs pa sbyin zhing khyed gsad pa'i nyes pa las yongs su</text></item>
<item><p>218a3</p><section>dkon brtsegs</section><text>bskyab par bya'o zhes smras nas gshed ma pa de dag gi drung du song nas re re la yang nor bu rin pa che gser srang bye ba ri ba re re byin nas khyed cag deng bdag rgyal po'i drung nas slar ma 'ongs kyi bar du skad cig sdod cig ces smras te/ de nas legs par rnyed pa myur zhing rings par rgyal po'i drung du song</text></item>
<item><p>218a4</p><section>dkon brtsegs</section><text>nas 'di skad ces smras so/ /rgyal po chen po bdag ni rin po che bzang po dag gis mi 'di dag gi srog 'jal bar 'tshal lo/ /rgyal pos smras pa/ legs par rnyed pa mi 'di dag gi nyes pa ni gtang du mi rung bas btsong du mi rung ngo / /gal te snying thag pa nas nyo bar 'dod na khyod la</text></item>
<item><p>218a5</p><section>dkon brtsegs</section><text>nor ci bdog pa zad par nga la byin la bdag nyid kyang shi bar khas len na gdod gtang ngo / /maud gal de'i tshe legs par rnyed pas de skad smras pa thos pa dang rab tu dga' bar gyur nas bdag ni rnyed pa chen po thob pas smon pa rnams yongs su rdzogs par gyur te mi 'di dag gi skyabs byas par</text></item>
<item><p>218a6</p><section>dkon brtsegs</section><text>gyur pa ni bdag gi yid tshim par gyur to zhes de nas legs par rnyed pas mi de dag bskyabs te gsad pa'i nyes pa las thar bar bya ba'i phyir khyim na nor ci bdog pa dang / rgya mtsho chen po nas thob pa'i nor bu rin pa che gser dang dngul la sogs pa bye ba stong phrag tshad med pa rnams</text></item>
<item><p>218a7</p><section>dkon brtsegs</section><text>rgyal po la phul nas 'di skad ces smras so/ /rgyal po chen po mi de dag gtang du gsol/ bdag la nor ci mchis pa ni bas par 'dir mchis lags so/ /rgyal pos nor rnams blangs nas gshed ma pa dag la bsgo ba/ legs par rnyed pa 'di khrid la sod cig /lha de</text></item>
<item><p>218b1</p><section>dkon brtsegs</section><text>bzhin du 'tshal lo zhes rgyal po'i bka' mnyan nas legs par rnyed pa bcings te gsad pa'i gnas su khrid nas lag pa g.yas pa bteg ste legs par rnyed pa la mtshon gdab par gzas pa las lag pa rengs nas gdab tu ma btub pa dang / skrag cing ngo mtshar du gyur nas legs par</text></item>
<item><p>218b2</p><section>dkon brtsegs</section><text>rnyed pa khrid de rgyal po la dngos po 'di zhib tu gsol to/ /maud gal rgyal pos de skad smras pa thos nas bdag nyid mtshon thogs te legs par rnyed pa gsad par 'dod pa'i phyir mtshon bteg ste gdab par gzas pa las/ de'i tshe rgyal po de'i lag pa gnyis sa la lhung ste sdug</text></item>
<item><p>218b3</p><section>dkon brtsegs</section><text>bsngal gyi gnod pa chen po thob nas skad ngan phyung ste 'chi ba'i dus byas so/ maud gal khyod kyis de'i tshe de'i dus na tshong dpon legs par rnyed pa zhes bya ba byung ba de gzhan zhig yin pa snyam du sems na de ltar mi blta ste/ de ni nga nyid yin no/ /de'i tshe de'i dus na rgyal por gyur pa de ni</text></item>
<item><p>218b4</p><section>dkon brtsegs</section><text>lhas byin blun po 'di nyid yin no/ /maud gal de'i tshe de'i dus na yang lhas byin gyis nga'i srog 'phrog par byas pa las dbrog par ma nus so/ /deng nga bla na med pa yang dag par rdzogs pa'i byang chub mngon par rdzogs par sangs rgyas pa'i tshe yang nga'i srog 'phrog par byas pa las</text></item>
<item><p>218b5</p><section>dkon brtsegs</section><text>dbrog par ma nus so/ /de ci'i phyir zhe na/ de bzhin gshegs pa la ni lha dang / mi dang / lha ma yin du bcas pa'i 'jig rten thams cad kyis kyang gnod pa bya bar mi nus na lhas byin blun pos lta smos kyang ci dgos pas so/ /lhas byin ni da ltar yang grogs po ma rungs</text></item>
<item><p>218b6</p><section>dkon brtsegs</section><text>pa bsdus nas nga la gsod par yang 'dod la/ bdag nyid kyang thabs kyis nga gsod par 'dod pas rnyed pa dang grags pa dang mthu stobs nyams nas gson por lus 'di dang bcas par sems can dmyal ba mnar med par lhung bar gyur to/ maud gal nga sngon byang chub</text></item>
<item><p>218b7</p><section>dkon brtsegs</section><text>sems dpa'i spyad pa spyod pa'i tshe sems can gang la yang lhas byin lta bur phan btags pa yang dag par rjes su ma mthong na lhas byin ni byas pa drin du mi gzo'o/ /nga sngon byang chub sems dpa'i spyad pa spyod pa'i tshe sems can rnams la pha ma lta bur gyur pa'i rgyu dang rkyen des</text></item>
<item><p>219a1</p><section>dkon brtsegs</section><text>na de bzhin gshegs pa ni sems can rnams la thugs rje chen po rab dang ldan pa yin par rig par bya'o/ /gzhan yang maud gal sngon byung ba 'das pa'i dus na gangs ri'i rgyal po'i drung na glang po che lnga brgya zhig gnas te/ de'i nang na glang po che'i rgyal po bdag</text></item>
<item><p>219a2</p><section>dkon brtsegs</section><text>por gyur pa/ byad bzhin sdug cing yid du 'ong ba/ stobs po che shes pa dang ldan pa zhig yod de/ de'i tshe glang po che mang po rnams ri srang nyam nga zhing dog pa lam gcig las med pa zhig tu mtshan mo gnas par gyur pa rngon pas mthong nas mtshan thog thag la ma nyam nga ba der rlubs chen</text></item>
<item><p>219a3</p><section>dkon brtsegs</section><text>po brkos nas/ 'di snyam du glang po che mang po 'di dag ni 'dir ltung bar 'gyur bas thams cad bdag dbang ste bdag gis dga' mgur blang bar bya'o snyam mo/ /mtshan thog rlubs brkos zin nas glang po che mang po rnams bdas te/ lam nyam nga zhing rlubs yod pa'i steng du btang ngo / /</text></item>
<item><p>219a4</p><section>dkon brtsegs</section><text>glang po che mang po rnams 'byung bar byas pa las rlabs chen po yod par mthong nas rgal bar ma nus so/ /maud gal de'i tshe glang po che'i bdag po des bdag nyid kyi lus rlubs kyi steng du 'phred du nyal te zam pa byas nas glang po che lnga brgya rgyab kyi steng du brdzis nas de las rgal te dong ngo / /</text></item>
<item><p>219a5</p><section>dkon brtsegs</section><text>glang po che mang po bzlas nas bdag nyid kyi mthus mchongs pa byas te song ba dang / de'i tshe ri'i lha zhig gis tshigs su bcad de smras pa/ /sdig can rlubs zab brkos gyur kyang / /de na glang bdag blo ldan gyis/ /bdag dang gzhan gnyis bzlas pa na/ /don med rlubs zab brkos</text></item>
<item><p>219a6</p><section>dkon brtsegs</section><text>par gyur/ maud gal khyod kyis de'i tshe de'i dus na glang po che'i rgyal po dbang po rno zhing mthu chen po dang ldan par gyur pa byung ba de gzhan yin snyam du sems na de ltar mi blta ste/ de ni nga nyid yin no/ /de'i tshe de'i dus na glang po che lnga brgya byung ba de dag ni da ltar gyi dge slong lnga brgya po lhas</text></item>
<item><p>219a7</p><section>dkon brtsegs</section><text>byin gyis gzhig par byas par brtsams pa dag yin no/ /de'i tshe de'i dus na rngon par gyur pa de dag ni lhas byin la pa dge slong lnga po 'di lta ste/ khaN Da drab bya dang / ka ta mo ra ka ti sha dang / rgya mtshos byin dang / ko ka li ka la sogs pa yin no/ maud gal</text></item>
<item><p>219b1</p><section>dkon brtsegs</section><text>ngas ni yun ring po nas rtag par sems can 'jigs shing skrag pa rnams mthong bar gyur na de dag la mi 'jigs pa byin no/ /sems can sdug bsngal ba dag mthong na bde ba byin no/ /sems can dbul phongs pa dag la ni zang zing yongs su btang ngo / /sems can gang lam log</text></item>
<item><p>219b2</p><section>dkon brtsegs</section><text>par zhugs pa dag la ni yang dag pa'i lam bstan to/ /sems can gang nad kyis gzir ba dag la ni nad kyi sdug bsngal yongs su bsal to/ /sems can gang bkres shing skom pa rnams la ni bza' ba dang btung ba yongs su btang ngo / /sems can gang sha za zhing khrag 'thung ba dag la ni</text></item>
<item><p>219b3</p><section>dkon brtsegs</section><text>lus kyi sha dang khrag gis tshim par byas so/ /maud gal ngas ni smon lam ji lta ba bzhin du thams cad yang dag par byas pas ngas sems can rnams la khas blangs pa gang yin pa de dag le lo dang snyom las med par byas te/ maud gal ngas sems bskyed pa nas bla na med pa yang dag</text></item>
<item><p>219b4</p><section>dkon brtsegs</section><text>par rdzogs pa'i byang chub mngon par rdzogs par sangs rgyas pa'i bar gyi bden tshig ji snyed pa de dag thams cad la tha dad par gyur pa ci yang med de/ brtson 'grus brtsams pa gang yin pa de dag le lo dang snyom las kyis bar chad byas par gyur na nga bla na med pa yang dag par rdzogs pa'i</text></item>
<item><p>219b5</p><section>dkon brtsegs</section><text>byang chub mngon par rdzogs par sangs rgyas par mi 'gyur ba zhig na/ /maud gal nga ni ji skad smras pa bzhin du spyod la/ ji ltar spyod pa bzhin du smras pa yin no/ /thugs rje chen po'i le'u ste drug pa'o// //de nas de'i tshe 'khor 'dus pa de nyid du dge slong</text></item>
<item><p>219b6</p><section>dkon brtsegs</section><text>glang po che'i lag ces bya ba zhig 'dus te 'dug par gyur pa de stan las langs te bla gos phrag pa gcig tu gzar nas pus mo g.yas pa'i lha nga sa la btsugs te thal mo sbyar nas bcom ldan 'das la 'di skad ces gsol to/ /bcom ldan 'das bdag gis de bzhin gshegs pa las dka' ba</text></item>
<item><p>219b7</p><section>dkon brtsegs</section><text>spyod pa'i dngos po 'di dag thos pas lus kyi spu yang ldang zhing mchi ma byung bar gyur to/ /deng bdag gis dngos po zhig zhu bar 'tshal te/ bcom ldan 'das nyid kyis 'di skad du ngas sngon byang chub sems dpa' mdzad pa'i tshe ji skad smras pa bzhin du spyod la/ ji ltar spyod pa bzhin du smras</text></item>
<item><p>220a1</p><section>dkon brtsegs</section><text>pa yin no zhes gsungs pas bcom ldan 'das ni dang po thugs bskyed pa nas sems can thams cad yongs su bzla bar thugs dam bzhes pa lags te/ gal te de lta bu'i thugs dam bzhes pa lags par gyur na da ltar yongs su bzla bar mdzad pa'i sems can</text></item>
<item><p>220a2</p><section>dkon brtsegs</section><text>da dung ma bas par yongs su mya ngan las 'da' bar 'gyur bas de bzhin gshegs pa mya ngan las 'das pa'i 'og tu gal te 'ga' zhig mchis nas/ dge slong rnams la 'di skad du khyed kyi ston pa chen po sngon sems can thams cad yongs su bzla bar thugs dam bzhes so zhe na/ sems</text></item>
<item><p>220a3</p><section>dkon brtsegs</section><text>can da dung ma zad par bdag nyid yongs su mya ngan las 'das par gyur pa de ci'i phyir zhes rgol ba zhig mchis par gyur na/ de la ji skad du lan gdab par bgyi lags/ bcom ldan 'das kyis dge slong glang po che'i lag la bka' stsal pa/ gal te 'ga' zhig de skad du rgol</text></item>
<item><p>220a4</p><section>dkon brtsegs</section><text>bar gyur na de nyid la slar 'di skad du dris shig /khyod kyis chos ji lta bu zhig la sems can yin par 'dod/ de gal te 'di skad du phung po dang / skye mched dang / khams gang yin pa de dag la sems can yin par 'dod do zhes zer na de nyid la slar 'di skad dris shig /</text></item>
<item><p>220a5</p><section>dkon brtsegs</section><text>ci phung po dang / skye mched dang / khams 'dus shing tshogs pa la sems can yin par 'dod dam/ 'on te bral zhing gyes par gyur pa la sems can yin par 'dod/ de gal te 'di skad du phung po dang / skye mched dang / khams 'dus pa la sems can yin par 'dod do</text></item>
<item><p>220a6</p><section>dkon brtsegs</section><text>zhes zer na de la 'di skad ces smros shig /khyod bdag nyid kyis lan btab zin to/ /de ci'i phyir zhe na/ 'dus pa ni sems can yin la phung po dang / skye mched dang / khams ni sems can ma yin pas bcom ldan 'das kyis chos gsungs pa yang bral zhing gyes par bya ba'i ched</text></item>
<item><p>220a7</p><section>dkon brtsegs</section><text>du gsungs pa yin gyi tshogs shing 'du bar bya ba'i phyir ni ma yin no/ /bcom ldan 'das ni bral zhing gyes pa'i spyod pa la dgyes pa yin gyi 'dus shing tshogs pa la dgyes pa ma yin te/ tshogs shing 'dus pa la sems can med pas so/ /de gal te 'di skad du phung po dang /</text></item>
<item><p>220b1</p><section>dkon brtsegs</section><text>skye mched dang / khams nyid sems can yin no zhes zer na de la slar 'di skad smros shig /gal te de ltar na rtswa dang / shing dang / gyo mo dang / rdo ba thams cad kyang sems can yin par 'gyur ro/ /de ci'i phyir zhe na/ khyod phung po dang / skye mched dang / khams nyid sems</text></item>
<item><p>220b2</p><section>dkon brtsegs</section><text>can yin no zhes zer na de dag la phung po dang / skye mched dang / khams yod pas so/ /de gal te 'di skad du de dag la sems kyang med/ sems las byung ba'i chos kyang med pa'i phyir sems can ma yin no zhes zer na de la 'di skad ces smros shig /gal te de lta na sems can thams cad</text></item>
<item><p>220b3</p><section>dkon brtsegs</section><text>ni sems can gcig yin pa nyid du 'gyur ro/ /de ci'i phyir zhe na/ de bzhin gshegs pas phung po dang / skye mched dang / khams dag la tha dad pa yod par ma gsungs pas so/ /de gal te 'di skad du de bzhin gshegs pa'i gsung rab las sems can yod par gsungs pas</text></item>
<item><p>220b4</p><section>dkon brtsegs</section><text>de'i phyir sems can yod do zhes zer na de la 'di skad du smros shig /khyod nyid kyis lan btab zin to/ /de ci'i phyir zhe na/ de bzhin gshegs pa'i bstan pa las yod pa dang med pa las dben pa zhes gsungs pas so/ /de gal te 'di skad du gal te de lta na 'o na ni lam gyi 'bras bu</text></item>
<item><p>220b5</p><section>dkon brtsegs</section><text>yang med par 'gyur ro zhes zer na de la 'di skad du khyod gang zhig la 'bras bu yin par 'dod ces dris shig /de gal te 'di skad du bdag ni don dam par nges par gyur pa gang yin pa de la 'bras bu yin par 'dod do zhes zer na de la 'di skad du rnam par nges pa'i don dam pa la ni sgra dang</text></item>
<item><p>220b6</p><section>dkon brtsegs</section><text>tshig med la/ sgra dang tshig med pa la ni nges par yod ce 'am/ med ces brjod du med pas khyed ni rnam par nges pa'i don dam pa la 'bras bu yin par 'dod la/ rnam par nges pa'i don dam pa la ni sems can yang med/ sems can gyi ming yang med pas de'i phyir khyod kyis sems can yod do zhes gang smras</text></item>
<item><p>220b7</p><section>dkon brtsegs</section><text>pa'i tshig de rang nyid kyis bshig pa yin no zhes smros shig /gzhan yang glang po che'i lag de bzhin gshegs pa'i bstan pa las chos rnams 'gag pa med par gsungs pa yang sdug bsngal nye bar zhi bar mdzad pa yin te/ ngas de ltar chos rnams kyi de kho na nyid kyi mtshan nyid rab tu rtogs pas ji ltar</text></item>
<item><p>221a1</p><section>dkon brtsegs</section><text>thugs su chud pa'i chos rnams sems can la mngon par zhen pa med pa dang / rab tu dben pa dang / spros pa med pa dang / mngon par 'du bya ba med cing 'byung ba med pa nyid bstan pa yin no/ /glang po che'i lag gang gis de ltar ngas bstan pa'i chos kyi don</text></item>
<item><p>221a2</p><section>dkon brtsegs</section><text>shes pa des ci yod pa dang med pa'i ched du las kyi spyod pa slong bar mi byed do/ /gang gis yod pa dang / med pa'i ched du las kyi spyod pa mi slong ba des ji ltar sems can yod pa dang sems can med par mthong bar 'gyur te/ glang po che'i lag 'di ni rtag par chos rnams kyi de kho na nyid kyi mtshan</text></item>
<item><p>221a3</p><section>dkon brtsegs</section><text>nyid la gnas pa zhes bya ste/ 'di la ni rjes su dran pa'i 'du shes kyi rnam par rtog pa yang med/ dri ma yang med/ yongs su dag pa yang med/ 'ong ba yang med/ 'gro ba yang med/ lam yang med/ lam gyi 'bras bu yang med/ ring po yang med/ thung ngu yang med/ gru bzhi yang med/</text></item>
<item><p>221a4</p><section>dkon brtsegs</section><text>zlum po yang med/ dbyibs kyang med/ kha dog kyang med pas de'i phyir chos rnams ni sgo gcig kho na ste/ 'di ltar ting nge 'dzin gyi sgo zhes bstan pa yin no/ /glang po che'i lag 'di ni chos kyi sgo mthong ba zhes bya ste/ gang gis chos mthong ba'i sgor zhugs pa 'di ni sangs rgyas mthong ba zhes</text></item>
<item><p>221a5</p><section>dkon brtsegs</section><text>bya'o/ /glang po che'i lag 'di ji snyam du sems/ chos gang gis sangs rgyas mthong bar 'gyur ba'i chos de ci 'gags pa dang / 'gag pa dang / 'gag par 'gyur ba'i 'gag pa'i mtshan nyid cig yin snyam mam / bcom ldan 'das de ni ma lags so/ /'di ji snyam du sems/ chos</text></item>
<item><p>221a6</p><section>dkon brtsegs</section><text>gang gis sangs rgyas mthong bar gyur pa'i chos de'i skyes pa dang / skye ba dang / skye bar 'gyur ba'i skye ba'i mtshan nyid cig yin snyam mam / bcom ldan 'das de ni ma lags so/ /glang po che'i lag gal te de lta na de bzhin gshegs pa ni 'gag pa zhes mi bya'o/ /bcom ldan 'das de de ltar</text></item>
<item><p>221a7</p><section>dkon brtsegs</section><text>lags so/ /glang po che'i lag de gal te 'di skad du sku'i mtshan dang ldan pas bdag de'i phyir de bzhin gshegs pa yongs su mya ngan 'das par zhugs nas slar ldog par mi 'gyur ro zhes smras pa yang sku'i mtshan nyid phyir mi ldog par mthong ba'i phyir de bzhin gshegs pa 'gags pa zhes bya'o zhes</text></item>
<item><p>221b1</p><section>dkon brtsegs</section><text>zer na de la 'di skad du dris shig /ci khyod sku'i mtshan yongs su grub pa la de bzhin gshegs pa zhes bya bar 'dod dam/ des gal te 'di skad du bdag ni sku'i mtshan yongs su grub pa la de bzhin gshegs pa zhes bya ba 'dod do zhes zer na de la 'di skad du smros shig /de bzhin gshegs pas</text></item>
<item><p>221b2</p><section>dkon brtsegs</section><text>gsungs pa'i gsung rab las ni sku'i mtshan la de bzhin gshegs pa zhes bya'o zhes ma gsungs te/ gal te sku'i mtshan yang de bzhin gshegs pa yin no zhes brjod na ni gyo mo dang / rdo dang / ri dang / klung dang / rtswa shing thams cad kyang de bzhin gshegs pa yin par 'gyur ro/ /de gal te 'di</text></item>
<item><p>221b3</p><section>dkon brtsegs</section><text>skad du gyo mo dang / rdo dang / ri dang / klu dang / rtswa shing thams cad la ni skyes bu chen po'i mtshan sum cu rtsa gnyis med pas de bzhin gshegs pa zhes mi bya'o zhes zer na de la 'di skad du smros shig /khyod kyis smras pa da ltar mtshan sum cu rtsa gnyis dang ldan pa la de bzhin gshegs pa zhes bya</text></item>
<item><p>221b4</p><section>dkon brtsegs</section><text>na ni 'khor los sgyur ba'i rgyal po yang de bzhin gshegs pa yin pa'i rigs so/ /de ci'i phyir zhe na/ 'khor los sgyur ba'i rgyal po yang mtshan sum cu rtsa gnyis dang ldan pas so/ /de gal te 'di skad du mtshan ni mtshan gyi chos la 'jug par 'gyur bas mtshan shes pa'i bram zes kyang</text></item>
<item><p>221b5</p><section>dkon brtsegs</section><text>sangs rgyas su 'gyur ro zhes lung bstan pa'i dngos po de bden pas so zhes zer na de la 'di skad du smros shig /gal te mtshan sum cu rtsa gnyis dang ldan pa de bzhin gshegs pa yin na ni khyod bdag nyid kyis mtshan mkhan gyis mtshan sum cu rtsa gnyis dang ldan par mthong bas mngon par rdzogs</text></item>
<item><p>221b6</p><section>dkon brtsegs</section><text>par sangs rgyas par 'gyur ro zhes lung bstan pa yin no zhes smras pas deng khyod kyis kyang de bzhin gshegs pa'i mtshan shod cig /de gal te 'di skad du bdag ni de bzhin gshegs pa'i stobs bcu dang / mi 'jigs pa bzhi dang / ma 'dres pa'i chos brgyad dang / zag pa med pa'i dbang po</text></item>
<item><p>221b7</p><section>dkon brtsegs</section><text>dang / stobs dang / byang chub kyi yan lag dang / lam dang / bsam gtan dang / rnam par thar pa dang / ting nge 'dzin la sogs pa de bzhin gshegs pa'i mtshan nyid du bstan to zhes zer na de la 'di skad ces smros shig /khyod kyis stobs bcu la sogs pa ni de bzhin</text></item>
<item><p>222a1</p><section>dkon brtsegs</section><text>gshegs pa'i mtshan nyid yin no zhes smras pas deng khyed kyis de bzhin gshegs pa'i rang bzhin ji lta bu yin pa shod cig /de gal te 'di skad du ci sangs rgyas dang mtshan tha dad pa zhig yin nam zhes zer na/ de la 'di skad du khyod nyid mtshan sangs rgyas yin no zhes zer</text></item>
<item><p>222a2</p><section>dkon brtsegs</section><text>bar zad kyi/ mtshan ni sangs rgyas ma yin no zhes smros shig /de gal te yang 'di skad du dbyibs med cing kha dog med pa'i chos gzhan zhig sangs rgyas kyi stobs bcu la sogs pa'i mtshan nyid byed par 'gyur ram zhes zer na de la 'di skad du smros shig /dbyibs med cing kha dog med</text></item>
<item><p>222a3</p><section>dkon brtsegs</section><text>pa'i chos ji ltar dbyibs dang bcas shing kha dog dang bcas pa'i mtshan nyid byed par 'gyur/ gzhan yang khyod kyis gal te dbyibs med cing kha dog med pa'i chos la sangs rgyas shes bya'o zhes zer na/ 'o na ni gzhan dbyibs med cing kha dog med pa'i chos thams cad kyang sangs</text></item>
<item><p>222a4</p><section>dkon brtsegs</section><text>rgyas yin par 'gyur ba'i rigs so/ /gal te chos de dag sangs rgyas yin par gyur na ni stobs bcu dang / mi 'jigs pa bzhi dang / ma 'dres pa'i chos brgyad dang / dbang po dang / stobs dang / byang chub kyi yan lag dang / lam dang / bsam gtan dang / rnam par thar</text></item>
<item><p>222a5</p><section>dkon brtsegs</section><text>pa dang / ting nge 'dzin la sogs pa yang de'i mtshan nyid byed par 'gyur ba'i rigs so zhes brjod par bya'o/ /glang po che'i lag nga'i nyan thos rnams ni de ltar skyes bu blun po rnams rab tu 'dul bar byed do/ /gzhan yang glang po che'i lag ngas sngon bla na med pa yang dag par rdzogs pa'i byang chub</text></item>
<item><p>222a6</p><section>dkon brtsegs</section><text>mngon par rdzogs par sangs rgyas nas sems can thams cad yongs su bzla bar bya'o zhes smon lam btab mod kyi/ nga byang chub kyi snying po la 'dug nas bla na med pa yang dag par rdzogs pa'i byang chub mngon par rdzogs par sangs rgyas pa na sems can yang ma dmigs/ sems can gyi</text></item>
<item><p>222a7</p><section>dkon brtsegs</section><text>ming yang ma dmigs pas nga byang chub kyi snying po la 'dug pa'i tshe rten cing 'brel bar 'byung ba'i yan lag bcu gnyis pa'i chos dngos po 'di yod pa'i phyir dngos po 'di yod/ dngos po 'di med pa'i phyir dngos po 'di med par rtogs pa kho nar zad do/ /dngos po gang yod pa'i phyir dngos</text></item>
<item><p>222b1</p><section>dkon brtsegs</section><text>po gang yod/ dngos po gang med pa'i phyir dngos po gang med par gyur ce na 'di lta ste/ ma rig pa'i rkyen gyis 'du byed rnams yod par gyur/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /</text></item>
<item><p>222b2</p><section>dkon brtsegs</section><text>skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi/ rga shi'i rkyen gyis mya ngan dang / smre sngags 'don pa dang / sdug bsngal</text></item>
<item><p>222b3</p><section>dkon brtsegs</section><text>ba dang / yid mi bde ba dang / 'khrug pa rnams yod par 'gyur te/ de ltar sdug bsngal gyi phung po chen po 'ba' zhig po 'di dag 'byung bar 'gyur ro/ /ma rig pa 'gags pa'i phyir 'du byed rnams 'gag /'du byed rnams 'gags pa'i phyir rnam par shes pa 'gag /rnam par shes</text></item>
<item><p>222b4</p><section>dkon brtsegs</section><text>pa 'gags pa'i phyir ming dang gzugs 'gag /ming dang gzugs 'gags pa'i phyir skye mched drug 'gag /skye mched drug 'gags pa'i phyir reg pa 'gag /reg pa 'gags pa'i phyir tshor ba 'gag /tshor ba 'gags pa'i phyir sred pa 'gag /sred pa 'gags pa'i phyir</text></item>
<item><p>222b5</p><section>dkon brtsegs</section><text>len pa 'gag /len pa 'gags pa'i phyir srid pa 'gag /srid pa 'gags pa'i phyir skye ba 'gag /skye ba 'gags pa'i phyir rga shi 'gag /rga shi 'gags pa'i phyir mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams</text></item>
<item><p>222b6</p><section>dkon brtsegs</section><text>'gag par 'gyur te/ de ltar sdug bsngal gyi phung po chen po 'ba' zhig po 'di dag 'gag par 'gyur ro/ /nga de las mig dang / ye shes dang / rig pa dang / blo skyes pas 'di ltar dbus dang mtha' med pa dang / 'jigs pa med pa'i rnam par grol ba rab tu rtogs par gyur to/ /de</text></item>
<item><p>222b7</p><section>dkon brtsegs</section><text>bzhin gshegs pas rnam par grol ba de rab tu rtogs pa'i phyir chos gzhan gang yang thob par gyur pa med kyi/ rgyu dang rkyen las byung ba'i chos dmigs pa kho nar zad do/ /glang po che'i lag de bzhin gshegs pa ni ji ltar chos rnams rab tu rtogs pa de bzhin du sems can</text></item>
<item><p>223a1</p><section>dkon brtsegs</section><text>rnams la yang dag par rab tu ston to/ /glang po che'i lag de bzhin gshegs pa rnams byung yang rung / de bzhin gshegs pa rnams ma byung yang rung ste/ chos rnams kyi chos nyid ni 'gyur ba med par rtag tu gnas pas 'di lta ste/ ming dang</text></item>
<item><p>223a2</p><section>dkon brtsegs</section><text>gzugs kyang stor bar mi 'gyur la/ phan tshun 'gal ba yang med/ skye ba yang med/ 'byung ba yang med do/ /glang po che'i lag nga ni rtag par de ltar chos ston pas khyed kyis kyang nga'i dgongs pa bzhin du rig par bya'o/ /ngas khyed la de lta bu'i chos bstan na khyed kyis kyang de</text></item>
<item><p>223a3</p><section>dkon brtsegs</section><text>bzhin du nan tan gyis bsgrub par bya'o/ /glang po che'i lag ston pa chen pos slob pa rnams la gang bya ba'i rigs pa de dag ngas ma lus par byas zin pas khyed kyis ji skad du bstan pa bzhin du mngon par bsgrubs nas chos rnams las ye shes kyi snang ba thob par bya'o/ /</text></item>
<item><p>223a4</p><section>dkon brtsegs</section><text>de nas bcom ldan 'das la tshe dang ldan pa glang po che'i lag gis 'di skad ces gsol to/ /bcom ldan 'das gal te 'ga' zhig 'di skad du de bzhin gshegs pas gsungs pa'i yang dag pa'i chos nub par gyur pa zhig yin na su zhig lam ston par 'gyur/ lam ston pa med pa'i</text></item>
<item><p>223a5</p><section>dkon brtsegs</section><text>phyir dam pa'i chos nub pa zhes bya'o/ /dam pa'i chos nub par gyur ba'i phyir de bzhin gshegs pa yang nub pa zhes bya bas 'di yang sems can thams cad yongs su ma bzlas pa zhes bya'o zhes mchi na de la ji skad du lan gdab par bgyi lags/ bcom ldan 'das kyis bka' stsal pa/</text></item>
<item><p>223a6</p><section>dkon brtsegs</section><text>glang po che'i lag gal te de skad du 'dri ba yod na de la 'di skad du lan gdab par bya'o/ /de bzhin gshegs pa ni thams cad mkhyen pa yin par skye bo mang po kun gyis kyang shes shing mthong la/ rtag par sems can bzla ba'i dus las gzhes pas yongs su mya ngan las 'das par</text></item>
<item><p>223a7</p><section>dkon brtsegs</section><text>gyur kyang da dung phan pa mdzad pa yin no/ /gzhan yang de bzhin gshegs pas ma 'ongs pa'i sangs rgyas rnams la byang chub mngon par rdzogs par 'tshang rgya bar 'gyur bar lung ston par mdzad pas de nyid sangs rgyas kyi gdung bsab cing rgyun mi gcod par mdzad pa yin te/ sangs</text></item>
<item><p>223b1</p><section>dkon brtsegs</section><text>rgyas thams cad kyi chos ni sangs rgyas gcig gi chos yin pas de'i phyir de bzhin gshegs pa'i chos zhes bya'o zhes bstan to/ /de bzhin gshegs pa'i chos gang yin pa de ni sangs rgyas kyi chos yin pas de lta bas na de bzhin gshegs pa ni sngon byang chub sems dpa'i spyad pa</text></item>
<item><p>223b2</p><section>dkon brtsegs</section><text>spyod pa'i tshe ji skad bstan pa bzhin du spyod cing ji ltar spyod pa bzhin du gsung ba yin par rig par bya'o/ /zhes brjod par bya'o/ /bcom ldan 'das la tshe dang ldan pa glang po che'i lag gis 'di skad ces gsol to/ /bcom ldan 'das de bzhin gshegs pa ni chos thams</text></item>
<item><p>223b3</p><section>dkon brtsegs</section><text>cad yongs su tshol ba legs par thugs su chud pa lags te/ chos thams cad legs par thugs su chud pa'i slad du sku dang / gsung dang / thugs kyi phrin las mkhyen pa sngon du gtong zhing mkhyen pa'i rjes su 'brang bas na bcom ldan 'das sngon byang chub sems dpa'i</text></item>
<item><p>223b4</p><section>dkon brtsegs</section><text>spyad pa spyod pa'i tshe ji skad bstan pa bzhin du mdzad cing ji ltar mdzad pa bzhin du gsung bar gyur ba ni shin du ngo mtshar che lags so/ /bcom ldan 'das kyis bka' stsal pa/ glang po che'i lag de de bzhin no/ /de de bzhin te/ glang po che'i lag khyod kyis ji skad smras</text></item>
<item><p>223b5</p><section>dkon brtsegs</section><text>pa bzhin du nga ni sngon byang chub sems dpa'i spyad pa spyod pa'i tshe ji skad bstan pa bzhin du spyod cing ji ltar spyod pa bzhin du smras par gyur ba yin no/ /glang po che'i lag yang dag par smra ba gang la la zhig 'di skad du su zhig nor ba med par 'jig rten du byung nas sems can la</text></item>
<item><p>223b6</p><section>dkon brtsegs</section><text>phan 'dogs pas lha dang bcas pa'i 'jig rten bde ba la 'god pa dang / thams cad kun gyi ston pa chen por gyur nas yang dag pa'i lam ston pa dang / yang dag pa'i ye shes kyis rnam par grol bas spros pa mi mnga' bar pha rol tu byon nas da dung ma rgal ba dag yongs</text></item>
<item><p>223b7</p><section>dkon brtsegs</section><text>su zlos shes zer ba la/ de ni sangs rgyas bcom ldan 'das nga yin no zhes smra ba gang yin pa de ni yang dag par smra bas smra ba yin no/ /glang po che'i lag yang dag par smra ba gang la la zhig 'di skad du su zhig slu ba med cing bya ba byas pa'i drin gzo ba yin zhes zer ba la de ni</text></item>
<item><p>224a1</p><section>dkon brtsegs</section><text>nga yin no zhes smra ba gang yin pa de ni yang dag par smra bas smra ba yin te/ sems can gang la la zhig nga la bya ba cung zad cig byas pa'i dngos po de yang chud za bar mi 'gyur ro/ /glang po che'i lag nga ni dang po bla na med pa yang dag par rdzogs pa'i byang chub tu</text></item>
<item><p>224a2</p><section>dkon brtsegs</section><text>sems bskyed pa tshun chad bar nam yang sems la ldog cing gyur ba yang med la/ nyan thos dang / rang sangs rgyas kyi theg pa la mngon par zhen cing mos par gyur pa yang dag par rjes su mi dran yang ngas chos de bstan pas nga'i 'khor rnams las sems rtse gcig tu nyan thos dang /</text></item>
<item><p>224a3</p><section>dkon brtsegs</section><text>rang sangs rgyas kyi 'bras bu yongs su gnyer ba dag gzung ba'i phyir 'dun par gyur ba kho nar zad do/ /glang po che'i lag sngon byung ba 'das pa'i dus na nga mu stegs can gyi drang srong du gyur pa'i tshe shes rab gsal zhing rno la mang du thos shing spobs pa dang ldan par gyur pas chos zab</text></item>
<item><p>224a4</p><section>dkon brtsegs</section><text>mo'i bzod pa thob par gyur to/ /de'i tshe bram ze gzhon nu lnga brgya zhig khyim na gnas pa dang / 'dod pa lnga'i nyes dmigs mthong zhing rab tu byung ba'i phan yon mthong nas khyim nas khyim med par rab tu byung ste/ lam bsgoms par gyur to/ /de dag thams cad nga'i thad du 'ongs</text></item>
<item><p>224a5</p><section>dkon brtsegs</section><text>pa dang ngas chos bstan pas rang sangs rgyas kyi lam thob par gyur nas mngon par shes pa drug dang ldan zhing sems la rang dbang thob pa dang / rdzu 'phrul gyi rkang pa dang ldan par gyur pas rtag par rdzu 'phrul gyi stobs kyis nam mkha' la mngon par 'phags nas grong dang / grong khyer</text></item>
<item><p>224a6</p><section>dkon brtsegs</section><text>dang / grong rdal dag tu zhugs te bsod snyoms bslangs nas nga la rim gro byas so/ /nga de'i tshe 'di snyam du 'di ltar 'di dag ni yongs su dag pa'i ye shes chen po dang ldan pa yin pas bdag gis 'di dag gi mchod pa blang ba'i mi rigs so snyam du sems par gyur to/ /drang srong</text></item>
<item><p>224a7</p><section>dkon brtsegs</section><text>de dag ngas rjes su bstan pa'i phyir de lta bu'i chos thob par gyur kyang ngas thob par ma gyur pas chos de thob par byas shing mngon sum du ma byas pa mngon sum du bya ba'i phyir nan tan brtson 'grus bskyed par gyur to/ /glang po che'i lag ngas nan tan brtson 'grus bskyed nas chos de</text></item>
<item><p>224b1</p><section>dkon brtsegs</section><text>mngon du byas pa'i tshe gnas gtsang ma'i ris kyi lha zhig 'ongs te mngon du lus bstan nas nga la 'di skad du kye ye shes 'di la mngon par zhen par ma byed cig /khyod ni bla na med pa yang dag par rdzogs pa'i byang chub mngon par rdzogs par sangs rgyas nas sems can tshad med dpag</text></item>
<item><p>224b2</p><section>dkon brtsegs</section><text>tu med pa rnams yongs su zlo bar 'gyur ro zhes bsgo'o/ /glang po che'i lag ngas de'i tshe de skad bsgo ba thos nas lam bsgom pa btang bas sems mchog tu dga' ba thob par gyur nas zla ba phyed kyi bar du dben par 'dug pa'i tshe dga' bas lus kun du khyab par gyur to/ /glang</text></item>
<item><p>224b3</p><section>dkon brtsegs</section><text>po che'i lag byang chub sems dpa' chos bzhi dang ldan par gyur na lha rnams kyis go bar byed cing rab tu dga' ba'i sems kyang 'thob par 'gyur la/ bdag nyid kyang bla na med pa yang dag par rdzogs pa'i byang chub thob par rig par bya'o/ /bzhi gang zhe na/ byang chub</text></item>
<item><p>224b4</p><section>dkon brtsegs</section><text>sems dpa' ni bdag nyid bla na med pa'i byang chub tu sems rab tu bskyed nas gzhan dag kyang sems bskyed par skul ba yin/ theg pa chen por sems bskyed pa dag mthong na phrag dog kyang mi byed la bla na med pa yang dag par rdzogs pa'i byang chub ni bdag gcig pus thob par</text></item>
<item><p>224b5</p><section>dkon brtsegs</section><text>bya ba yin gyi/ gzhan gyis thob par bya ba ma yin no snyam du mi sems pa yin/ sems can nyes par spyod pa dag la dus dus su rjes su 'doms shing sems bzang pos gtam dag smras nas de dag gi dge ba yongs su srung bar byed pa yin/ bdag nyid rtag par rab</text></item>
<item><p>224b6</p><section>dkon brtsegs</section><text>tu brtson pa'i sems kyis chos rnams rgya cher gnyer zhing gzhan dag la bstan nas ser sna med par gyur pa yin te/ glang po che'i lag byang chub sems dpa' sems dpa' chen po gang chos bzhi po 'di dag dang ldan par gyur na lha rnams kyis kyang go bar byed la/ bdag</text></item>
<item><p>224b7</p><section>dkon brtsegs</section><text>nyid kyang mngon par rdzogs par 'tshang rgya bar 'gyur bar rig par bya'o/ /de nas de'i tshe bcom ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ byang chub sems dpa' brtan sems kyis/ /bla med theg la rab gnas shing / /</text></item>
<item><p>225a1</p><section>dkon brtsegs</section><text>sems can dag kyang bskul byas nas/ /theg pa de la 'god par byed/ /byang chub sems dpa' spyad spyod tshe/ /rtag par phrag dog khong khro med/ /nan tan brtson 'grus rtsom byed pas/ /dga' ba'i sems ni 'phel bar 'gyur/ /</text></item>
<item><p>225a2</p><section>dkon brtsegs</section><text>sems can sdig spyod mthong gyur na/ /dus su rjes su 'doms par byed/ /rtag par byams dang snying rjer ldan/ /khong khro dag ni med pa yin/ /rtag par nan tan chos gnyer nas/ /sems can rnams la spel bar byed/ /ji ltar char ni rlan byed ltar/ /chos</text></item>
<item><p>225a3</p><section>dkon brtsegs</section><text>kyis thams cad tshim par byed/ /chos bzhi 'di dag gang spyod pa/ /khyod ni sangs rgyas 'grub 'gyur bas/ /the tshom sems ni ma skyed ces/ /lha rnams kyis ni go bar byed/ /byang chub sems dpas de thos nas/ /nan tan brtson 'grus skyed par</text></item>
<item><p>225a4</p><section>dkon brtsegs</section><text>byed/ /dngos po 'di ni nges bden pas/ /bdag ni sangs rgyas nges 'grub sems/ /byang chub sems dpa' de dag ni/ /brtson 'grus dang ni smon lam dang / /dran pa dang ni shes rab dag /bdag nyid rgya cher 'phel bar 'gyur/ /gal te de bzhin gshegs</text></item>
<item><p>225a5</p><section>dkon brtsegs</section><text>pa rnams/ /'jig rten du ni byung gyur na/ /byang chub sems dpa' de dag ni/ /'di 'dra'i yon tan ldan par 'gyur/ /gang zag chen pos bkur 'gyur zhing / /rgyal po blon po dmangs rnams kyang / /thams cad sems ni rab dga' zhing / /lam ldan</text></item>
<item><p>225a6</p><section>dkon brtsegs</section><text>yin par rig par 'gyur/ /bstan bcos gtsug lag tshig dang don/ /tshig 'bru tshigs bcad rtsis dang grangs/ /de dag thams cad legs rtogs pas/ /sems can kun gyi mchog tu 'gyur/ /dbang po rno zhing shes rab ldan/ /bya ba stobs la mi ltos</text></item>
<item><p>225a7</p><section>dkon brtsegs</section><text>par/ /thabs dang ldan pa 'ba' zhig gis/ /thams cad yongs su grub par nus/ /dgra rnams rab tu gdul ba yang / /lus kyi zho sha mi ltos par/ /shes rab stobs ni 'ba' zhig gis/ /rang gi sems ni 'dul bar byed/ /sems can rab</text></item>
<item><p>225b1</p><section>dkon brtsegs</section><text>tu brtse ba'i phyir/ /'jig rten du ni skyes pas na/ /rgyal po blon po dmangs rnams kyang / /ngo mtshar che zhes bsngags par 'gyur/ /lha rnams kun kyang smra bas na/ /de yi ya mtshan kun gyis rig /ci phyir de ltar rig ce na/ /</text></item>
<item><p>225b2</p><section>dkon brtsegs</section><text>bdag sems shes zhes sems phyir ro/ /byang chub sems dpa' de rtag tu/ /sangs rgyas rnams ni mthong bas na/ /der song chos ni rab zhus nas/ /sems can rgya cher phan yang 'dogs/ /sangs rgyas zhus lan gsungs pas na/ /the tshom dag ni chad par 'gyur/ /</text></item>
<item><p>225b3</p><section>dkon brtsegs</section><text>sems can rnams ni phan 'dogs pas/ /thams cad dga' ba thob par 'gyur/ /sangs rgyas rdzu 'phrul mthu bstan nas/ /sangs rgyas 'gyur bar lung ston pas/ /de phyir byang chub sems dpa' de/ /sems ni dga' ba thob par 'gyur/ /</text></item>
<item><p>225b4</p><section>dkon brtsegs</section><text>shin tu phangs pa'i nor rnams dang / /phyi nang kun la chags med pas/ /de phyir dga' ba chen po yis/ /bdag nyid sangs rgyas 'grub par shes/ /sangs rgyas rnams kyis bsngags pa yi/ /bzod pa gya nom thob pas na/ /de</text></item>
<item><p>225b5</p><section>dkon brtsegs</section><text>phyir dga' ba chen po yis/ /bdag nyid sangs rgyas 'grub par shes/ /chos rnams kun la mi gnas shing / /chos brtan mi rung rig pas na/ /de 'dra'i shes rab thob gyur nas/ /lus ni mkha' la 'phags par 'gyur/ /de yi</text></item>
<item><p>225b6</p><section>dkon brtsegs</section><text>sems ni nang mi gnas/ /phyi rol na yang mi gnas te/ /'du shes thams cad 'das pas na/ /de phyir bzod pa bla med thob/ /yun ring byams dang snying rje yis/ /sems can kun la sems pas na/ /de phyir bsod nams de yi dbang / /</text></item>
<item><p>225b7</p><section>dkon brtsegs</section><text>sangs rgyas tshad med mthong bar 'gyur/ /de yi lus ni thams cad kun/ /sangs rgyas sku dang khyad par med/ /de 'dra'i bzod pa thob pas ni/ /chos kyi bdag nyid 'phel bar byed/ /byang chub tu ni sems bskyed la/ /su zhig rjes</text></item>
<item><p>226a1</p><section>dkon brtsegs</section><text>su slob mi byed/ /rab brtan dam chos gang gnas pa/ /'di 'dra'i yon tan thob par 'gyur/ /de phyir lam ni gnyer ba dag /rtag par nan tan chos gnyer bya/ /chos kyis bdag gi khe btsal nas/ /byang chub la</text></item>
<item><p>226a2</p><section>dkon brtsegs</section><text>ni phan gdags bya/ /brgal ba'i lan gdab pa'i le'u ste bdun pa'o// //de nas bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das bcom ldan 'das kyis 'das pa'i dus na byang</text></item>
<item><p>226a3</p><section>dkon brtsegs</section><text>chub sems dpa'i spyad pa spyod pa'i tshe dge ba'i chos rnam pa sna tshogs la shin tu brtan par gnas par gyur pa ni ngo mtshar che lags so/ /bcom ldan 'das kyis bka' stsal pa/ /gang po de de bzhin no/ /de de bzhin te/ nga ni yun ring po</text></item>
<item><p>226a4</p><section>dkon brtsegs</section><text>nas byang chub sems dpa'i spyad pa spyod pa'i tshe dge ba'i chos la shin tu brtan par gnas par gyur to/ /de nas de'i tshe bcom ldan 'das kyis don 'di nyid rab tu gsal bar bstan pa'i phyir tshigs su bcad de bka' stsal pa/ chos gnyer chos ni</text></item>
<item><p>226a5</p><section>dkon brtsegs</section><text>gang thob pa/ /de ni sangs rgyas lam gzhi yin/ /rtag tu chos la gang brtson pa/ /chos ma yin pa spong bar 'gyur/ /rtag tu yang dag lam spyod pa/ /log pa'i lam ni spong bar byed/ /sangs rgyas chos la rtag bsten pa/ /de ni</text></item>
<item><p>226a6</p><section>dkon brtsegs</section><text>lam la bsten par 'gyur/ /des na mi khom rnams spangs nas/ /khom ldan dag ni thob par 'gyur/ /khom ldan gnas ni thob gyur na/ /brtson 'grus brtsams pa chud mi za/ /gnas gnyis su ni mchog tu btsun/ /kha dog gzugs ni</text></item>
<item><p>226a7</p><section>dkon brtsegs</section><text>mchog tu 'gyur/ /g.yog 'khor dag ni phun tshogs shing / /thams cad kun gyi mchog tu 'gyur/ /brtan pa'i sems kyis rtag tu ni/ /tshul khrims bzod pa'i phyogs la gnas/ /brtson 'grus phyogs la rab gnas shing / /bsam gtan</text></item>
<item><p>226b1</p><section>dkon brtsegs</section><text>shes rab 'phel bar byed/ /rtag tu sems can thams cad kyi/ /gtso mchog dag ni byed par 'gyur/ /yon tan kun gyi mchog gyur pas/ /don rig 'jigs pa ci yang med/ /de nas bcom ldan 'das la tshe dang ldan pa gang pos 'di skad</text></item>
<item><p>226b2</p><section>dkon brtsegs</section><text>ces gsol to/ /bcom ldan 'das 'di lta bu'i chos gya nom pa dag la su zhig slob par mi bgyid de/ bdag cag ni sngon dang dang po nas le lo can du gyur pas sangs rgyas kyi mkhyen pa la re ba ma mchis shing bdag cag sangs rgyas kyi mkhyen pa 'di lta bu thob</text></item>
<item><p>226b3</p><section>dkon brtsegs</section><text>par 'gyur bar mngon par yid ches pa ma mchis pa na/ 'di ltar nyan thos kyi theg pas bdag nyid nges par byung bar gyur pa lags so snyam sems so/ /bcom ldan 'das bdag ni deng slan chad byang chub sems dpa' rnams la gzengs stod cing / spro ba</text></item>
<item><p>226b4</p><section>dkon brtsegs</section><text>bskyed nas sangs rgyas kyi chos la dgod par bgyid lags so/ /de'i slad du zhe na/ sangs rgyas bcom ldan 'das rnams ni shin tu dka' ba mdzad pa lags pas bcom ldan 'das sngon byang chub sems dpa'i spyad pa spyod pa'i tshe sems can gyi ched du rtag par</text></item>
<item><p>226b5</p><section>dkon brtsegs</section><text>de lta bu'i shin tu dka' ba'i dngos po sha stag mdzad de/ de lta bu'i dngos po de ni dgra bcom pa dang / rang sangs rgyas thams cad la yang ma mchis na/ sems can gzhan la lta smos kyang ci 'tshal bas so/ /bcom ldan 'das de lta bu'i shin tu dka' ba'i dngos po</text></item>
<item><p>226b6</p><section>dkon brtsegs</section><text>chen po de dag ni byang chub sems dpa' sems dpa' chen por gyur pa 'ba' zhig gis sems can thams cad la snying brtse ba'i slad du/ byang chub sems dpa'i spyad pa spyod pa'i tshe shin tu dka' ba'i dngos po chen po de lta bu tshad ma mchis/ dpag tu ma mchis/ grangs</text></item>
<item><p>226b7</p><section>dkon brtsegs</section><text>ma mchis pa dag spyad pas bcom ldan 'das byang chub sems dpa' de dag de lta bu'i shin tu dka' ba'i dngos po chen po spyad de bla na med pa yang dag par rdzogs pa'i byang chub mngon par rdzogs par sangs rgyas nas/ chos kyi 'khor lo yongs su bskor te/ sems can</text></item>
<item><p>227a1</p><section>dkon brtsegs</section><text>sdug bsngal gyis gzir ba rnams yongs su bzla bar bgyid lags so/ /bcom ldan 'das kyis bka' stsal pa/ gang po de de bzhin no/ /de de bzhin te/ khyod kyis ji skad smras pa de bzhin du/ byang chub sems dpa'</text></item>
<item><p>227a2</p><section>dkon brtsegs</section><text>sems dpa' chen po rnams ni bla na med pa yang dag par rdzogs pa'i byang chub tu sems bskyed nas/ sems can thams cad kyi phan pa dang / bde ba yongs su gnyer ba'i phyir/ sems can thams cad la byams pa dang / snying rje chen po dang ldan</text></item>
<item><p>227a3</p><section>dkon brtsegs</section><text>pa yin pas/ sems can thams cad kyi ched du byang chub sems dpa'i spyad pa spyod pa'i tshe/ de lta bu'i smon lam chen po dang / dka' ba'i dngos po chen po shin tu zab pa/ shin tu dka' ba/ tshad med/ dpag tu med/ grangs med</text></item>
<item><p>227a4</p><section>dkon brtsegs</section><text>pa dang ldan par gyur ba yin no/ /bcom ldan 'das kyis de skad ces bka' stsal nas/ tshe dang ldan pa gang po dang / 'khor bzhi po rnams dang / lha dang / mi dang / klu dang / gnod sbyin dang / dri za dang / lha ma yin du bcas</text></item>
<item><p>227a5</p><section>dkon brtsegs</section><text>pa thams cad bcom ldan 'das kyis gsungs pa la rab tu dga' zhing yid ches pas mngon par bstod do// //tshe dang ldan pa gang po'i le'u ste brgyad pa'o// //'phags pa dkon mchog brtsegs pa chen po'i chos kyi rnam grangs le'u stong</text></item>
<item><p>227a6</p><section>dkon brtsegs</section><text>phrag brgya pa las gang pos zhus pa'i le'u ste bcu bdun pa rdzogs so// //'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u brgyad pa ste/ yul 'khor skyong gis zhus</text></item>
<item><p>227a7</p><section>dkon brtsegs</section><text>pa/ /bam po dang po/ /rgya gar skad du/ Ar+ya rASh+T+ra pA la pa ri pr-i ts+tshA nA ma ma hA yA na sU tra/ bod skad du/ 'phags pa yul 'khor skyong gis zhus pa zhes bya ba theg pa chen po'i mdo// //sangs rgyas dang byang chub sems dpa' thams cad</text></item>
<item><p>227b1</p><section>dkon brtsegs</section><text>la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang / byang chub sems dpa' lnga stong thams cad</text></item>
<item><p>227b2</p><section>dkon brtsegs</section><text>kyang spobs pa thogs pa med pa/ bzod pa thob pa/ bdud phyir rgol ba bcom pa/ sangs rgyas kyi chos thams cad la shin tu nye bar gyur pa/ skye ba gcig gis thogs pa/ gzungs thob pa/ ting nge 'dzin thob pa/ spobs pa</text></item>
<item><p>227b3</p><section>dkon brtsegs</section><text>mtha' yas pa thob pa/ mi 'jigs pa thogs pa med pa thob pa/ rdzu 'phrul gyi stobs dang / dbang dam pa'i pha rol du son pa nas/ yon tan gyi tshogs thams cad zad mi shes pa sha stag la 'di lta ste/ byang chub sems dpa' sems</text></item>
<item><p>227b4</p><section>dkon brtsegs</section><text>dpa' chen po kun tu bzang po dang / kun tu mig dang / kun tu lta ba dang / kun tu 'od zer dang / kun tu 'od dang / blo gros mchog dang / blo gros 'phel dang / blo gros mtha' yas dang / blo gros rgya chen dang / blo gros mi</text></item>
<item><p>227b5</p><section>dkon brtsegs</section><text>zad pa dang / sa 'dzin dang / 'gro ba 'dzin dang / rgyal ba'i blo gros dang / khyad par blo gros dang / byang chub sems dpa' sems dpa' chen po gzungs kyi dbang phyug gi rgyal po dang / 'jam dpal la sogs pa byang chub sems dpa' dpe med pa drug</text></item>
<item><p>227b6</p><section>dkon brtsegs</section><text>cu dang / bzang skyong la sogs pa skyes bu dam pa bcu drug dang / mi mjed kyi bdag po tshangs pa dang / lha yi dbang po brgya byin dang / 'jig rten skyong ba bzhi dang / lha'i bu mtshan dang / lha'i bu blo gros legs gnas dang / lha yi dbang</text></item>
<item><p>227b7</p><section>dkon brtsegs</section><text>po thams cad dang / klu yi dbang po thams cad dang / mi'am ci'i dbang po dang / dri za'i dbang po dang / gnod sbyin gyi dbang po dang / lha ma yin gyi dbang po dang / nam mkha' lding gi dbang po 'khor brgya stong du ma yod pa thams cad dang / 'khor de nyid</text></item>
<item><p>228a1</p><section>dkon brtsegs</section><text>du 'dus te 'khod pa rnams dang thabs gcig tu bzhugs so/ /de nas bcom ldan 'das dpal gyi snying po'i seng ge'i khri la bzhugs te/ lhun po ltar 'khor gyi dkyil 'khor thams cad las ni mngon par 'phags/ nyi ma ltar 'jig</text></item>
<item><p>228a2</p><section>dkon brtsegs</section><text>rten thams cad la ni snang / zla ba ltar 'gro ba thams cad la snang ba ni mdzad/ tshangs pa ltar rab tu zhi bar ni bzhugs/ brgya byin ltar sku ni bsnyen par dka'/ 'khor los sgyur ba ltar byang chub kyi yan lag gi rin po che bdun dang ni ldan/ seng ge ltar</text></item>
<item><p>228a3</p><section>dkon brtsegs</section><text>chos thams cad bdag med pa dang stong par ni sgrogs/ me'i phung po chen po ltar 'gro ba thams cad la snang ba'i sku dang ni ldan/ lha thams cad snang ba'i nor bu rin po che kun nas bsdus pa'i nor bu rin po che'i rgyal po ltar gzi brjid kyis ni shin tu 'bar zhing stong gsum gyi stong</text></item>
<item><p>228a4</p><section>dkon brtsegs</section><text>chen po'i 'jig rten gyi khams thams cad snang bas khyab par mdzad nas/ don shin tu rnam par nges pa/ chos thams cad kyi dam pa'i pha rol du byon pa/ 'khor gyi nang na bzhugs shing tshangs pa'i sgra dbyangs bsgrags pas sems can thams cad go bar byed pa dang ldan pa'i dbyangs</text></item>
<item><p>228a5</p><section>dkon brtsegs</section><text>kyis chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba yang dag par rab tu ston to/ /de nas byang chub sems dpa' sems</text></item>
<item><p>228a6</p><section>dkon brtsegs</section><text>dpa' chen po mchog tu dga' ba'i rgyal po zhes bya ba 'khor de nyid du 'dus par gyur te 'dug pa des bcom ldan 'das seng ge'i khri la bzhugs pa/ nyi ma stong bas lhag pa'i 'od kyis 'khor gyi dkyil 'khor thams cad zil du brlag par mdzad nas shin tu lhang nger bzhugs pa mthong ste/</text></item>
<item><p>228a7</p><section>dkon brtsegs</section><text>dga' ba dang / mgu ba dang / dad pas 'dun pa'i sems kyis stan las langs nas thal mo sbyar te bcom ldan 'das la tshul dang 'thun pa'i tshigs su bcad pa 'di dag gis mngon par bstod do/ /lha tshogs lha ma yin dang mi'am ci/ klu dang nyan thos dag dang sangs</text></item>
<item><p>228b1</p><section>dkon brtsegs</section><text>rgyas sras/ /'gro ba 'di dag rgyal bas gzi yangs kyis/ /zil mnan khyod ni gser gyi ri ltar gsal/ /rgya mtsho'i dbus na gnas kyang rnam mdzes pa/ /lhun po lha yi tshogs kyi gnas lta bur/ /thugs rje'i rgya mtsho'i dbus su de bzhugs te/ /'od zer stong phrag brgya dag</text></item>
<item><p>228b2</p><section>dkon brtsegs</section><text>'gyed par mdzad/ /tshangs pa'i gnas la gnas pa'i tshangs pa de/ /tshangs pa'i mdun na gnas te mngon mdzes ltar/ /bsam gtan rnam thar ting nge 'dzin bzhugs pa/ /sems can dam pa 'gro ba kun la gsal/ /brgya byin sum cu rtsa gsum lha nang du/ /gnas nas</text></item>
<item><p>228b3</p><section>dkon brtsegs</section><text>gzi brjid yangs pas mdzes pa ltar/ /mtshan gyis spras pa ye shes yon tan phyug /thub pa'i rgyal po 'gro ba kun la gsal/ /gling bzhi mi yi bdag po snang ldan pa/ /'jig rten 'di la ston pa mdzes pa ltar/ /'phags pa'i lam du 'dzud pa rab mdzad cing / /thugs</text></item>
<item><p>228b4</p><section>dkon brtsegs</section><text>rje'i dgongs pa'i thugs mnga' 'di yang mdzes/ /mkha' la nyi ma lam me thal le ba/ /nor bu me 'od mog mog byed 'di ltar/ /nyi ma stong bas khyad par 'phags pa'i 'od/ /sangs rgyas nyi ma 'gro ba 'di na gsal/ /dri med zla ba nam gyi gung gsal ltar/ /shin tu rnam dag</text></item>
<item><p>228b5</p><section>dkon brtsegs</section><text>'gro ba kun la gsal/ /rgyal ba'i zhal ras zla ba nya ba 'dra/ /kun 'od zil gyis mnan nas rnam par mdzes/ /ji ltar ri bo'i zom la me 'bar ba/ /mtshan mo mi nyal tsam na kun snang ltar/ /gti mug mun pa ma lus bcom nas ni/ /drang srong chen po'i ye shes 'od kyang gsal//</text></item>
<item><p>228b6</p><section>dkon brtsegs</section><text>seng ge ri sul brten pa'i sgra sgrog cing / /sa la tshogs rnams skrag bgyid ltar/ /mi dbang stong pa bdag med gsung sgrog cing / /pha rol mu stegs can rnams skrag par mdzad/ /nor bu'i rgyal po bzang po gzi brjid 'bar/ /nor bu thams cad zil mnan</text></item>
<item><p>228b7</p><section>dkon brtsegs</section><text>lam me ltar/ /rgyal ba'i sku ni gser gyi mdog 'dra ba/ /'gro kun zil gyis mnan nas lam mer bzhugs/ /'jig rten gang na'ang khyod dang mtshungs ma mchis/ /lhag pa'i sems can mchis par ga la 'gyur/ /bsod nams ye shes brtson 'grus thabs rnams dang / /yon tan</text></item>
<item><p>229a1</p><section>dkon brtsegs</section><text>kun gyis khyod dang mtshungs ma mchis/ /mi yi dpa' bo 'gro la lam me ba/ /mgon po yon tan rgya mtsho bdag gis mthong / /gus pa skyes shing dga' ba rnam par 'phel/ /rgyal ba'i zhabs kyi mthil la bdag gis gtugs/ /yon tan kun gyi 'byung gnas 'jig</text></item>
<item><p>229a2</p><section>dkon brtsegs</section><text>rten sgron/ /grags pa dam pa rgya chen thugs mnga' la/ /bdag gis bstod de bsod nams 'dir thob des/ /'gro ba thams cad byang chub mchog reg shog /de nas byang chub sems dpa' sems dpa' chen po mchog tu dga' ba'i rgyal pos bcom ldan 'das la tshigs su bcad</text></item>
<item><p>229a3</p><section>dkon brtsegs</section><text>pa 'di dag gis mngon par bstod nas thal mo sbyar te/ mig gnyis mi 'dzums par de bzhin gshegs pa'i sku la ni lta/ chos kyi dbyings nyid la ni rnam par dpyod/ zab pa dang gting dpag dka' ba dang / mthong bar dka' ba dang / khong du chud par dka' ba dang / brtag par mi nus pa dang</text></item>
<item><p>229a4</p><section>dkon brtsegs</section><text>rtog ge'i spyod pa ma yin pa dang / zhi ba dang / phra ba la ni 'jug /sangs rgyas kyi spyod yul bsam gyis mi khyab pa la ni rjes su rnam par dpyod/ de bzhin gshegs pa'i ye shes chos kyi dbyings thams cad du zhugs pa la ni rjes su rnam par sems/ sangs rgyas kyi yul mi mnyam pa</text></item>
<item><p>229a5</p><section>dkon brtsegs</section><text>dang mnyam pa la ni yang dag par lta/ de bzhin gshegs pa'i thabs kyi yul gyi spyod yul bsam gyis mi khyab pa la ni 'jug /sangs rgyas bcom ldan 'das rnams kyi chos kyi dbyings gcig gi tshul gyi ngo bo nyid la 'jug pa la ni rtog /sangs rgyas bcom ldan 'das rnams ni</text></item>
<item><p>229a6</p><section>dkon brtsegs</section><text>gnas med pa nam mkha' spyod yul du ni yang dag par lta/ chos thams cad yang dag pa'i mtha' mtha' ma yin pa'i rang bzhin la 'jug pa la ni mos/ sangs rgyas kyi rnam par thar pa sgrib pa med pa la ni mngon par 'dod/ sangs rgyas bcom ldan 'das kyi sku rtag pa dang / zhi ba dang /</text></item>
<item><p>229a7</p><section>dkon brtsegs</section><text>ther zug pa la ni 'jug /de bzhin gshegs pa'i sku zhing rab 'byam thams cad kyi rjes su song ba dang / sems can thams cad la mngon du phyogs pa la ni 'jug /sangs rgyas bcom ldan 'das rnams kyi yon tan phyi ma'i mtha'i bskal ba'i mur thug pa med pa ni rjes su dran par</text></item>
<item><p>229b1</p><section>dkon brtsegs</section><text>byed/ chos kyi dbyings nyid la ni rnam par dpyod cing byang chub sems dpa' sems dpa' chen po mchog tu dga' ba'i rgyal po cang mi smra bar 'dug par gyur to/ /de'i tshe tshe dang ldan pa yul 'khor skyong mnyan yod du dbyar zla ba gsum gnas par dam bcas te/ de zla ba gsum</text></item>
<item><p>229b2</p><section>dkon brtsegs</section><text>'das nas chos gos byas te/ chos gos zin nas de lhung bzed dang chos gos thogs te/ dge slong gi dge 'dun dang / gsar bu las dang po pa rab tu byung nas ring po ma lon pa dag dang lhan cig tu mthar gyis yul rgyu ba rgyu zhing rgyal po'i khab kyi grong khyer chen po ga la ba dang / bya</text></item>
<item><p>229b3</p><section>dkon brtsegs</section><text>rgod kyi phung po'i ri ga la ba der song ngo / /de nas tshe dang ldan pa yul 'khor skyong bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas phyogs gcig tu 'dug go /phyogs gcig</text></item>
<item><p>229b4</p><section>dkon brtsegs</section><text>tu 'dug nas kyang tshe dang ldan pa yul 'khor skyong gis thal mo sbyar te tshigs su bcad pa 'di dag gis bcom ldan 'das la mngon par bstod do/ /mi mchog 'od mdzad pa la phyag 'tshal lo/ /nam mkha' mtshungs pa'i thugs la phyag 'tshal lo/ /rgyal ba yid gnyis gcod la</text></item>
<item><p>229b5</p><section>dkon brtsegs</section><text>phyag 'tshal lo/ /srid gsum mthar byon thub la phyag 'tshal lo/ /zhing rnams bye ba rab 'byam kun tu yang / /'dren pa dag ni khyod kyi bsngags pa gsung / /rgyal ba'i sras kyis thos nas rab dga' zhing / /yon tan rgya mtsho thub pa mchod du mchi/ /bde gshegs tshul dang</text></item>
<item><p>229b6</p><section>dkon brtsegs</section><text>'thun pas mchod bgyis te/ /thub pa che las rdul bral chos thos nas/ /de dag khyod kyi yon tan phreng rjod cing / /yid rab dga' nas rang gi zhing du mchi/ /byang chub dam pa mchog ni tshol ba na/ /khyod kyi thugs ni skyo ba mi mnga' bar/ /bskal pa bye ba khrag khrig bsam yas</text></item>
<item><p>229b7</p><section>dkon brtsegs</section><text>su/ /sems can rnams kyi ched du spyod pa spyad/ /'dren pa khyod kyis sbyin dang tshul khrims spyad/ /bzod dang brtson 'grus dang ni bsam gtan bslabs/ /shes rab thabs dang dbang gi pha rol gshegs/ /des na rnam 'dren che la phyag 'tshal lo/ /rdzu 'phrul rkang dang</text></item>
<item><p>230a1</p><section>dkon brtsegs</section><text>mngon shes mchog la mkhas/ /dbang po stobs dang rnam par thar pa bslabs/ /sems can kun gyi spyod pa thugs chud rtogs/ /mnyam med ye shes mtsho la phyag 'tshal lo/ /'gro ba rnams kyi sems rgyud rab tu mkhyen/ /spyod pa gang dang ji ltar las 'byung dang / /</text></item>
<item><p>230a2</p><section>dkon brtsegs</section><text>tshul sgo gang gis rnam par grol 'gyur ba/ /de ni bcom ldan mi yi mchog gis mkhyen/ /'dod chags zhe sdang gti mug 'byung ba spong / /gang gis sems can ngan song gsum mchi dang / /gang gis bde 'gror mchi bar 'gyur ba'i las/ /'gro bas legs par bgyis dang nongs</text></item>
<item><p>230a3</p><section>dkon brtsegs</section><text>bgyis mkhyen/ /'gro la phan mdzad gang dag 'das rnams dang / /da ltar lha dang mi yis mchod rnams dang / /gang dag ma byon yon tan mchog mthar phyin/ /bde gshegs de dag thams cad rab tu mkhyen/ /dag pa'i zhing dang phun sum tshogs 'khor dang / /byang chub sems</text></item>
<item><p>230a4</p><section>dkon brtsegs</section><text>dpa'i tshogs dang nyan thos dang / /drang srong chen po rnams kyi sku tshe'i tshad/ /rnam pa kun tu ma lus rnam par mkhyen/ /mya ngan 'das nas chos gnas ci 'dra dang / /rgyal ba'i ring bsrel mchod pa ci 'dra dang / /der ni chos mdzod 'dzin pa ci 'dra ba/ /de dag ma lus mi yi dam pas</text></item>
<item><p>230a5</p><section>dkon brtsegs</section><text>mkhyen/ /dus gsum rnams su rtag par stobs bcu yi/ /ye shes mkhyen pa sgrib pa mi mnga' 'jug /chos rnams kun la thugs ni chags mi mnga'/ /phyag 'tshal rgyal ba ye shes mtsho khyod la/ /khyod dang mtshungs mnyam ma mchis ga la lhag /skar ma rnams kyis nam</text></item>
<item><p>230a6</p><section>dkon brtsegs</section><text>mkhar spras pa ltar/ /mtshan rnams kyis kyang sku ni rab spras pa/ /mi mchog thub pa mchog la phyag 'tshal lo/ /gzugs kyang mtshungs pa ma mchis yid du mchi/ /lhar bcas 'gro ba zil du rlag par bgyid/ /tshangs pa brgya byin 'og min lha yi rnams/ /khyod kyi spyan snga</text></item>
<item><p>230a7</p><section>dkon brtsegs</section><text>de dag mdzes ma lags/ /khyod ni gser gyi ri ltar dri mi mnga'/ /dbu snum 'jam zhing g.yas su 'khyil par gnas/ /lhun po'i rgyal po lta bur spyi gtsug 'phags/ /bsod nams rgya chen byung ba lam mer bzhugs/ /'od zer bye ba khrag khrig rab 'gyed cing / /khyod</text></item>
<item><p>230b1</p><section>dkon brtsegs</section><text>kyi smin ma'i mtshams kyi mdzod spu mdzes/ /'gro la thugs rje dgongs pas gang gzigs pa/ /spyan ni ud pal 'dra zhing yid du mchi/ /zla nya dri med mkha' la ji lta ba/ /rnam 'dren khyod kyi zhal ni lam me ste/ /lta ba'i skye bo ngoms par mi 'gyur ba/ /zhal mi yi</text></item>
<item><p>230b2</p><section>dkon brtsegs</section><text>mchog la phyag 'tshal lo/ /ngang pa rma bya rgyal gyi stabs/ /glang po dregs pa dal gyis mchi stabs kyis/ /sa rnams g.yo bar mdzad cing rab gshegs pa/ /stobs bcu brtul zhugs brtan la phyag 'tshal lo/ /phyag gi sor mo ring zhing zlum la mdzes/ /sen</text></item>
<item><p>230b3</p><section>dkon brtsegs</section><text>mo zangs mdog dag cing dra bas spras/ /bzhengs kyang pus mo'i lha dang rig cing sleb/ /sku mdog gser mdog 'dra la phyag 'tshal lo/ /'khor lo dra bas khyab pa'i zhabs 'dor bas/ /sa steng ri mor mdzad cing rab tu gshegs/ /zhabs kyi 'od zer gyis ni yongs smin pa'i/ /mi rnams</text></item>
<item><p>230b4</p><section>dkon brtsegs</section><text>gum nas lha yi 'jig rten mchi/ /chos kyi rgyal po nor bdun sbyin pa po/ /chos kyi sbyin bdag dul ba'i thugs mnga' ba/ /chos kyi spyad pas 'gro ba rjes ston pa/ /'dren pa chos kyi rje la phyag 'tshal lo/ /byams pa'i go cha dran pa'i ral gri mchog /tshul khrims gzhu dang shes</text></item>
<item><p>230b5</p><section>dkon brtsegs</section><text>rab thabs kyi mnga'/ /de yis skye 'chi srid sred 'phel bgyid pa/ /nyon mongs dgra dag rnam par bcom par 'gyur/ /rgal nas sems can khrag khrig rnams kyang sgrol/ /grol nas 'ching ba las ni 'gro ba 'grel/ /bde gshegs gang gi zhi ba'i gnas mchi ba/ /bde ba</text></item>
<item><p>230b6</p><section>dkon brtsegs</section><text>rims nad ma mchis lam yang ston/ /gang na skye dang 'chi ba ma mchis shing / /'bral ba'i sdug bsngal 'byung bar mi 'gyur ba/ /gnas mchog zhi ba 'dus ma bgyis pa de/ /thugs rjes brnyes nas khyod kyis bstan pa mdzad/ /chos kun dbang gi pha rol gshegs pa'i rgyal/ /</text></item>
<item><p>230b7</p><section>dkon brtsegs</section><text>thub pa chen po 'jig rten mchog bstod pas/ /bdag gis 'dir ni bsod nams gang bsags des/ /'gro ba byang chub mngon par 'tshang rgya shog /de nas tshe dang ldan pa yul 'khor skyong gis bcom ldan 'das la tshigs su bcad pa 'di dag gi mngon par bstod nas thal mo sbyar te</text></item>
<item><p>231a1</p><section>dkon brtsegs</section><text>stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du</text></item>
<item><p>231a2</p><section>dkon brtsegs</section><text>bcom ldan 'das kyi bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang / bcom ldan 'das kyis tshe dang ldan pa yul 'khor skyong la 'di skad</text></item>
<item><p>231a3</p><section>dkon brtsegs</section><text>ces bka' stsal to/ /yul 'khor skyong khyod ci dang ci 'dod pa dris shig dang / ngas dris pa de dang de nyid kyi lung bstan pas khyod kyi sems rangs par bya'o/ /de skad ces bka' stsal pa dang / tshe dang ldan pa yul 'khor skyong gis bcom ldan 'das la 'di skad ces gsol to/ /</text></item>
<item><p>231a4</p><section>dkon brtsegs</section><text>bcom ldan 'das byang chub sems dpa' sems dpa' chen po chos du dang ldan na chos thams cad kyi yon tan gyi khyad par thob par 'gyur/ gzhan la rag ma las pa'i shes pa 'thob/ myur ba'i shes rab 'thob/ spobs pa rnam par nges pa 'thob/ snang ba 'thob/ thams</text></item>
<item><p>231a5</p><section>dkon brtsegs</section><text>cad mkhyen pa nyid la 'jug pa dang / sems can yongs su smin par bgyid pa dang / yid gnyis spong ba dang / som nyi spong ba dang / thams cad mkhyen pa nyid du rnam par nges pa 'thob/ sems can 'dzud pa la mkhas pa dang / ji skad smras pa de bzhin du bgyid pa dang / ldem</text></item>
<item><p>231a6</p><section>dkon brtsegs</section><text>po dag yang dag pa dang / sems can gyi khams la mkhas pa dang / sangs rgyas rjes su dran pa 'thob pa dang / zhu ba thams cad zhu ba dang / chos thams cad 'dzin pa dang / myur du thams cad mkhyen pa nyid 'thob par 'gyur/ de nas tshe dang ldan pa yul 'khor skyong gis de'i tshe</text></item>
<item><p>231a7</p><section>dkon brtsegs</section><text>tshigs su bcad pa 'di dag gsol to/ /byang chub sems dpa'i spyod pa rab nges pa/ /yang dag nyid du ji ltar de 'byung dang / /ye shes rgya mtsho'i bka' mchid rnam nges pa/ /mi mchog rgyal bas bdag la bshad du gsol/ /shin tu sbyangs pa'i gser gyi gzugs lta bu/ /</text></item>
<item><p>231b1</p><section>dkon brtsegs</section><text>sems can dam pa bsod nams mchog bsags pa/ /khyod ni skyabs dang gnas dang dpung gnyen lags/ /byang chub spyod mchog dri med deng bdag gsungs/ /gzungs dang bdud rtsi byang chub 'byung ba yi/ /ye shes mi zad ji ltar 'thob par 'gyur/ /gang gis skye bo'i dogs</text></item>
<item><p>231b2</p><section>dkon brtsegs</section><text>pa gcod 'gyur ba/ /shes rab rgya mtsho ji ltar rnam par dag /'khor bar bskal ba bye ba mang por ni/ /'jig rten sdug bsngal nyen la lta bgyid kyang / /skyo ba'i blo ni nam yang mi skyed cing / /de dag don dge ston par 'gyur ba dang / /dag pa'i zhing dang phun sum tshogs</text></item>
<item><p>231b3</p><section>dkon brtsegs</section><text>'khor dang / /tshe mchog dang ni phun sum tshogs zhing dang / /sems can ched kyi bka' mchid bla med dang / /byang chub spyod pa dri med bshad du gsol/ /bdud 'joms mdzad pa lta ngan sbyong ba bo/ /sred pa skems pa rnam grol reg mdzad pas/ /chos kyi tshul yang bskyud par</text></item>
<item><p>231b4</p><section>dkon brtsegs</section><text>mi 'gyur bar/ /sems can rin chen spyod mchog bstan du gsol/ /gzugs dang longs spyod spobs pa phun sum tshogs/ /snum pa'i gsung gis 'khor rnams tshim mdzad pa/ /bde gshegs sprin ltar 'gro ba tshim mdzad pa/ /sangs rgyas spyod yul legs</text></item>
<item><p>231b5</p><section>dkon brtsegs</section><text>par bstan du gsol/ /ka la ping ka'i sgra snyan gsung 'byin pa/ /tshangs pa'i dbyangs kyis blo ngan rab 'jig pa/ /chos 'tshal gyur pa'i 'khor rnams lhags lags kyis/ /gtso bo bdud rtsi'i ro yis tshim par mdzod/ /byang chub dam pa mchog la 'dun pa mchis/ /chos</text></item>
<item><p>231b6</p><section>dkon brtsegs</section><text>la 'dun pa bzlog pa mi rigs te/ /'dren pa bstan pa mdzad pa'i dus 'di lags/ /rin chen dam pa bsgrag pa'i dus la bab/ /thub pa bdag ni byang chub re ba mchis/ /bdag gi bsam pa rgyal bas rab tu mkhyen/ /rgyal ba co 'dri ma lags don du gnyer/ /spyod pa dam</text></item>
<item><p>231b7</p><section>dkon brtsegs</section><text>pa legs par bshad du gsol/ /de skad ces gsol pa dang / bcom ldan 'das kyis tshe dang ldan pa yul 'khor skyong la 'di skad ces bka' stsal to/ /yul 'khor skyong khyod legs so/ /yul 'khor skyong khyod skye bo mang po la phan pa'i phyir zhugs pa dang / yul 'khor skyong</text></item>
<item><p>232a1</p><section>dkon brtsegs</section><text>khyod skye bo mang po la bde ba dang / lha dang mi rnams kyi don dang / phan pa dang / da ltar dang / ma 'ongs pa'i byang chub sems dpa' sems dpa' chen po rnams yongs su gzung ba'i phyir de bzhin gshegs pa la don 'di 'dri bar sems pa ni legs so/ /yul</text></item>
<item><p>232a2</p><section>dkon brtsegs</section><text>'khor skyong khyod de'i phyir legs par rab tu nyon la yid la zung shig dang ngas khyod la bshad do/ /bcom ldan 'das legs so zhes gsol te/ /tshe dang ldan pa yul 'khor skyong bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /yul 'khor skyong</text></item>
<item><p>232a3</p><section>dkon brtsegs</section><text>byang chub sems dpa' sems dpa' chen po chos bzhi dang ldan na yongs su dag pa 'di dag 'thob bo/ /bzhi gang zhe na/ 'di lta ste/ bsam pa dang lhag pa'i bsam pas nan tan byed pa dang / sems can thams cad la sems mnyam pa dang / stong pa nyid sgom pa dang /</text></item>
<item><p>232a4</p><section>dkon brtsegs</section><text>ji skad smras pa de bzhin byed pa ste yul 'khor skyong byang chub sems dpa' sems dpa' chen po chos bzhi po de dag dang ldan na yongs su dag pa 'di dag 'thob bo/ /'di la 'di ni chos nyid yin te/ de la 'di skad ces bya'o/ /bsam pa thag pas rtag tu mngon brtson pa/ /byang chub lam</text></item>
<item><p>232a5</p><section>dkon brtsegs</section><text>las mi ldog yid ldan pa/ /g.yo med tha ba med cing sgyu med pa/ /ye shes mtha' yas ldan la de dag yod/ /skye dang na dang rga dang 'chis gzir ba/ /sems can mgon med sdug bsngal mthong nas ni/ /srid pa'i mtsho las 'gro ba sgrol ba'i phyir/ /de dag chos kyi gru ni yang dag</text></item>
<item><p>232a6</p><section>dkon brtsegs</section><text>sbyor/ /des pa sems can kun la sems mnyam pa/ /bu gcig pa bzhin 'gro ba rnams la lta/ /'di dag thams cad bdag gis dgrol lo zhes/ /gang zag mchog gi bsam pa de 'dra'o/ /stong nyid rtag tu rtogs par khong du chud/ /bdag yod ma yin sems can yod</text></item>
<item><p>232a7</p><section>dkon brtsegs</section><text>ma yin/ /'dus byas sgyu ma rmi lam 'dra ba la/ /byis pa mi mkhas 'di la rnam par rmongs/ /mkhas pa de dag ji skad tshig smras pa/ /de la nan tan byed cing kun tu gnas/ /dul zhing zhi la rtag tu skyon rnams spangs/ /rgyal ba'i sras rnams byang chub lam la dga'/ /</text></item>
<item><p>232b1</p><section>dkon brtsegs</section><text>yul 'khor skyong bzhi po 'di dag ni byang chub sems dpa' rnams kyi dbugs 'byin pa 'thob pa ste/ bzhi gang zhe na/ gzungs thob pa dang / dge ba'i bshes gnyen rnyed pa dang / /chos zab mo la bzod pa thob pa dang / tshul khrims yongs su dag pa yang dag par spyod pa ste/ yul</text></item>
<item><p>232b2</p><section>dkon brtsegs</section><text>'khor skyong bzhi po de dag ni byang chub sems dpa' rnams kyi dbugs 'byin pa 'thob pa'o/ /'di la 'di ni chos nyid yin te/ de la 'di skad ces bya'o/ /gang gis sangs rgyas kun gyis gsungs pa'i chos mchog 'dzin 'gyur ba/ /gzungs rnams grags pa chen po de dag gis</text></item>
<item><p>232b3</p><section>dkon brtsegs</section><text>ni rtag tu thob/ /nam yang chud zar mi 'gyur phyir zhing blo gros rab tu 'phel/ /de dag ye shes chags pa med cing chos kun pha rol phyin/ /byang chub yan lag 'phel bar byed pa'i dge ba'i bshes gnyen rnyed/ /de dag 'dren pa rnams ni gang nas bzhud pa'i lam mchog ston/ /</text></item>
<item><p>232b4</p><section>dkon brtsegs</section><text>de dag sdig pa'i grogs po dag la sten pa ma yin te/ /tshig byed bdag nyid me ltar de dag ring du rnam par spong / /dpa' bo stong pa nyid dang ldan pa'i zab mo'i chos thos nas/ /de dag bdag dang sems can srog tu lta ba kun mi 'byung / /de dag tshul khrims skyon med dul zhing zhi ba'i yid</text></item>
<item><p>232b5</p><section>dkon brtsegs</section><text>dang ldan/ /sangs rgyas tshul khrims bla na med la sems can rnams kyang sbyor/ /yul 'khor skyong bzhi po 'di dag ni byang chub sems dpa' 'khor ba na 'khod pa rnams dga' bar byed pa'i chos te/ bzhi gang zhe na/ yul 'khor skyong sangs rgyas mthong ba byang chub sems dpa'</text></item>
<item><p>232b6</p><section>dkon brtsegs</section><text>'khor ba na 'khod pa rnams dga' bar byed pa'i chos dang / yul 'khor skyong rjes su 'thun pa'i chos thos pa byang chub sems dpa' 'khor ba na 'khod pa rnams dga' bar byed pa'i chos dang / yul 'khor skyong bdog pa thams cad yongs su gtong ba byang chub sems dpa' 'khor ba na</text></item>
<item><p>232b7</p><section>dkon brtsegs</section><text>'khod pa rnams dga' bar byed pa'i chos dang / yul 'khor skyong dmigs su med pa'i chos la bzod pa byang chub sems dpa' 'khor ba na 'khod pa rnams dga' bar byed pa'i chos te/ yul 'khor skyong bzhi po de dag ni byang chub sems dpa' 'khor ba na 'khod pa rnams dga' bar</text></item>
<item><p>233a1</p><section>dkon brtsegs</section><text>byed pa'i chos so/ /'di la 'di ni chos nyid yin te/ de la 'di skad ces bya'o/ /gzi brjid kyis ni 'jig rten thams cad kun nas snang mdzad pa'i/ /rdzogs pa'i sangs rgyas mi mchog tshe rabs kun du de dag mthong / /byang chub dam pa mchog tshol tshe na sems can</text></item>
<item><p>233a2</p><section>dkon brtsegs</section><text>dgrol ba'i phyir/ dga' zhing gus par gnas nas de ltar mi dbang rgyal po mchod/ /'dren pa rnams las zhi ba rjes su 'thun pa'i chos kyang nyan/ /thos nas bsam pa thag pas brtan pa tshul bzhin rab tu sbyor/ /dmigs med chos thos chos 'di thams cad sems can</text></item>
<item><p>233a3</p><section>dkon brtsegs</section><text>med pa dang / /'di la bdag med par ni chos la som nyi de mi skyed/ /de ni bdog pa thams cad yongs gtong rtag tu kun 'dzin med/ /slong ba nye bar 'ongs pa mthong na sems ni rab tu dga'/ /grong dang yul 'khor sa dang srog dang bu dang chung ma dang / /thams cad gtong zhing de yi</text></item>
<item><p>233a4</p><section>dkon brtsegs</section><text>sems ni gang du'ang g.yo ba med/ /yul 'khor skyong byang chub sems dpas chos bzhi la blta bar mi bya ste/ bzhi gang zhe na yul 'khor skyong byang chub sems dpas khyim gyi gnas la blta bar mi bya ba dang / yul 'khor skyong byang chub sems dpas rab tu byung nas rnyed pa dang / bkur</text></item>
<item><p>233a5</p><section>dkon brtsegs</section><text>sti la blta bar mi bya ba dang / yul 'khor skyong byang chub sems dpas khyim la 'dris par bya ba la blta bar mi bya ba dang / yul 'khor skyong byang chub sems dpas lus dang srog la blta bar mi bya ba ste/ yul 'khor skyong byang chub sems dpas chos bzhi po de dag la blta bar mi bya'o/ /</text></item>
<item><p>233a6</p><section>dkon brtsegs</section><text>'di la 'di ni chos nyid yin te/ de la 'di skad ces bya'o/ /skyon gyis gzings pa mtha' yas ldan pa'i khyim spangs rtag tu nor mi blta/ /yon tan ldan pa des pa de dag dgon par dga' zhing dbang po dul/ /de dag gang du'ang bud med rnams dang skyes pa dag dang 'dris mi byed/ bse</text></item>
<item><p>233a7</p><section>dkon brtsegs</section><text>ltar gcig pur gnas shing bsam pa dri med dag la dri ma bral/ /de dag rnyed pa rnams kyis dga' bar mi 'gyur ma thob yid zhum med/ /'dod pa chung ste ngan ngon tsam la dga' zhing sgyu dang tshul 'chos spangs/ /sems can don phyir brtson 'grus yid ldan sbyin dang dul la rab tu</text></item>
<item><p>233b1</p><section>dkon brtsegs</section><text>gnas/ /sangs rgyas ye shes don gnyer bsam gtan brtson 'grus yon tan pha rol phyin/ /lus dang de bzhin srog la mi lta sdug pa'i rtsa lag rnam spangs te/ /bsam pa rdo rje lta bur rab brtan rtag tu byang chub lam la sbyor/ lus ni dum bu dum bur bcad kyang de dag sems la g.yo</text></item>
<item><p>233b2</p><section>dkon brtsegs</section><text>ba med/ /thams cad mkhyen nyid re ba phyir zhing brtson 'grus shin tu brtan 'dir rtsom/ /yul 'khor skyong bzhi po 'di dag ni byang chub sems dpa' rnams kyi gdung ba med par byed pa'i chos te/ bzhi gang zhe na/ yul 'khor skyong tshul khrims skyon med pa byang chub sems dpa' rnams</text></item>
<item><p>233b3</p><section>dkon brtsegs</section><text>kyi gdung ba med par byed pa'i chos dang / yul 'khor skyong dgon pa la gnas pa mi gtong ba byang chub sems dpa' rnams kyi gdung ba med par byed pa'i chos dang / yul 'khor skyong 'phags pa'i rigs bzhi dang 'thun par byed pa byang chub sems dpa' rnams kyi gdung ba med par</text></item>
<item><p>233b4</p><section>dkon brtsegs</section><text>byed pa'i chos dang / yul 'khor skyong mang du thos pa thob par byed pa byang chub sems dpa' rnams kyi gdung ba med par byed pa'i chos te/ yul 'khor skyong bzhi po de dag ni byang chub sems dpa' rnams kyi gdung ba med par byed pa'i chos so/ /'di la 'di ni chos nyid yin te/ de la</text></item>
<item><p>233b5</p><section>dkon brtsegs</section><text>'di skad ces bya'o/ /sangs rgyas tshul khrims dam pa 'di la 'dod byed cing / /tshul khrims dri med nor bur rin chen 'dra ba srung / /de dag nga ni khrims ldan legs sdom yin mi sems/ /tshul khrims de nyid la ni rtag tu sems can sbyor/ /de dag stong pa dgon par rtag tu gnas</text></item>
<item><p>233b6</p><section>dkon brtsegs</section><text>par byed/ /de dag bdag gi 'du shes srog gi 'du shes med/ /gzugs kun rtswa dang shing dang brtsig pa 'dra bar mthong / /'di la skyes bu bud med bdag gi med par mthong / /'phags rigs bzhi la dga' zhing g.yo med tshul 'chos med/ /bag yod de dag bsam pa thag pas</text></item>
<item><p>233b7</p><section>dkon brtsegs</section><text>rab tu sbyor/ thos dang yon tan rnams la rtag tu brtson par byed/ bde bar gshegs pa'i yon tan mthu chen don du gnyer/ /skye rga 'chi bas bcom zhing nad kyis gzir gyur pa/ /'gro ba mgon med srid pa'i brtson ra 'dir bltas nas/ /zhi ba dam pa mchog gi</text></item>
<item><p>234a1</p><section>dkon brtsegs</section><text>chos kyi gru sbyar te/ /srid pa'i rgya mtsho'i chu las skye bo sgrol bar byed/ /'dus byas gyur par 'jig rten 'khyams pas skyabs mgon dang / /dpung gnyen byed pa gzhan ni gang yang yod min gyis/ /bdag gis sems can 'di dag thams cad yongs dgrol</text></item>
<item><p>234a2</p><section>dkon brtsegs</section><text>zhes/ /de phyir byang chub mchog tu bdag gis smon lam btab/ /yul 'khor skyong byang chub sems dpas bzhi po 'di dag ni cang shes kyi 'gros su shes par bya ste/ bzhi gang zhe na/ bde 'gro thob ste/ de yang sangs rgyas 'byung ba dang phrad pa dang / bla ma la sri zhu byed de/</text></item>
<item><p>234a3</p><section>dkon brtsegs</section><text>de yang zang zing med pa'i sems kyis bsten pa dang / bas mtha'i gnas mal la mngon par dga' ste/ de yang rnyed pa dang bkur sti la mi lta ba dang / spobs pa thob ste/ de yang zab mo la bzod pa dang ldan pa ste/ yul 'khor skyong byang chub sems dpas chos bzhi po de dag ni cang</text></item>
<item><p>234a4</p><section>dkon brtsegs</section><text>shes kyi 'gros su shes par bya'o/ /'di la 'di ni chos nyid yin te/ de la 'di skad ces bya'o/ /brtan pa nags dang sul na rtag tu gnas par byed/ de dag rtag tu khor mor rnyed pa don gnyer min/ /chags med blo can rtag tu spobs dang ldan pa yin/ /zab mo'i chos la</text></item>
<item><p>234a5</p><section>dkon brtsegs</section><text>mkhas shing spros pa rnams dang bral/ /rtag tu khor mor bla ma rnams la sri zhu byed/ /de dag ji skad smras pa de bzhin de dag sbyor/ /bde gshegs dpag tu med pa mang po mnyes par byed/ /rgyal ba'i ye shes ched du mchod pa rgya cher byed/ /grags pa chen po rnams kyi 'gro ba</text></item>
<item><p>234a6</p><section>dkon brtsegs</section><text>gtso bor 'gyur/ /lha mi rnams kyi nang na spyi bor phyin pa yin/ /rdzogs pa'i byang chub lam la rtag tu sems can 'dzud/ /dge ba bcu po dag la'ang yang dag sbyor bar byed/ /sangs rgyas yon tan thos nas de dag dgar 'gyur te/ /de dag ring por mi thogs nga dang nye bar gyur/ /</text></item>
<item><p>234a7</p><section>dkon brtsegs</section><text>de dag byang chub rdul bral dam pa sangs rgyas nas/ /sems can khrag khrig sdug bsngal mtha' yas rnams las 'grel/ /yul 'khor skyong bzhi po 'di dag ni byang chub sems dpa' rnams kyi byang chub sems dpa'i spyod pa yongs su sbyong ba'i chos te/ bzhi gang zhe na/ khong khro</text></item>
<item><p>234b1</p><section>dkon brtsegs</section><text>ba med pa'i sems byang chub sems dpa'i spyod pa dang / tshul 'chos pa dang / kha gsag dang / thob kyis 'jal ba yongs su spangs te dgon par gnas pa dang / bdog pa thams cad yongs su gtong zhing rnam par smin pa la re ba med pa dang / nyin mtshan du chos 'dod cing</text></item>
<item><p>234b2</p><section>dkon brtsegs</section><text>chos smra ba rnams la 'khrul pa mi tshol ba ste/ yul 'khor skyong bzhi po de dag ni byang chub sems dpa' rnams kyi byang chub sems dpa'i spyod pa yongs su sbyong ba'i chos so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /bla na med pa'i byang chub</text></item>
<item><p>234b3</p><section>dkon brtsegs</section><text>'dod pa na/ /tha ba dri ma med cing khro sems med/ /de ni su la'ang skyon tshol byed ma yin/ /g.yo med tshul 'chos med cing spros sems med/ /khyim gyi blo gros ya nga mya ngan rtsa/ /skye bo ngan 'grogs tshul bzhin ring 'gyur ba/ /spangs te de la mi lta rab byung nas/ /thar</text></item>
<item><p>234b4</p><section>dkon brtsegs</section><text>pa 'dod pa ri khrod gnas par byed/ /dgon pa bas mtha'i rnams pa bstan pas na/ /shes khe 'thob pa kun la mi rton zhing / /lus dang srog la'ang lta bar mi byed la/ /seng ge lta bur gnas shing dgra las rgyal/ /byang chub lam phyir ye shes tshol ba na/ /ngan ngon tsam gyis</text></item>
<item><p>234b5</p><section>dkon brtsegs</section><text>chog par 'dzin byed cing / /rtag tu bya ltar sogs pa spangs nas ni/ /'jig rten kun la gnas pa ma yin no/ /dper na bse ltar gcig bu gnas byed cing / /seng ge lta bur 'jigs pa yod ma yin/ /lta bur sar 'jigs yid mi rton/ /de ni mchod pas khengs</text></item>
<item><p>234b6</p><section>dkon brtsegs</section><text>par 'gyur ba med/ /g.yang sar ltung ba'i 'gro ba 'di bltas nas/ /rab tu thar bar bya phyir 'bad par byed/ /gal te bag yod dge ba'i chos spyod na/ /bdag kyang 'gro ba 'di yi dpung gnyen 'gyur/ /mi mchog spyod pa 'di dag 'dod pa na/ /'dzum pa'i bzhin gyis rab</text></item>
<item><p>234b7</p><section>dkon brtsegs</section><text>bstan tshig smra zhing / /sdug dang mi sdug rtag tu rnyog sems med/ /rlung dang 'dra bar chags pa med par gnas/ /stong pa nyid dang mtshan ma med la mos/ /'dus byas kun la sgyu ma lta bur rtog /yangs pa'i blo can zhi dang dul la dga'/ /de ni rtag tu bdud rtsi'i ro yis</text></item>
<item><p>235a1</p><section>dkon brtsegs</section><text>mgu/ /ci nas byang chub lam ni sgrub byed cing / /de ni rtag tu bsam pa yongs su sbyong / /gzungs dang spobs pa tshol bar byed pa na/ /yon tan 'dod pa sdug bsngal brgya dag bzod/ /byang chub sems dpa'i spyod pa 'di bltas nas/ /gang zhig don du gnyer de</text></item>
<item><p>235a2</p><section>dkon brtsegs</section><text>dgar 'gyur ro/ /gang zhig byang chub 'di la ma mos pa/ /blo chung de ni nyes pa brgya yang skyed/ /yul 'khor skyong bzhi po 'di dag ni byang chub sems dpa'i g.yang sa ste/ bzhi gang zhe na/ yul 'khor skyong ma gus pa byang chub sems dpa' rnams kyi g.yang sa dang / yul 'khor</text></item>
<item><p>235a3</p><section>dkon brtsegs</section><text>skyong byas pa mi gzo zhing g.yo la sten pa byang chub sems dpa' rnams kyi g.yang sa dang / yul 'khor skyong rnyed pa dang bkur sti la chags pa byang chub sems dpa' rnams kyi g.yang sa dang / yul 'khor skyong tshul 'chos pa dang kha gsag gis rnyed pa dang bkur sti sgrub pa byang chub sems dpa'</text></item>
<item><p>235a4</p><section>dkon brtsegs</section><text>rnams kyi g.yang sa ste/ yul 'khor skyong bzhi po de dag ni byang chub sems dpa' rnams kyi g.yang sa'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /'phags pa bla ma rnams dang pha ma la/ /de dag rtag tu gus pa med pa yin/ /de dag byas</text></item>
<item><p>235a5</p><section>dkon brtsegs</section><text>pa mi gzo g.yon can te/ /rtag tu kun tu ma bsdams spyod cing rmongs/ /rnyed la rtag tu chags shing zhen pa ste/ /de dag tshul 'chos pa dang g.yo sbyor dga'/ /kha cig tshul khrims brtul zhugs ji ltas kyang / /'di na bdag dang mtshungs pa med ces smra/ /de dag phan tshun sdang bar</text></item>
<item><p>235a6</p><section>dkon brtsegs</section><text>sems pa ste/ /glags tshol ba la rtag tu brtson pa yin/ /de dag zhing gi las dang tshong la dga'/ /de dag dge sbyong yon tan shin tu ring / /phyi ma'i dus na 'di ltar ma bsdams pa'i/ /dge slong tshul khrims yon tan rab ring ba/ /de dag mtshang 'dru ba dang 'thab pa dang / /phrag</text></item>
<item><p>235a7</p><section>dkon brtsegs</section><text>dog dbang gis chos 'di nub par byed/ /byang chub lam las rtag par shin du ring / /'phags pa'i nor las de dag shin tu ring / /'phags lam gya nom rnam par spangs nas ni/ /de dag 'gro ba lngar ni 'khyam par 'gyur/ /yul 'khor skyong bzhi po 'di dag ni byang chub sems</text></item>
<item><p>235b1</p><section>dkon brtsegs</section><text>dpa' rnams kyi byang chub la bgegs byed pa'i chos te/ bzhi gang zhe na/ yul 'khor skyong le lo byang chub sems dpa' rnams kyi byang chub la bgegs byed pa'i chos dang / yul 'khor skyong ma dad pa byang chub sems dpa' rnams kyi byang chub la bgegs byed pa'i chos dang / yul</text></item>
<item><p>235b2</p><section>dkon brtsegs</section><text>'khor skyong nga rgyal byang chub sems dpa' rnams kyi byang chub la bgegs byed pa'i chos dang / yul 'khor skyong pha rol gyi mchod pa la phrag dog dang ser sna'i sems dang ldan pa byang chub sems dpa' rnams kyi byang chub la bgegs byed pa'i chos te/ yul 'khor skyong bzhi po</text></item>
<item><p>235b3</p><section>dkon brtsegs</section><text>de dag ni byang chub sems dpa' rnams kyi byang chub la bgegs byed pa'i chos so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ma dad le lo rtag tu rmongs pa'i sems/ /de dag mngon pa'i nga can rtag tu khro/ /bzod ldan rtag brtson dge</text></item>
<item><p>235b4</p><section>dkon brtsegs</section><text>slong mthong nas ni/ /gtsug lag khang nas 'gro tshe dbyug pa rdeg /pha rol mchod phyir 'di ni phrag dog skye/ /de dag sems ni gnas pa yod ma yin/ /glags lta byed cing 'khrul pa tshol ba can/ /su la 'khrul yod gang la gleng bya snyam/ /de dag nga yi bstan pa 'di las ring / /</text></item>
<item><p>235b5</p><section>dkon brtsegs</section><text>de dag yon tan dngang zhing ngan song gzhol/ /de dag rgyal ba'i bstan pa bor nas ni/ /ngan song shin tu mi bzad 'bar bar 'gro/ /de dag rnams kyi sdig pa'i spyod pa dang / /chos min ldan 'gro rab sdig 'di thos nas/ /rtag tu 'khor mor byang chub lam la sbyor/ /ngan 'gror</text></item>
<item><p>235b6</p><section>dkon brtsegs</section><text>skyes shing gdung bar gyur ta re/ /sangs rgyas 'jig rten phan pa drang srong che/ /bskal pa bye mang brgya lam 'byung bar 'gyur/ /da ltar dal ba dam pa rnyed pa la/ /gal te thar 'dod bag med spong bar gyis/ /yul 'khor skyong gang zag bzhi po 'di dag ni byang chub sems dpas</text></item>
<item><p>235b7</p><section>dkon brtsegs</section><text>bsten par mi bya ba ste/ bzhi gang zhe na/ yul 'khor skyong byang chub sems dpas sdig pa'i bshes gnyen gyi gang zag bsten par mi bya ba dang / yul 'khor skyong byang chub sems dpas dmigs par lta ba can gyi gang zag bsten par mi bya ba dang / yul 'khor skyong byang chub sems</text></item>
<item><p>236a1</p><section>dkon brtsegs</section><text>dpas dam pa'i chos spong ba'i gang zag bsten par mi bya ba dang / yul 'khor skyong byang chub sems dpas zang zing la brkam pa'i gang zag bsten par mi bya ba ste/ yul 'khor skyong gang zag bzhi po de dag ni byang chub sems dpas bsten par mi bya ba'o/ /de nas</text></item>
<item><p>236a2</p><section>dkon brtsegs</section><text>bcom ldan 'das kyis de'i tshe tshigs su bcad pa 'di dag bka' stsal to/ /gang dag sdig pa'i bshes gnyen rnam spong zhing / /gang dag dge ba'i bshes gnyen sten byed pa/ /de dag rtag tu byang chub lam la 'phel/ /dper na mkha' las zla ba yar ngo bzhin/ /dmigs</text></item>
<item><p>236a3</p><section>dkon brtsegs</section><text>par lta la rtag tu zhen pa dang / /bdag dang srog dang gso bar zhen pa dag /de dag dug phyis bzhin du rtag tu spong / /gang dag sangs rgyas ye shes don mi gnyer/ /gang dag mi mchog rnams kyi zhi ba'i chos/ /'dod chags bral ba bdud rtsi 'thung spong ba/ /de dag dper na ngan</text></item>
<item><p>236a4</p><section>dkon brtsegs</section><text>skyugs rdzab bzhin spong / /gang zhig byang chub dam pa 'tshang rgyar 'dod/ /zang zing dag dang chos gos lhung bzed chags/ /rtag tu khyim la 'dris par byed brtson pa/ /de dag rnams dang 'dris par mi bya ste/ /de dag me yi 'obs bzhin spang bar bya/ /gang zhig bdud ni gdul bar</text></item>
<item><p>236a5</p><section>dkon brtsegs</section><text>bya ba dang / /'khor lo dam pa bla med bskor ba dang / /de ltar sems can don yang byed 'dod pa/ /des ni sdig pa'i bshes gnyen spang bar bya/ /gang zhig byang chub dam pa 'tshang rgyar 'dod/ /de yis rnyed dang sdug dang mi sdug dang / /grags dang mtshang 'dru phrag dog nga spangs</text></item>
<item><p>236a6</p><section>dkon brtsegs</section><text>te/ /sangs rgyas ye shes rtag tu btsal bar bya/ /yul 'khor skyong bzhi po 'di dag ni byang chub sems dpa' rnams kyi sdug bsngal rnam par smin pa'i chos te/ bzhi gang zhe na/ yul 'khor skyong shes pas mngon par rlom sems su byed pa byang chub sems dpa' rnams kyi</text></item>
<item><p>236a7</p><section>dkon brtsegs</section><text>sdug bsngal rnam par smin pa'i chos dang / yul 'khor skyong phrag dog dang ser sna dang ldan pa'i sems byang chub sems dpa' rnams kyi sdug bsngal rnam par smin pa'i chos dang / yul 'khor skyong ma mos pa byang chub sems dpa' rnams kyi sdug bsngal rnam par smin pa'i chos dang / yul</text></item>
<item><p>236b1</p><section>dkon brtsegs</section><text>'khor skyong yongs su ma dag pa'i shes pa dang / /bzod pa'i longs spyod yongs su tshol ba byang chub sems dpa' rnams kyi sdug bsngal rnam par smin pa'i chos te/ yul 'khor skyong bzhi po 'di dag ni byang chub sems dpa' rnams kyi sdug bsngal rnam par smin pa'i chos so/ /de nas bcom</text></item>
<item><p>236b2</p><section>dkon brtsegs</section><text>ldan 'das kyis de'i tshe tshigs su bcad pa 'di dag bka' stsal to/ /gang dag sa la chos ni 'dzin gyur zhing / /'gro ba thams cad kyis kyang mchod 'gyur ba/ /de la mi shes pas ni brnyas byed na/ /des na de ni sdug bsngal mtha' yas rnyed/ ya nga bas ni gang zhig longs spyod tshol/ /</text></item>
<item><p>236b3</p><section>dkon brtsegs</section><text>shes pa ma dag rtag tu 'dun cing 'dod/ /gang zhig rtag tu nga rgyal khengs gyur la/ /bla ma 'phags pa'i skye bo mi 'dud cing / /sangs rgyas la yang mos pa yod min la/ /chos dang tshogs la de ni mos pa med/ /bslab dang sbyangs pa rnams la de mi mos/ /sdig pa'i blo can</text></item>
<item><p>236b4</p><section>dkon brtsegs</section><text>ngan song gsum phyogs pa/ /de ni mi nang 'di nas shi 'phos nas/ /las kyi dbang gis mi mkhas rnam par rmongs/ /dmyal ba'am 'on te dud 'gro'i 'gro rnams sam/ /'gro ba rnams su sdug bsngal rnyed/ /gang zhig 'jig rten sgron 'gyur blo ldan zhing / /mi yi</text></item>
<item><p>236b5</p><section>dkon brtsegs</section><text>dpa' bo sdug bsngal mthar phyin pa/ /de yis ngan song lam rnams rab spangs te/ /byang chub lam ni rtag tu bsten par bya// //bam po gnyis pa/ yul 'khor skyong bzhi po 'di dag ni byang chub sems dpa' rnams kyi 'ching ba ste/ bzhi gang zhe na/ pha rol</text></item>
<item><p>236b6</p><section>dkon brtsegs</section><text>la brnyas pa byang chub sems dpa' rnams kyi 'ching ba dang / 'jig rten pa'i thabs kyis bsgom pa la sbyor ba dang / mtshan ma'i 'du shes byang chub sems dpa' rnams kyi 'ching ba dang / kun 'dzin pa'i sems dang ldan pa dang / ye shes dang bral ba dang / bag med pa la sten par</text></item>
<item><p>236b7</p><section>dkon brtsegs</section><text>byed pa byang chub sems dpa' rnams kyi 'ching ba dang / phyir 'brang ba'i sems kyis khyim la 'dris par byed pa byang chub sems dpa' rnams kyi 'ching ba ste/ yul 'khor skyong bzhi po de dag gi byang chub sems dpa' rnams kyi 'ching ba'o/ /de nas bcom ldan 'das kyis de'i tshe tshigs su</text></item>
<item><p>237a1</p><section>dkon brtsegs</section><text>bcad pa 'di dag bka' stsal to/ /rtag tu gzhan dag la ni brnyas byed cing / /rtag tu 'jig rten pa yi bsam gtan sgom/ /ltar gyur 'di dag gis ni de bcings te/ /glang po lus ring 'dam du song ba bzhin/ /khyim la 'dris byed 'ching dang ldan pa dang / /</text></item>
<item><p>237a2</p><section>dkon brtsegs</section><text>gang zhig bag med rtag tu kun 'dzin sems/ /ye shes spangs shing blo gros rmongs gyur pa/ /mi rigs spyod pa 'di dag rnams kyis bcings/ /gang zhig sdug bsngal 'jigs pa 'di dag dang / /skye rga 'chi la sogs las grol 'dod pa/ /brnyas par byed dang rlom sems</text></item>
<item><p>237a3</p><section>dkon brtsegs</section><text>bor nas ni/ /byang chub lam la rtag tu brtson par 'gyur/ /sdug bsngal mtha' yas ma lus bzod byas te/ /bde ba kun la chags pa med gyur nas/ /sdug dang mi sdug gnyen pa ma lus btang / /brtan pa dag ni sdig bral sangs rgyas 'gyur/ /pha rol phyin drug sa</text></item>
<item><p>237a4</p><section>dkon brtsegs</section><text>dang yon tan dang / /stobs dang dbang po dag dang shis la sbyor/ /yon tan kun dang rtag tu ldan gyur nas/ /rga ba'i dra ba grol ba'i sangs rgyas 'gyur/ /bskal pa bsam gyis mi khyab sngon spyad tshe/ /sems can phan phyir byang chub mchog don du/ /sbyin dang dul dang des la rtag</text></item>
<item><p>237a5</p><section>dkon brtsegs</section><text>tu spyad/ /gnyen pa spangs nas bde bar gnas par gyur/ /bas mtha' nags su rtag par nga dga' ste/ /byang chub ched du bsam pa rnam par sbyangs/ /brgya lam na yang brtson 'grus nyams ma gyur/ /skyes chen rnams kyi ye shes de 'dra'o/ /srid pa'i brtson rar 'gro ba lnga 'khyams</text></item>
<item><p>237a6</p><section>dkon brtsegs</section><text>pas/ /sems can 'khyam pa'i 'gro ba mthong nas ni/ /sngon chad 'dir ni snying rje rgya chen bskyed/ /'gro ba'i don du byang chub dam pa bsgrubs/ /bskal pa mang por byang chub mchog tshol zhing / /rang gi bu pho bu mo chung ma sdug /phangs pa'i srog dang shin tu 'byor sa dang / /grong khyer nor dang 'bru</text></item>
<item><p>237a7</p><section>dkon brtsegs</section><text>rnams mang po btang / /me tog 'bras bu chu 'byor nyams dga' ba'i/ /nags su thub pa nga ni bzod dgar gyur/ /ka ling rgyal pos lag pa rkang pa bcad/ /de tshe nga ni ldang ba'i yid ma gyur/ /nags dang sul na sngo bsangs zhes bya ba'i/ /thub pas bla ma rgas pa gso ba na/ /</text></item>
<item><p>237b1</p><section>dkon brtsegs</section><text>mi yi dbang pos sra ba'i mdas bsnun kyang / /yid ni yongs su gnod par sems ma gyur/ /legs par gsungs pa'i ched du g.yang sa nas/ /lus la ma bltas rab tu mchongs par gyur/ /ngas ni byang chub mchog gi rgyu yi phyir/ /lus dang srog la bltas par ma gyur to/ /stag mo</text></item>
<item><p>237b2</p><section>dkon brtsegs</section><text>bu dang bcas pa'i srog gi phyir/ /lus btang nas ni stag mo tshim par byas/ /nam mkha' las ni lha yi tshogs rnams kyi/ /skyes chen brtson 'grus brten pa legs shes bsgrags/ /gang tshe sngon chad srid par spyod pa na/ /sbyin la rab dga' bram ze khye'ur gyur tshe/ /rin chen ched</text></item>
<item><p>237b3</p><section>dkon brtsegs</section><text>du rgya mtsho bskams nas ni/ /nor bu rnyed nas sems can bde bar byas/ /rgyal po zla ba'i bu zhes byar gyur te/ /rjod pa grags shing nga ni spyod pa'i tshe/ /nga yis bden pa'i tshul gyis rgyal po brgya/ /bsad par byas pa myur du thar bar byas/ /dbul zhing sdug bsngal ba yi mi mthong</text></item>
<item><p>237b4</p><section>dkon brtsegs</section><text>nas/ /nga yis phangs pa'i lus ni btang byas te/ /nga yis nor rnyed de ni phyug por byas/ /de tshe nga ni kun sbyin rgyal por gyur/ /nga 'dir mi yi rgyal por gyur pa'i tshe/ /skyabs su 'ongs pa'i phug ron mthong nas ni/ /rang gi lus las sha yang bcad byas te/ /rang lus ngas</text></item>
<item><p>237b5</p><section>dkon brtsegs</section><text>btang 'jigs pas phongs ma btang / /rgyal po ral pa can zhes sngon gyur tshe/ /sman pa mchog gis nga yi ched du ni/ /mtshungs med sman rnams ma lus sbyar ba yang / /srog btang nas ni de dag gzhan la byin/ /'gro ba'i don phyir sngon chad spyod pa na/ /rgyal bu mche ba</text></item>
<item><p>237b6</p><section>dkon brtsegs</section><text>bzang zhes bya gyur tshe/ /chung ma ma dri khyo las mi 'phyo ba/ /bur bcas bu mo ma chags ma bltas btang / /gang tshe brtson 'grus 'bar zhes byar gyur tshe/ /nga sngon lo ni stong du tshad bar yang / /bya dka' brgyad cu rtsa bzhi bzod par byas/ /nor dang dpal yang sngan chad ngas btang ngo / /rgyal</text></item>
<item><p>237b7</p><section>dkon brtsegs</section><text>bu gzi brjid dri ma med gyur tshe/ /nga yis rgyal ba'i ring bsrel mchod rten mdun/ /mchog tu gus pas lus la me btang ste/ /stobs bcu mnga' ba rnams la mchod pa byas/ /nga ni rgyal po zla 'od gyur pa'i tshe/ /mi bzad mig can khros par gyur nas ni/ /de yis nga yi mgo bo</text></item>
<item><p>238a1</p><section>dkon brtsegs</section><text>bslangs pa na/ /de tshe nga yis mgo bo bcad de byin/ /nga ni bsod nams mnyam zhes byar gyur tshe/ /grong dang grong khyer dag dang lam srang sgo/ /thams cad du yang rgya che sman gyi rnams/ /de dag sems can don phyir ngas bzhag go /srid pa rnams la spyod pa gang</text></item>
<item><p>238a2</p><section>dkon brtsegs</section><text>gi tshe/ /nga sngon rgyal po dge bar gyur pa na/ /bud med gzugs bzang gser dang mu tig gis/ /lus brgyan stong dag ngas ni btang ba byas/ /gang tshe nga sngon mi yi rgyal po ni/ /rin chen gtsug phud gyur tshe me tog dang / /spos mchog rnams dang gser gyis brgyan pa yi/ /</text></item>
<item><p>238a3</p><section>dkon brtsegs</section><text>cod pan dpal ldan dam pa ngas btang ngo / /nga sngon rgyal po mos ldan gyur pa'i tshe/ /shing bal 'da' ba 'jam pa lta bu dang / /pad ma'i 'dab mnyen lta bur 'jam gzhon pa'i/ /lag pa rkang pa dag kyang ngas btang ngo / /ded dpon seng ge 'dzin du gyur pa na/ /snying rje med cing</text></item>
<item><p>238a4</p><section>dkon brtsegs</section><text>mi bzad rab gtum pa'i/ /srin mo brgya dag shin tu tshar bcad nas/ /rgya shug gling du mi rnams bkod par gyur/ /gang tshe mig zhes byar gyur pa na/ /byis pa 'dod dang ldan zhing yid rmongs pa/ /srin mo dag la na chung 'du shes pa/ /tshong pa lnga brgya de dag thar</text></item>
<item><p>238a5</p><section>dkon brtsegs</section><text>bar byas/ /gang tshe bsod nams 'od zer gyur pa na/ /lha yi bu mo lta bu'i gzugs ldan pa'i/ /bud med bye ba phrag bzhi spangs nas su/ /rgyal ba'i bstan pa la ni rab tu byung / /sems can don phyir nga ni spyod pa na/ /dri med dag pa'i gser gyi mdog can gyi/ /rgyal</text></item>
<item><p>238a6</p><section>dkon brtsegs</section><text>por gang tshe nga ni gyur pa na/ /sor mo dra bas 'brel ba rgya chen btang / /rgyal po ud pal mig ces byar gyur tshe/ /pad ma sngon po bzang po'i mdog 'dra'i mig /yid du 'ong zhing snying du sdug gyur pa/ /'gro ba'i don du nga yis btang ba byas/ /sman pa'i rgyal po skra 'drar gyur</text></item>
<item><p>238a7</p><section>dkon brtsegs</section><text>pa'i tshe/ /sdug dang bral bas nyen pa mthong nas ni/ /bud med cha byad gzugs la blo nyams pa/ /ngas ni snying rjes yongs su thar bar byas/ /sngon gyi srid par kun mthong gyur pa ni/ /nad kyis btab pa'i nad pa'i mi mthong nas/ /nga yis rang gi khrag kyang byin gyur te/ /mi</text></item>
<item><p>238b1</p><section>dkon brtsegs</section><text>de ngas ni nad dang bral bar byas/ /rgyal po me tog bzang zhes byar gyur tshe/ /nga yis lus las rus pa phyung nas ni/ /nad kyis ring par gyur la rkang byin te/ /ngas ni nam yang sems can ma btang ngo / /rgyal po don grub ces byar sngon gyur tshe/ /rang gi mdzod rnams thams cad</text></item>
<item><p>238b2</p><section>dkon brtsegs</section><text>ngas btang zhing / /phangs shing yid du 'ong ba'i srog btang ste/ /phongs par gyur pa'i mi ni thar bar byas/ /rgyal po phyogs kyi tog du gyur pa'i tshe/ /byang chub 'dod nas 'gro ba'i don gyi phyir/ /'khor lo'i mtshan can pad ma lta bu yi/ /lag pa phrugs kyang ma bltas rab tu byin/ /</text></item>
<item><p>238b3</p><section>dkon brtsegs</section><text>rgyal po thams cad mthong du gyur pa'i tshe/ /snying rje ldan zhing 'gro don phan 'dod do/ /skyes pa bud med dag gis rgyas pa yi/ /gling bzhi pa yang ngas ni btang ba byas/ /rgyal po'i bu mo ye shes ldan gyur tshe/ /'jam zhing mnyen la dri med dkar ba'i brla/ /dga' zhing mgu ba'i</text></item>
<item><p>238b4</p><section>dkon brtsegs</section><text>yid kyis bcad nas ni/ /rang gi sha dang khrag kyang ngas byin no/ /bud med gzugs ldan zhes ni byar gyur tshe/ /bud med bkres skom nyam thag ngas mthong nas/ /gser ltar ser zhing shin tu gzhon pa yi/ /nu ma snying du sdug pa gnyi ga btang / /rgyal po dpal grags zhes byar</text></item>
<item><p>238b5</p><section>dkon brtsegs</section><text>gyur pa na/ /shin tu nyams dga' ba yi rgyan mchog dang / /rin chen du ma gos dang shing rta bzhon/ /gtang bar dka' ba rnam pa du ma gtang / /rgyal bu byas pa gzo bar gyur pa'i tshe/ /rgya mtsho las ni byas pa mi gzo bsgral/ /rin chen phyir ni de yis nga mig phyung / /'on</text></item>
<item><p>238b6</p><section>dkon brtsegs</section><text>kyang nga la khros pa'i sems med do/ /srog chags go d+har sngon srid gyur pa'i tshe/ /srog sbur dag ni 'chi bar 'gyur dogs nas/ /lus kyi dam pa ma bltas btang ba byas/ /de tshe nga yi sems ni g.yo ba med/ /spyad pa spyod tshe bya sreg gyur pa na/ /rgan la bsnyen bkur bya</text></item>
<item><p>238b7</p><section>dkon brtsegs</section><text>bar rtag dga' ste/ /nga ni rim gro gus la rab tu dga'/ /nga rgyal ldan pa ma yin khengs pa med/ /skyabs su 'ongs pa'i don phyir nga yis ni/ /snying rje bskyed pa byas nas lus btang ste/ /gdol ba'i mi yis mda' rnams bsnun kyang ni/ /spre'ur gyur ngas ni mi de ma</text></item>
<item><p>239a1</p><section>dkon brtsegs</section><text>btang ngo / /rgyal po dbang du gyur tshe nga yis ni/ /glang po bla ma rgan dran lus bskams te/ /shin tu yid 'ong zas kyang ngas ma zos/ /de tshe glang po bdag nyid thar bar 'gyur/ /bgrod dka' gangs can ri la dred dbang gyur/ /nga yis zhag bdun bar du bsrungs pa'i</text></item>
<item><p>239a2</p><section>dkon brtsegs</section><text>mi/ /de yis gsod pa nga la btang byas kyang / /ngas ni de tshe khong khro byas pa med/ /kha ba kun da 'dra ba'i glang por gyur/ /byang chub mchod rten sangs rgyas yon tan tshol/ /dug dang bcas pa'i mda' yis bsnun kyang ni/ /mche ba dam pa byin gyi khros pa med/ /dum bu'i gling du</text></item>
<item><p>239a3</p><section>dkon brtsegs</section><text>nags tshal spyod yul ba/ /sreg pa'i phrug gu byams la gnas gyur tshe/ /mthong ba tsam gyis me ni zhi gyur nas/ /lha tshogs dag gis me tog rnams kyang gtor/ /gyur tshe gang gA'i rlabs shugs kyis/ /khyer ba zhig ni nga yis bsgral byas pa/ /de yis</text></item>
<item><p>239a4</p><section>dkon brtsegs</section><text>gsod pa nga gan khrid de 'ongs/ /'on kyang de la nga ni yid ma khros/ /rgya mtsho'i dbus su son ste mgon med pa/ /tshong pa lnga brgya dag ni bsgral byas nas/ /bkres pa de dag rnams kyis bsad gyur tshe/ /ru sbal skye gnas gyur kyang byams dang ldan/ /nga ni byang chub spyad</text></item>
<item><p>239a5</p><section>dkon brtsegs</section><text>pa spyod pa na/ /sngon chad chu na rgyu ba'i nyar gyur tshe/ /sems can phan phyir nga yis lus btang ste/ /srog chags brgya stong dag gis zos par gyur/ /srog chags des par gang tshe gyur pa na/ /nad brgyas gzir ba'i 'gro ba mthong nas su/ /lus ni sman lta bur yang bsgyur</text></item>
<item><p>239a6</p><section>dkon brtsegs</section><text>byas te/ /sems can bde zhing nad kyang med par byas/ /rgyal po seng ger gyur pa'i tshe/ /mthu stobs ldan par gyur cing snying rjer ldan/ /mda' yis bsnun kyang khros pa'i sems med de/ /de tshe gsod la nga yis byams pa byas/ /dung dang ba mo lta bu'i</text></item>
<item><p>239a7</p><section>dkon brtsegs</section><text>rta rgyal du/ /nga sngon rgya mtsho'i ngogs su gyur pa'i tshe/ /srin mo'i nang du son pa'i tshong pa rnams/ /nga yis snying brtse snying rje bskyed nas bsgral/ /'gro ba'i don du byang chub spyad spyod tshe/ /'dab chags kun ni nga gyur tshe/ /'dod pa'i yon tan nyes pa mang spangs nas/ /</text></item>
<item><p>239b1</p><section>dkon brtsegs</section><text>bud med dbang du nga ni song ma gyur/ /gel ba'i nags gnas ri bong gyur pa'i tshe/ /legs spyod ri bong tshogs gyur de la bstan/ /thub pa gnas la gnas pa bkres phongs pa/ /de yi ched du ngas ni lus kyang btang / /sdong po me tog 'bras rgyas ne tso'i tshe/ /sdong po skams</text></item>
<item><p>239b2</p><section>dkon brtsegs</section><text>kyang ngas ni de ma btang / /de tshe brgya byin byas gzos nga mthong nas/ /sdong po de ni lo 'bras rgyas par byas/ /nga ni spra yi rgyal por gyur pa'i tshe/ /mi yi rgyal po klu yis yul bcom ste/ /spra yi tshogs la gnod pa byung mthong nas/ /rgyal po'i 'jigs las de dag ngas</text></item>
<item><p>239b3</p><section>dkon brtsegs</section><text>bton to/ /nga sngon ne tsor gyur te pha ma'i phyir/ /sA lu blangs tshe mi yis bzung nas ni/ /ne tso ci phyir nga yi sA lu len/ /lo tog smin 'di ma rung byar sems sam/ /ne tso des smras bzang po gsan du gsol/ /bdag ni rku bas khyod kyi 'bras mi len/ /pha ma rgan rgon</text></item>
<item><p>239b4</p><section>dkon brtsegs</section><text>gnyis ni gso ba'i phyir/ /de la snying rjes bdag gis sA lu blangs/ /gang tshe thog mas sa bon 'debs pa'i tshe/ /'gro ba kun la cha shas sbyin no zhes/ /de skad tshig smras de ni bdag thos te/ /des na bdag ni rku bar gzhar mi 'gyur/ /ne tso legs so sA lu ci dgar</text></item>
<item><p>239b5</p><section>dkon brtsegs</section><text>khyer/ /srid zhu 'di ni mi yi nang na'ang dkon/ /khyod ni mi yi nang 'dir dud 'gro yin/ /legs so khyod ni dul zhing yang dag bsdams/ /byang chub rdul bral dam pa tshol ba na/ /sngon chad spyod pa de la sogs pa rnams/ /spyad pa'i tshe na dka' ba brgya la yang / /nga yi</text></item>
<item><p>239b6</p><section>dkon brtsegs</section><text>yid ni skyo bar gyur pa med/ /nang gi dag gam 'on te phyir yang rung / /nga yis dngos po ma btang gang yang med/ /tshul khrims bzod dang de bzhin brtson 'grus dang / /bsam gtan thabs dang shes rab ngas spyad do/ /sha dang pags pa de bzhin rkang dang khrag /de dag rang gi</text></item>
<item><p>239b7</p><section>dkon brtsegs</section><text>lus las sbyin pa byas/ /bas mtha' dag dang phug na rgyu ba'i tshe/ /ngas ni de tshe lus ni skams par byas/ /gang la sbyar na rgyal bar 'gyur ba yi/ /sbyangs pa gang dag rgyal bas bstan mdzad pa/ /sbyangs pa de la rtag tu rab brtson te/ /sngon spyod tshe na nga ni rtag tu 'jug /spyod pa'i</text></item>
<item><p>240a1</p><section>dkon brtsegs</section><text>tshe na nga yis gang bsten pa/ /brtul zhugs rgya chen de 'dra de dag dang / /spyod pa 'di thos nas ni de dag rnams/ /tshig gcig la yang 'dun par mi 'gyur ro/ /'di thos gyur nas de yi tshe na ni/ /bstan pa 'di nyid la ni 'phya bar 'gyur/ /de dag zas dang 'khrig pa</text></item>
<item><p>240a2</p><section>dkon brtsegs</section><text>lhur len cing / /rtag tu gnyid non khwa ltar g.yo ngan 'gyur/ /rtag tu 'phags pa ma yin chos la sdang / /bstan pa sun 'byin byed cing yon tan nyams/ /zhi ba'i chos ni thos par gyur pa na/ /'di ni rgyal bas gsungs pa min zhes zer/ /nga yi slob dpon thos pa rgya mtshor</text></item>
<item><p>240a3</p><section>dkon brtsegs</section><text>gyur/ /mang du thos pa smra ba'i gtso bo yin/ /de yis 'di ni rnam pa ji ltar yang / /sangs rgyas bka' ma yin zhes dgag pa byas/ /pha rol las kyang rgan par gyur de yi/ /bla ma de ni dpag med yon tan chung / /des kyang 'di ni blang ba ma byas kyi/ /'di la ma 'jug</text></item>
<item><p>240a4</p><section>dkon brtsegs</section><text>'di ni nor ba yin/ /gang la bdag yod ma yin srog med dang / /rnam pa cis kyang gang zag med bstan pa/ /tshul khrims sbyor dang sdom pa'i bya ba la/ /gang 'bad de yi ngal ba don med 'gyur/ /gal te theg pa chen po yod na ni/ /'di la bdag dang sems can</text></item>
<item><p>240a5</p><section>dkon brtsegs</section><text>shing skyes med/ /gang la bdag dang sems can mi dmigs pa/ /de la bdag gis ngal byas don med 'gyur/ /sdig pa'i blo dang mu stegs ngan mtshungs pas/ /rang gi blo yis rang bzor byed pa ste/ /dge slong 'khor gyi nang du rgyal ba ni/ /tshig 'di gsung bar nam yang mi</text></item>
<item><p>240a6</p><section>dkon brtsegs</section><text>'gyur ro/ /ngo tsha khrel dang 'dzem dang bral ba dang / /khwa ltar spyi brtol che la rgod gtum zhing / /phrag dog nga rgyal rgyags pas tshig pa yi/ /dge slong dag ni nga yi bstan la 'byung / /lag pa dang ni rkang pa rdob byed cing / /chos gos grwa rnams kyang ni skyog par byed/ /</text></item>
<item><p>240a7</p><section>dkon brtsegs</section><text>chos gos thogs shing chad dang rgyags myos nas/ /grong dang khyim dag tu ni rnam par rgyu/ /de dag sangs rgyas rgyal mtshan thogs nas ni/ /khyim na gnas pa'i skye bo sten par byed/ /bstan pa yon tan phung po 'di spangs nas/ /de dag rtag tu phrin yig khyer bar byed/ /de dag ba</text></item>
<item><p>240b1</p><section>dkon brtsegs</section><text>lang rta dang bong bu dang / /de dag phyugs dang bran pho bran mo srel/ /zhing gi las dang tshong gi sbyor ba la/ /brtson yid ldan zhing rtag tu 'phags ma yin/ /de dag 'phags min tshig kyang mi smra med/ /bya ba ma yin pa yang gang yang med/ /de dag rnams la mchod rten nor</text></item>
<item><p>240b2</p><section>dkon brtsegs</section><text>dang ni/ /dge 'dun gyi dang gang zag nor de mtshungs/ /dge slong yon tan 'byor pa mthong nas ni/ /de dag la yang mi snyan rjod byed de/ /tshul khrims 'chal pa slu ba zhugs nas ni/ /bud med 'jigs byed mi bzad rab ces rjod/ /rab tu byung ba de dag brkam pa</text></item>
<item><p>240b3</p><section>dkon brtsegs</section><text>ltar/ /khyim pa 'dod pas brkam pa de ltar min/ /khyim pa mtshungs par de dag chung ma dang / /bu dang bu mo dag kyang yod par 'gyur/ /gang gi khyim du de dag chos gos dang / /lus dang longs spyod dag gis bsnyen bkur ba/ /de yi chung ma la ni yongs chags shing / /nyon</text></item>
<item><p>240b4</p><section>dkon brtsegs</section><text>mongs dbang 'gro rtag tu 'phags pa min/ /'dod pa 'di dag bsten bya ma yin te/ /dud 'gro dmyal bar ltung byed ces/ /de dag khyim pa rnams la rtag smra zhing / /de dag bdag nyid ma dul nyer zhi min/ /ji ltar de dag bdag nyid ma dul ba/ /de dag slob ma tshogs kyang</text></item>
<item><p>240b5</p><section>dkon brtsegs</section><text>rab ma dul/ /kha zas dag dang 'khrig pa'i gtam rnams la/ /de dag nyin dang mtshan du 'gro bar byed/ /bsten pa'i phyir gyi yon tan phyir min te/ /de dag la ni de dag bsdu ba sbyin/ /'gro las rtag 'dir mchod pa thob snyam nas/ /rang gi slob ma'i tshogs kyis bdag kyang</text></item>
<item><p>240b6</p><section>dkon brtsegs</section><text>bskor/ /de dag skye bo rnams la smra ba ni/ /bdag gis snying rjes 'di dag sdud byed kyi/ /slob ma'i tshogs de dag las nam yang ni/ /rim gro don du gnyer ba med ces smra/ /de la nad kyis non dang mdze can mang / /lus la sha bkra can dang gzugs mi sdug /rtag tu</text></item>
<item><p>240b7</p><section>dkon brtsegs</section><text>'phags min mi dag kha cig kyang / /'ongs zhing lhags pa rab tu 'byin par 'gyur/ /lung nod pa dang sdom pa rnam par nyams/ /de dag dge slong yon tan rtag mi brtson/ /de dag khyim pa ma yin dge slong min/ /de dag spangs pa dur khrod shing dang mtshungs/ /de dag so</text></item>
<item><p>241a1</p><section>dkon brtsegs</section><text>sor thar dang bslab pa dang / /'dul ba la yang gus par byed mi 'gyur/ /de dag rang nyams rang dbang 'gro ba ste/ /lcags kyo btang ba'i glang po'i dbang po 'dra/ /de dag nags su gnas par gyur kyang ni/ /sems ni grong du 'gro bar 'gyur ba ste/ /</text></item>
<item><p>241a2</p><section>dkon brtsegs</section><text>nyon mongs me yis rtag tu rab gdungs la/ /de dag sems kyang gnas pa med par 'gyur/ /de dag sangs rgyas yon tan thams cad dang / /bslabs dang sbyangs dang thabs kyang brjed nas ni/ /rgyags dang nga rgyal dregs pa yongs rgyas te/ /de dag mi bzad mnar med ltung bar</text></item>
<item><p>241a3</p><section>dkon brtsegs</section><text>'gyur/ /de dag rgyal po'i gtam la rtag dga' zhing / /rkun po'i gtam brjod pa la'ang rab tu dga'/ /nye du gnyen la'ang rab tu dga' ba ste/ /de dag nyin dang mtshan du sems par byed/ /bsam gtan dang ni kha ton btang nas su/ /rtag tu gtsug lag khang gi las</text></item>
<item><p>241a4</p><section>dkon brtsegs</section><text>la brtson/ /gnas la brkam zhing khro gnyer 'byin par byed/ /de dag slob ma 'khor kyang ma dul ba/ /nga ni gtsug lag khang gi lag gi bla/ /bdag gi ched du 'di ni ngas byas te/ /dge slong gang dag nga yi rjes 'thun pa/ /gtsug lag khang 'dir de dag gnas yod do/ /</text></item>
<item><p>241a5</p><section>dkon brtsegs</section><text>gang dag tshul khrims ldan zhing yon tan ldan/ /chos 'dzin skye bo'i don la mngon brtson pa/ /dul zhing yang dag sdom la rtag brtson pa/ /de dag rnams ni sdud par mi byed do/ /'di ni nga yi gnas su bskos pa ste/ /'di ni nga yi lhan cig gnas pa'i yin/ /'di ni nga yi dga' bar</text></item>
<item><p>241a6</p><section>dkon brtsegs</section><text>byed pa'i yin/ /khyod kyi gnas ni gang yang med kyis song / /'dir ni dge slong dag kyang mang bkod de/ /mal cha rnams kyang ma lus bgos zin la/ /'di na rnyed pa 'byung ba yod ma yin/ /'dir ni ci zhig spyad kyis dge slong song / /de dag la ni mal stan bgo bya ba/ /nam du'ang srid par 'gyur ba ma yin</text></item>
<item><p>241a7</p><section>dkon brtsegs</section><text>te/ /de dag khyim pa lta bur sogs 'gyur zhing / /'tshog chas rnams dang g.yog 'khor mang bar 'gyur/ /phyi ma'i dus na nga yi bu de dag /kun tu smad par byas par gyur nas ni/ /de dag nga yi tshig ni dran gyur te/ /bas mtha' dag dang nags su de tshe gnas/ /kyi</text></item>
<item><p>241b1</p><section>dkon brtsegs</section><text>hud rnyed pas zil gnon yon tan sdang / /dge slong mang po gang du byung gyur pa/ /rgyal ba dam pa yi ni bstan pa dag /ring por mi thogs par yang 'jig par 'gyur/ /phyis dus tshul khrims yon tan ldan pa dag /rtag par yongs su brnyas par 'gyur ba ste/ /de dag</text></item>
<item><p>241b2</p><section>dkon brtsegs</section><text>grong dang yul 'khor grong khyer rnams/ /spangs nas dgon pa nags su gnas par gyur/ /'byed dang zur zer thab mo dga' ba dang / /yon tan nyams la rtag tu bsti stang byed/ /de dag skye bo'i ston par grags 'gyur te/ /de dag nga rgyal rgyags pas tshig par 'gyur/ /</text></item>
<item><p>241b3</p><section>dkon brtsegs</section><text>'dir ni nga yi bstan pa yon tan gter/ /yon tan kun gyi 'byung gnas mchog dga' ba/ /'di ni tshul khrims nyams dang phrag dog dang / /rgyags pa'i skyon rnams kyis ni 'jig par 'gyur/ /ji ltar rin chen 'byung gnas subs pa dang / /pad ma'i rdzing bu yongs su skams pa dang / /</text></item>
<item><p>241b4</p><section>dkon brtsegs</section><text>rin chen mchod sdong chag par gnas pa ltar/ /phyi ma'i dus na bstan pa 'jig par 'gyur/ /phyi ma'i dus kyi tshe na dam pa'i chos/ /rnam par 'jig 'gyur shin tu mi bzad tshe/ /dge slong dul ba ma yin de 'dra ba/ /de dag nga yi bstan 'di 'jig pa yin/ /spyod pa 'di la sten</text></item>
<item><p>241b5</p><section>dkon brtsegs</section><text>par dga' ba rnams/ /de dag bzang 'gro ga la yod de ring / /'di nas shi 'phos 'gro ba dang / /dud 'gro'i 'gro dang sems can dmyal bar gnas/ /lo brgya du mar sdug bsngal mtha' yas pa/ /mi bzad drag po nyams su myong bar 'gyur/ /ci ste de yis</text></item>
<item><p>241b6</p><section>dkon brtsegs</section><text>mi yi lus rnyed kyang / /rtag tu sdug bsngal mya ngan ldan par 'gyur/ /sdig pa'i spyod pa 'di la rtag sten pa/ /long ba'am 'on pa'am zhar bar skye bar 'gyur/ /lus la rtag tu sha bkra 'byung bar 'gyur/ /'jigs pa'i gzugs can mthong na 'jigs par 'gyur/ /gang</text></item>
<item><p>241b7</p><section>dkon brtsegs</section><text>zhig ya nga'i spyod pa sten pa ni/ /de la su yang yid rton mi 'gyur te/ /de yi tshig la yid ches mi 'gyur zhing / /de ni rtag tu sma 'bab par yang 'gyur/ /de dag nad dang sdug bsngal brgya yis gdungs/ /mtshon dang shing dang bong ba rnams kyis bsnun/ /bkres dang skom</text></item>
<item><p>242a1</p><section>dkon brtsegs</section><text>pa'i 'jigs pas yongs su gdungs/ /yang na de ni rtag par rab tu brnyas/ /sdug bsngal mtha' yas pa dag thos nas ni/ /des pa rnams kyi sdig pa'i spyod 'or la/ /legs par spyod la rtag tu bsten par gyis/ /'di nas phyin chad 'gyod par gyur ta re/ /</text></item>
<item><p>242a2</p><section>dkon brtsegs</section><text>gang zhig sangs rgyas dang ni 'phags tshogs dang / /bslab dang sbyangs pa'i chos la dga' gyur pa/ /gnyen dang rnyed dang grags rjod spang byos la/ /de ltar rtag tu mngon par brtson par gyis/ /'dus byas 'di ni sgyu ma lta bu dang / /'jig par 'gyur dang rmi lam lta bu dang / /sdug pa</text></item>
<item><p>242a3</p><section>dkon brtsegs</section><text>kun dang mi ring 'bral 'gyur zhing / /'di la rtag pa gang yang med rtog la/ /pha rol phyin dang sa dang stobs rnams la/ /rtag tu rab tu sbyor zhing 'bad par gyis/ /ji srid byang chub mchog sangs ma rgyas par/ /de srid brtson 'grus nam yang nyams mi bya/ /gleng gzhi'i le'u zhes bya ste</text></item>
<item><p>242a4</p><section>dkon brtsegs</section><text>dang po'o// //yul 'khor skyong byang chub sems dpa'i theg pa pa'i gang zag phal cher la skyon de dag 'byung bar 'gyur te/ mi brtson pa dag ni mi brtson pa dag la mchod par 'gyur/ g.yo dang ldan pa dag ni g.yo dang ldan pa dag la mchod par 'gyur/ mi shes pa</text></item>
<item><p>242a5</p><section>dkon brtsegs</section><text>dag ni mi shes pa dag la bsti stang byed par sems par 'gyur la/ zang zing la dga' bar 'gyur zhing chags pa mang ba dang / khyim la ser sna byed pa dang / g.yo dang ldan pa dang / bya khwa ltar mu cor smra ba dang / tshul 'chos pa dang / nye du lhur len par 'gyur/ phan tshun bsngags pa smra bas</text></item>
<item><p>242a6</p><section>dkon brtsegs</section><text>rnyed pa sgrub par 'gyur/ rnyed pa yongs su btsal ba'i phyir de dag grong du 'jug gi sems can yongs su smin par bya ba'i phyir ma yin/ sems can la snying brtse ba'i phyir ma yin par 'gyur/ de dag mi shes bzhin du ji ltar na bdag la pha rol gyis mang du thos pa dang / dge ba'i chos dang ldan par shes</text></item>
<item><p>242a7</p><section>dkon brtsegs</section><text>par 'gyur/ snyam du bdag shes pa dang ldan par khas 'che bar 'gyur/ ji ltar 'dir mi brtson pa de bzhin du zhes med par 'gyur/ snod chag pa bzhin du 'gyur/ gcig la gcig 'khrul pa tshol ba dang / sbyor ba nyams pa dang / mi shes pa dang / le lo can dang / phan tshun mi 'thun pa'i</text></item>
<item><p>242b1</p><section>dkon brtsegs</section><text>chos bgro ba byed pa dang ye shes la mi rtog pa mang ba dang / rang dgar byed pa dang / shar gnyer ba dam pa dang / gnod sems kyis rgyas pa dang / rigs pa ma yin pa'i 'khor gyi skye bo dang bgro ba byed pas bstan pa 'di la spyod par 'gyur/ yongs su mi 'dri ba'i ngang tshul can dang / chos</text></item>
<item><p>242b2</p><section>dkon brtsegs</section><text>mnyan pa don du mi gnyer bar 'gyur/ mi rigs pa'i spyod pas dbul po'i khyim rnams su skye ba yongs su 'dzin par 'gyur/ de dag dbul po'i khyim nas rab tu byung nas rnyed pa tsam gyis bstan pa 'di la dga' ba skyed par 'gyur ro/ /de dag la nyes pa bshags pa yang med par 'gyur na ye</text></item>
<item><p>242b3</p><section>dkon brtsegs</section><text>shes mngon par rtogs pa lta smos kyang ci dgos/ de dag ni sangs rgyas kyi yon tan rnams bor nas shes kyi khe dang rnyed pa tsam gyis bdag dge sbyong ngo zhes bdag nyid khas 'che bar 'gyur te/ yul 'khor skyong nga ni gang zag de lta bu de dag la rjes su 'thun pa'i bzod pa yang mi smra na sangs rgyas kyi ye shes lta ga la zhig</text></item>
<item><p>242b4</p><section>dkon brtsegs</section><text>de dag la ni bde 'gro yang ring na byang chub lta smos kyang ci dgos/ yul 'khor skyong gang zag de lta bu de dag la byang chub kyi bar chad byed pa'i chos brgyad yod par smra ste/ brgyad gang zhe na/ ngan song gsum du skye ba dang / mtha' khob pa'i mi'i nang du skye ba dang / dbul ba'i khyim du skye ba dang / rigs dma'</text></item>
<item><p>242b5</p><section>dkon brtsegs</section><text>bar skye ba dang / mdog ngan cing rtogs pa zhan pa dang / sdig pa'i bshes gnyen dang phrad pa dang / nad mang ba dang / ya nga ba ma spangs pas 'chi ba'i dus byed par 'gyur ba ste/ yul 'khor skyong chos brgyad po de dag ni byang chub kyi bar chad byed par brjod do/ /de ci'i phyir zhe na/ yul 'khor</text></item>
<item><p>242b6</p><section>dkon brtsegs</section><text>skyong tshig gis khas 'che ba la byang chub ces nga mi smra'o/ /tshul 'chos pa la spyod pa yongs su dag pa zhes nga mi smra'o/ /g.yo byed pa la byang chub kyi spyod pa zhes nga mi smra'o/ /zang zing lhur len pa la sangs rgyas la mchod pa zhes nga mi smra'o/ /mngon pa'i nga rgyal can la shes rab yongs su dag pa</text></item>
<item><p>242b7</p><section>dkon brtsegs</section><text>zhes nga mi smra'o/ /shes rab 'chal pa la the tshom gcod pa zhes nga mi smra'o/ /ser sna can la bsam pa yongs su dag pa zhes nga mi smra'o/ /mi brtson pa mang ba la gzungs thob pa zhes nga mi smra'o/ /yang dag pa'i yon tan ma yin pa yongs su tshol ba la bde 'gro 'thob ces nga mi smra'o/ /</text></item>
<item><p>243a1</p><section>dkon brtsegs</section><text>khyim la ser sna byed pa la lus yongs su dag pa zhes nga mi smra'o/ /spyod lam bcos ma can la sangs rgyas dang phrad pa zhes nga mi smra'o/ /khyim la chags pa la ngag yongs su dag pa zhes nga mi smra'o/ /ma gus pa la sems yongs su dag pa zhes nga mi smra'o/ /tshod</text></item>
<item><p>243a2</p><section>dkon brtsegs</section><text>mi shes pa la chos 'dod pa zhes nga mi smra'o/ /lus dang srog la lta ba dang bcas pa la chos yongs su tshol ba zhes nga mi smra'o/ /yul 'khor skyong ji ltar skyes bu blun po de dag la smad pa ltar ston pa drug la de ltar nga mi smod do/ /de ci'i phyir zhe na/ de dag ni gzhan smra la gzhan du byed</text></item>
<item><p>243a3</p><section>dkon brtsegs</section><text>pa'o/ /lha dang bcas pa'i 'jig rten la slu ba'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /yang dag ma bsdams rgod cing khengs pa can/ /ma gus nga rgyal ldan zhing chags shas che/ /nyon mongs zil non tha ba nyon</text></item>
<item><p>243a4</p><section>dkon brtsegs</section><text>mongs bcas/ /de 'dra dag la byang chub mchog rab ring / /chags pas zil gyis non na le lo 'phel/ /le los zil gyis non na dad pa nyams/ /dad pa nyams na tshul khrims rab tu nyams/ /tshul khrims 'chal bar gyur na bzang 'gro nyams/ /dbul por gyur pas rab</text></item>
<item><p>243a5</p><section>dkon brtsegs</section><text>tu byung gyur te/ /mchod pa rnyed nas dbul las grol bar gyur/ /de dag gser gyi khur ni bor nas su/ /gso ma'i khur ni len par byed dang mtshungs/ /rnyed pa don du gnyer bas dgon par 'gro/ /der song nas kyang gos dang nye du tshol/ /mngon shes rig dang spobs pa</text></item>
<item><p>243a6</p><section>dkon brtsegs</section><text>phun sum tshogs/ /bor nas de ni phyir yang nye du 'dzin/ rmongs nas nga rgyal dbang gis ngan song sa/ /mi khom 'gro ba rnams dang dbul po dang / /dma' ba'i rigs su skye dang long ba dang / /mdog ngan pa dang mthu chung de dag 'dzin/ /de dag tshul dang spyod pa yongs nyams dngos/ /</text></item>
<item><p>243a7</p><section>dkon brtsegs</section><text>bag med rnyed nas dran pa rab tu nyams/ /g.yang sa chen po mi bzad ltung bar 'gyur/ /de nas bskal ba bye bar thar pa med/ /gal te 'dir ni 'thob pas byang chub na/ /de phyir lhas byin gyis kyang byang chub 'thob/ /rnam par 'thor rlung gis ni bya ltung ltar/ /chags pas kyang ni de ltar</text></item>
<item><p>243b1</p><section>dkon brtsegs</section><text>mi rigs so/ /bsod nams nyams shing gzhan gyi chung ma chags/ /tshul khrims ma dag dge ba rnams las nyams/ /byang chub sems kyis ye shes gang ma thob/ /de dag bstan la mi dgos dur shing bzhin/ /byang chub don gnyer sangs rgyas chos tshol ba/ /dper na thar pa de</text></item>
<item><p>243b2</p><section>dkon brtsegs</section><text>bzhin mi gnas so/ /de ni rnyong gis spre'u la dam byas ltar/ /nga rgyal zil non byang chub de 'dra'o/ /byang chub don du gnyer bas chos tshig phyir/ /nga yis rang gi phangs pa'i srog kyang btang / /chos de btang nas brtson dang mi ldan pa/ /don med gyur nas bstan las ltung bar 'gyur/ /</text></item>
<item><p>243b3</p><section>dkon brtsegs</section><text>ngas ni sngon chad legs par bshad don phyir/ /g.yang sa chen po me lce 'bar bar mchongs/ /de thos nas ni sdug dang mi sdug pa/ /thams cad rnam par spangs te nan tan gnas/ /bstan pa sna tshogs yon tan 'byor thos la/ /de dag nam yang 'dod pa mi skyed na/ /chos min</text></item>
<item><p>243b4</p><section>dkon brtsegs</section><text>'dod la byang chub ga la yod/ /dper na long ba lam gsal med dang mtshungs/ /yul 'khor skyong sngon byung ba 'das pa'i dus na bskal pa grangs med pa'i yang ches grangs med pa/ rgya che ba/ bsam gyis mi khyab pa/ mtshungs pa med pa/ dpag tu med pa/ tshad med par gyur pa</text></item>
<item><p>243b5</p><section>dkon brtsegs</section><text>de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das don</text></item>
<item><p>243b6</p><section>dkon brtsegs</section><text>grub blo zhes bya ba 'jig rten du byung ngo / /yul 'khor skyong de'i tshe de'i dus na rgyal po 'od zer ldan zhes bya ba zhig byung ngo / /yul 'khor skyong rgyal po 'od zer ldan ni 'dzam bu'i gling dpag tshad khri drug stong la rgyal srid byed do/ /yul 'khor skyong de'i tshe de'i dus na 'dzam bu'i gling de na grong khyer</text></item>
<item><p>243b7</p><section>dkon brtsegs</section><text>nyi khri dang / khyim bye ba phrag stong yod do/ /yul 'khor skyong rgyal po 'od zer ldan de rgyal po'i pho brang gang na gnas pa rgyal po 'od zer ldan de'i grong khyer rin po che snang ba zhes bya ba shar nub tu chur dpag tshad bcu gnyis pa/ lho byang du rgyar dpag tshad bdun yod pa rin po che sna bdun gyi phyir rab</text></item>
<item><p>244a1</p><section>dkon brtsegs</section><text>rim pa bdun dang / mig ris su bris pas mdzes par byas pa yod do/ /de'i tshe sems can rnams kyi tshe'i tshad ni lo bye ba phrag bcu thub par gyur to/ /yul 'khor skyong rgyal po 'od zer ldan gyi bu bsod nams kyi 'od zer zhes bya ba gzugs bzang ba/ mdzes</text></item>
<item><p>244a2</p><section>dkon brtsegs</section><text>pa/ blta na sdug pa/ kha dog bzang po rgyas pa mchog dang ldan pa zhig yod de/ de btsas ma thag tu rin po che sna bdun gyi gter stong byung bar gyur to/ /rgyal po'i khang nang du yang rin po che sna bdun gyi gter mi bcu'i tshad tsam byung bar gyur te/ yul 'khor</text></item>
<item><p>244a3</p><section>dkon brtsegs</section><text>skyong rgyal bu gzhon nu bsod nams kyi 'od zer de btsas ma thag tu 'dzam bu'i gling pa'i sems can thams cad yi rangs par gyur to/ /sems can gang dag btson ra na 'khod pa de dag kyang btson ra nas thar bar gyur to/ /yul 'khor skyong rgyal bu gzhon nu bsod nams kyi 'od zer</text></item>
<item><p>244a4</p><section>dkon brtsegs</section><text>des nyi ma bdun gyis 'jig rten pa'i sgyu rtsal ji snyed pa de dag thams cad rtogs par gyur to/ /yul 'khor skyong de nas gnas gtsang ma'i ris kyi lha rnams kyis nam gyi gung gi dus la bab pa dang / rgyal bu gzhon nu bsod nams kyi 'od zer la gzhon nu khyod bag yod par gyis</text></item>
<item><p>244a5</p><section>dkon brtsegs</section><text>shig /mi rtag par so sor brtag pa la mkhas par gyis shig /gzhon nu mi rnams kyi srog ni chen po med pa ste/ tshe 'pho bar 'gro ba yin gyis/ 'jig rten pha rol la 'jigs par blta bar bya zhing las dang bya ba dang mi 'gal bar gyis shig ces bskul te/ de'i tshe</text></item>
<item><p>244a6</p><section>dkon brtsegs</section><text>lha'i bu de dag gis tshigs su bcad pa 'di dag kyang smras so/ /gzhon nu bag med par ni gyur ta re/ /bag med dbang du song bar gyur ta re/ /bde bar gshegs pas bag yod rab bstod cing / /bde gshegs rnams kyis bag med rnams kyang dmad/ /nges pa gang</text></item>
<item><p>244a7</p><section>dkon brtsegs</section><text>dag 'di na bag yod cing / /legs sdom dga' la ser sna med pa dang / /sems can kun la snying rje byams yid ldan/ /de dag ring por mi thogs mi mchog 'gyur/ /bde bar gshegs pa gang dag 'das pa dang / /'di ni da ltar dag dang gang ma byon/ /de dag thams cad</text></item>
<item><p>244b1</p><section>dkon brtsegs</section><text>dge ba rnams kyis 'phags/ /bag yod lam nyid la yang shin tu gnas/ /bza' dang btung dang gos dang kha zas dang / /gser dang dngul dang nor bu mu tig rgyan/ /bskal pa bye bar de dag rnams kyis btang / /byang chub dam pa 'di ni don du gnyer/ /rkang pa lag pa</text></item>
<item><p>244b2</p><section>dkon brtsegs</section><text>de bzhin rna dang sna/ /slong ba rnams la rab tu bgos byin na/ /byang chub yon tan kun gyis bsam rdzogs nas/ /de dag ring por mi thogs mi mchog 'gyur/ /rgyal srid bde dang sdug pa'i bud med dang / /nor rnams thams cad du yang rnam spangs te/ /'dus byas gar</text></item>
<item><p>244b3</p><section>dkon brtsegs</section><text>la lta dang sgyu ma 'dras/ /'dod pa med par dgon par gnas par gyis/ /srog ni brtan pa med de rtag tu g.yo/ /'jim pa'i bum pa lta bur 'jig pa can/ /brnyan ma 'dra zhing rtag tu ther zug min/ /gzhon nu 'di la rtag med dge ma yin/ /ngan 'gror ltung ba'i tshe na 'di na ni/ /</text></item>
<item><p>244b4</p><section>dkon brtsegs</section><text>pha dang ma yang 'dzin par byed pa med/ /mi yis dge dang mi dge gang byas pa/ /de ni rtag tu phyi bzhin 'brang bar 'gyur/ /'dod pa'i rgyu yis bskal mang rgya mtshor ni/ /don med par yang gcig gis gcig bsad de/ /khyod kyis mi phan ma byas ci yang med/ /don med nyid</text></item>
<item><p>244b5</p><section>dkon brtsegs</section><text>du ngal ba bsten par gyur/ /da ltar khyod kyis 'gro phan byang chub zhi/ /mtshungs med go 'phang dam pa btsal ba'i phyir/ /rkang dang sha dang pags pa de bskams kyang / /de lta na yang khyod ni ngal ma sems/ /bde bar gshegs pa 'byung ba rnyed par dka'/ /zhi ba'i chos thos</text></item>
<item><p>244b6</p><section>dkon brtsegs</section><text>pa yang shin tu dka'/ /bsgrim par byas te bdud kyi phyogs bsal na/ /sangs rgyas ye shes ring por mi thogs 'thob/ /bshes gnyen bzang la rtag tu yongs bsten cig /sdig pa'i bshes gnyen yongs su spang bar gyis/ /de dag rtag tu bzang lam khrid par byed/ /lam</text></item>
<item><p>244b7</p><section>dkon brtsegs</section><text>gol las kyang rtag tu zlog par byed/ /brtson 'grus shin tu brtan pa legs byos te/ /lus dang srog la 'dod pa rnam spangs nas/ /rdo rje lta bu snying gi bsam gtan par/ /sangs rgyas lam 'di nyid la gnas par gyis/ /sngon gyi mi mchog dam pa 'od byed pa/ /kun kyang go</text></item>
<item><p>245a1</p><section>dkon brtsegs</section><text>'phang dam pa bla med pa/ /tshol ba'i tshe na spyod yul dgon par dga'/ /khyod kyang de dag spyod pa'i lam du phyogs/ /dgon par gnas la rtag tu dga' bar gyis/ /pha dang ma dang bu dang sdug pa'i gnyen/ /skye bo snying du sdug pa kun spongs la/ /lus dang srog la sred par</text></item>
<item><p>245a2</p><section>dkon brtsegs</section><text>ma byed par/ /bde gshegs ye shes rgya chen btsal bar gyis/ /yul 'khor skyong de nas rgyal bu gzhon nu bsod nams kyi 'od zer gyis de ni bzung ste/ lo bcu'i bar du nam yang rmugs pa dang gnyid kyis non par ma gyur/ nam yang rgod par ma gyur/ rtses par ma gyur/</text></item>
<item><p>245a3</p><section>dkon brtsegs</section><text>dga' ba byed par ma gyur/ yongs su spyad par ma gyur/ nam yang skyed mos tshal du ma song / nam yang grogs po mthong nas ngo mtshar du mi 'dzin/ nam yang glu la dga' bar ma gyur/ rgyal srid dang / nor dang / khyim dang / grong khyer rnams la 'dod pa bskyed par ma gyur te/ de</text></item>
<item><p>245a4</p><section>dkon brtsegs</section><text>ltar dngos po thams cad la mi lta bar gcig pur sems shing gnas par gyur to/ /nang du yang dag 'jog lhur len cing 'jig rten la snying po med pa dang / 'jig pa dang / dbugs 'byin pa med pa dang / mi sdug pa dang phrad pa dang / sdug pa dang 'bral ba dang / byis pa 'drid pa</text></item>
<item><p>245a5</p><section>dkon brtsegs</section><text>dang / 'khor ba la dga' ba ro bro ba med pa dang / rgyal srid kyi bde ba slu ba'i chos can dang / srid pa la mngon par dga' bas chog mi shes pa dang / so so'i skye bo nyid rtag tu mi 'thun par rnam par sems shing bdag ni byis pa'i skye bo mi brtson pa'i nang na gnas kyis bdag gis cang mi smra</text></item>
<item><p>245a6</p><section>dkon brtsegs</section><text>bar 'da' bar bya'o snyam nas de phyogs gcig tu cang mi smra bar gyur te/ bag yod pa la sems shing sdug pa dang bral bar gcig pu gnas par gyur to/ /yul 'khor skyong de nas rgyal po 'od zer ldan gyis gzhon nu'i longs spyod kyi phyir sa phyogs shin tu grong khyer dga' mchog ces</text></item>
<item><p>245a7</p><section>dkon brtsegs</section><text>bya ba byas te/ lho dang byang gi ngos su lam srang bdun brgya bdun brgya byas so/ /rin po che sna bdun gyi phyir dril bu g.yer ka'i dra bas bres pa/ mu tig gi dra ba dang / rin po che'i srog shing dang / bla re dang ldan pa rim bdun gyis kun nas bskor to/ /lam srang thams cad kyi sgor</text></item>
<item><p>245b1</p><section>dkon brtsegs</section><text>yang rin po che'i srog shing stong btsugs so/ /rin po che'i srog shing thams cad kyang rin po che'i skud pa drug khris sprel to/ /rin po che'i skud pa thams cad kyang phyogs bzhi nas shing ta la'i phreng ba bye bas sbrel to/ /de dag rlung gis bskyod de bskul na 'di lta ste dper na rol mo</text></item>
<item><p>245b2</p><section>dkon brtsegs</section><text>sil snyan brgya stong gi sgra snyan pa lta bu'i sgra 'byung ngo / /lam srang gi sgo thams cad na bu mo glu mkhas pa/ gar mkhas pa/ lang tsho dar la bab pa/ skye bo thams cad kyis spyad pa'i 'os su gyur pa lnga brgya lnga brgya bkod do/ /de dag thams cad la rgyal po 'od zer ldan gyis khyed nyin</text></item>
<item><p>245b3</p><section>dkon brtsegs</section><text>mtshan du glu dang / gar dang / rol mo'i sgras gang dag phyogs bzhi nas lhags pa'i sems can rnams yang dag par dga' bar bya zhing ci nas gzhon nu dga' bar bya ba'i sems bskyed pa ma gtogs par gtam gzhan ma byed cig /sems can gang la yang yid du mi 'ong ba ma smra shig ces bsgo'o/ /lam srang</text></item>
<item><p>245b4</p><section>dkon brtsegs</section><text>de dag thams cad kyi sgor yang bza' ba 'dod pa rnams la ni bza' ba/ btung ba 'dod pa rnams la ni btung ba/ bzhon pa 'dod pa rnams la ni bzhon pa nas/ gos dang / spos dang / phreng ba dang / byug pa dang / mal dang / rgyab rten dang / 'tsho ba'i yo byad rnams dang /</text></item>
<item><p>245b5</p><section>dkon brtsegs</section><text>gser dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / sa le sbram dang / dngul sil ma dang / glang po che dang / rta dang / shing rta dang / ba lang dang / nor dang / rgyan thams cad byin zhing skye bo thams cad kyis</text></item>
<item><p>245b6</p><section>dkon brtsegs</section><text>yongs su spyod pa'i phyir rin po che'i phung po yang bzhag par gyur to/ /de'i tshe grong khyer gyi dbus su gzhon nu'i longs spyod kyi phyir khyim khor yug tu dpag tshad tsam yod pa rin po che sna bdun mig ris su bris pa/ rta babs brgyas rab tu brgyan pa byas so/ /de'i nang du khang</text></item>
<item><p>245b7</p><section>dkon brtsegs</section><text>zhig byas te/ der gzhon nu'i longs spyod kyi phyir mal bye ba phrag bzhi bshams so/ /de'i dbus su skyed mos tshal byas te/ me tog gi shing ljon pa thams cad dang / 'bras bu'i shing ljon pa thams cad dang / rin po che'i shing ljon pa thams cad kyis khyab par bkang ngo / /</text></item>
<item><p>246a1</p><section>dkon brtsegs</section><text>yul 'khor skyong skyed mos tshal de'i dbus su rin po che thams cad kyi rdzing rin po che sna bzhi'i them skas dang ldan pa byas pa la 'di lta ste/ gser dang / dngul dang / bai dUr+ya dang / shel lo/ /gang nas spos chu 'bab pa'i seng ge'i kha brgya rtsa brgyad btsugs so/ /rdzing</text></item>
<item><p>246a2</p><section>dkon brtsegs</section><text>de'i seng ge'i kha brgya rtsa brgyad po de nas kyang chu 'bab bo/ /me tog ud pal dang / ku mu da dang / pad ma dang / pad ma dkar po rnams rtag par rgyun du rgyas so/ /khor yug tu rin po che'i shing ljon pas yongs su bskor to/ /dus thams cad pa'i me tog dang / 'bras</text></item>
<item><p>246a3</p><section>dkon brtsegs</section><text>bu'i shing ljon pa rnams kyis kyang yongs su rgyas so/ /rdzing de'i 'gram du rin po che'i shing ljon pa brgyad brgya bskyed de/ rin po che'i shing ljon pa thams cad kyang rin po che'i skud pa rnams kyis sbrel cing thams cad du yang shing ta la'i phreng ba bye bas sbrel to/ /de dag kyang rlung gis</text></item>
<item><p>246a4</p><section>dkon brtsegs</section><text>bskyod cing rlung gis bsgul na 'di lta ste dper na rol mo sil snyan brgya stong blangs pa lta bu'i sgra 'byung ngo / /gzhon nu'i lus las dang rdul gyis reg tu 'ong zhes rdzing de'i steng rin po che'i dra bas bkab par gyur to/ /de'i tshe khang der rin po che sna bdun gyi khri bye ba phrag bzhi bshams te/ khri</text></item>
<item><p>246a5</p><section>dkon brtsegs</section><text>thams cad kyi steng du yang ras bcos bu lnga brgya lnga brgya bting bar gyur to/ /gang du rgyal bu gzhon nu bsod nams kyi 'od zer 'dug par gyur pa'i khri rin po che sna bdun las byas pa 'phang du mi bdun tsam yod pa bshams pa dbus ma der ras bcos bu bye ba phrag brgyad cu rtsa bdun bting bar gyur</text></item>
<item><p>246a6</p><section>dkon brtsegs</section><text>to/ /khri thams cad kyi drung du yang pog por nas a ga rus bdugs shing nyin lan gsum mtshan lan gsum du me tog 'grems par byed do/ /gser gyi lda ldi bres so/ /gser gyi pad ma rab tu sbyangs so/ /mu tig dang nor bu'i dra bas bres so/ /nor bu rin po che'i 'od</text></item>
<item><p>246a7</p><section>dkon brtsegs</section><text>kyis snang bar byas so/ /rin po che'i dra ba brgyad khri rab tu sbyangs so/ /rin po che'i shing ljon pa thams cad la yang ba dan brgya brgya sbyangs so/ /skyed mos tshal kun tu yang nor bu rin po che 'od dpag tshad tsam yod pa 'bum phrag dgu bcu rtsa dgu bzhag par gyur te/ de dag gi 'od</text></item>
<item><p>246b1</p><section>dkon brtsegs</section><text>kyis 'jig rten thams cad snang bar gyur to/ /yul 'khor skyong skyed mos tshal de na bya'i tshogs mi'i skad du smra ba ne tso dang / ri skegs dang / khrung khrung dang / khu byug dang / rma bya dang / ngang pa dang / ngur pa dang / ku na la dang / ka la ping ka dang / shang shang</text></item>
<item><p>246b2</p><section>dkon brtsegs</section><text>te'u rnams 'khod do/ /de dag skad 'byin cing sgra sgrogs na dga' tshal gyi lha rnams rgyags par 'gyur ba lta bu'i sgra 'byung ngo / /gzhon nu'i longs spyod kyi phyir ro'i rnam pa thams cad phun sum tshogs pa ro rnam pa lnga brgya pa'i kha zas rnams rtag par rgyun du bshams par</text></item>
<item><p>246b3</p><section>dkon brtsegs</section><text>gyur to/ /de'i tshe gzhon nu lo bcu drug lon pa nas nyi shu lon pa'i skyed dang ldan pa dag grong khyer thams cad nas bsdus nas grong khyer der btsud do/ /thams cad bzo'i gnas dang / las kyi gnas kyi bya ba shes pa/ thams cad kyang 'jig rten pa'i dga' ba dang / 'tshog</text></item>
<item><p>246b4</p><section>dkon brtsegs</section><text>chas kyi bya ba shes pa bye ba phrag brgyad cu grong khyer der btsud par gyur to/ /pha ma gnyis kyis de la bu mo bye ba byin no/ /nye du'i tshogs kyis bye ba dang / grong rdal ba'i mis bye ba dang / rgyal po thams cad kyis bu mo bye ba byin par gyur te/ de dag thams cad kyang gzugs bzang ba</text></item>
<item><p>246b5</p><section>dkon brtsegs</section><text>mdzes pa/ blta na sdug pa sha stag go/ /thams cad kyang na tshod lo bcu drug lon pa/ glu mkhas pa/ rol mo'i sgra mkhas pa/ gar mkhas pa/ rgod mkhas pa/ skyes pa'i gan du 'gro mkhas pa/ drang ba/ gzhon pa/ mnyen pa/ yan lag 'jam pa/ gsong por smra</text></item>
<item><p>246b6</p><section>dkon brtsegs</section><text>ba/ bzhin 'dzum pa/ tshul mkhas pa/ sgyu rtsal thams cad kyi bya ba la mkhas pa/ ha cang yang mi ring ba/ ha cang yang mi thung ba/ ha cang yang mi skem pa/ ha cang yang mi sbom pa/ ha cang yang mi dkar ba/ ha cang yang mi sngo ba/ kha nas me tog ud pa la'i</text></item>
<item><p>246b7</p><section>dkon brtsegs</section><text>bsung 'byung ba/ lus rnams las tsan dan gyi dri 'byung ba/ lha'i bu mo ltar gsal ba/ shin tu yid du 'ong ba'i tshul dang ldan pa glu dbyangs len pa de dag gi nang na rgyal bu gzhon nu bsod nams kyi 'od zer gnas so/ /glu dbyangs dang / rol mo'i sgra de la kye ma'o</text></item>
<item><p>247a1</p><section>dkon brtsegs</section><text>bdag dang mi mdza' ba'i tshogs chen po dang / bdag gi dge ba'i chos yongs su nyams par byed pa byung ste blta bar mi bya'o snyam pa'i sems bskyed do/ /de de'i tshe 'di lta ste dper na gsang bar bya ba'i mi yis gshed ma mthong na ngo mtshar gyi sems mi skyed pa de bzhin du rgyal bu</text></item>
<item><p>247a2</p><section>dkon brtsegs</section><text>gzhon nu bsod nams kyi 'od zer yang bud med de dag mthong na ngo mtshar du mi 'dzin to/ /grong khyer de la yang grogs dang lhan cig ngo mtshar du mi 'dzin to/ /lo bcu po de dag gi bar du bdag nam zhig na mi mdza' ba'i tshogs rnam pa 'di lta bu'i nang nas thar bar 'gyur snyam pa dang /</text></item>
<item><p>247a3</p><section>dkon brtsegs</section><text>bdag nam zhig na bag yod pa'i spyad pa spyod cing des bdag thar bar 'gyur zhig gu snyam pa de lta bu'i sems 'jug pa ma gtogs par nam yang gzugs kyi mtshan ma bzung bar ma gyur te/ de bzhin du sgra'i mtshan ma dang / dri'i mtshan ma dang / ro'i mtshan ma dang / reg</text></item>
<item><p>247a4</p><section>dkon brtsegs</section><text>gi mtshan ma bzung bar ma gyur to/ /de nas bu mo de dag gis rgyal po 'od zer ldan la lha gzhon nu ni mi rol to/ /dgyes par mi mdzad do/ /dgyes dgur mi spyod do zhes smras so// //bam po gsum pa ste tha ma/ yul 'khor skyong de nas rgyal po 'od zer ldan rgyal po brgyad khri dang lhan cig tu</text></item>
<item><p>247a5</p><section>dkon brtsegs</section><text>rgyal bu gzhon nu bsod nams kyi 'od zer ga la ba der song ste phyin nas gdong las mchi ma 'dzag cing lus 'dar te mya ngan gyis sa la 'gyel to/ /des las langs nas rgyal bu gzhon nu bsod nams kyi 'od zer la tshigs su bcad de smras pa/ bu gcig rin chen dam pa nga la</text></item>
<item><p>247a6</p><section>dkon brtsegs</section><text>ltos shing smros/ /nga ni mya ngan gzir te khyim nang sa la 'gyel/ /su yis khyod mi dga' byas de myar nga la smros/ /de 'dir de'u re chad pa chen pos gcad par bya/ /khyod kyi ched du ngas 'dir yid kyis gang smras pa/ /lha yi khyim ltar nyams dga' grong khyer der ltos shig /</text></item>
<item><p>247a7</p><section>dkon brtsegs</section><text>'di la yan lag ma tshang ci yod de myur smos/ /brgya byin lta bu'i 'byor pa de ring khyod la bstan/ /pad ma'i mig can mig mdzes mya ngan nyam thag pa/ /lha yi bu mo lta bu'i bud med tshogs smra ltos/ /mya ngan thul te de dag rnams dang de ring rtses/ /ci phyir zug rngus zug bzhin</text></item>
<item><p>247b1</p><section>dkon brtsegs</section><text>lus dman sems shing 'dug /de dag rab dga' tshul mkhas dbyangs kyi yan lag snyan/ /glu dbyangs pheg rdob dus kyi rnam par nges pa shes/ /khyod dga' dus la deng bab mya ngan ma byed cig /pad ma rnyis pa lta bur ci phyir deng lus dman/ /me tog 'bras</text></item>
<item><p>247b2</p><section>dkon brtsegs</section><text>bu yal ga 'dab rgyas skyed mos tshal/ /sna tshogs steng bzhag lha yi sna tshogs shing rta 'dra/ /soms shig khyod kyi na tshod 'di ni thog ma yin/ /dga' ba'i dus la bab kyis deng 'dir bu dga' gyis/ /khyod kyi khrus ched rdzing 'di lha rnams kyi yang 'dra/ /ud</text></item>
<item><p>247b3</p><section>dkon brtsegs</section><text>pa la dang pad ma dag gi tshal gyis gang / /pad ma rnams kyang bung ba rgyags pa mchog gis brgyan/ /de la bu soms su zhig 'di la dga' mi byed/ /dang pa rma bya ne tso khu byug ri skegs dang / /ka la ping ka shang shang te'u dang ku na la/ /yid 'ong sgra ldan gangs nye spos</text></item>
<item><p>247b4</p><section>dkon brtsegs</section><text>ngad ldang 'dra ba/ /thos nas mi gang 'di la dga' ba 'thob mi 'gyur/ /gzhal med khang dag mu tig drar bcas nor bu gtsug /gser dang bai dUr+yas spras rnam rgyal khang pa 'dra/ /rin chen khri mchog dam pa rnams kyang rab bting ba/ /gser dril g.yer ka ta la'i phreng ba</text></item>
<item><p>247b5</p><section>dkon brtsegs</section><text>sgra snyan pa/ /zab cing brtan pa mchog gi sil snyan sgra sgrogs pa/ /khyod kyi ched du srang rnams su yang sbyin rgya che/ /bu mo stong dag glu mchog snyan pa'i sgra 'byin pa/ /dga' tshal lha yi bu mo rnams kyi 'dra ba sgrog /mtho ris 'dra ba'i gnas yid 'ong la ci yi phyir/ /</text></item>
<item><p>247b6</p><section>dkon brtsegs</section><text>rnam par g.yeng ba'i sems kyis bu khyod dga' mi byed/ /gzhon nu khyod kyi rtsed grogs lha yi bu 'dra ba/ /bu pho de dag rnams dang lhan cig rtsed mo gyis/ /khyod kyi pha dang ma yang mchi mas brnangs shing 'dug /skye bo 'di la sdug bsngal snying rje med dam ci/ /'dus byas</text></item>
<item><p>247b7</p><section>dkon brtsegs</section><text>yid byung 'dod pa'i longs spyod don mi gnyer/ /yon tan bsags pa srid pa'i skyon mthong des smras pa/ /'khor ba'i dra bar chud pa'i 'gro ba 'di bltas nas/ /thar pa don gnyer pa la smras pa yab gson cig /lha cig sus kyang bdag la mi dga' bgyis ma mchis/ /</text></item>
<item><p>248a1</p><section>dkon brtsegs</section><text>bdag ni da ltar 'dod pa'i yon tan mos ma lags/ /nyon mongs gang dag ngan 'gro'i g.yang sar ltung byed pa/ /sdug pa thams cad dgra dang mtshungs te rjes mi srung / /mi mkhas byis pa skye bo de dag bud med dga'/ /bdud kyi zhags pa yon tan 'ching</text></item>
<item><p>248a2</p><section>dkon brtsegs</section><text>ba g.yang sa che/ /rtag tu 'phags pa'i skye bos de dag de ltar smad/ /sems dmyal ngan 'gro mya ngan rtsa ba ci phyir bsten/ /bud med 'di dag lpags pa'i gzugs kyis dga' ba tsam/ /bdag ni rus rgyus 'khrul 'khor mi gtsang don mi gnyer/ /khrag dang gcin dang</text></item>
<item><p>248a3</p><section>dkon brtsegs</section><text>mi gtsang ba dang dri ma 'dzag /gsal ba dur khrod 'dra la ji ltar dga' bar bgyi/ /glu dang gar dang rol mo'i dbyangs sgra gzung mi bgyi/ /dga' ba rmi lam 'dra ba mi mkhas rmongs par bgyid/ /kun tu rtog pa sred gyur mi mkhas 'dir brlag gis/ /ci phyir byis pa'i skye bo</text></item>
<item><p>248a4</p><section>dkon brtsegs</section><text>lta bur nyon mongs 'khol/ /shing lcug 'di dag thams cad dgun gyi dus byung na/ /dgon dung shing ltar 'gyur te dga' bar 'gyur ma lags/ /mi rtag 'di yis dpal rnams thams cad bshig gyur te/ /srog g.yor gyur kyang gti mug gis ni bag med gyur/ /sems</text></item>
<item><p>248a5</p><section>dkon brtsegs</section><text>ni rgya mtsho lta bur tshim par byed mi nus/ /srid pa rab tu 'phel la dga' bas phyir zhing 'dod/ /'dod rgyus phan tshun gsod pa'i 'gro la bltas nas su/ /'di na ji ltar lhun po rlung gis mi bskyod bzhin/ /rgyal po khyod dang pha dang lhan cig skyes pa dang / /gnyen gyi skye bo</text></item>
<item><p>248a6</p><section>dkon brtsegs</section><text>chung ma ngan song bdag skyabs min/ /bdag cag thams cad rtswa rtse'i zil pa 'dra ba ste/ /sems kyi dbang du 'gro bar ma gyur bag yod mdzod/ /mi dbang dar la bab pa mi rtag cir mi rung / /srog kyang ri yi chu ltar myur 'gro cir mi rung / /'dus byas 'di zad glog sprin 'dra ste</text></item>
<item><p>248a7</p><section>dkon brtsegs</section><text>cir mi rung / /rgyal po mkhas la srid gsum 'dod la chags pa ngan/ /lha rnams kyis ni bdag la bag yod 'gyur gyis shig /byang chub sems dpa' yul la chags pa min zhes bskul/ /'jig rten phan pa snying brtse sangs rgyas 'dir 'gyur bgyi/ /rgyal po bag med spyod</text></item>
<item><p>248b1</p><section>dkon brtsegs</section><text>la byang chub yod ma lags/ /rgyal po gang zhig 'dod pas g.yen spyo sems 'khol ba/ /de ni bsod nams chud za dga' zhing mtho ris ldog /'tshe ba shin tu rgyags pa nam yang spyad mi bgyi/ /skon par bcug pa'i bya ltar ji ltar dbugs phyin 'gyur/ /khams rnams sbrul dang 'dra zhing phung po gshed ma</text></item>
<item><p>248b2</p><section>dkon brtsegs</section><text>'dra/ /zag dang bcas pa'i sems ni don med grong stong mtshungs/ /rgyal po 'di na dug sdong me tog rgyas 'dra'i lus/ /chu bo rnams kyis bdas na bdag 'dir ji ltar dga'/ /rab tu gsal gnas 'bar ba nam mkha' lta bu dang / /'gro ba ngan zhugs 'gro ba 'di la bdag bltas nas/ /</text></item>
<item><p>248b3</p><section>dkon brtsegs</section><text>rgyal po de ring 'dir ni de dag dgrol ba dang / /gnyid log sad par bgyi dang nad pa gso ba dang / /zug rngu rtsad nas gdon dang lam log bzlog pa'i phyir/ /bdag gis zhi ba'i chos kyi gru ni myur du sbyar/ /stong chen du ni bcings pa rnam grol rab bsgrags nas/ /</text></item>
<item><p>248b4</p><section>dkon brtsegs</section><text>legs par bshad pas ring nas dbul ba tshim par bgyi/ /ngan 'gro'i lam du lhung ba dag kyang gdon par bgyi/ /long ba mig sbyin sred pa'i 'khri shing bskam par bgyi/ /rnam grol mchog phyir shes rab 'od zer mar me byas/ /de yis srid gsum gar la lta ba 'drar</text></item>
<item><p>248b5</p><section>dkon brtsegs</section><text>mthong 'gyur/ /byams dang snying brtse snying rje pha rol phyin pa sprin/ /sems can bde 'brug lhag mthong glog gi phreng ba dang / /byang chub yan lag bde bsil char rgyun 'dra ba yis/ /'gro ba yun ring dus nas gdungs pa bsil bar bgyi/ /rgyal po bdag ni de dran gyur nas</text></item>
<item><p>248b6</p><section>dkon brtsegs</section><text>'dir mchis te/ /bdag ni 'dus byas 'dod pa kun la smon ma mchis/ /byang chub don gnyer sems can ched du 'dir spyad bgyi/ /gcig tu nges te bdag ni srid la dga' ma mchis/ /rgyal po 'di na shes bzhin su zhig dgra khrod gnas/ /blo dang ldan pa su zhig</text></item>
<item><p>248b7</p><section>dkon brtsegs</section><text>'jigs bcas lam du 'gro/ /mig dang ldan pa su zhig 'di na g.yang sar ltung / /byang chub lam shes nas ni su zhig bag med 'gyur/ /'gro ba thams cad rgyun 'gro bdag ni rgyun zlog pa/ /rgyal po tshig tsam gyis ni byang chub thob mi nus/ /lhun po'i rtse nas</text></item>
<item><p>249a1</p><section>dkon brtsegs</section><text>rgya mtsho'i nang du mchod spro yi/ /bdag 'dir 'dod pa rnams kyis yid dga' de lta min/ /rgyal po dam pa rang gnyen thabs cig myur du bzhud/ /yul 'khor dga' ba thams cad 'jig rten kun la stsol/ /gang dag bsam pa ji bzhin blangs nas</text></item>
<item><p>249a2</p><section>dkon brtsegs</section><text>mchi bar 'gyur/ /yab bdag bag med rgyal srid bye ba 'tshal ma lags/ /bud med tshogs kyi nang du gnas pas byang chub dang / /grub bde zhi ba bla med gnas ni thob mi nus/ /dgon par dgyes pas rgyal bas byang chub brnyes pas na/ /bdag ni ri dang nags khrod</text></item>
<item><p>249a3</p><section>dkon brtsegs</section><text>mchis te gnas par bgyi/ /yul 'khor skyong de nas rgyal bu gzhon nu bsod nams kyi 'od zer khang nang na 'dug bzhin du yid byung ba dang ldan pa'i sems kyis bud med de dag dang lhan cig 'chag cing de spyod lam gsum gyis gnas so/ /gsum gang zhe na/ 'di lta</text></item>
<item><p>249a4</p><section>dkon brtsegs</section><text>ste/ 'greng ba dang / 'gro ba dang / 'dug pa ste/ rmugs pa dang gnyid yongs su spangs so/ /khang pa'i steng du song ste sa brgyad la gnas nas de nam gyi gung la bab pa'i dus kyi tshe gnas gtsang ma'i ris kyi lha rnams sangs rgyas kyi bsngags pa rgya cher brjod cing bar snang la</text></item>
<item><p>249a5</p><section>dkon brtsegs</section><text>'gro ba dang / chos dang / dge 'dun gyi bsngags pa rgya cher brjod cing 'gro ba thos so/ /thos nas kyang yul 'khor skyong rgyal bu gzhon nu bsod nams kyi 'od zer spu zing zhes byed par gyur nas mchi ma zag cing skyo ba skyes te thal mo sbyar nas lha rnams la tshigs su bcad de smras</text></item>
<item><p>249a6</p><section>dkon brtsegs</section><text>pa/ lha rnams sdug bsngal bdag la thugs rje bskyed nas ni/ /gal te skyo mi mdzad na cung zhig zhu bar bgyi/ /su yi yon tan brjod cing bar snang 'di las bzhud/ /tshig de thos nas bdag 'dir yid ni bde bar gyur/ /yul 'khor skyong de nas lha de dag gis</text></item>
<item><p>249a7</p><section>dkon brtsegs</section><text>rgyal bu gzhon nu bsod nams kyi 'od zer la tshigs su bcad pas slar smras pa/ gzhon nu khyod kyis sangs rgyas thos par ma gyur tam/ /don grub blo zhes bya ste skyabs med rnams kyi skyabs/ /de bzhin spyod mkhas bsod nams shes rab yon tan mchog /</text></item>
<item><p>249b1</p><section>dkon brtsegs</section><text>de yi dge 'dun khrag khrig stobs bcu bsam gtan pa/ /bsod nams kyi 'od zer gyis smras pa/ bdag ni rgyal ba lta 'tshal de yi gzugs ci 'dra/ /de yi kha dog ci 'dra thams cad bka' stsol cig /ji ltar spyad na sems can kun mgon gcig 'gyur ba/ /</text></item>
<item><p>249b2</p><section>dkon brtsegs</section><text>byang chub spyod pa ci 'dra bdag ni yongs su 'dri/ /de nas lha de dag gis rgyal bu gzhon nu bsod nams kyi 'od zer la tshigs su bcad pas slar smras pa/ de yi gtsug tor de yi rtse la gser mdzes bzhin/ /dbu skra 'jam zhing mdzes la g.yas su 'khyil ba ste/ /</text></item>
<item><p>249b3</p><section>dkon brtsegs</section><text>de yi mdzod spu mkha' la nyi ltar lham me ba/ /nor bu shel ltar rnam par dag cing g.yas su 'khyil/ /spyan dag bung ba'i tshogs dang ud pa la sngon po 'dra/ /mi dbang seng ge'i 'gram pa rang byung bim pa'i sgros/ /sems can lhan cig 'od zer bye ba mtha' yas</text></item>
<item><p>249b4</p><section>dkon brtsegs</section><text>'gyed/ /stong gsum rgyas par 'gengs shing ngan 'gro rnams kyang skems/ /de yi tshems ni rab dkar kha ba dngul ltar dag /bzhi bcu mnyam zhing thags bzang rmad byung legs par grub/ /rgyal ba dam pa mchog de'i tshems kyi mche ba bzhi/ /de yi ljags ni</text></item>
<item><p>249b5</p><section>dkon brtsegs</section><text>rab yangs rang gi zhal gdong khebs/ /rgyal ba de yi gsung ni ri mchog 'dra ba'i don/ /shin tu tshim byed 'brel cing gya gyu med pa ste/ /tshangs dbyangs shin tu snyan pa sil snyan stong 'dra ba/ /yid gnyis 'joms pa 'dod pa rnams ni tshim byed pa/ /rgyal</text></item>
<item><p>249b6</p><section>dkon brtsegs</section><text>ba'i gsung ni lha yi sgra skad tshim byed pa/ /yon tan sna tshogs tshang ba byang chub yan lag 'thun/ /chos kyi phreng ba yid 'ong brgya stong rab brgyus pa/ /sil snyan dga' ba bsgrags pa lha klu nyams dga' ba/ /mi ci ka la ping ka khu byug ngur pa dang / /rma bya ngang pa sgra snyan ku</text></item>
<item><p>249b7</p><section>dkon brtsegs</section><text>na la yi sgra/ /tshangs pa'i sgra dbyangs mi ci dbyangs kyi yan lag 'dra/ /ma 'khrul sdig med don rnams thams cad rtogs byed pa/ /rmad byung shel ltar 'jam zhing mkhas pa'i yid 'ong ba/ /skul ba 'dul bar 'gyur ba spyod pa dgar 'gyur ba/ /gzhan gyi spyod</text></item>
<item><p>250a1</p><section>dkon brtsegs</section><text>dang 'thun pa zhus na tshim byed pa/ /chos kyi dbang phyug de yi gsung gi yon tan 'di/ /ston pa'i mgul mdzes dung dang 'dra zhing dpung mgo zlum/ /dbyug pa lta bur phyag ring de yi bdun yang mtho/ /phyag mdzes sna tshogs sor mo rnams ni ring zhing</text></item>
<item><p>250a2</p><section>dkon brtsegs</section><text>zlum/ /rgyal ba de yi sku ni btso ma'i gser gyi mdog /ba spu g.yas su 'khyil cing gyen du re re skyes/ /lte ba mtha' dag zab cing gsang sbubs rta yi 'dra/ /rang byung e n+ya'i byin pa glang po'i sna 'dra'i brla/ /zhabs mthil mdzes par bris pa bkra shis 'khor lo'i mtshan/ /glang</text></item>
<item><p>250a3</p><section>dkon brtsegs</section><text>po'i dbang po'i 'gros stobs seng ge'i rtsal gyi stobs/ /khyu mchog bsgyings pa'i stobs can dbang po'i mchod sdong rgyas/ /mkha' las me tog char bab me tog gdugs su gyur/ /gshegs pa'i rjes 'gro 'di dag de yi rmad byung chos/ /rgyal ba rnyed dang ma rnyed bde dang sdug</text></item>
<item><p>250a4</p><section>dkon brtsegs</section><text>bsngal dang / /grags dang ma grags de bzhin bstod dang smad pa yis/ /pad ma chu ltar thams cad du yang gos pa med/ /mi yi seng ge de 'dra mtshungs pa'i sems can med/ /yul 'khor skyong de nas rgyal bu gzhon nu bsod nams kyi 'od zer gyis sangs rgyas kyi bsngags</text></item>
<item><p>250a5</p><section>dkon brtsegs</section><text>pa thos shing chos dang dge 'dun gyi bsngags pa thos nas tshim zhing mgu la yi rangs shing rab tu dga' ste/ dga' ba dang yid bde ba skyes par gyur to/ /yul 'khor skyong de nas rgyal bu gzhon nu bsod nams kyi 'od zer 'di snyam du sems te/ sangs rgyas bcom ldan 'das</text></item>
<item><p>250a6</p><section>dkon brtsegs</section><text>de ci 'dra ba dang / de'i dge 'dun phun sum tshogs pa ci 'dra ba dang / des mngon sum du byas pa'i chos ci 'dra ba dang / de'i slob ma phun sum tshogs pa ci 'dra ba dang / ji ltar 'khor ba ya nga ba dang phrad pa dang / byas pa mi gzo ba dang / ji ltar 'khor ba na byis pa so so'i</text></item>
<item><p>250a7</p><section>dkon brtsegs</section><text>skye bo dag byas pa mi gzo ba dang / ji ltar 'jig tshogs la lta ba ya nga ba dang / ji ltar khyim gyi gnas nyes dmigs mang ba dang / ji ltar 'dod pa dag nyes pa mang ba dang / ji ltar mkhas pa rnams kyis bag med pa dmad pa dang / ji ltar ma rig pa'i mun nag rmongs pa</text></item>
<item><p>250b1</p><section>dkon brtsegs</section><text>dang / ji ltar 'du byed rnams rtogs par dka' ba dang / ji ltar sems gdul dka' ba dang / ji ltar ming dang gzugs zab pa dang / ji ltar skye mched drug dbugs 'byin pa med pa dang / ji ltar reg pa yongs su ma shes te sdug bsngal rnam par smin pa dang /</text></item>
<item><p>250b2</p><section>dkon brtsegs</section><text>ji ltar tshor ba nyes dmigs mang ba dang / ji ltar srid pa'i 'ching ba dam pa dang / ji ltar nye bar len pa las 'byung bar dka' ba dang / ji ltar srid pa'i sred pa'i 'phags pa ma yin pa dang / ji ltar srid pa yod na skye ba rgyun gcad dka' ba dang / ji ltar dga' ba</text></item>
<item><p>250b3</p><section>dkon brtsegs</section><text>rnam par 'gyur bar byed pa dang / ji ltar nad kyis rnam par 'jig par byed pa dang / ji ltar 'chi ba rjes su mi srung ba dang / ji ltar 'jug pa ro bro ba chung ba dang / ji ltar srid par mngon par 'grub pa nyes dmigs mang ba dang / ji ltar de bzhin gshegs pa'i bstan</text></item>
<item><p>250b4</p><section>dkon brtsegs</section><text>pa nyams dga' ba ltar 'di mi nus te/ 'dod pa'i khol po nyon mongs pa/ rmongs pa/ sems tha ba can/ bag med pa la dga' ba/ byis pa'i nang na 'dug pa/ tshul bzhin ma yin pa'i sems dang ldan pa/ 'khor ba la chags pa'i sems dang ldan pa/</text></item>
<item><p>250b5</p><section>dkon brtsegs</section><text>skye bo ma rungs pa'i nang na 'dug pas ni bde 'gro'i lam yang rnam par spyad par mi nus na/ bla na med pa yang dag par rdzogs pa'i byang chub mngon par rdzogs par sangs rgyas par lta ga la 'gyur snyam mo/ /de yang 'di snyam du sems te/ bdag sgo nas byung na ni nye du'i</text></item>
<item><p>250b6</p><section>dkon brtsegs</section><text>tshogs kyis bar chad byas su 'ong gis bdag khang steng 'di nas thur du mchong ngo / /snyam mo/ /yul 'khor skyong de nas rgyal bu gzhon nu bsod nams kyi 'od zer bcom ldan 'das de bzhin gshegs pa don grub blo de ga la ba de logs su phyogs te/ khang pa de nas</text></item>
<item><p>250b7</p><section>dkon brtsegs</section><text>mchongs nas tshig 'di skad du gal te de bzhin gshegs pa de thams cad mkhyen cing thams cad gzigs she na/ de bzhin gshegs pa des bdag la dgongs su gsol/ zhes kyang smras so/ /yul 'khor skyong de nas de bzhin gshegs pa dgra bcom pa yang dag</text></item>
<item><p>251a1</p><section>dkon brtsegs</section><text>par rdzogs pa'i sangs rgyas don grub blos phyag g.yas pa brkyang ste 'od phyung nas/ 'od des rgyal bu gzhon nu bsod nams kyi 'od zer la reg go /'od de las kyang pad ma 'dab ma brgya stong yod pa shing rta'i 'phang lo tsam byung bar gyur to/ /pad ma de las kyang</text></item>
<item><p>251a2</p><section>dkon brtsegs</section><text>'od zer brgya stong byung ste snang ba chen por gyur nas/ snang ba des rgyal bu gzhon nu bsod nams kyi 'od zer khyab par gyur to/ /yul 'khor skyong de nas rgyal bu gzhon nu bsod nams kyi 'od zer pad ma de la 'dug nas/ bcom ldan 'das de bzhin gshegs pa dgra bcom pa yang</text></item>
<item><p>251a3</p><section>dkon brtsegs</section><text>dag par rdzogs pa'i sangs rgyas don grub blo de ga la ba de logs su thal mo sbyar ba btud de/ sangs rgyas la phyag 'tshal lo zhes lan gsum ched du brjod pa ched du brjod do/ /yul 'khor skyong de nas de bzhin gshegs pa don grub blo des 'od de brtul ba dang gzhon nu de sdong po</text></item>
<item><p>251a4</p><section>dkon brtsegs</section><text>bcad pa 'gyel ba bzhin du de bzhin gshegs pa'i zhabs kyi drung du babs te/ de bzhin gshegs pa de la lan brgya stong du phyag 'tshal to/ /yul 'khor skyong de nas rgyal bu gzhon nu bsod nams kyi 'od zer gyis bcom ldan 'das de bzhin gshegs pa don grub blo la tshigs</text></item>
<item><p>251a5</p><section>dkon brtsegs</section><text>su bcad de gsol pa/ bdag ni ring nas na ste ring nas ldongs/ /tshegs ches sman pa'i rgyal po khyod rnyed do/ /ji ltar bde gshegs bstan la gnas nas ni/ /bdag gis 'thob 'gyur mgon po bstan du gsol/ /'dren pa bdag gis bag mchis thos pa</text></item>
<item><p>251a6</p><section>dkon brtsegs</section><text>ni/ /mtshan mo bar snang lha las thos lags te/ /thos nas skyo ste bdag ni 'dir mchis na/ /mi rnams bag mchis 'gyur ba ji lta bu/ /lam nyams pa la de ring ston gyur cig /ldongs par gyur pa'i mig tu deng gyur cig /dad pa'i 'byung gnas gso</text></item>
<item><p>251a7</p><section>dkon brtsegs</section><text>mdzad thugs rje ldan/ /g.yang sa chen po 'di las bdag phyung shing / /dbul por gyur pa bdag ni bsdu bar mdzod/ /mgon po bcings pa bdag ni deng dgrol mdzod/ /som nyir bcas pa'i yid gnyis gcad du gsol/ /byang chub lam la spyod pa bdag lung</text></item>
<item><p>251b1</p><section>dkon brtsegs</section><text>ston/ /chus khyer bdag la 'gram ni bstan du gsol/ /mun pa bdag la sgron ma mdzad du gsol/ /rmar gyur bdag la rma med mdzad du gsol/ /sman pa'i rgyal po bdag gi zug rngu phyung / /khyod kyis ngan 'gro dag las bdag thar mdzod/ /srid par</text></item>
<item><p>251b2</p><section>dkon brtsegs</section><text>dmigs pa 'dzin pa gcad du gsol/ /yan lag brgyad pa'i lam gyi lam chen gyis/ /mya ngan chu chen pha rol bsgral du gsol/ /srog ni zad pa'i chos can tshe yang thung / /dge ba bar chad mang po 'byung ba ste/ /bsod nams rnam smin ring por mi thogs</text></item>
<item><p>251b3</p><section>dkon brtsegs</section><text>'grub/ /bdag gis dal ba don rnyed gcig nges gsungs/ /byang chub sems dpa' ji ltar bag mchis 'gyur/ /ji ltar byang chub spyod pa mchog spyad pa/ /'gro ba srid pa'i 'ching las thar 'gyur ba/ /'jig rten mgon po de dag bdag lung ston/ /</text></item>
<item><p>251b4</p><section>dkon brtsegs</section><text>yul 'khor skyong de nas de bzhin gshegs pa don grub blos rgyal bu gzhon nu bsod nams kyi 'od zer gyi lhag pa'i bsam pa mkhyen nas byang chub sems dpa'i spyod pa rgya cher yang dag par bstan to/ /rgyal bu gzhon nu bsod nams kyi 'od zer gyis de thos nas/ rnam par thar</text></item>
<item><p>251b5</p><section>dkon brtsegs</section><text>pa zhes bya ba'i gzungs thob bo/ /mngon par shes pa lnga yang thob ste/ de nam mkha' la gnas nas me tog rnams mngon par sprul te de bzhin gshegs pa de la gtor/ mngon par gtor to/ /yul 'khor skyong de nas rgyal bu gzhon nu bsod nams kyi 'od zer</text></item>
<item><p>251b6</p><section>dkon brtsegs</section><text>bar snang de las babs te bcom ldan 'das de bzhin gshegs pa don grub blo de la tshigs su bcad pas mngon par bstod pa/ mtshan mchog ldan pa dri med zla ba'i zhal/ /gser mdog 'dra ba khyod la phyag 'tshal lo/ /rdul bral khyod 'dra srid pa gsum ma mchis/ /</text></item>
<item><p>251b7</p><section>dkon brtsegs</section><text>mnyam med mkhyen chen khyod la phyag 'tshal lo/ /rgyal ba'i dbu skra 'jam mdzes snum zhing bzang / /khyod kyi gtsug tor 'di na ri rgyal bzhin/ /gtsug tor mi mthong khyod dang mtshungs ma mchis/ /thub pa khyod kyi smin mtshams mdzod spu mdzes/ /kun da zla ba kha</text></item>
<item><p>252a1</p><section>dkon brtsegs</section><text>ba dung ltar dkar/ /thugs rje gang gis 'gro ba 'di gzigs pa/ /spyan mchog bzang po ud pal sngon po 'dra/ /rgyal ba dri med spyan la phyag 'tshal lo/ /ljags yangs srab la zangs kyi mdog 'dra ba/ /de yis rang gi zhal gyi</text></item>
<item><p>252a2</p><section>dkon brtsegs</section><text>gdong yang khebs/ /chos gsung bas ni 'gro ba 'dul bar mdzad/ /'jam snum gsung ldan khyod la phyag 'tshal lo/ /tshems bzang shin tu brtan pa rdo rje 'dra/ /bcu dang sum cu snyoms shig thags bzang ba/ /'dzum pa mdzad na 'gro ba 'dul bar bgyid/ /</text></item>
<item><p>252a3</p><section>dkon brtsegs</section><text>bden gtam snyan pa khyod la phyag 'tshal lo/ /rgyal ba khyod kyi gzugs dang mtshungs ma mchis/ /'od kyis zhing brgya dag kyang snang bar bgyid/ /'jig rten na ni tshangs dbang skyong de dag /bcom ldan khyod kyi 'od kyis zil du brlag /e n+ya'i byin pa mnyam med</text></item>
<item><p>252a4</p><section>dkon brtsegs</section><text>bcom ldan 'das/ /glang po'i rgyal po rma bya seng ge'i stabs/ /bcom ldan gnya' shing gang du gzigs shing gshegs/ /sa dang ri dang dam pa g.yo bar mdzad/ /bcom ldan khyod sku mtshan gyis brgyan pa ste/ /khyod kyi lpags pa 'jam zhing gser mdog</text></item>
<item><p>252a5</p><section>dkon brtsegs</section><text>'dra/ /'gro bas gzugs 'di lta bas ngoms mi 'gyur/ /khyod ni mtshungs pa ma mchis gzugs dang ldan/ /khyod sngon bskal pa brgyar ni dka' thub spyad/ /khyod gtong dul dang sbyin pa kun la dgyes/ /sems can kun la thugs rje byams thugs ldan/ /</text></item>
<item><p>252a6</p><section>dkon brtsegs</section><text>mchog tu thugs rje can la phyag 'tshal lo/ /khyod ni sbyin dang tshul khrims rtag tu dgyes/ /khyod ni bzod dang brtson 'grus dgyes rab brtan/ /khyod ni bsam gtan shes rab 'od gzi mnga'/ /mtshungs med ye shes mnga' la phyag 'tshal lo/ /khyod ni smra</text></item>
<item><p>252a7</p><section>dkon brtsegs</section><text>ba ngan pa'i tshogs can 'joms/ /khyod ni seng ge lta bur 'khor du sgrogs/ /khyod ni sman pa'i rgyal po dri gsum sel/ /mchog tu dga' mdzad khyod la phyag 'tshal lo/ /thub pa sku gsung thugs ni rnam par dag /pad ma chus ltar srid pa gsum mi gos/ /</text></item>
<item><p>252b1</p><section>dkon brtsegs</section><text>khyod ni tshangs dbyangs ka la ping ka'i skad/ /srid gsum pha rol gshegs la phyag 'tshal lo/ /khyod kyis 'gro 'di sgyu ma lta bu dang / /gar la lta dang rmi lam 'dra ba dang / /bdag med sems can med cing srog 'gro med/ /chos rnams smig rgyu chu zla 'dra</text></item>
<item><p>252b2</p><section>dkon brtsegs</section><text>bar mkhyen/ /stong pa zhi ba skye ba med pa'i tshul/ /ma shes pas ni 'gro ba 'khyams gyur te/ /thugs rje thabs tshul rigs pa brgya dag gis/ /de dag rnams ni 'dzud par mdzad pa lags/ /'dod chags la sogs nad mang brgya dag gis/ /skrag par</text></item>
<item><p>252b3</p><section>dkon brtsegs</section><text>gyur pa'i 'gro la rtag gzigs te/ /bde gshegs sems can brgya dag yongs 'grel cing / /zla med sman pa lta bur rnam par rgyu/ /skye dang rga dang 'chi dang mya ngan non/ /sdug dang bral dang smre sngags 'don pa brgyas/ /rtag tu na ba'i 'gro rnams gzigs</text></item>
<item><p>252b4</p><section>dkon brtsegs</section><text>nas ni/ /thub pa thugs rjes yongs su 'grel cing rgyu/ /dud 'gro dmyal ba'i 'gro rnams su/ /'gro kun shing rta'i 'phang lo bzhin du 'khor/ /glen pa dmigs bu ma mchis mgon ma mchis/ /de la lam gyi dam pa ston par mdzad/ /</text></item>
<item><p>252b5</p><section>dkon brtsegs</section><text>gtso bo mtshungs pa med pas gang bstan pa/ /'phags lam de nyid gang dag sngon chad kyi/ /chos kyi dbang phyug 'gro ba'i don mdzad pa/ /rgyal ba de dag rnams kyis rab tu gsungs/ /'jam zhing mnyen la yid du 'ong ba'i mchog /tshangs las lhag par</text></item>
<item><p>252b6</p><section>dkon brtsegs</section><text>mchog tu dga' bgyid pa/ /dri za mi ci lha yi bu mo mchog /sgra de zil gyis mnan nas gsung ba mdzad/ /bden dang drang ba mi zad thabs tshul gyis/ /yongs sbyangs yon tan mtha' yas ldan pa'i gsung / /de thos sems can khrag khrig phrag brgya</text></item>
<item><p>252b7</p><section>dkon brtsegs</section><text>dag /theg pa gsum gyis zhi bar mchi bar bgyid/ /khyod la mchod pas lha yi bde ba ni/ /rnam pa mang dang de bzhin mi yi 'thob/ /mi yi bdag po 'gro la phan bgyid pa/ /phyug cing nor che 'byor ba chen por 'gyur/ /mtshungs med khyod la dang</text></item>
<item><p>253a1</p><section>dkon brtsegs</section><text>pa bskyed pas ni/ /gling bzhi'i bdag po 'khor los sgyur ba mchog /'gro la dge ba bcu po kun 'byed pa/ /rin chen rab bzang bdun ldan thob par 'gyur/ /rgyal ba khyod la mchod pa bgyis pas ni/ /tshangs pa brgya byin 'jig rten</text></item>
<item><p>253a2</p><section>dkon brtsegs</section><text>bdag po dang / /yongs su dga' ldan lha yi bdag po dang / /gzhan 'phrul ba dang 'thab bral rab dgar 'gyur/ /'gro ba'i sdug bsngal rnam mang sel mdzad pa/ /mnyam med khyod la mchod dang mthong ba dang / /thos pa'ang de ltar 'bras bu mchis lags te/ /</text></item>
<item><p>253a3</p><section>dkon brtsegs</section><text>gnas mchog rga shi med pa 'thob par 'gyur/ /bcom ldan lam la mkhas shing lam mkhyen pa/ /'jig rten 'di ni ngan pa'i lam las bzlog /bcom ldan 'gro ba dag ni 'phags pa'i lam/ /bde ba zhi ba rdul dang bral 'god pa/ /bsod nams gter khyod</text></item>
<item><p>253a4</p><section>dkon brtsegs</section><text>bsod nams don gnyer ba'i/ /bsod nams bgyi ba rtag tu mi bas te/ /byang chub dam pa ma thob bar du ni/ /bskal pa bye ba mang por bas mi 'gyur/ /gzhan 'phrul 'dra ba rtag tu dga' bgyid pa/ /yongs su dag cing mdzes pa 'thob par 'gyur/ /dam pa'i zhing du</text></item>
<item><p>253a5</p><section>dkon brtsegs</section><text>lus dang ngag yid kyis/ /sems can dag ni rnam par dag par 'gyur/ /rgyal ba mchod mi yis 'di la sogs/ /yon tan rnam pa du ma 'thob par 'gyur/ /mtho ris thar pa mi yi bde ba dang / /'gro ba kun gyi bsod nams gter 'thob 'gyur/ /khyod kyi brjod</text></item>
<item><p>253a6</p><section>dkon brtsegs</section><text>dang grags pa rgya chen po/ /phyogs rnams kun gyi zhing mang brgyar yang mchis/ /rgyal ba khyod kyi bsngags pa'i phreng ba ni/ /bde bar gshegs rnams 'khor du rtag par sgrogs/ /rims nad bral zhing 'gro ba thar mdzad pa/ /mthong na dga' ba thugs rje mchog ldan</text></item>
<item><p>253a7</p><section>dkon brtsegs</section><text>pa/ /bcom ldan dbang po zhi ba zhi dgyes pa/ /mi mchog dam pa khyod la phyag 'tshal lo/ /bdag gis rgyal ba khyod kyi gsung thos nas/ /mngon par shes pa lnga thob mkha' la gnas/ /dpa' bo bde gshegs mtshungs par bdag 'gyur te/ /dri med chos ni 'gro la rnam par dbye/ /</text></item>
<item><p>253b1</p><section>dkon brtsegs</section><text>lha dang mi dang klus mchod bde bar gshegs/ /yon tan kun gyi mthar phyin deng bstod pas/ /bsod nams rgya chen gang bsgrubs gyur pa des/ /'gro ba sangs rgyas go 'phang thob par shog /yul 'khor skyong de nas mtshan mo de'i nam nangs pa dang / rgyal po 'od zer ldan</text></item>
<item><p>253b2</p><section>dkon brtsegs</section><text>gyis gzhon nu'i bud med kyi 'khor du ngu ba'i sgra thos so/ /thos nas kyang myur ba myur bar rings pa'i gzugs kyis grong khyer dga' mchog ga la ba der song ste phyin nas 'di skad ces smras so/ /khyed ci'i phyir du/ de dag gis smras pa/ rgyal bu gzhon nu bsod nams</text></item>
<item><p>253b3</p><section>dkon brtsegs</section><text>kyi 'od zer mi gda' ba'i slad du'o/ /yul 'khor skyong de nas rgyal po 'od zer ldan gzhon nu'i phyir shing bcad pa bsgyel ba ltar sa la 'gyel te langs nas ngu zhing grong khyer der lan stong du yongs su btsal to/ /yul 'khor skyong de nas grong khyer de na grong khyer gyi lha gang yin pa des rgyal</text></item>
<item><p>253b4</p><section>dkon brtsegs</section><text>po 'od zer ldan la 'di skad ces smras so/ /rgyal po chen po gzhon nu ni de bzhin gshegs pa don grub blo la blta ba dang / phyag bya ba dang / mchod pa bya ba dang / bsnyen bkur bya ba'i phyir shar phyogs logs su song ngo / /yul 'khor skyong de nas rgyal po 'od zer ldan gzhon</text></item>
<item><p>253b5</p><section>dkon brtsegs</section><text>nu btsal ba'i phyir btsun mo'i 'khor dang / srog chags bye ba khrag khrig brgya stong phrag brgyad cu rtsa bzhi dang lhan cig tu shar phyogs kyi cha ga la ba der song ste/ de bzhin gshegs pa dgra bcom pa yang dag par rdzogs pa'i sangs rgyas don grub blo ga la ba der song nas phyin pa dang /</text></item>
<item><p>253b6</p><section>dkon brtsegs</section><text>bcom ldan 'das kyi zhabs la mgo bos phyag 'tshal te phyogs gcig tu 'dug go /phyogs gcig tu 'dug nas kyang rgyal po 'od zer ldan gyis bcom ldan 'das la tshigs su bcad pas mngon par bstod pa/ srid gsum khyod mtshungs ma mchis lhag pa ga la mchis/ /</text></item>
<item><p>253b7</p><section>dkon brtsegs</section><text>sems can dam pa lha dbang lha min rgyal pos bkur/ /skye bo khyod kyi gzugs la lta bas ngoms mi 'gyur/ /yon tan ye shes rgya mtsho dpal la phyag 'tshal lo/ /rgyal ba khyod sku sum cu rtsa gnyis mtshan rab dag /lhun po rin chen mchog gis spras ltar yongs su dag /</text></item>
<item><p>254a1</p><section>dkon brtsegs</section><text>rgyal ba sdug cing 'jam lags gser gyi kha dog 'dra/ /blta sdug gzugs mnga' thub pa'i sku la phyag 'tshal lo/ /bskal pa bye brgya bsam gyis mi khyab brtul zhugs spyad/ /bskal pa bye ba brgya mang sangs rgyas bsti stang mdzad/ /sngon chad mchod sbyin brgya phrag bsam</text></item>
<item><p>254a2</p><section>dkon brtsegs</section><text>gyis mi khyab mdzad/ /des na khyod sku bzang zhing shin tu mdzes pa lags/ /sbyin dang tshul khrims ting nge 'dzin dang shes rab dang / /bzod dang brtson 'grus bsam gtan thabs kyis khyod gzugs sbyangs/ /khyod kyi spyan sngar brgya byin tshangs 'od gsal ma lags/ /chu shel nor bu</text></item>
<item><p>254a3</p><section>dkon brtsegs</section><text>glog gi 'od kyang mdzes ma lags/ /'gro ba'i don du yid du mchi ba'i gzugs kyang ston/ /chu zla 'dra zhing sgyu ma 'dra bar gda' ba lags/ /rang gi phyogs rnams kun tu rgyal ba'i sku yang gda'/ /bde gshegs rnams kyi sku yi tshad ni gda' ma lags/ /khyod ni dga' ldan 'ga' zhig na</text></item>
<item><p>254a4</p><section>dkon brtsegs</section><text>yang bzhugs par gda'/ /'chi 'pho mdzad cing rab dkar glang por gyur nas ni/ /dpa' bo yum gyi lhums su gshegs par gda' ba mdzad/ /thub chen nam mkha' lta bur thams cad rjes su zhugs/ /bcom ldan phyogs 'gar bltam par ston pa'ang mdzad pa ste/ /sa 'ga' dag tu</text></item>
<item><p>254a5</p><section>dkon brtsegs</section><text>gom pa bdun por gda' ba mdzad/ /nga ni lha mir bcas 'gro nang gtso shin tu lta/ /'gro ba sdug bsngal mtsho las gdon ces gsung yang phyung / /thub khyod chos gang la yang the tshom mi mnga' yang / /yi ge shes pa slob ltar 'jig rten dag na gda'/ /bsam gtan ting 'dzin spyod yul zhi</text></item>
<item><p>254a6</p><section>dkon brtsegs</section><text>ba brnyes gyur kyang / /kha cig tu ni bud med nang na bzhugs par gda'/ /yab dang yum dang sras dang bud med rnams kyang btang / /gnyan rnams mya ngan non te rnam par brgyal zhing ngu / /sems can dam pa bye ba brgya lhas yongs bskor nas/ /nags gnas gnas gcig po nas 'byung bar gda' ba</text></item>
<item><p>254a7</p><section>dkon brtsegs</section><text>'ang mdzad/ /khyod ni bdud bzhi pham par mdzad nas yun ring yang / /zhing na bdud 'dul ba yang gda' ba ston par mdzad/ /sngon chad 'khor lo bsam gyis mi khyab bskor gyur kyang / /khyod ni thugs rjes 'khor lo bskor bar gda' ba mdzad/ /rtag tu rtag lta 'du shes ldan pa'i 'gro gzigs</text></item>
<item><p>254b1</p><section>dkon brtsegs</section><text>nas/ /mya ngan 'da' zhes 'khor gyi nang du tshig tu gsung / /rtag tu 'khor bar dga' ba'i 'gro ba gzigs nas ni/ /khyod ni zhi ba bsil gyur mya ngan 'das pa gsung / /khyod kyi bsod nams ye shes shes rab thabs mtshungs med/ /thub pa khyod sku 'od kyis zhing mang rgyas par 'gengs/ /phyogs</text></item>
<item><p>254b2</p><section>dkon brtsegs</section><text>rnams dag na 'dren pa khyod kyi bsngags pa gsung / /kun du spyod yul thub pa'i rgyal la phyag 'tshal lo/ /chos nyid ma lus brnyes par gyur la phyag 'tshal lo/ /sems can kun gyi bgyi ba sgyu ma ltar gda' yang / /thub pa khyod ni gang du bzhud pa'am byon ma lags/ /sgyu ma'i chos tshul gnas la mngon</text></item>
<item><p>254b3</p><section>dkon brtsegs</section><text>par phyag 'tshal lo/ /'gro ba'i don du gang gis byang chub mchog thob pa/ /lam mchog mi yi dpa' bo khyod ni legs par gsung / /bdag gis chos nyid 'di ni myur du sangs rgyas nas/ /mi dpa' 'gro ba'i don du chos nyid bshad par bgyi/ /mi yi dpa' bo thub pa kun mkhyen rims bral ba/ /srid</text></item>
<item><p>254b4</p><section>dkon brtsegs</section><text>gsum mtshungs pa ma mchis lhag pa ga la zhig /bdag gis 'dir bstod bsod nams dam pa gang bsgrubs des/ /'jig rten byang chub bla med zhi mchog thob par shog /yul 'khor skyong de nas de bzhin gshegs pa don grub blo des rgyal po 'od zer de'i lhag pa'i bsam pa mkhyen</text></item>
<item><p>254b5</p><section>dkon brtsegs</section><text>nas ci nas thams cad bla na med pa yang dag par rdzogs pa'i byang chub las phyir mi ldog par 'gyur ba de lta de ltar chos bstan to/ /yul 'khor skyong de nas rgyal bu gzhon nu bsod nams kyi 'od zer gyis bcom ldan 'das de bzhin gshegs pa don grub blo de la 'di skad ces gsol to/ /bcom</text></item>
<item><p>254b6</p><section>dkon brtsegs</section><text>ldan 'das sang bdag gi grong khyer du gdugs tshod gsol bar gnang bar mdzad du gsol/ /bcom ldan 'das kyis rgyal bu gzhon nu bsod nams kyi 'od zer la thugs brtse bar dgongs te cang mi gsung bar gyur pas gnang ngo / /yul 'khor skyong de nas rgyal bu gzhon nu bsod nams kyi 'od zer gyis pha</text></item>
<item><p>254b7</p><section>dkon brtsegs</section><text>ma de gnyis dang grogs de dag dang bud med de dag la smras pa/ khyed cag thams cad rjes su yi rang bar gyis shig /ci nas grong khyer dga' mchog brgyan te ma chags par de bzhin gshegs pa la dbul du rung bar gyis shig /de dag gis sgra skad gcig tu rjes su yi rang ngo / /yul 'khor skyong</text></item>
<item><p>255a1</p><section>dkon brtsegs</section><text>de nas rgyal bu gzhon nu bsod nams kyi 'od zer gyis ci nas grong khyer dga' mchog brgyan te ma chags par de bzhin gshegs pa la phul lo/ /ro bro ba bkod pa lnga brgya pa'i zhal zas kyang de bzhin gshegs pa dge slong gi dge 'dun dang bcas pa de la gsol to/ /dge slong de</text></item>
<item><p>255a2</p><section>dkon brtsegs</section><text>dag thams cad kyi phyir rin po che sna bdun gyis g.yogs pa'i gtsug lag khang nor bu'i 'chag sa bshams pa steng du rin po che'i dra ba'i bla re bres pa/ g.yas g.yon du me tog gi shing ljon pa legs par yongs su grub pa/ me tog pad ma dkar po'i rdzing gis mdzes par byas pa/ ras bcos</text></item>
<item><p>255a3</p><section>dkon brtsegs</section><text>bu mu gnyis dri ma med pa brgya stong bting ba'i mal bshams pa/ dge slong re re la gos kha na ma tho ba med pa gang byin pa de phyi de nyin mi sbyin gyi nyin gcig bzhin gos gzhan dang gzhan sbyin par 'gyur ba byas so/ /de lo bye ba phrag gsum gyi bar du rmugs pa dang gnyid kyis non par ma gyur bdag la</text></item>
<item><p>255a4</p><section>dkon brtsegs</section><text>dga' ba ma byas/ sangs rgyas la mchod pa'i phyir gzhan yid la ma byas so/ /bar skabs der 'dod pa la rnam par rtog pa dang / gnod sems kyi rnam par rtog pa dang 'tshe ba'i rnam par rtog pas rnam par rtog par ma gyur/ rgyal srid la sred par ma gyur te lus dang srog la yang mi lta na</text></item>
<item><p>255a5</p><section>dkon brtsegs</section><text>dngos po gzhan dag la lta smos kyang ci dgos/ bar skabs der bcom ldan 'das kyis gang gsungs pa de thams cad kun tu bzung ste de bzhin gshegs pa de la de lan gnyis su ma zhus so/ /bar skabs der khrus ma byas mar dang 'bru mar gyis lus ma bskus rkang ba ma bkrus ngal ba'i 'du</text></item>
<item><p>255a6</p><section>dkon brtsegs</section><text>shes ma bskyed do/ /zan za ba dang bshang gci byed pa ma gtogs par nam yang 'dug par ma gyur to/ /gang gi tshe de bzhin gshegs pa de yongs su mya ngan las 'das pa de'i tshe tsan dan dmar po'i zhugs la bzhen pa byas so/ /gang du de bzhin gshegs pa de zhugs la bzhen pa'i sa</text></item>
<item><p>255a7</p><section>dkon brtsegs</section><text>phyogs de nyid du 'dzam bu'i gling thams cad pa'i me tog thams cad dang / phreng ba thams cad dang / spos thams cad dang / rol mo'i sgra thams cad kyis lo brgya stong du ring bsrel la mchod pa byas par gyur pa nas rgyu rkyen thams cad bsogs te phyis mchod rten bye ba phrag brgyad cu rtsa bzhi'i</text></item>
<item><p>255b1</p><section>dkon brtsegs</section><text>bar du byas so/ /mchod rten de dag la yang rin po che sna bdun gyi rin po che'i dra bas g.yogs so/ /mu tig gi dra ba'i bla re dag bres so/ /mchod rten re re la yang rin po che sna bdun gyi gdugs lnga brgya lnga brgya phul lo/ /mchod rten thams cad la yang sil snyan brgya stong phul lo/ /'dzam</text></item>
<item><p>255b2</p><section>dkon brtsegs</section><text>bu'i gling kho ra khor yug tu me tog gi shing ljon pa bskrun to/ /mchod rten re re la yang mar me'i rdza bo brgya stong nas mar me bus so/ /mar me'i rdza bo re re nas kyang spos kyi 'bru mar drug cu rtsa bzhi pa stong gi mar me bus so/ /spos dang phreng ba dang byug pa thams cad kyis kyang mchod pa byas so/ /</text></item>
<item><p>255b3</p><section>dkon brtsegs</section><text>tshul de lta bus lo bye ba'i bar du mchod pa byas te phyis rab tu byung ngo / /de rab tu byung nas kyang chos gos gsum par gyur cing rtag tu bsod snyoms spyod pa dang rtag tu cog bu ba ste nam yang glos ma phab bo/ /nam yang rmugs pa dang gnyid kyis non par ma gyur to/ /des zang zing med pa'i sems</text></item>
<item><p>255b4</p><section>dkon brtsegs</section><text>kyis lo bye ba phrag bzhi'i bar du chos kyi sbyin pa byin te/ des gzhan la tha na legs so zhes bya ba tsam yang re bar ma gyur na rnyed pa dang bkur sti lta smos kyang ci dgos/ de chos mnyan pa'am chos bshad pas kyang ngal bar ma gyur to de la lha rnams kyang bsnyen bkur byed do/ /yul gyi mi</text></item>
<item><p>255b5</p><section>dkon brtsegs</section><text>thams cad dang btsun mo'i 'khor dang nang mi thams cad dang / grogs po thams cad kyang de'i rjes su bslabs te rab tu byung ngo / /yul 'khor skyong de nas gnas gtsang ma'i ris kyi lha'i bu rnams 'di snyam du sems te bsod nams kyi 'od zer gyi rjes su slob cing yul gyi mi thams</text></item>
<item><p>255b6</p><section>dkon brtsegs</section><text>cad rab tu byung gis bdag cag gis de la rim gro dang bsnyen bkur byas na dkon mchog gsum la rim gro byas par 'gyur ro snyam mo/ /de bzhin gshegs pa de yongs su mya ngan las 'das nas kyang dam pa'i chos lo bye ba phrag drug cu rtsa bzhi'i bar du gnas te dge slong bsod nams kyi 'od</text></item>
<item><p>255b7</p><section>dkon brtsegs</section><text>zer gyis thams cad yongs su bzung ngo / /tshul 'di lta bus sangs rgyas bye ba khrag khrig stong phrag dgu bcu rtsa bzhi la rnam pa de lta bus mchod pa byas so/ /yul 'khor skyong de'i tshe de'i dus na rgyal po 'od zer ldan zhes bya bar gyur pa de gzhan zhig yin snyam du khyod de ltar dogs shing the tshom za</text></item>
<item><p>256a1</p><section>dkon brtsegs</section><text>'am yid gnyis su gyur na khyod kyis de ltar mi blta'o/ /de ci'i phyir zhe na/ de bzhin gshegs pa 'od dpag med de de'i tshe de'i dus na rgyal po 'od zer ldan zhes bya bar gyur to/ /yul 'khor skyong de'i tshe de'i dus na rgyal bu gzhon nu bsod nams kyi 'od zer zhes bya bar gyur pa de gzhan zhig yin</text></item>
<item><p>256a2</p><section>dkon brtsegs</section><text>pa snyam du khyod de ltar dogs shing the tshom za 'am yid gnyis su gyur na khyod kyis de ltar mi blta'o/ /de ci'i phyir zhe na/ nga nyid de'i tshe de'i dus na rgyal bu gzhon nu bsod nams kyi 'od zer zhes bya bar gyur to/ /grong khyer gyi lha gang yin pa de ni de bzhin gshegs pa mi 'khrug par gyur to/ /yul</text></item>
<item><p>256a3</p><section>dkon brtsegs</section><text>'khor skyong de lta bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa lhag pa'i bsam pas bsgrub pa dang sdug pa dang mi sdug pa yongs su spangs pa dang / bag yod pa'i spyod pas rgyal bu gzhon</text></item>
<item><p>256a4</p><section>dkon brtsegs</section><text>nu bsod nams kyi 'od zer de'i rjes su bslab par bya'o/ /ngas bya dka' ba mngon par 'du bya ba de lta bus bla na med pa yang dag par rdzogs pa'i byang chub thob bo/ /de lta bas na de dag mi brtson pa dang rnyed pa dang bkur sti dang tshigs su bcad pa lhur len pa dang / shes kyi khe la chags pa dang nga</text></item>
<item><p>256a5</p><section>dkon brtsegs</section><text>rgyal gyis bcom pa dang 'dod pa'i rgyus nyon mongs shing sha thang ba dang 'dod pa'i rgyus bstan pa las ring du gyur pa dang rab tu byung ba don med pa dang / dge sbyong sun par byed pa dang / byang chub sems dpa' rmu rgod dang lus dang ngag dang sems mi drang ba dang ltas lta ba dang khas 'che ba nor ba dang rang gi dam bcas pa</text></item>
<item><p>256a6</p><section>dkon brtsegs</section><text>las nyams pa dang gos dang zas dang mal cha dang na ba'i ched kyi sman dang yo byad kyi mtshan ma la chags pa dang / ngo tsha mi shes pa dang khrel med pa dang cho ga nyams pa dang dam pa'i chos ma yin pa la 'jug pa dang spyod yul dang bral ba dang sangs rgyas kyi spyod yul las ring du gyur pa dang / sangs rgyas kyi theg pa dang bral</text></item>
<item><p>256a7</p><section>dkon brtsegs</section><text>ba dang rdzogs pa'i byang chub kyi sems dang bral bar gyur to/ /yul 'khor skyong de lta bas na rnam pa 'di lta bu'i chos 'di thos nas sdig pa'i bshes gnyen rigs pa med pa rnyed pa don du gnyer ba dang mi bsten par shes par bya'o/ /de nas bcom ldan 'das kyi de'i tshe tshigs su bcad pa 'di dag bka' stsal</text></item>
<item><p>256b1</p><section>dkon brtsegs</section><text>to/ /stobs bcu mnga' ba'i spyod pa dpag med na/ /snying ni thob dang shes kyi khe la song / /byang chub yon tan brgyas khebs bor nas ni/ /de dag 'thob phyir gzhan gyi khyim la dga'/ /khwa 'dra sdang ba khrel dang mos blo bral/ /shes kyi khe phyir bdud kyi dbang du song / /nyon mongs rag lus srid pa'i 'gro bar gzhol/ /</text></item>
<item><p>256b2</p><section>dkon brtsegs</section><text>bdag 'dir yon tan ldan zhes de skad smra/ /lus ni dgon pa 'dra ba'i grong khyer du/ /'thob phyir de dag rnam par rtog pas spyod/ /gnam dang sa ltar thar las ring ba ste/ /de 'dra de dag sbrul ltar ring du spang / /de dag sangs rgyas chos dang de bzhin du/ /dge 'dun yon tan brgyas gang dga' ma yin/ /mtho ris bor</text></item>
<item><p>256b3</p><section>dkon brtsegs</section><text>nas ngan pa'i lam du song / /sdug pas phongs nas srid pa'i 'gro bar 'khyams/ /nga yi spyod pa nye bar bstan pa 'di thos nas/ /yang dag lhag pa'i bsam pa'i sgrub pas 'di la sbyor/ /bskal pa bye ba mang pos rnyed dka' dal rnyed kyis/ /de ltas ji skad bstan pa'i chos nyid 'dir brtson gyis/ /gang zhig theg</text></item>
<item><p>256b4</p><section>dkon brtsegs</section><text>mchog byang chub dam pa 'tshang rgyar 'dod/ /de yis rgyal po de yi yon tan dran par bya/ /bsams te yang dag ji bzhin tshul bzhin gnas par bya/ /de ltas bde gshegs rnams kyi byang chub chags med 'grub/ /yon tan 'di dag rtogs pas 'phags pa'i rigs la bsten/ /rang gis 'dir ni kun tu shes pa bskyed par</text></item>
<item><p>256b5</p><section>dkon brtsegs</section><text>bya/ /bstan pa yon tan snying po 'di 'dra ma spong shig /byis pa lta bur 'gro ba lngar ni 'khyams sa re/ /'dir ni ri dang dgon pa phug tu gnas par bya/ /der gnas nas ni bdag mi snyems shing gzhan mi smad/ /sngon chad sangs rgyas bye ba phrag brgya mnyes ma byas/ /rjes su dran nas rtag par rgyun tu bdag la</text></item>
<item><p>256b6</p><section>dkon brtsegs</section><text>spyos/ /lus dang srog la sred pa ma chags spang bar bya/ /gus pa drag po bskyed nas chos la brtson par gyis/ /nga yis mdo 'dir sgrub pa bshad pa 'dir gnas na/ /de dag rnams kyi phyi nas byang chub rnyed mi dka'/ /gang dag rgyal ba'i theg pa 'di la dga' brtson pa/ /thos nas phyir zhing yid ni 'jug par bya ba'i</text></item>
<item><p>256b7</p><section>dkon brtsegs</section><text>rigs/ /de lta bas na bstan la mos pa bskyed par bya/ /rnam par rgyu ba'i tshe na phyis 'gyod gyur ta re/ /yul 'khor skyong byang chub sems dpa' gang zhig pha rol tu phyin pa lnga la spyod pa yang gang zhig bdag 'di la bslab po/ /bdag sdom pa 'di la gnas par bya'o snyam du chos kyi rnam grangs 'di la nan tan gyis sgrub na</text></item>
<item><p>257a1</p><section>dkon brtsegs</section><text>bsod nams kyi phung po de bsod nams kyi phung po 'di'i gan na brgya'i char yang nye bar mi 'gro ste/ stong gi cha dang brgya stong gi cha dang bye ba brgya stong gi cha dang grangs dang cha dang bgrang ba dang dpe dang rgyur yang nye bar mi 'gro'o/ /bcom ldan 'das kyis chos kyi rnam grangs 'di</text></item>
<item><p>257a2</p><section>dkon brtsegs</section><text>bshad pa na sngon sems ma bskyed pa'i lha dang mi dang lha ma yin du bcas pa'i skye dgu khrag khrig phrag sum cu bla na med pa yang dag par rdzogs pa'i byang chub tu sems bskyed nas bla na med pa yang dag par rdzogs pa'i byang chub las phyir mi ldog par gyur to/ /dge slong bdun stong ni len pa med</text></item>
<item><p>257a3</p><section>dkon brtsegs</section><text>par zag pa rnams las sems rnam par grol lo/ /de nas bcom ldan 'das la tshe dang ldan pa yul 'khor skyong gis 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ de skad ces gsol pa dang / bcom</text></item>
<item><p>257a4</p><section>dkon brtsegs</section><text>ldan 'das kyis tshe dang ldan pa yul 'khor skyong la 'di skad ces bka' stsal to/ /yul 'khor skyong de lta bas na khyod kyis chos kyi rnam grangs 'di dam bcas pa don yod pa rnam par dag pa zhes bya bar zung shig /skyes bu dam pa rnam par rol pa dang / byang chub sems dpa'i spyod</text></item>
<item><p>257a5</p><section>dkon brtsegs</section><text>pa rnam par nges pa zhes bya bar yang zung shig /don yongs su rdzogs pa zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa yul 'khor skyong dang / lha dang / mi dang / lha ma yin dang / dri zar bcas pa'i 'jig rten yi rangs te</text></item>
<item><p>257a6</p><section>dkon brtsegs</section><text>bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las yul 'khor skyong gis zhus pa'i le'u zhes bya ba ste brgyad pa rdzogs so// //rgya gar gyi</text></item>
<item><p>257a7</p><section>dkon brtsegs</section><text>mkhan po dzi na mi tra dang / dA na shI la dang / mu ni warma dang / zhu chen gyi lo ts+tsha ba ban de ye shes sdes bsgyur cing zhus te/ skad gsar chad kyis kyang bcos nas gtan la phab pa// //'phags pa</text></item>
<item><p>257b1</p><section>dkon brtsegs</section><text>dkon mchog brtsegs pa chen po'i chos kyi rnam grangs le'u stong phrag brgya pa las le'u bcu dgu pa ste khyim bdag drag shul can gyis zhus pa/ bam po dang po/ /rgya gar skad du/ Ar+yagr-i ha pa ti u gra pa ri pr-i ts+tshA nA ma ma hA yA na sU tra/ bod skad du/ 'phags pa khyim bdag drag shul</text></item>
<item><p>257b2</p><section>dkon brtsegs</section><text>can gyis zhus pa zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i</text></item>
<item><p>257b3</p><section>dkon brtsegs</section><text>dge slong gi dge 'dun chen po dang / byang chub sems dpa' sems dpa' chen po byams pa dang / 'jam dpal dang / ngan song spong dang / spyan ras gzigs dbang phyug dang / mthu chen thob la sogs pa byang chub sems dpa' lnga stong dang thabs cig tu bzhugs te/ de'i tshe bcom ldan 'das 'khor</text></item>
<item><p>257b4</p><section>dkon brtsegs</section><text>brgya stong du ma yongs su bskor cing mdun gyis bltas nas chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba yang dag par rab tu ston to/ /de nas khyim bdag drag shul can</text></item>
<item><p>257b5</p><section>dkon brtsegs</section><text>g.yog lnga brgya dang mnyan yod kyi grong khyer chen po nas byung ste/ rgyal bu rgyal byed kyi tshal mgon med zas sbyin gyi kun dga' ra ba ga la ba dang / bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas phyogs</text></item>
<item><p>257b6</p><section>dkon brtsegs</section><text>gcig tu 'khod do/ /de bzhin du khyim bdag gzhan rnams kyang 'di lta ste/ khyim bdag dga' 'dod dang / khyim bdag grags 'dod dang / khyim bdag legs byin dang / khyim bdag dga' byed dang / khyim bdag grags byin dang / khyim bdag nor dang / khyim bdag tshul dga' dang / khyim</text></item>
<item><p>257b7</p><section>dkon brtsegs</section><text>bdag mgon med zas sbyin dang / khyim bdag klu dpal dang / khyim bdag bden dga' dang / de dag dang gzhan yang khyim bdag rab tu mang po rnams g.yog lnga brgya lnga brgya dang / mnyan yod kyi grong khyer chen po nas byung ste/ rgyal bu rgyal byed kyi tshal mgon med zas sbyin gyi kun dga' ra ba ga la ba</text></item>
<item><p>258a1</p><section>dkon brtsegs</section><text>dang / bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas phyogs gcig tu 'khod do/ /khyim bdag de dag thams cad phal cher ni g.yog dang bcas te theg pa chen po la yang</text></item>
<item><p>258a2</p><section>dkon brtsegs</section><text>dag par zhugs pa dang / dge ba'i rtsa ba bskyed pa dang / bla na med pa yang dag par rdzogs pa'i byang chub tu nges par byas pa sha stag go/ /de nas khyim bdag drag shul can gyis khyim bdag gi 'khor chen po de 'dus par shes nas bcom ldan 'das kyi mthus stan las langs te bla gos phrag pa gcig tu gzar</text></item>
<item><p>258a3</p><section>dkon brtsegs</section><text>nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra</text></item>
<item><p>258a4</p><section>dkon brtsegs</section><text>bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang / bcom ldan 'das kyis khyim bdag drag shul can la 'di skad ces bka' stsal to/ /khyim bdag khyod la de bzhin gshegs pas rtag tu skabs phyes/ khyim bdag khyod ci dang ci 'dod pa de bzhin</text></item>
<item><p>258a5</p><section>dkon brtsegs</section><text>gshegs pa la dris shig dang / de ltar dris pa de dang de'i lung bstan pas ngas khyod kyi sems rangs par bya'o/ /de skad ces bka' stsal pa dang / bcom ldan 'das la khyim bdag drag shul can gyis 'di skad ces gsol to/ /bcom ldan 'das rigs kyi bu'am/ rigs kyi bu mo gang dag bla na</text></item>
<item><p>258a6</p><section>dkon brtsegs</section><text>med pa yang dag par rdzogs pa'i byang chub tu sems bskyed pa dang / theg pa chen po la mos pa dang / theg pa chen po la rab tu gnas pa dang / theg pa chen po la yang dag par sgrub par 'tshal ba dang / theg pa chen po la 'jug par 'tshal ba dang / theg pa chen po la dam bca' ba dang / sems can</text></item>
<item><p>258a7</p><section>dkon brtsegs</section><text>thams cad gnyer ba dang / sems can thams cad dbugs 'byin pa dang / sems can thams cad bskyab pa'i slad du go cha 'tshal ba dang / ma rgal ba rnams sgrol ba dang / ma grol ba rnams dgrol ba dang / dbugs ma phyin pa rnams dbugs dbyung ba dang / yongs su mya ngan las ma 'das pa rnams</text></item>
<item><p>258b1</p><section>dkon brtsegs</section><text>yongs su mya ngan las bzla'o zhes sems can thams cad kyi don du khur chen po len pa dang / 'jug pa rlabs po che chen po la rab tu gnas pa dang / sangs rgyas kyi ye shes dpag tu ma mchis pa thos nas ye shes de yang dag par bsgrub pa'i slad du go cha 'tshal ba dang / 'khor ba'i sdug bsngal gyi skyon</text></item>
<item><p>258b2</p><section>dkon brtsegs</section><text>mang po du ma 'tshal kyang yid yongs su mi skyo zhing bskal pa grangs ma mchis par 'khor yang sems zhum par mi 'gyur ba de dag dang / bcom ldan 'das de la rigs kyi bu'am/ rigs kyi bu mo byang chub sems dpa'i theg pa ba gang dag khyim gyi gnas nas mngon par byung ste/ byang chub kyi phyogs kyi chos</text></item>
<item><p>258b3</p><section>dkon brtsegs</section><text>rnams yang dag par sgrub cing khyim na mi gnas pa dag dang / gang yang khyim na gnas shing byang chub kyi phyogs kyi chos rnams yang dag par sgrub ste/ khyim gyi gnas nas mngon par mi 'byung ba dag kyang mchis na/ bcom ldan 'das lha dang / mi dang / lha ma yin du bcas pa'i 'jig rten la thugs brtse ba dang /</text></item>
<item><p>258b4</p><section>dkon brtsegs</section><text>theg pa chen po la 'di rjes su gzung ba dang / dkon mchog gsum gyi rigs mi 'chad par bgyi ba dang / thams cad mkhyen pa'i ye shes yun ring du gnas par bgyi ba'i slad du bcom ldan 'das kyis byang chub sems dpa' khyim pa rnams kyi bslab pa'i yon tan rnam par gzhag pa de legs par bshad du gsol/</text></item>
<item><p>258b5</p><section>dkon brtsegs</section><text>byang chub sems dpa' khyim pa khyim gyi sa la gnas nas ji ltar de bzhin gshegs pa rnams kyi bka' bzhin bgyid cing byang chub kyi phyogs kyi chos rnams las mi nyams/ yongs su mi nyams te/ tshe 'di la yang las kha na ma tho ba ma mchis shing tshe gzhan du yang bye brag tu mchi bar 'gyur ba dang / bcom ldan</text></item>
<item><p>258b6</p><section>dkon brtsegs</section><text>'das gang yang byang chub sems dpa' khyim gyi gnas nas mngon par byung ste/ sdug pa dang / mi sdug pa spangs nas skra dang kha spu bregs te/ gos ngur smrig bgos te/ yang dag par dad pas khyim nas khyim ma lags par rab tu byung ba de dag ji tsam du gdams pa dang / rjes su bstan pa gnyis kyis</text></item>
<item><p>258b7</p><section>dkon brtsegs</section><text>chos spyod pa dang / dge ba spyod pa yang dag par rab tu bshad du gsol/ byang chub sems dpa' khyim pa dang / rab tu byung bas ji ltar gnas par bgyi/ ji ltar bsgrub par bgyi/ de skad ces gsol pa dang / bcom ldan 'das kyis khyim bdag drag shul can la 'di skad ces bka' stsal to/ /</text></item>
<item><p>259a1</p><section>dkon brtsegs</section><text>khyim bdag legs so legs so/ /khyod nga la don 'di 'dri bar sems pa ni khyod kyi tshul dang 'thun pa'o/ /de'i phyir legs par rab tu nyon la yid la zung shig dang / byang chub sems dpa' khyim pa dang / rab tu byung bas ji ltar bslab pa'i yon tan yang dag par gzung zhing spyod pa mchog la</text></item>
<item><p>259a2</p><section>dkon brtsegs</section><text>gnas par bya ba dang / ji ltar bsgrub par bya ba ngas khyod la bshad do/ /bcom ldan 'das de bzhin no zhes gsol nas khyim bdag drag shul can bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /khyim bdag 'di la byang chub sems dpa' khyim pa khyim na gnas</text></item>
<item><p>259a3</p><section>dkon brtsegs</section><text>pas sangs rgyas la skyabs su 'gro bar bya'o/ /chos la skyabs su 'gro bar bya'o/ /dge 'dun la skyabs su 'gro bar bya'o/ /de gsum la skyabs su song ba'i dge ba'i rtsa ba de bla na med pa yang dag par rdzogs pa'i byang chub tu yongs su bsngo bar bya'o/ /khyim bdag ji ltar na byang chub sems dpa' khyim pa sangs rgyas la</text></item>
<item><p>259a4</p><section>dkon brtsegs</section><text>skyabs su song ba yin zhe na/ khyim bdag 'di la byang chub sems dpa' khyim pa sangs rgyas kyi sku skyes bu chen po'i mtshan sum cu rtsa gnyis kyis legs par brgyan pa yongs su bsgrub par bya'o snyam du sems mngon par 'du byed de/ dge ba'i rtsa ba gang dag gis skyes bu chen po'i mtshan sum cu rtsa gnyis</text></item>
<item><p>259a5</p><section>dkon brtsegs</section><text>yang dag par 'grub par 'gyur ba'i dge ba'i rtsa ba de dag yang dag par bsgrub pa'i phyir brtson 'grus rtsom pa de lta bu ni khyim bdag byang chub sems dpa' sangs rgyas la skyabs su song ba yin no/ /khyim bdag ji ltar na byang chub sems dpa' khyim pa chos la skyabs su song ba yin zhe na/ khyim bdag 'di</text></item>
<item><p>259a6</p><section>dkon brtsegs</section><text>la byang chub sems dpa' khyim pa chos la gus pa dang bcas shing ri mo byed pa dang bcas pa/ chos don du gnyer ba/ chos 'dod pa/ chos kyi kun dga' la dga' zhing mos pa/ chos la gzhol ba/ chos la 'bab pa/ chos la bab pa/ chos srung ba/ chos sbed cing gnas pa/ chos kyi grags pa dang /</text></item>
<item><p>259a7</p><section>dkon brtsegs</section><text>chos kyi spyod pa la gnas pa/ chos kyi dbang du gyur pa/ chos yongs su tshol ba/ chos kyi stobs dang ldan pa/ chos kyi sbyin pa'i mtshon cha dang ldan pa/ chos kyi bya ba byed pa de 'di lta bu'i chos dang ldan pas bdag bla na med pa yang dag par rdzogs pa'i byang chub mngon par rdzogs par sangs rgyas nas lha</text></item>
<item><p>259b1</p><section>dkon brtsegs</section><text>dang / mi dang / lha ma yin du bcas pa'i 'jig rten la chos kyis chos kyi bgo bsha' bya'o snyam du dran pa rab tu 'thob ste/ khyim bdag de ltar na byang chub sems dpa' khyim pa chos la skyabs su song ba yin no/ /khyim bdag ji ltar na byang chub sems dpa' khyim pa dge 'dun la skyabs su</text></item>
<item><p>259b2</p><section>dkon brtsegs</section><text>song ba yin zhe na/ khyim bdag 'di la byang chub sems dpa' khyim pa dge 'dun la skyabs su song ba ni gal te dge slong rgyun tu zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa'am/ so so'i skye bo'am/ nyan thos kyi theg pa pa'am/ rang sangs rgyas kyi theg pa pa'am/</text></item>
<item><p>259b3</p><section>dkon brtsegs</section><text>theg pa chen po ba dag mthong na de de la gus pa dang bcas/ zhe sa dang bcas shing ldang bar brtson pa/ bka' blo bde zhing 'thun par 'dzin pa yin te/ de yang dag par song ba dang / yang dag par zhugs pa de dag la bsnyen bkur byas pas 'di ltar bdag bla na med pa yang dag par rdzogs pa'i byang chub mngon par</text></item>
<item><p>259b4</p><section>dkon brtsegs</section><text>rdzogs par sangs rgyas nas kyang nyan thos kyi yon tan yongs su bsgrub pa dang / rang sangs rgyas kyi yon tan yongs su bsgrub pa'i phyir chos bstan to snyam du dran pa rab tu 'thob ste/ de de dag la gus pa dang bcas shing zhe sa dang bcas pa yin gyi de dag la mi dga' bar ni mi byed de/ de ltar na khyim bdag byang chub</text></item>
<item><p>259b5</p><section>dkon brtsegs</section><text>sems dpa' khyim pa dge 'dun la skyabs su song ba yin no/ /khyim bdag gzhan yang byang chub sems dpa' khyim pa chos bzhi dang ldan na sangs rgyas la skyabs su song ba yin te/ bzhi gang zhe na/ byang chub kyi sems mi 'dor ba dang / dam bcas pa mi 'jig pa dang / snying rje chen po yongs su mi gtong ba</text></item>
<item><p>259b6</p><section>dkon brtsegs</section><text>dang / theg pa gzhan la mi dmigs pa ste/ khyim bdag byang chub sems dpa' khyim pa chos bzhi po de dag dang ldan na sangs rgyas la skyabs su song ba yin no/ /khyim bdag gzhan yang byang chub sems dpa' khyim pa chos bzhi dang ldan na chos la skyabs su song ba yin te/ bzhi gang zhe na/ chos smra ba'i gang</text></item>
<item><p>259b7</p><section>dkon brtsegs</section><text>zag rnams la brten cing bsnyen te bsnyen bkur byed cing bsti stang du byas nas chos nyan pa dang / chos thos pa dang / tshul bzhin du so sor rtog pa dang / ji ltar thos pa'i chos rnams dang ji ltar khong du chud pa rnams gzhan dag la yang ston cing yang dag par rab tu 'chad pa dang / chos kyi sbyin pa las byung ba'i dge</text></item>
<item><p>260a1</p><section>dkon brtsegs</section><text>ba'i rtsa ba de bla na med pa yang dag par rdzogs pa'i byang chub tu yongs su bsngo ba ste/ khyim bdag byang chub sems dpa' khyim pa chos bzhi po de dag dang ldan na chos la skyabs su song ba yin no/ /khyim bdag gzhan yang byang chub sems dpa' khyim pa chos bzhi dang ldan na dge 'dun la skyabs su song</text></item>
<item><p>260a2</p><section>dkon brtsegs</section><text>ba yin te/ bzhi gang zhe na/ nyan thos kyi theg pa ba yang dag par skyon med pa la zhugs pa rnams thams cad mkhyen pa nyid kyi sems la 'dzud pa dang / gang zang zing gis sdud par byed pa de dag chos kyis bsdu ba la sbyor ba dang / byang chub sems dpa' phyir mi ldog pa'i dge 'dun la rton gyi nyan</text></item>
<item><p>260a3</p><section>dkon brtsegs</section><text>thos kyi dge 'dun la rton pa ma yin pa dang / nyan thos kyi yon tan yang yongs su tshol la/ de'i rnam par grol ba la mos pa yang ma yin pa ste/ khyim bdag byang chub sems dpa' khyim pa chos bzhi po de dag dang ldan na dge 'dun la skyabs su song ba yin no/ /khyim bdag gzhan yang byang chub</text></item>
<item><p>260a4</p><section>dkon brtsegs</section><text>sems dpa' khyim pa de bzhin gshegs pa'i sku gzugs mthong nas sangs rgyas rjes su dran pa rab tu thob pa ni sangs rgyas la skyabs su song ba yin no/ /chos thos nas chos rjes su dran pa rab tu thob pa ni chos la skyabs su song ba yin no/ /de bzhin gshegs pa'i nyan thos kyi dge 'dun mthong nas byang chub kyi sems rjes su</text></item>
<item><p>260a5</p><section>dkon brtsegs</section><text>dran pa ni dge 'dun la skyabs su song ba yin no/ /khyim bdag gzhan yang byang chub sems dpa' khyim pa khyim na gnas pa sangs rgyas dang 'grogs par smon cing sbyin pa sbyin pa ni sangs rgyas la skyabs su song ba yin no/ /dam pa'i chos yang dag par bsrung ba'i phyir sbyin pa sbyin pa ni chos la skyabs su song ba yin no/ /sbyin pa de bla na med</text></item>
<item><p>260a6</p><section>dkon brtsegs</section><text>pa yang dag par rdzogs pa'i byang chub tu yongs su bsngo ba ni dge 'dun la skyabs su song ba yin no/ /khyim bdag gzhan yang byang chub sems dpa' khyim pa khyim na gnas pa ni skyes bu dam pa'i las rnams byed cing skyes bu ngan pa'i las rnams mi byed do/ /khyim bdag skyes bu dam pa'i las yin</text></item>
<item><p>260a7</p><section>dkon brtsegs</section><text>gyi skyes bu ngan pa'i las ma yin pa rnams gang zhe na/ khyim bdag 'di la byang chub sems dpa' khyim pa chos kyis longs spyod tshol gyi chos ma yin pas mi tshol lo/ /'thun pas tshol gyi mi 'thun pas ma yin no/ /yang dag pas 'tsho ba yin gyi log pas 'tsho ba ma yin te/ de chos kyis longs</text></item>
<item><p>260b1</p><section>dkon brtsegs</section><text>spyod thob pa de dag gis gzhan la 'tshe bar mi byed de/ mi rtag pa'i 'du shes sgom pa mang zhing snying po len to/ /'di lta ste/ pha ma la bsnyen bkur byed pa dang / bu dang / chung ma dang / bran pho dang / bran mo dang / las byed pa dang / zho shas 'tsho ba rnams yang dag par longs spyod dang mdza'</text></item>
<item><p>260b2</p><section>dkon brtsegs</section><text>bshes dang / blon po dang / nye du dang / snag gi gnyen mtshams rnams la bkur sti dang / gang du yang chos la 'dzud pas gtong ba 'phel bar byed do/ /khyim bdag gzhan yang byang chub sems dpa' khyim pa ni 'di lta ste/ sems can thams cad kyi phung po lnga'i khur khyer bas khur blangs pa</text></item>
<item><p>260b3</p><section>dkon brtsegs</section><text>bkur ba'i phyir brtson 'grus rtsom mo/ /'di lta ste/ nyan thos dang / rang sangs rgyas kyi theg pa mi 'dor bas khur blangs pa bkur ba'i phyir brtson 'grus rtsom mo/ /sems can yongs su smin par bya bas yongs su mi skyo ba/ bdag bde ba la mi chags pa/ sems can thams cad bde ba thob par</text></item>
<item><p>260b4</p><section>dkon brtsegs</section><text>byed pa/ rnyed pa dang / ma rnyed pa dang / grags pa dang / ma grags pa dang / bstod pa dang / smad pa dang / bde ba dang / sdug bsngal gyis mi bskyod pas de 'jig rten gyi chos las yang dag par 'da' ba dang / rnyed pa dang / longs spyod phun sum tshogs pas mi snyems pa dang / rnyed pa dang / grags pa dang /</text></item>
<item><p>260b5</p><section>dkon brtsegs</section><text>brjod pa'i sgra'i snyan pa med pa la yi mi chad pa dang / shin du brtags te las byed pa dang / yang dag par sgrub pa kun tu srung ba dang / log par sgrub pa la yid mi mos pa dang / mi gnas pa'i blos 'byung ba mthong ba dang / shing bal gyi 'da' ba lta bu'i sems med de/ ji ltar dam bcas pa yongs su rdzogs par</text></item>
<item><p>260b6</p><section>dkon brtsegs</section><text>byed pa dang / gzhan gyi bya ba byed pa dang / rang gi bya ba yongs su 'dor ba dang / gzhan la byas pa la lan tu phan 'dogs par mi re ba dang / gnod pa byas pa la sha mi ldon pa dang / byas pa gzo ba dang / byas pa tshor ba dang / legs par bya ba'i las byed pa dang / dbul po rnams la longs spyod yang</text></item>
<item><p>260b7</p><section>dkon brtsegs</section><text>dag par bged pa dang / stobs dang ldan pa rnams la nga rgyal bcag pa dang / 'jigs pa rnams mi 'jigs par dbugs 'byin pa dang / mya ngan gyis nyam thag pa rnams la mya ngan gyi zug rngu sel ba dang / mthu chung ba rnams la bzod cing dang du len pa dang / nga rgyal las kyang nga rgyal rnam par spong ba dang /</text></item>
<item><p>261a1</p><section>dkon brtsegs</section><text>bla ma rnams la gus pa dang / mang du thos pa rnams la sten pa dang / mkhas pa rnams la kun 'dri ba dang / lta ba drang ba dang / g.yo med par spyod pa dang / sgyu med pa dang / bcos ma med par sems can thams cad la byams pa dang / dge ba gang yin zhes tshol bas mi ngoms pa dang /</text></item>
<item><p>261a2</p><section>dkon brtsegs</section><text>mang du thos pa la chog mi shes par byed pa dang / brtsams pa rnams la yi dam brtan pa dang / 'phags pa'i skye bo dag 'grogs pa dang / 'phags pa ma yin pa'i skye bo rnams la cher snying rje ba dang / mdza' ba brtan pa dang / mdza' ba dang / mi mdza' ba la sems snyoms pa dang / sangs rgyas kyi</text></item>
<item><p>261a3</p><section>dkon brtsegs</section><text>chos thams cad la slob dpon gyi dpe mkhyud med pa dang / ji ltar thos pa'i chos rnams rab tu ston pa dang / thos pa'i don rjes su sgom pa dang / 'dod pa la dga' zhing rtse ba thams cad la mi rtag par 'du shes pa dang / lus la mi gtsang bar 'du shes pa dang / srog la zil pa'i thigs pa ltar 'du shes</text></item>
<item><p>261a4</p><section>dkon brtsegs</section><text>pa dang / longs spyod la sgyu ma dang / smig rgyu lta bur 'du shes pa dang / bu dang chung ma la sems can dmyal ba mnar med par 'du shes pa dang / zhing dang khyim gyi las kyi mtha' dang gos rnam pa sna tshogs yongs su 'dzin pa la phongs pa'i sdug par 'du shes pa dang / yongs su tshol ba la dge ba'i rtsa ba</text></item>
<item><p>261a5</p><section>dkon brtsegs</section><text>rnam par 'jig par 'du shes pa dang / khyim gyi gnas la gshed ma lta bur 'du shes pa dang / mdza' bshes dang / blon po dang / nye du dang / snag gi gnyen mtshams rnams la sems can dmyal ba'i srungs mar 'du shes pa dang / nyin dang mtshan du bye brag tu gyur pa ci yod ces yongs su 'jal bar 'du shes</text></item>
<item><p>261a6</p><section>dkon brtsegs</section><text>pa dang / snying po med pa'i lus las snying po blang bar 'du shes pa dang / snying po med pa'i srog las snying po blang bar 'du shes pa dang / snying po med pa'i longs spyod rnams las snying po blang bar 'du shes pa yin no/ /de la snying po med pa'i lus las snying po blang bar 'du shes pa gang zhe na/ gang gzhan gyi</text></item>
<item><p>261a7</p><section>dkon brtsegs</section><text>bya'o cog bya bar spro ba dang / bla ma rnams la gus par smra ba dang / phyag 'tshal ba dang / ldang ba dang / thal mo sbyor ba dang / 'dud pa'i las byed pa ste/ 'di ni snying po med pa'i lus las snying po blang bar 'du shes pa zhes bya'o/ /de la snying po med pa'i srog las snying po blang bar 'du shes</text></item>
<item><p>261b1</p><section>dkon brtsegs</section><text>pa gang zhe na/ gang sngon byas pa'i dge ba'i rtsa ba rnams yongs su mi nyams la gong du yang rnam par 'phel bar byed pa ste/ 'di ni snying po med pa'i srog las snying po blang bar 'du shes pa zhes bya'o/ /de la snying po med pa'i longs spyod rnams las snying po blang bar 'du shes pa gang zhe na/ gang ser</text></item>
<item><p>261b2</p><section>dkon brtsegs</section><text>sna'i sems tshar gcod cing gtong ba chen po'i sems 'phel bar byed cing sbyin pa yang dag par 'ged pa ste/ 'di ni snying po med pa'i longs spyod rnams las snying po blang bar 'du shes pa zhes bya'o/ /khyim bdag de ltar na byang chub sems dpa' khyim pa gang 'di lta bu'i skyes bu dam pa'i las 'di dag</text></item>
<item><p>261b3</p><section>dkon brtsegs</section><text>byed kyi/ skyes bu ngan pa'i las ni ma yin no/ /de ltar byed na de bzhin gshegs pa rnams kyis nyes par brjod pa ma yin te/ rigs par smra ba yin/ chos smra ba yin no/ /'di lta ste/ sngon bla na med pa yang dag par rdzogs pa'i byang chub tu dam bcas pa yang mi nyams yongs su mi</text></item>
<item><p>261b4</p><section>dkon brtsegs</section><text>nyams pa yin no/ /khyim bdag gzhan yang byang chub sems dpa' khyim pa ni bslab pa'i gzhi thams cad yongs su bzung ba yin te/ 'di lta ste/ bslab pa'i gzhi lnga yongs su bzung nas des srog gcod pa spang bar bya ste/ dbyug pa dor ba dang / mtshon cha dor ba dang / ngo tsha shes pa dang /</text></item>
<item><p>261b5</p><section>dkon brtsegs</section><text>snying rje dang ldan pa dang / srog chags 'byung po thams cad la mi 'tshe ba'i rang bzhin can dang / sems can thams cad la sems snyoms pa dang / rtag tu byams pa la gnas par bya'o/ /des ma byin par len pa spang bar bya ste/ bdag gi longs spyod kyis chog shes pa dang / gzhan gyi</text></item>
<item><p>261b6</p><section>dkon brtsegs</section><text>longs spyod la mngon par dga' ba med pa dang / chags sems dang brnab sems med pa dang / gzhan gyi nor la 'dod pa med pa dang / tha na rtswa dang lo ma tsam yang ma byin par mi blang bar bya'o/ /des 'dod pa la log par g.yem pa spang bar bya ste/ rang gi chung mas chog par 'dzin pa dang /</text></item>
<item><p>261b7</p><section>dkon brtsegs</section><text>gzhan gyi chung ma la 'dod pa med pa dang / ma chags pa'i mig gis blta ba dang / yid byung ba'i yid dang / 'dod pa dag ni shin tu sdug bsngal ba'o snyam du ma chags pa yid la byed pa la brtson par bya'o/ /de gang gi tshe rang gi chung ma la 'dod pa'i rnam par rtog pa byung ba de'i tshe yang nyon</text></item>
<item><p>262a1</p><section>dkon brtsegs</section><text>mongs pa'i dbang du gyur pas na des rang gi chung ma la mi sdug par rjes su blta ba dang / skrag pa'i yid kyis 'dod pa bsten par bya'i/ zhen pas zin bzhin du ni ma yin pa dang / mi rtag pa dang / sdug bsngal ba dang / bdag med pa dang / mi gtsang bar 'du shes pas</text></item>
<item><p>262a2</p><section>dkon brtsegs</section><text>des ci nas bdag gis yid kyis dgu la yang 'dod pa la spyod par mi bya na/ mtshan gnyis sprad pa 'am/ yan lag ma yin par 'jug pa lta ci smos te/ bdag gis de ltar mi bya'o snyam mo/ /des du smra ba spang bar bya ste/ bden par smra ba dang / yang dag par smra ba dang / ji skad smras</text></item>
<item><p>262a3</p><section>dkon brtsegs</section><text>pa de bzhin du byed pa dang / mi slu ba dang / bsam pa phun sum tshogs pa dang / dran pa dang shes bzhin dang ldan par bya ste/ ji ltar mthong pa dang / thos pa smra ba dang / chos rjes su srung bar gyur pa des lus dang srog gi phyir yang shes bzhin du smra bar mi bya'o/ /des 'bru'i chang dang sbyar</text></item>
<item><p>262a4</p><section>dkon brtsegs</section><text>ba'i chang myos par 'gyur ba'i btung ba spang bar bya ste/ de ra ro ba med pa dang / myos pa med pa dang / 'khrul pa med pa dang / tshig ma 'chal pa dang / mi 'phyar ba dang / mi rgod pa dang / mi g.yeng ba dang / dran pa nye bar gnas pa dang / shes bzhin dang ldan par bya ste/ de nam bdog pa</text></item>
<item><p>262a5</p><section>dkon brtsegs</section><text>thams cad yongs su gtong ba'i blo 'jug cing zas 'dod pa rnams la zas/ skom 'dod pa rnams la skom sbyin pa sbyin par bya'o snyam na des gzhan dag la chang yang sbyin te/ 'di snyam du 'di ni sbyin pa'i pha rol tu na pa'i dus yin te/ gang ci 'dod pa de la de sbyin pa'i dus la bab kyis bdag</text></item>
<item><p>262a6</p><section>dkon brtsegs</section><text>gis 'di ltar bya ste/ gang dang gang la 'di ltar chang yang byin nas gang 'di 'khrul pa med pa'i spyod pa la de dang de dag dran pa dang shes bzhin yang dag par 'dzin du gzhug go snyam pa'i 'du shes bskyed par bya'o/ /de ci'i phyir zhe na/ bsam pa thams cad yongs su rdzogs par byed pa ni byang chub</text></item>
<item><p>262a7</p><section>dkon brtsegs</section><text>sems dpa'i sbyin pa'i pha rol tu phyin pa yongs su spyod pa yin no/ /khyim bdag de ltar na byang chub sems dpa' khyim pa gzhan dag la chang byin yang de bzhin gshegs pa rnams kyis nyes par brjod pa ma yin no/ /khyim bdag byang chub sems dpa' khyim pa des bslab pa'i gzhi lnga bzung ba'i</text></item>
<item><p>262b1</p><section>dkon brtsegs</section><text>dge ba'i rtsa ba yang bla na med pa yang dag par rdzogs pa'i byang chub tu yongs su bsngo bar bya'o/ /des bslab pa'i gzhi lnga po de dag kyang shin tu bsrung bar bya'o/ /gang du yang des phra ma mi bya zhing bye ba rnams kyi bsdums bya'o/ /des ngag rtsub po yang mi smra bar bya zhing des ngag 'jam por smra ba dang / tshig</text></item>
<item><p>262b2</p><section>dkon brtsegs</section><text>mnyen pa dang / gsong por smra bar bya'o/ /tshig kyal pa yang smra bar mi bya zhing / dus su smra ba dang / yang dag par smra ba dang / don smra ba dang / chos smra ba dang / rigs pa smra ba dang / 'dul ba sa ba dang / lan legs par 'debs pa dang / ji skad smras pa de bzhin byed par bya'o/ /nges brnab sems su</text></item>
<item><p>262b3</p><section>dkon brtsegs</section><text>mi bya zhing sems can thams cad la phan pa dang bde ba bsam par bya'o/ /gnod sems su mi bya zhing rtag tu bzod pa'i stobs kyi go cha bgo bar bya'o/ /des yang dag par blta bar bya zhing log pa phyin ci log tu lta ba thams cad dang bral bar bya'o/ /lhar sangs rgyas la bsam pa rjes su song zhing lha gzhan mi</text></item>
<item><p>262b4</p><section>dkon brtsegs</section><text>'dzin par bya'o/ /khyim bdag gzhan yang byang chub sems dpa' khyim pa grong ngam/ grong khyer ram/ grong rdal lam/ ljongs sam/ ljongs kyi phyogs gang na gnas pa der des sems can rnams la chos kyi gtam brjod par bya ste/ gang dag ma dad pa de dag ni dad pa la gzud par bya/ sems can gang</text></item>
<item><p>262b5</p><section>dkon brtsegs</section><text>dag mi gus shing phar mi 'dzin pa/ mar mi 'dzin pa/ dge sbyong du mi 'dzin pa/ bram zer mi 'dzin pa/ rigs kyi gtso bo la rim gro mi byed pa/ tshul dang mi ldan zhing mtshams las 'das pa de dag bla ma la gus pa dang / chos spyod pa la gzud par bya'o/ /sems can gang dag thos pa nyung ba de dag</text></item>
<item><p>262b6</p><section>dkon brtsegs</section><text>mang du thos pa la sbyar bar bya'o/ /ser sna can rnams ni gtong ba la/ tshul khrims 'chal pa rnams ni tshul khrims la/ gnod sems can rnams ni bzod pa dang des pa la/ le lo can rnams ni brtson 'grus rtsom pa la/ brjed nges pa rnams ni dran pa dang shes bzhin la/ 'chal ba'i shes rab</text></item>
<item><p>262b7</p><section>dkon brtsegs</section><text>can rnams ni shes rab la gzud par bya'o/ /sems can dbul po rnams la longs spyod yang dag par bgo bar bya'o/ /sems can nad pa rnams la sman sbyin par bya'o/ /sems can mgon med pa rnams kyi mgon bya'o/ /skyabs med pa rnams kyi skyabs dang / dpung gnyen med pa rnams kyi</text></item>
<item><p>263a1</p><section>dkon brtsegs</section><text>dpung gnyen bya'o/ /des ljongs dang ljongs kyi phyogs de dag thams cad dang ji ltar 'thun par sems can 'ga' yang log par ltung bar mi 'gro ba de ltar chos kyis bsrung bar bya'o/ /khyim bdag gal te byang chub sems dpa' khyim pas lan gcig lan gnyis lan gsum</text></item>
<item><p>263a2</p><section>dkon brtsegs</section><text>nas lan bdun gyi bar du rjes su bstan pas sems can rnams yon tan dag la bkod pa las yon tan gang yang rung ba la gnas par ma gyur na khyim bdag de'i tshe byang chub sems dpa' khyim pa des sems can de dag la snying rje chen po bskyed de/ des thams cad mkhyen pa nyid kyi go cha sra ba yang</text></item>
<item><p>263a3</p><section>dkon brtsegs</section><text>bgo zhing tshig 'di skad ces ji srid du sems can gdul dka' ba dmu rgod de dag yongs su smin par ma gyur pa de srid du bdag bla na med pa yang dag par rdzogs pa'i byang chub tu mngon par rdzogs par 'tshang mi rgya'o zhes brjod par bya'o/ /de ci'i phyir zhe na/ bdag gis ni de dag gi phyir go cha bgos te/</text></item>
<item><p>263a4</p><section>dkon brtsegs</section><text>sems can drang po rnams kyi phyir ma yin/ g.yo med pa rnams kyi phyir ma yin/ sgyu med pa rnams kyi phyir ma yin tshul khrims dang ldan pa rnams kyi phyir ma yin te/ yon tan dang ldan pa rnams kyi phyir bdag gis go cha ma bgos kyis/ ci nas bdag gi rtsol ba don yod par 'gyur ba dang / sems can gyis</text></item>
<item><p>263a5</p><section>dkon brtsegs</section><text>bdag mthong ma thag tu dga' ba dang / dad pa thob par 'gyur ba de ltar bya'o/ /de ltar bsgrub bo/ /de ltar brtson 'grus brtsam par bya'o snyam mo/ /khyim bdag gal te grong ngam/ grong khyer ram/ grong rdal lam/ ljongs sam/ ljongs kyi phyogs gang na gnas pa'i byang chub sems dpa' des phyogs der</text></item>
<item><p>263a6</p><section>dkon brtsegs</section><text>ma bskul tam/ dran par ma byas te sems can rnams ngan 'gro gang yang rung ba zhig tu skyes par gyur na byang chub sems dpa' de ni de bzhin gshegs pa rnams kyis smad pa yin no/ /khyim bdag 'di lta ste dper na grong ngam/ grong khyer ram/ grong rdal lam/ ljongs sam/ ljongs kyi phyogs gang na</text></item>
<item><p>263a7</p><section>dkon brtsegs</section><text>sman pa mkhas pa zhig gnas pa des tha na sems can 'ga' zhig gi dug zhi bar ma nus te 'chi ba'i dus byed par gyur na sman pa de skye bo mang pos smad par 'gyur ro/ /khyim bdag de bzhin du grong ngam/ grong khyer ram/ grong rdal lam/ ljongs sam/ ljongs kyi phyogs gang na byang chub sems dpa' gnas pa</text></item>
<item><p>263b1</p><section>dkon brtsegs</section><text>des de'i phyogs su tha na sems can 'ga' tsam la yang ma bskul tam dran par ma byas te ngan 'gro gang yang rung ba zhig tu skyes par gyur na byang chub sems dpa' de de bzhin gshegs pa rnams kyis smad pa yin no/ /khyim bdag de bas na 'di la byang chub sems dpa' khyim pa ci nas grong ngam/ grong khyer</text></item>
<item><p>263b2</p><section>dkon brtsegs</section><text>ram/ grong rdal lam/ ljongs sam/ ljongs kyi phyogs gang na gnas pa des bdag gis sems can 'ga' yang log par ltung bar 'gro bar mi 'gyur ba de ltar bya'o/ /de ltar bsgrub bo/ /de ltar brtson 'grus brtsam mo snyam pa'i go cha de lta bu bgo bar bya'o/ /khyim bdag gzhan yang byang chub</text></item>
<item><p>263b3</p><section>dkon brtsegs</section><text>sems dpa' khyim pa khyim na gnas pas khyim na gnas pa'i nyes pa la mkhas par bya'o/ /des 'di ltar so sor bslab par bya ste/ khyim zhes bya ba 'di ni dge ba'i rtsa ba rnams 'joms par byed pa/ 'byung ba sun 'byin pa/ dge ba'i sdong po 'gyel bar byed pa ste/ de'i phyir khyim zhes bya'o/ /khyim</text></item>
<item><p>263b4</p><section>dkon brtsegs</section><text>na gnas pa zhes bya ba 'di ni nyon mongs pa thams cad kyi gnas/ mi dge ba'i rtsa ba la rnam par rtog pa rnams kyi gnas/ byis pa so so'i skye bo ma dul ba ma sbas pa rnams kyi gnas/ mi dge ba spyod pa rnams kyi gnas/ skye bo ngan pa 'dus pa yin te/ de'i phyir khyim na gnas pa zhes bya'o/ /khyim na</text></item>
<item><p>263b5</p><section>dkon brtsegs</section><text>gnas pa zhes bya ba 'di ni sdug bsngal gyi chos thams cad kyi gnas zhes brjod pa'o/ /'di ni sngon goms par byas pa'i dge ba'i rtsa ba rnams nyams par byed pa ste/ de'i phyir khyim na gnas pa zhes bya'o/ /khyim zhes bya ba 'di ni der gnas nas bya ba'i mi rigs pa byed pa'o/ /der gnas nas pha ma</text></item>
<item><p>263b6</p><section>dkon brtsegs</section><text>dang / dge sbyong dang / bram ze la gus par mi 'gyur ba yin te/ de'i phyir khyim zhes bya'o/ /khyim zhes bya ba 'di ni srid pa'i 'khri shing la mngon par dga' ba'i phyir mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de'i phyir khyim zhes bya'o/ /</text></item>
<item><p>263b7</p><section>dkon brtsegs</section><text>khyim zhes bya ba 'di ni gsad pa dang / bcing ba dang / brdeg pa dang / bsdigs pa dang / 'tshe ba dang / mi snyan pa dang / gshe ba dang / ngan du brjod pa dang / ngan du bya ba'i tshig gi lam rnams 'du ba ste/ de'i phyir khyim zhes bya'o/ /khyim zhes bya ba 'di ni dge ba'i rtsa ba ma byas pa mi 'dzugs pa'o/ /dge ba'i</text></item>
<item><p>264a1</p><section>dkon brtsegs</section><text>rtsa ba byas pa rnams rnam par 'jig pa'o/ /mkhas pa rnams dang / sangs rgyas dang / sangs rgyas kyi nyan thos thams cad kyis smad pa'o/ /'di la gnas pa ni ngan 'gror 'gro bar 'gyur ro/ /'di la gnas pa ni 'dod chags kyis 'gro ba ma yin par 'gro ba'o/ /zhe sdang dang / 'jigs pa dang /</text></item>
<item><p>264a2</p><section>dkon brtsegs</section><text>gti mug gis 'gro ba ma yin par 'gro ba ste/ de'i phyir khyim zhes bya'o/ /'di ni tshul khrims kyi phung po kun mi srung ba'o/ /ting nge 'dzin gyi phung po 'dor ba'o/ /shes rab kyi phung po la mi 'jug pa'o/ /rnam par grol ba'i phung po mi 'thob pa'o/ /rnam par grol ba'i ye shes mthong ba'i phung po mi skyed pa ste/ de'i</text></item>
<item><p>264a3</p><section>dkon brtsegs</section><text>phyir khyim zhes bya'o/ /khyim na gnas pa ni pha dang / ma dang / bu dang / chung ma dang / bran pho dang / bran mo dang / las byed pa dang / zho shas 'tsho ba dang / mdza' bshes dang / blon po dang / nye du dang / snag gi gnyen mtshams dang / g.yog yongs su 'dzin pa la sred pa yin no/ /khyim na gnas pa 'di ni rgya</text></item>
<item><p>264a4</p><section>dkon brtsegs</section><text>mtsho la chu bran ltar dgang dka' ba'o/ /khyim na gnas pa ni me la shing ltar chog mi shes pa'o/ /khyim na gnas pa ni thug pa med pa'i tshul gyis rlung mar ltar thug pa med par rnam par rtog pa'o/ /khyim na gnas pa ni 'jig pas bye ma'i grong khyer ltar 'jig pa'o/ khyim na gnas pa ni kha zas bzang po dug dang</text></item>
<item><p>264a5</p><section>dkon brtsegs</section><text>'dres pa ltar 'dres pa'o/ /khyim na gnas pa ni mi mdza' ba bzhin du 'thun pa ma yin pas rtag tu sdug bsngal ba'o/ /khyim na gnas pa ni 'phags pa'i chos sgrub pa la bar chad byed pa'o/ /khyim na gnas pa ni phan tshun rkyen gyis 'thab pa'o/ /khyim na gnas pa ni gcig la gcig gnod par sems</text></item>
<item><p>264a6</p><section>dkon brtsegs</section><text>pas rtag tu mi 'thun pa'o/ /khyim na gnas pa ni legs par byas pa dang / nyes par byas pa'i las kyi mtha' la sbyor bas gnod pa mang ba'o/ /khyim na gnas pa ni las kyi mtha' thug pa med pas rtag tu brtson pa'o/ /khyim na gnas pa ni yun ring po nas bsags pa rnam par 'jig pa'i chos can gyi</text></item>
<item><p>264a7</p><section>dkon brtsegs</section><text>phyir mi rtag pa'o/ /khyim na gnas pa ni dngos po kun du tshol zhing yongs su srung bas sdug bsngal ba'o/ /khyim na gnas pa ni dgra ltar mi mdza' bas rtag tu bag tsha ba'o/ /khyim na gnas pa ni phyin ci log gis zin pas bag med pa'o/ /khyim na gnas pa ni rang gi dpyod pas rnam par bsgrubs te/</text></item>
<item><p>264b1</p><section>dkon brtsegs</section><text>ngo bo nyid kyis stong pas gar mkhan gyi tshon dang 'dra'o/ /khyim na gnas pa ni myur du phan tshun 'gyes pas mthar rgud cing 'gyur ba'o/ /khyim na gnas pa ni skye bo glo bur du 'dus pas rtag tu ngo bo nyid med pa'i phyir sgyu ma la lta ba dang mtshungs so/ /khyim na gnas pa ni phun sum tshogs pa thams cad</text></item>
<item><p>264b2</p><section>dkon brtsegs</section><text>kyang mthar rgud par 'gyur bas rmi lam dang mtshungs so/ /khyim na gnas pa ni myur du 'bral bas zil pa'i thigs pa dang mtshungs so/ /khyim na gnas pa ni ro bro ba chung ngu yongs su 'jal bas sbrang rtsi'i thigs pa dang mtshungs so/ /khyim na gnas pa ni gzugs dang / sgra dang / dri dang /</text></item>
<item><p>264b3</p><section>dkon brtsegs</section><text>ro dang / reg dang / chos kyis yongs su gzir bas tsher ma'i dra ba dang mtshungs so/ /khyim na gnas pa ni mi dge ba la rnam par rtog pas yongs su mi skyo ba'i phyir kha khab tsam gyi srog chags dang mtshungs so/ /khyim na gnas pa ni gcig la gcig 'drid pas srog rnam par 'jig pa'o/ /khyim na gnas pa ni</text></item>
<item><p>264b4</p><section>dkon brtsegs</section><text>sems rnyog pa can du byed pas rtag tu 'khrug pa'o/ /khyim na gnas pa ni rgyal po dang / chom rkun dang / me dang / chu dang / bgo skal la spyod pas rnam par 'joms pa'i phyir thun mong ba'o/ khyim na gnas pa ni nyes dmigs mang bas ro bro ba chung ba'o/ /khyim bdag de ltar byang chub sems dpa'</text></item>
<item><p>264b5</p><section>dkon brtsegs</section><text>khyim pa khyim na gnas pas khyim na gnas pa'i nyes pa la mkhas par bya'o/ /khyim bdag gzhan yang byang chub sems dpa' khyim pa khyim na gnas pas sbyin pa dang / dul ba dang / yang dag par sdom pa dang / nges pa mang du bya'o/ /des yang 'di ltar brtag par bya ste/ gang byin pa de ni bdag gi yin</text></item>
<item><p>264b6</p><section>dkon brtsegs</section><text>no/ /khyim na bzhag pa de ni bdag gi ma yin no/ /gang byin pa de ni snying po can no/ /gang khyim na bzhag pa de ni snying po med pa'o/ /gang byin pa de ni gzhan du bde ba'o/ /gang khyim na bzhag pa de ni da ltar byung ba na bde ba'o/ /gang byin pa de ni yang bsrung bar bya ba ma yin pa'o/ /gang khyim na</text></item>
<item><p>264b7</p><section>dkon brtsegs</section><text>bzhag pa de ni bsrung bar bya ba'o/ /gang byin pa de ni sred pa zad par 'gyur ba'o/ /gang khyim na bzhag pa de ni sred pa rnam par 'phel ba'o/ /gang byin pa de ni bdag gi ba med pa'o/ /gang khyim na bzhag pa de ni bdag gi ba dang bcas pa'o/ /gang byin pa de ni yongs su mi 'dzin pa'o/ /gang</text></item>
<item><p>265a1</p><section>dkon brtsegs</section><text>khyim na bzhag pa de ni 'dzin pa dang bcas pa'o/ /gang byin pa de ni 'jigs pa med pa'o/ /gang khyim na bzhag pa de ni 'jigs pa dang bcas pa'o/ /gang byin pa de ni byang chub kyi lam nye bar ston pa'o/ /gang khyim na bzhag pa de ni bdud kyi phyogs nye bar ston</text></item>
<item><p>265a2</p><section>dkon brtsegs</section><text>pa'o/ /gang byin pa de ni zad mi shes pa'o/ /gang khyim na bzhag pa de ni zad par 'gyur ba'o/ /gang byin pa de ni bde ba'o/ /gang khyim na bzhag pa de ni kun tu bsrung dgos pas sdug bsngal ba'o/ /gang byin pa de ni nyon mongs pa spong bar 'gyur ba'o/ /gang khyim na yod pa de ni nyon</text></item>
<item><p>265a3</p><section>dkon brtsegs</section><text>mongs pa 'phel bar byed pa'o/ /gang byin pa de ni longs spyod chen por 'gyur ba'o/ /gang khyim na bzhag pa de ni longs spyod chen por mi 'gyur ba'o/ /gang byin pa de ni skyes bu dam pa'i las so/ /gang khyim na bzhag pa de ni skyes bu ngan pa'i las so/ /gang byin pa de ni sangs rgyas thams cad</text></item>
<item><p>265a4</p><section>dkon brtsegs</section><text>kyis bsngags pa'o/ /gang khyim na bzhag pa de ni byis pa'i skye bos bsngags pa'o snyam du brtag par bya'o/ /khyim bdag de ltar byang chub sems dpa' khyim pas snying po blang bar bya'o/ /khyim bdag gzhan yang byang chub sems dpa' khyim pas slong ba mthong na 'du shes gsum bskyed par</text></item>
<item><p>265a5</p><section>dkon brtsegs</section><text>bya ste/ gsum gang zhe na/ dge ba'i bshes gnyen du 'du shes pa dang / tshe rjes nas longs spyod chen por 'gyur bar 'du shes pa dang / byang chub kyi lam nye bar ston par 'du shes pa ste/ khyim bdag byang chub sems dpa' khyim pas slong ba mthong na 'du shes gsum po de dag bskyed par bya'o/ /</text></item>
<item><p>265a6</p><section>dkon brtsegs</section><text>khyim bdag gzhan yang byang chub sems dpa' khyim pas slong ba mthong na 'du shes gsum bskyed par bya ste/ gsum gang zhe na/ ser sna tshar gcad pa'i 'du shes dang / bdog pa thams cad yongs su gtong ba'i 'du shes dang / thams cad mkhyen pa'i ye shes la lta ba'i 'du shes te/ khyim</text></item>
<item><p>265a7</p><section>dkon brtsegs</section><text>bdag byang chub sems dpa' khyim pas slong ba mthong na 'du shes gsum po de dag bskyed par bya'o/ /khyim bdag gzhan yang byang chub sems dpa' khyim pas slong ba mthong na 'du shes gsum bskyed par bya ste/ gsum gang zhe na/ de bzhin gshegs pa'i bka' bzhin du bya ba'i 'du shes dang /</text></item>
<item><p>265b1</p><section>dkon brtsegs</section><text>bdud tshar gcad pa'i 'du shes dang / rnam par smin pa la re ba med pa'i 'du shes te/ khyim bdag byang chub sems dpa' khyim pas slong ba mthong na 'du shes gsum po de dag bskyed par bya'o/ /khyim bdag gzhan yang byang chub sems dpa' khyim pas slong ba mthong na 'du shes gsum</text></item>
<item><p>265b2</p><section>dkon brtsegs</section><text>bskyed par bya ste/ gsum gang zhe na/ slong ba la g.yog tu 'du shes pa dang / bsdu ba'i dngos pos mi gtang bar 'du shes pa dang / dam pa ma yin pa yongs su 'dzin pa las 'byung bar 'du shes pa ste/ khyim bdag byang chub sems dpa' khyim pas slong ba mthong na 'du shes gsum</text></item>
<item><p>265b3</p><section>dkon brtsegs</section><text>po de dag bskyed par bya'o/ /khyim bdag gzhan yang byang chub sems dpa' khyim pas slong ba mthong na 'du shes gsum bskyed par bya ste/ gsum gang zhe na/ 'dod chags dang bral ba'i 'du shes dang / byams pa bsgom pa'i 'du shes dang / gti mug la mi 'jug pa'i 'du shes te/ khyim</text></item>
<item><p>265b4</p><section>dkon brtsegs</section><text>bdag byang chub sems dpa' khyim pas slong ba mthong na 'du shes gsum po de dag bskyed par bya'o/ /de ci'i phyir zhe na/ khyim bdag 'di ltar byang chub sems dpa' khyim pas slong ba mthong na 'dod chags dang / zhe sdang dang / gti mug srab mor 'gyur ro/ /khyim bdag ji ltar byang chub</text></item>
<item><p>265b5</p><section>dkon brtsegs</section><text>sems dpa' khyim pas slong ba mthong na 'dod chags dang / zhe sdang dang / gti mug srab mor 'gyur zhe na/ gang de'i dngos po la btang snyoms shing yongs su gtod ba 'di ni de'i 'dod chags srab pa'o/ /gang slong ba de dag la byams pa nye bar sgrub pa 'di ni de'i zhe sdang srab pa'o/ /gang dngos po</text></item>
<item><p>265b6</p><section>dkon brtsegs</section><text>byin nas bla na med pa yang dag par rdzogs pa'i byang chub tu yongs su bsngo ba 'di ni de'i gti mug srab pa'o/ /khyim bdag de ltar na byang chub sems dpa' khyim pas slong ba mthong na 'dod chags dang / zhe sdang dang / gti mug srab mor 'gyur ro/ /khyim bdag gzhan yang byang chub sems</text></item>
<item><p>265b7</p><section>dkon brtsegs</section><text>dpa' khyim pas slong ba mthong na pha rol tu phyin pa drug bsgom pa yongs su rdzogs par 'gyur te/ khyim bdag 'di la byang chub sems dpa' khyim pas dngos po gang yang rung ba zhig bslangs ma thag tu dngos po de la sems kyis 'dzin par mi byed de/ de ltar na de'i sbyin pa'i pha rol tu phyin pa bsgom</text></item>
<item><p>266a1</p><section>dkon brtsegs</section><text>pa yongs su rdzogs par 'gyur ro/ /gang byang chub kyi sems la brten nas yongs su gtong ste/ de ltar na de'i tshul khrims kyi pha rol tu phyin pa bsgom pa yongs su rdzogs par 'gyur ro/ /gang slong ba de dag la byams pa nye bar sgrub ste mi khro zhing gnod sems mi byed de/ de ltar</text></item>
<item><p>266a2</p><section>dkon brtsegs</section><text>na de'i bzod pa'i pha rol tu phyin pa bsgom pa yongs su rdzogs par 'gyur ro/ /gal te byin na ci spyad snyam du 'di ltar sems g.yo bas zhum pa med de de ltar na de'i brtson 'grus kyi pha rol tu phyin pa bsgom pa yongs su rdzogs par 'gyur ro/ /gang slong ba la byin te byin nas kyang gdung ba med</text></item>
<item><p>266a3</p><section>dkon brtsegs</section><text>cing 'gyod pa med pa yin/ gang du yang dga' zhing rab tu mgu ste bde ba dang yid bde ba skyed cing gang byang chub kyi sems la gnas nas gtong ste/ de ltar na de'i bsam gtan gyi pha rol tu phyin pa bsgom pa yongs su rdzogs par 'gyur ro/ /byin nas kyang gang chos thams cad mi dmigs shing</text></item>
<item><p>266a4</p><section>dkon brtsegs</section><text>rnam par smin pa la mi re ste/ ji ltar mkhas pa de dag chos gang la yang mngon par ma zhen pa de ltar mngon par zhen pa med pas bla na med pa yang dag par rdzogs pa'i byang chub tu yongs su sngo ste/ de ltar na de'i shes rab kyi pha rol tu phyin pa bsgom pa yongs su rdzogs par 'gyur ro/ /khyim</text></item>
<item><p>266a5</p><section>dkon brtsegs</section><text>bdag de ltar na byang chub sems dpa' khyim pas slong ba mthong na pha rol tu phyin pa drug bsgom pa yongs su rdzogs par 'gyur ro// //bam po gnyis pa/ khyim bdag gzhan yang byang chub sems dpa' khyim pa khyim na gnas pas rjes su chags pa dang khong khro ba med</text></item>
<item><p>266a6</p><section>dkon brtsegs</section><text>pas 'jig rten gyi chos brgyad la mnyam pa nyid thob par bya'o/ /des longs spyod rnyed dam/ chung ma rnyed dam/ bu rnyed dam/ nor rnyed dam/ 'bru rnyed kyang khengs par yang mi bya/ dga' bar yang mi bya/ thams cad ma 'byor kyang des zhum par yang mi bya/ yi mug par yang mi bya'i/ des 'di ltar brtag</text></item>
<item><p>266a7</p><section>dkon brtsegs</section><text>par bya ste/ 'dus byas thams cad ni sgyu ma byas pa/ rnam par bsgrubs pas so sor nye bar gnas pa'i mtshan nyid do/ /'di lta ste/ pha ma dang / bu dang / chung ma dang / bran pho dang / bran mo dang / las byed pa dang / zho shas 'tsho ba dang / mdza' bshes dang / blon po dang / nye du dang / snag gi gnyen</text></item>
<item><p>266b1</p><section>dkon brtsegs</section><text>mtshams de dag ni las kyi rnam par smin pas grub pa yin te/ de dag kyang bdag gi ma yin/ bdag kyang de dag gi ma yin no/ /de ci'i phyir zhe na/ pha ma la sogs pa de dag ni bdag gi mgon nam/ skyabs sam/ dpung gnyen nam/ gnas sam/ gling ngam/ bdag gam/ bdag gi ba ma yin no/ /gang</text></item>
<item><p>266b2</p><section>dkon brtsegs</section><text>bdag gi zin pa'i phung po dang / khams dang / skye mched de dag kyang bdag ma yin/ bdag gi ma yin na/ gang bdag gi pha ma la sogs pa de dag bdag dang bdag gir 'gyur ba dang / bdag kyang de dag gi yin pa lta smos kyang ci dgos/ de ci'i phyir zhe na/ bdag kyang las bdag gir</text></item>
<item><p>266b3</p><section>dkon brtsegs</section><text>bya ba/ las kyi bgo skal la spyod pa yin te/ las dge ba'am/ sdig pa'am/ gang dang gang byas pa de dang de nyid kyis bgo skal la spyod par 'gyur ro/ /de dang de nyid kyi 'bras bu so sor myong ngo / /de dang de nyid kyi rnam par smin pa la spyod do/ /'di dag kyang las bdag gir bya ba/</text></item>
<item><p>266b4</p><section>dkon brtsegs</section><text>las kyi bgo skal la spyod pa yin te/ las dge ba'am/ sdig pa'am/ gang dang gang byas pa de dang de nyid kyi bgo skal la spyod par 'gyur/ de dang de nyid kyi rnam par smin pa so sor myong par 'gyur/ de dang de nyid kyi 'bras bu so sor myong bar 'gyur ro/ /de dag gi phyir bdag gi mi dge</text></item>
<item><p>266b5</p><section>dkon brtsegs</section><text>ba'i las mngon par 'du bya ba ni bdag gi cha ma yin te/ 'di dag ni tshe 'di la bde ba'i bdag gir bya ba yin gyi/ tshe gzhan la bde ba'i bdag gir bya ba ma yin no/ /bdag gi gang yin pa de la bdag 'jug par bya ste/ 'di lta ste/ sbyin pa dang / dul ba dang / yang dag par sdom pa dang /</text></item>
<item><p>266b6</p><section>dkon brtsegs</section><text>bzod pa dang / des pa dang / brtson 'grus dang / bag yod pa dang / byang chub kyi yan lag sdud cing mngon par sgrub pa'i dge ba de ni bdag gi yin te/ gang du bdag 'gro bar 'gyur ba'i lam der 'di dag kyang 'gro bar 'gyur ro snyam ste/ de srog gi phyir ram/ bu dang chung ma'i phyir yang</text></item>
<item><p>266b7</p><section>dkon brtsegs</section><text>sdig pa'i las mngon par 'du mi byed do/ /khyim bdag byang chub sems dpa' khyim pa khyim na gnas pa des rang gi chung ma la 'du shes gsum bskyed par bya ste/ gsum gang zhe na/ mi rtag pa'i 'du shes dang / mi brtan pa'i 'du shes dang / 'gyur ba'i 'du shes te/ khyim bdag byang chub</text></item>
<item><p>267a1</p><section>dkon brtsegs</section><text>sems dpa' khyim pas rang gi chung ma la 'du shes gsum po de dag bskyed par bya'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ 'di ni dga' zhing rtse ba'i grogs yin gyi/ 'di 'jig</text></item>
<item><p>267a2</p><section>dkon brtsegs</section><text>rten pha rol gyi grogs ni ma yin no/ /'di ni bza' ba dang btung ba'i grogs yin gyi/ 'di las kyi rnam par smin pa myong ba'i grogs ni ma yin no/ /'di ni bde ba'i grogs yin gyi/ 'di sdug bsngal gyi grogs ni ma yin no snyam pa ste/ khyim bdag byang chub sems dpa' khyim pas rang</text></item>
<item><p>267a3</p><section>dkon brtsegs</section><text>gi chung ma la 'du shes gsum po de dag bskyed par bya'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ mi gtsang bar 'du shes pa dang / dri nga bar 'du shes pa dang / mi 'thun par 'du shes pa'o/ /</text></item>
<item><p>267a4</p><section>dkon brtsegs</section><text>khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ dgrar 'du shes pa dang / gshed mar 'du shes pa dang / phyir rgol bar 'du shes pa'o/ /khyim bdag gzhan yang byang chub sems dpa' khyim</text></item>
<item><p>267a5</p><section>dkon brtsegs</section><text>pas rang gi chung ma la 'du shes gsum bskyed par bya ste/ gsum gang zhe na/ sha za mor 'du shes pa dang / srin mor 'du shes pa dang / gzugs mi sdug par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum</text></item>
<item><p>267a6</p><section>dkon brtsegs</section><text>bskyed par bya ste/ gsum gang zhe na/ dgang dka' bar 'du shes pa dang / gting du 'du shes pa dang / byas pa mi gzo bar 'du shes pa'o/ khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ sems</text></item>
<item><p>267a7</p><section>dkon brtsegs</section><text>can dmyal bar 'gro bar 'du shes pa dang / dud 'gro'i skye gnas su 'gro bar 'du shes pa dang / gshin rje'i 'jig rten du 'gro bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/</text></item>
<item><p>267b1</p><section>dkon brtsegs</section><text>khur du 'du shes pa dang / srid par 'du shes pa dang / srid pa yongs su 'dzin par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ bdag gi ba ma yin par 'du shes pa dang / yongs su</text></item>
<item><p>267b2</p><section>dkon brtsegs</section><text>'dzin pa med par 'du shes pa dang / brnyan mar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ lus kyis nyes par spyod pa'i gnas su 'du shes pa dang / ngag gis nyes par spyod pa'i</text></item>
<item><p>267b3</p><section>dkon brtsegs</section><text>gnas su 'du shes pa dang / yid kyis nyes par spyod pa'i gnas su 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ 'dod pa'i rnam par rtog pa'i gnas su 'du shes pa dang / gnod sems</text></item>
<item><p>267b4</p><section>dkon brtsegs</section><text>kyi rnam par rtog pa'i gnas su 'du shes pa dang / rnam par 'tshe ba'i rnam par rtog pa'i gnas su 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ khri mon du 'du shes pa dang / gsod par</text></item>
<item><p>267b5</p><section>dkon brtsegs</section><text>'du shes pa dang / 'ching bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ tshul khrims kyi bar du gcod par 'du shes pa dang / ting nge 'dzin gyi bar du gcod par 'du shes pa dang / shes</text></item>
<item><p>267b6</p><section>dkon brtsegs</section><text>rab kyi bar du gcod par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ khog tser 'du shes pa dang / snyir 'du shes pa dang / rgyar 'du shes pa'o/ /khyim bdag gzhan yang byang</text></item>
<item><p>267b7</p><section>dkon brtsegs</section><text>chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ yams kyi nad du 'du shes pa dang / gnod par 'du shes pa dang / nad 'go bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la</text></item>
<item><p>268a1</p><section>dkon brtsegs</section><text>'du shes gsum bskyed par bya ste/ gsum gang zhe na/ 'thab par 'du shes pa dang / byur du 'du shes pa dang / ser bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang</text></item>
<item><p>268a2</p><section>dkon brtsegs</section><text>zhe na/ nad du 'du shes pa dang / rga bar 'du shes pa dang / 'chi bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ /gsum gang zhe na/ bdud du 'du shes pa dang / bdud la rten par 'du shes pa dang /</text></item>
<item><p>268a3</p><section>dkon brtsegs</section><text>'jigs par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ mya ngan du 'du shes pa dang / smre sngags 'don par 'du shes pa dang / sdug bsngal ba dang / yid mi bde ba dang / 'khrug</text></item>
<item><p>268a4</p><section>dkon brtsegs</section><text>par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ spyang mo chen mor 'du shes pa dang / chu srin chen mor 'du shes pa dang / byi la chen mor 'du shes pa'o/ /khyim bdag gzhan yang</text></item>
<item><p>268a5</p><section>dkon brtsegs</section><text>byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ sbrul nag mor 'du shes pa dang / chu srin byis pa gsod du 'du shes pa dang / mdangs 'phrog mar 'du shes pa'o/ /khyim bdag gzhan yang byang chub sems dpa' khyim pas</text></item>
<item><p>268a6</p><section>dkon brtsegs</section><text>rang gi chung ma la 'du shes gsum bskyed par bya ste/ gsum gang zhe na/ mgon med par 'du shes pa dang / skyabs med par 'du shes pa dang / gnas med par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum</text></item>
<item><p>268a7</p><section>dkon brtsegs</section><text>bskyed par bya ste/ gsum gang zhe na/ gang bar 'du shes pa dang / bri bar 'du shes pa dang / na bar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ chom rkun du 'du shes pa dang /</text></item>
<item><p>268b1</p><section>dkon brtsegs</section><text>btson srungs su 'du shes pa dang / sems can dmyal ba'i srungs mar 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ chu bor 'du shes pa dang / sbyor bar 'du shes pa dang /</text></item>
<item><p>268b2</p><section>dkon brtsegs</section><text>mdud par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ 'dam du 'du shes pa dang / chags par 'du shes pa dang / klong du 'du shes pa'o/ khyim bdag gzhan yang byang</text></item>
<item><p>268b3</p><section>dkon brtsegs</section><text>chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ thag par 'du shes pa dang / khong sgril du 'du shes pa dang / rnyong du 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes</text></item>
<item><p>268b4</p><section>dkon brtsegs</section><text>gsum bskyed par bya ste/ gsum gang zhe na/ me ma mur du 'du shes pa dang / rtswa me'i sgron ma lta bur 'du shes pa dang / chu gri lta bur 'du shes pa'o/ khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/</text></item>
<item><p>268b5</p><section>dkon brtsegs</section><text>don med par 'du shes pa dang / tsher mar 'du shes pa dang / dug tu 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ lhag par sgro 'dogs par 'du shes pa dang / lhag par kun du gos</text></item>
<item><p>268b6</p><section>dkon brtsegs</section><text>par byed par 'du shes pa dang / lhag par chags par 'du shes pa'o/ khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ shar gnyer bar 'du shes pa dang / /chad pas gcod par 'du shes pa dang /</text></item>
<item><p>268b7</p><section>dkon brtsegs</section><text>mtshon cha 'dzin par 'du shes pa'o/ /khyim bdag gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ 'gyed par 'du shes pa dang / rtsod par 'du shes pa dang / mtshang 'dru bar 'du shes pa'o/ /khyim bdag</text></item>
<item><p>269a1</p><section>dkon brtsegs</section><text>gzhan yang byang chub sems dpa' khyim pas rang gi chung ma la 'du shes gsum bskyed par bya ste/ gsum gang zhe na/ mi sdug pa dang phrad par 'du shes pa dang / sdug pa dang bral bar 'du shes pa dang / nyam nga bar 'du shes pa'o/ /mdor na thab mo'i dri mar 'du shes pa</text></item>
<item><p>269a2</p><section>dkon brtsegs</section><text>dang / thab mo rnyog pa thams cad du 'du shes pa dang / gnod pa thams cad kyi rgyur gyur par 'du shes pa dang / mi dge ba thams cad kyi rtsa bar 'du shes bskyed par bya'o/ /khyim bdag byang chub sems dpa' khyim pa khyim na gnas pas 'di lta bu'i 'du shes yid la byed pas rang</text></item>
<item><p>269a3</p><section>dkon brtsegs</section><text>gi chung ma la brtag par bya'o/ /khyim bdag gzhan yang byang chub sems dpa' khyim pas bu la lhag par sdug pa'i sems bskyed par mi bya'o/ /khyim bdag gal te des bu la lhag par sdug pa'i sems bskyed la de bzhin du sems can gzhan la ma yin na des spyo ba gsum gyis rang gi</text></item>
<item><p>269a4</p><section>dkon brtsegs</section><text>sems la spyo bar bya ste/ gsum gang zhe na/ byang chub ni sems snyoms pa'i byang chub sems dpa'i yin gyi /sems mi snyoms pa'i ma yin no/ /byang chub ni yang dag par sbyor ba'i byang chub sems dpa'i yin gyi/ log pa'i sbyor ba'i ni ma yin no/ /byang chub ni tha dad pa med par spyod pa'i</text></item>
<item><p>269a5</p><section>dkon brtsegs</section><text>byang chub sems dpa'i yin gyi /tha dad du spyod pa'i ni ma yin pa ste/ spyo ba gsum po de dag gis rang gi sems la spyos nas bu de la mi sdug pa'i 'du shes bskyed par bya'o/ /'di ni mi sdug pa ste/ bdag gi snying du sdug pa ma yin na/ gang bdag gis de'i don du bu de la ni lhag</text></item>
<item><p>269a6</p><section>dkon brtsegs</section><text>par sdug pa skyed la/ sems can gzhan la ni de lta ma yin na/ sangs rgyas kyis bka' stsal pa'i bslab pa dang 'gal bar 'gyur ro/ /bdag gis de'i phyir dge ba'i rtsa ba la yang gnod par byas/ srog la yang bag med de gnod par gyur pas 'di ni bdag la gnod pa byed pa'o/ /</text></item>
<item><p>269a7</p><section>dkon brtsegs</section><text>bdag de'i phyir byang chub kyi lam dang mi 'thun pa'i lam la spyod pas 'di ni bdag la phyir rgol ba'o snyam du 'du shes gsum po de dag bskyed par bya'o/ /des bu de rgyur byas te/ ji lta ji lta bur bu de la sdug par sems pa dang ldan pa bzhin du sems can thams cad la byams pa bskyed</text></item>
<item><p>269b1</p><section>dkon brtsegs</section><text>pa dang / bdag phangs par sems pa dang ldan pa bzhin du byams pa bskyed pa de lta de lta bur des sems bskyed par bya'o/ /des yang 'di ltar 'di yang gud nas 'ongs la bdag kyang gud nas 'ongs mod kyi/ sems can thams cad kyang sngon bdag gi bur gyur la bdag kyang sems can</text></item>
<item><p>269b2</p><section>dkon brtsegs</section><text>thams cad kyi bur gyur te/ 'di la ni bdag gi'am/ gzhan gyi'am/ su'i sems can gang yang med do snyam du tshul bzhin brtag par bya'o/ /de ci'i phyir zhe na/ mi 'thun pa'i phyir te/ 'gro ba lnga rnams su mdza' ba las kyang mi mdza' bar 'gyur bas bdag ni ji ltar su dang yang mdza' ba'am</text></item>
<item><p>269b3</p><section>dkon brtsegs</section><text>mi mdza' bar mi 'gyur ba de ltar bya'o/ /de ci'i phyir zhe na/ mi mdza' ba bzung na ni thams cad kyi thams cad du byed mi 'dod par 'gyur/ mdza' ba bzung na ni ha cang byed 'dod par 'gyur te/ rjes su chags pa dang / khong khro ba'i sems gnyis kyis ni chos mnyam pa nyid khong du chud par byed mi</text></item>
<item><p>269b4</p><section>dkon brtsegs</section><text>nus so/ /de ci'i phyir zhe na/ mi mnyam par spyod pa ni mi mnyam par 'gro bar 'gyur/ mnyam par spyod pa ni mnyam par 'gyur ba'o/ /de la bdag gis ni mi mnyam par spyod pa mi bya'i sems can thams cad la mnyam par spyod na thams cad mkhyen pa nyid khong du chud par 'gyur ro/ /khyim</text></item>
<item><p>269b5</p><section>dkon brtsegs</section><text>bdag de ltar byang chub sems dpa' khyim pas dngos po gang la yang bdag gi snyam du yongs su gzung bar mi bya/ chags par mi bya'o/ /g.yo dang sred pa'i bag la nyal mi bya'o/ /khyim bdag gal te byang chub sems dpa' khyim pa'i drung du slongs mo pa 'ongs la dngos po zhig bslangs pa</text></item>
<item><p>269b6</p><section>dkon brtsegs</section><text>las gal te des dngos po ma btang na des 'di ltar dngos po 'di btang yang rung / ma btang yang rung ste/ bdag ni dngos po 'di dang gdon mi za bar 'bral bar yang 'gyur/ mi 'dod bzhin du 'chi bar yang 'gyur zhing dngos po 'dis kyang bdag 'dor/ bdag gis kyang dngos po 'di</text></item>
<item><p>269b7</p><section>dkon brtsegs</section><text>'dor gyi/ dngos po 'di btang la yid dga' ba dang / snying po blangs te 'chi ba'i dus bya'o/ /'di yongs su btang na bdag 'chi ba'i dus kyi tshe sems kun nas zin te gnas par mi 'gyur/ 'dis ni bdag 'chi ba'i dus kyi tshe dga' ba dang / mchog tu dga' ba dang rangs pa dang / 'gyod</text></item>
<item><p>270a1</p><section>dkon brtsegs</section><text>pa med pa skye bar 'gyur snyam du sems nges par bsam par bya'o/ /gal te de ltar bsams kyang dngos po de gtong ma nus na/ des slong ba la kun go bar bya ba gsum gyis go bar bya ste/ bdag ni da dung du mthu chung zhing dge ba'i rtsa ba yongs su ma smin te/ theg pa chen po la las dang po</text></item>
<item><p>270a2</p><section>dkon brtsegs</section><text>ba dang / bdag ni mi gtong ba la sems kyi dbang du gyur pa dang / bdag ni nye bar len pa'i lta ba dang bcas pa dang / bdag tu 'dzin pa dang / bdag gir 'dzin pa la gnas pa lags kyis/ skyes bu dam pa bzod par mdzad cing yongs su gdung bar mi mdzad du gsol/ ji ltar khyod dang sems can</text></item>
<item><p>270a3</p><section>dkon brtsegs</section><text>thams cad kyi bsam pa yongs su rdzogs par 'gyur ba de ltar bdag gis bgyi'o/ /de ltar bsgrub po/ /de ltar brtson 'grus brtsam mo zhes khyim bdag de ltar byang chub sems dpa' khyim pas slong ba la kun go bar bya ba gsum gyis go bar bya'o/ /khyim bdag gzhan yang byang chub sems dpa' khyim</text></item>
<item><p>270a4</p><section>dkon brtsegs</section><text>pa khyim na gnas pas rtag tu rgyun mi 'chad par yongs su bsngo ba la mkhas par bya ste/ gal te de ston pa 'das pa'i gsung rab yod la sangs rgyas 'byung ba yang med/ chos ston pa yang med/ 'phags pa'i dge 'dun dang phrad pa yang med par gyur na/ des phyogs bcu'i sangs rgyas</text></item>
<item><p>270a5</p><section>dkon brtsegs</section><text>thams cad la phyag byas te/ gang de dag gi sngon gyi spyod pa dang mtshungs par spyod pa dang / dge ba spyod pa dang / bsam pa dang / lhag pa'i bsam pa phun sum tshogs pa dang / byang chub thob pa rnams kyi sangs rgyas kyi chos thams cad yongs su grub pa de des rjes su dran par bya/ rjes su</text></item>
<item><p>270a6</p><section>dkon brtsegs</section><text>yi rang bar bya'o/ /des yang 'di ltar nyin lan gsum mtshan lan gsum du lus kyi las yongs su dag pa dang / ngag gi las yongs su dag pa dang / yid kyi las yongs su dag pa dang / gtsang ba dang / bsam pa dag pa dang / byams pa bsgom pa la mkhas pa dang / gos gtsang ma dang / ngo tsha shes shing</text></item>
<item><p>270a7</p><section>dkon brtsegs</section><text>khrel yod pas legs par brgyan pa dang / bsod nams kyi tshogs dge ba'i rtsa ba bsags pa dang / mdzes pa dang / byang chub kyi sems la rab tu dga' ba dang / des pa dang / 'grogs na bde ba dang / legs par bya ba'i las byed pa dang / gus pa dang bcas pa dang / bka' blo bde ba dang /</text></item>
<item><p>270b1</p><section>dkon brtsegs</section><text>nga rgyal dang / rgyags pa dang / dregs pa yang dag par chad pas mi dge ba'i las kyi nyes pa thams cad bshags pa dang / phyin cad kyang bsdam pa dang / bsod nams thams cad kyi rjes su yi rang ba dang / mtshan bsags pa rab tu rdzogs par bya ba dang / sangs rgyas thams cad la chos kyi 'khor</text></item>
<item><p>270b2</p><section>dkon brtsegs</section><text>lo rab tu bskor bar gsol ba gdab pa dang / chos thams cad gzung ba dang / sangs rgyas kyi zhing dpag tu med pa rnams su tshe yongs su bsrung ba'i phyir phung po gsum pa'i chos kyi rnam grangs kha ton du bya'o/ /khyim bdag gzhan yang byang chub sems dpa' khyim pa khyim na gnas pas yan lag brgyad</text></item>
<item><p>270b3</p><section>dkon brtsegs</section><text>dang ldan pa'i bsnyen par gnas pa blang bar bya'o/ /des dge sbyong dang bram ze tshul khrims dang ldan pa/ yon tan dang ldan pa/ dge ba'i chos dang ldan pa rnams la bsnyen par bya/ bsten par bya/ bsnyen bkur bya'o/ /de dag la bsnyen cing bsten te/ bsnyen bkur byed cing / spyod pa 'khrul pa med</text></item>
<item><p>270b4</p><section>dkon brtsegs</section><text>par rang gi nyes pa mthong bar bya'o/ /des dge sbyong gi spyod pa las nyams pa'i dge slong mthong na yang mi gus pa'i bag cung zad kyang mi bya ste/ 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnyog pa med pa/ nyon mongs pa'i rnyog pa thams</text></item>
<item><p>270b5</p><section>dkon brtsegs</section><text>cad dang bral ba de'i ngur smrig ni tshul khrims kyis yongs su bsgos pa/ ting nge 'dzin dang / shes rab dang / rnam par grol ba dang / rnam par grol ba'i ye shes mthong bas yongs su bsgos pa 'di dag yin te/ 'di ni 'phags pa rnams kyi drang srong gi rgyal mtshan yin no snyam du sems bskyed</text></item>
<item><p>270b6</p><section>dkon brtsegs</section><text>par bya'o/ /des de dag la rab tu gus pa bskyed nas dge slong de la snying rje chen po bskyed par bya'o/ /sdig pa'i spyod pa 'di ni ma legs so/ /kun nas nyon mongs pa'i spyod pa 'di ni ma legs so/ /'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs</text></item>
<item><p>270b7</p><section>dkon brtsegs</section><text>rgyas dul ba/ zhi ba/ sbas pa/ cang shes pa de'i drang srong gi rgyal mtshan bgos kyang 'di ni ma byang / ma zhi/ ma sbas/ ma dul ba ste/ cang shes pa ma yin pa'i spyod pa spyod do/ /bcom ldan 'das des ma bslabs pa la ma brnyas shig ces gsungs pas na 'dis nyes pa ma yin/ nyon</text></item>
<item><p>271a1</p><section>dkon brtsegs</section><text>mongs pa gang gis mi dge ba 'di dag ston pa'i nyon mongs pas nyes pa'o/ /sangs rgyas bcom ldan 'das rnams kyi bstan pa ni 'byung ba dang bcas pa yin pas gang nyon mongs pa 'di dag khong du chud nas tshul bzhin so sor rtog na dang po'i 'bras bu thob par 'gyur te/ de bla na</text></item>
<item><p>271a2</p><section>dkon brtsegs</section><text>med pa yang dag par rdzogs pa'i byang chub tu nges par 'gyur ba'i gnas yod do/ /de ci'i phyir zhe na/ 'di ltar nyon mongs pa rnams ni ye shes kyis gsal bar bya ba yin pas na bcom ldan 'das kyis kyang gang zag gis gang zag la tshod gzung bar mi bya ste/ gang zag gis gang zag la tshod bzung na</text></item>
<item><p>271a3</p><section>dkon brtsegs</section><text>nyams par 'gyur ro zhes gsungs pas de bzhin gshegs pa ni rab tu mkhyen pa/ bdag ni rab tu shes pa ma yin no snyam nas des dge slong de la gnod sems med pa dang / zhe sdang med pa dang / khong khro ba med pa dang / khro ba med pa yang bskyed par bya'o/ /khyim bdag gzhan yang byang chub sems</text></item>
<item><p>271a4</p><section>dkon brtsegs</section><text>dpa' khyim pa de gtsug lag khang du 'jug par 'dod na cang shes kyi sems dang / las su rung ba'i sems dang / gus pa dang bcas pa dang / zhe sa dang bcas pa dang / dad pa dang bcas pa dang / ri mo dang bcas pas gtsug lag khang gi sgor 'dug ste/ gtsug lag khang la yan lag lngas phyag</text></item>
<item><p>271a5</p><section>dkon brtsegs</section><text>byas la/ de nas gdod bdag gtsug lag khang gi nang du 'gro bar bya'o/ /des yang 'di ltar brtag par bya ste/ 'di ni stong pa nyid la gnas pa'i gnas so/ /mtshan ma med pa la gnas pa dang / smon pa med pa la gnas pa dang / byams pa dang / snying rje dang / dga' ba dang / btang snyoms la</text></item>
<item><p>271a6</p><section>dkon brtsegs</section><text>gnas pa'i gnas so/ /'di ni bsam gtan pa rnams kyi gnas te/ gnas thams cad yang dag par chad pa rnams kyi gnas so/ /'di ni yang dag par song ba rnams dang / yang dag par zhugs pa rnams kyi gnas so/ /bdag kyang rdul gyi gnas/ khyim gyi gnas nas mngon par byung ste/ nam</text></item>
<item><p>271a7</p><section>dkon brtsegs</section><text>zhig na 'di lta bu spyod par 'gyur/ bdag kyang nam zhig na gang dge 'dun gyi las dang / gso sbyong gi las dang / dgag dbye'i las dang / 'dud pa'i las de la gnas par 'gyur snyam nas des 'di ltar rab tu 'byung ba'i sems la dga' bar bya'o/ /byang chub sems dpa' khyim na gnas</text></item>
<item><p>271b1</p><section>dkon brtsegs</section><text>te bla na med pa yang dag par rdzogs pa'i byang chub mngon par rdzogs par sangs rgyas pa ni gang yang med de/ de dag thams cad kyang khyim gyi gnas nas mngon par byung nas dgon pa la sems/ dgon pa la gzhol/ dgon par song nas bla na med pa yang dag par rdzogs pa'i byang chub mngon par</text></item>
<item><p>271b2</p><section>dkon brtsegs</section><text>rdzogs par sangs rgyas so/ /tshogs de yang yang dag par bsgrubs so/ /khyim na gnas pa ni kun du gnod pa ste rdul 'bab pa'o/ /rab tu byung ba ni sangs rgyas dang / de'i nyan thos rnams kyis bsngags pa'o/ /khyim na gnas pa ni nyes pa'i skyon chags pa mang ba'o/ /rab tu byung ba ni yon tan phun</text></item>
<item><p>271b3</p><section>dkon brtsegs</section><text>sum tshogs pa mang ba'o/ /khyim na gnas pa ni nyam nga ba'o/ /rab tu byung ba ni bag yangs pa'o/ /khyim na gnas pa ni yongs su 'dzin pa'i dri ma can no/ /rab tu byung ba ni yongs su 'dzin pa las rnam par grol ba'o/ /khyim na gnas pa ni nyes par spyod pa'i gzhi'o/ /rab tu byung ba ni legs par</text></item>
<item><p>271b4</p><section>dkon brtsegs</section><text>spyod pa'i gzhi'o/ /khyim na gnas pa ni rdul gyi nang na gnas pa'o/ /rab tu byung ba ni rdul gyi nang na mi gnas pa'o/ /khyim na gnas pa ni 'dod pa'i 'dam du bying ba'o/ /rab tu byung ba ni 'dod pa'i 'dam nas 'byin pa'o/ /khyim na gnas pa ni byis pa'i skye bo'i zhugs pa'o/ /rab tu byung ba ni skye</text></item>
<item><p>271b5</p><section>dkon brtsegs</section><text>bo mkhas pa'i zhugs pa'o/ /khyim na gnas pa ni 'tsho ba sbyang bar dka' ba'o/ /rab tu byung ba ni 'tsho ba sbyang bar sla ba'o/ /khyim na gnas pa ni 'gran zla mang ba'o/ /rab tu byung ba ni 'gran zla med pa'o/ /khyim na gnas pa ni phongs pa mang ba'o/ /rab tu byung ba ni phongs pa med pa'o/ /khyim</text></item>
<item><p>271b6</p><section>dkon brtsegs</section><text>na gnas pa ni mya ngan gyi gnas so/ /rab tu byung ba ni dga' ba'o/ /khyim na gnas pa ni ngan song gi them skas so/ /rab tu byung ba ni mngon par mtho ba'i them skas so/ khyim na gnas pa ni bcings pa'o/ /rab tu byung ba ni thar pa'o/ /khyim na gnas pa ni 'jigs pa dang bcas pa'o/ /rab tu</text></item>
<item><p>271b7</p><section>dkon brtsegs</section><text>byung ba ni 'jigs pa med pa'o/ /khyim na gnas pa ni chad pa dang bcas par spyod pa'o/ /rab tu byung ba ni chad pa med par spyod pa'o/ /khyim na gnas pa ni mtshon cha spyod pa dang bcas pa'o/ /rab tu byung ba ni mtshon cha mi spyod pa'o/ /khyim na gnas pa ni yongs su gdung ba dang bcas pa'o/ /</text></item>
<item><p>272a1</p><section>dkon brtsegs</section><text>rab tu byung ba ni yongs su gdung ba med pa'o/ /khyim na gnas pa ni kun du tshol bas sdug bsngal ba'o/ /rab tu byung ba ni kun du tshol ba med pas bde ba'o/ /khyim na gnas pa ni rgod pa'o/ /rab tu byung ba ni nye bar zhi ba'o/ /khyim na gnas pa ni 'jungs pa'o/ /rab tu byung ba</text></item>
<item><p>272a2</p><section>dkon brtsegs</section><text>ni ma 'jungs pa'o/ /khyim na gnas pa ni zhan pa'o/ /rab tu byung ba ni mi zhan pa'o/ /khyim na gnas pa ni ma rabs so/ /rab tu byung ba ni ya rabs so/ /khyim na gnas pa ni kun du 'bar ba'o/ /rab tu byung ba ni 'bar ba zhi ba'o/ /khyim na gnas pa ni gzhan gyi don to/ /rab tu byung ba ni gnyi ga'i don</text></item>
<item><p>272a3</p><section>dkon brtsegs</section><text>to/ /khyim na gnas pa ni don chung ba'o/ /rab tu byung ba ni don che ba'o/ /khyim na gnas pa ni gzi chung ba'o/ /rab tu byung ba ni gzi che ba'o/ /khyim na gnas pa ni kun nas nyon mongs pas sdug bsngal ba'o/ /rab tu byung ba ni mngon par byung bas bde ba'o/ /khyim na gnas pa ni tsher ma skyed pa'o/ /</text></item>
<item><p>272a4</p><section>dkon brtsegs</section><text>rab tu byung ba ni tsher ma bsal ba'o/ /khyim na gnas pa ni chos chung ngu dang ldan pa'o/ /rab tu byung ba ni chos chen po dang ldan pa'o/ /khyim na gnas pa ni 'dul ba ma yin pa byed pa'o/ /rab tu byung ba ni 'dul ba byed pa'o/ /khyim na gnas pa ni 'gyod pa'o/ /rab tu byung ba ni mi 'gyod pa'o/ /</text></item>
<item><p>272a5</p><section>dkon brtsegs</section><text>khyim na gnas pa ni mchi ma dang nu zho dang khrag gi rgya mtsho 'phel ba'o/ /rab tu byung ba ni mchi ma dang nu zho dang khrag gi rgya mtsho skems pa'o/ /khyim na gnas pa ni sangs rgyas dang / rang sangs rgyas dang / nyan thos kyis smad pa'o/ /rab tu byung ba ni sangs rgyas dang / rang sangs rgyas dang /</text></item>
<item><p>272a6</p><section>dkon brtsegs</section><text>nyan thos kyis bsngags pa'o/ /khyim na gnas pa ni chog mi shes pa'o/ /rab tu byung ba ni chog shes pa'o/ /khyim na gnas pa ni bdud dga' ba'o/ /rab tu byung ba ni bdud mya ngan byed pa'o/ /khyim na gnas pa ni rnyog pa chen po'i mthar thug par 'gyur ro/ /rab tu byung ba ni rnyog pa thams</text></item>
<item><p>272a7</p><section>dkon brtsegs</section><text>cad nye bar zhi ba'i mthar thug pa'o/ /khyim na gnas pa ni kun du mi thul ba'o/ /rab tu byung ba ni kun du thul ba'o/ /khyim na gnas pa ni bran gyi las byed pa'o/ /rab tu byung ba ni rje bo byed pa'o/ /khyim na gnas pa ni 'khor ba'i mthar 'gyur ba'o/ /rab tu byung ba ni mya ngan las</text></item>
<item><p>272b1</p><section>dkon brtsegs</section><text>'das pa'i mthar 'gyur ba'o/ /khyim na gnas pa ni g.yang sa pa'o/ /rab tu byung ba ni g.yang sa las 'das pa'o/ /khyim na gnas pa ni mun nag go/ /rab tu byung ba ni snang ba'o/ /khyim na gnas pa ni dbang po la dbang mi byed pa'o/ /rab tu byung ba ni dbang po la dbang byed pa'o/ /</text></item>
<item><p>272b2</p><section>dkon brtsegs</section><text>khyim na gnas pa ni dregs pa skyed pa'o/ /rab tu byung ba ni dregs pa 'dul ba'o/ /khyim na gnas pa ni dam pa ma yin pa skyed pa'o/ /rab tu byung ba ni dam pa skyed pa'o/ /khyim na gnas pa ni ngan song skyed pa'o/ /rab tu byung ba ni bde 'gro skyed pa'o/ /khyim na gnas pa ni blta bar mi</text></item>
<item><p>272b3</p><section>dkon brtsegs</section><text>'os pa'o/ /rab tu byung ba ni blta bar 'os pa'o/ /khyim na gnas pa ni rtsom pa chen po'o/ /rab tu byung ba ni rtsom pa chung ba'o/ /khyim na gnas pa ni 'bras bu chung ba'o/ /rab tu byung ba ni 'bras bu che ba'o/ khyim na gnas pa ni gya gyu can no/ /rab tu byung ba ni drang ba'o/ /khyim na gnas</text></item>
<item><p>272b4</p><section>dkon brtsegs</section><text>pa ni yid mi bde ba mang ba'o/ /rab tu byung ba ni yid bde ba dang ldan pa'o/ /khyim na gnas pa ni zug rngu dang bcas pa'o/ /rab tu byung ba ni zug rngu phyung ba'o/ /khyim na gnas pa ni na ba'o/ /rab tu byung ba ni nad med par byed pa'o/ /khyim na gnas pa ni chos rgas par byed pa'o/ /rab tu byung</text></item>
<item><p>272b5</p><section>dkon brtsegs</section><text>ba ni chos dar bar byed pa'o/ /khyim na gnas pa ni bag med par byed pa'o/ /rab tu byung ba ni bag yod par byed pa'o/ /khyim na gnas pa ni 'chal pa'i shes rab kyi 'byung gnas so/ /rab tu byung ba ni shes rab 'phel ba'o/ /khyim na gnas pa ni shes rab kyi bar chad byed pa'o/ /rab tu</text></item>
<item><p>272b6</p><section>dkon brtsegs</section><text>byung ba ni shes rab kyi srog byed pa'o/ /khyim na gnas pa ni slu bar so sor nye bar gnas pa'o/ /rab tu byung ba ni mi slu bar so sor nye bar gnas pa'o/ /khyim na gnas pa ni byed pa mang ba'o/ /rab tu byung ba ni byed pa nyung ba'o/ /khyim na gnas pa ni dug dang bcas pa'i btung ba lta bu'o/ /</text></item>
<item><p>272b7</p><section>dkon brtsegs</section><text>rab tu byung ba ni bdud rtsi dang bcas pa'i btung ba lta bu'o/ /khyim na gnas pa ni gnod pa can no/ /rab tu byung ba ni gnod pa med pa'o/ /khyim na gnas pa ni 'dres pa'o/ /rab tu byung ba ni ma 'dres pa'o/ /khyim na gnas pa ni kim pa ka'i 'bras bu lta bu'o/ /rab tu byung ba ni bdud rtsi'i</text></item>
<item><p>273a1</p><section>dkon brtsegs</section><text>'bras bu lta bu'o/ /khyim na gnas pa ni mi sdug pa dang phrad par byed pa'o/ /rab tu byung ba ni mi sdug pa dang 'bral bar byed pa'o/ /khyim na gnas pa ni sdug pa dang 'bral bar byed pa'o/ /rab tu byung ba ni sdug pa dang phrad par byed pa'o/ /khyim na gnas pa ni gti</text></item>
<item><p>273a2</p><section>dkon brtsegs</section><text>mug gis lci ba'o/ /rab tu byung ba ni ye shes kyis yang ba'o/ /khyim na gnas pa ni sbyor ba rnam par 'jig pa'o/ /rab tu byung ba ni sbyor ba rnam par sbyong ba'o/ /khyim na gnas pa ni bsam pa rnam par 'jig pa'o/ /rab tu byung ba ni bsam pa rnam par sbyong ba'o/ /khyim na gnas pa</text></item>
<item><p>273a3</p><section>dkon brtsegs</section><text>ni lhag pa'i bsam pa rnam par 'jig pa'o/ /rab tu byung ba ni lhag pa'i bsam pa rnam par sbyong ba'o/ /khyim na gnas pa ni dpung gnyen med par byed pa'o/ /rab tu byung ba ni dpung gnyen byed pa'o/ /khyim na gnas pa ni mgon med par byed pa'o/ /rab tu byung ba ni mgon byed pa'o/ /khyim</text></item>
<item><p>273a4</p><section>dkon brtsegs</section><text>na gnas pa ni gnas med par byed pa'o/ /rab tu byung ba ni gnas byed pa'o/ /khyim na gnas pa ni skyabs med par byed pa'o/ /rab tu byung ba ni skyabs byed pa'o/ /khyim na gnas pa ni gnod sems mang ba'o/ /rab tu byung ba ni byams pa mang ba'o/ /khyim na gnas pa ni khur khyer ba'o/ /rab tu byung</text></item>
<item><p>273a5</p><section>dkon brtsegs</section><text>ba ni khur bor ba'o/ /khyim na gnas pa ni thug pa med par spyod pa'o/ /rab tu byung ba ni spyod pa thams cad mthar 'byin pa'o/ /khyim na gnas pa ni kha na ma tho ba dang bcas pa'o/ /rab tu byung ba ni kha na ma tho ba med pa'o/ /khyim na gnas pa ni gdung bar 'gyur ba'o/ /rab tu byung ba ni gdung bar</text></item>
<item><p>273a6</p><section>dkon brtsegs</section><text>mi 'gyur ba'o/ khyim na gnas pa ni nyon mongs pa dang bcas pa'o/ /rab tu byung ba ni nyon mongs pa med pa'o/ /khyim na gnas pa ni zang zing dang bcas pa'o/ /rab tu byung ba ni zang zing med pa'o/ /khyim na gnas pa ni mngon pa'i nga rgyal dang bcas pa'o/ /rab tu byung ba ni mngon pa'i nga rgyal</text></item>
<item><p>273a7</p><section>dkon brtsegs</section><text>med pa'o/ /khyim na gnas pa ni nor snying por byed pa'o/ /rab tu byung ba ni yon tan snying por byed pa'o/ /khyim na gnas pa ni yams kyi nad do/ /rab tu byung ba ni yams kyi nad zhi bar byed pa'o/ /khyim na gnas pa ni 'bri ba'o/ /rab tu byung ba ni 'phel ba'o/ /khyim na gnas pa ni rnyed par</text></item>
<item><p>273b1</p><section>dkon brtsegs</section><text>sla ba'o/ /rab tu byung ba ni bskal pa brgya stong du yang rnyed par dka' ba'o/ /khyim na gnas pa ni bya sla ba'o/ /rab tu byung ba ni bya dka' ba'o/ /khyim na gnas pa ni rgyun phyogs su 'gro ba'o/ /rab tu byung ba ni rgyun las bzlog ste 'gro ba'o/ /khyim na gnas pa ni chu bo'o/ /rab tu byung ba ni gzings</text></item>
<item><p>273b2</p><section>dkon brtsegs</section><text>so/ khyim na gnas pa ni nyon mongs pa'i chu bo'o/ /rab tu byung ba ni zam pa'o/ /khyim na gnas pa ni tshu rol gyi ngogs so/ /rab tu byung ba ni pha rol gyi ngogs so/ /khyim na gnas pa ni glags pa'o/ /rab tu byung ba ni ma glags pa'o/ /khyim na gnas pa ni shar gnyer ba'o/ /rab tu byung ba</text></item>
<item><p>273b3</p><section>dkon brtsegs</section><text>ni shar gnyer ba zhi'o/ /khyim na gnas pa ni rgyal po'i nan tur bzhin byed pa'o/ /rab tu byung ba ni sangs rgyas kyi bstan pa bzhin byed pa'o/ /khyim na gnas pa ni nyam thag pa'o/ /rab tu byung ba ni nyam thag pa med pa'o/ /khyim na gnas pa ni sdug bsngal 'byung ba'o/ /rab tu byung ba ni</text></item>
<item><p>273b4</p><section>dkon brtsegs</section><text>bde ba 'byung ba'o/ khyim na gnas pa ni sgang bu'o/ /rab tu byung ba ni zab mo'o/ khyim na gnas pa ni grogs mod pa'o/ /rab tu byung ba ni grogs dkon pa'o/ khyim na gnas pa ni chung ma dang 'grogs pa'o/ /rab tu byung ba ni mos pa dang 'grogs pa'o/ /khyim na gnas pa ni rgya dang 'dra</text></item>
<item><p>273b5</p><section>dkon brtsegs</section><text>ba'o/ /rab tu byung ba ni rgya dral ba'o/ /khyim na gnas pa ni gzhan la gnod pa byed pa gces su rtsi ba'o/ /rab tu byung ba ni gzhan la phan 'dogs pa gces su rtsi ba'o/ /khyim na gnas pa ni zang zing gi sbyin pa ched cher 'dzin pa'o/ /rab tu byung ba ni chos kyi sbyin pa ched cher 'dzin pa'o/ /khyim na</text></item>
<item><p>273b6</p><section>dkon brtsegs</section><text>gnas pa ni bdud kyi rgyal mtshan 'dzin pa'o/ /rab tu byung ba ni sangs rgyas kyi rgyal mtshan 'dzin pa'o/ khyim na gnas pa ni sdug bsngal gyi gzhi'o/ /rab tu byung ba ni sdug bsngal gyi gzhi yang dag par 'joms pa'o/ khyim na gnas pa ni phung po rnam par 'phel ba'o/ /rab tu byung ba ni phung</text></item>
<item><p>273b7</p><section>dkon brtsegs</section><text>po thams cad nges par 'dor ba'o/ khyim na gnas pa ni thibs po'o/ /rab tu byung ba ni thibs po las thar pa yin te/ khyim bdag de ltar byang chub sems dpa' khyim pas rab tu byung ba la gzhol bar bya'o/ /des yang 'di ltar gal te bdag gis nyi ma du mar gang gA'i klung gi bye ma snyed</text></item>
<item><p>274a1</p><section>dkon brtsegs</section><text>kyi mchod sbyin byas te bdog pa thams cad yongs su btang ba byas pa de dag thams cad ni legs par bshad pa'i chos 'dul ba la rab tu 'byung ba'i sems kyis zil gyis non to snyam du sems bskyed par bya'o/ /de ci'i phyir zhe na/ khyim bdag ma dad pa dang / byas pa mi gzo</text></item>
<item><p>274a2</p><section>dkon brtsegs</section><text>ba dang / chom rkun dang / gdol pa dang / rgyal po'i bkrabs pa dang / blon po yang sbyin pa sbyin par byed de/ zang zing gi sbyin pa ni dman pa yin no/ khyim bdag byang chub sems dpa' khyim pas 'di ltar bdag gis sbyin pa'i snying pos chog par mi bya'i bdag gis ni tshul khrims</text></item>
<item><p>274a3</p><section>dkon brtsegs</section><text>dang / thos pa dang / tshangs par spyod pa yang snying por bya'o snyam du sems bskyed par bya'o/ /de gtsug lag khang du 'ongs na de bzhin gshegs pa'i mtshan ma la phyag bya'o/ /de dag la phyag byas nas 'du shes gsum bskyed par bya ste/ gsum gang zhe na/ bdag kyang 'di 'dra bar</text></item>
<item><p>274a4</p><section>dkon brtsegs</section><text>mchod pa'i 'os su 'gyur bar bya ba dang / sems can la snying brtse ba'i phyir bdag gi lus kyang byin gyis brlab pa dang / bdag kyang ji ltar myur du bla na med pa yang dag par rdzogs pa'i byang chub mngon par rdzogs par sangs rgyas nas sangs rgyas kyi bya ba byas te de bzhin gshegs pa yongs su mya</text></item>
<item><p>274a5</p><section>dkon brtsegs</section><text>ngan las 'das pas yongs su mya ngan las 'da' bar bya ba de ltar bslab cing de ltar nan tan bya'o snyam pa'o/ /de gtsug lag khang du zhugs na des dge slong mang du thos pa ni gang / dge slong chos brjod pa ni gang / dge slong 'dul ba 'dzin pa ni gang / dge slong ma mo 'dzin pa ni gang / dge slong</text></item>
<item><p>274a6</p><section>dkon brtsegs</section><text>byang chub sems dpa'i sde snod 'dzin pa ni gang / dge slong dgon pa ba ni gang / bsod snyoms pa ni gang / phyag dar khrod pa dang / 'dod pa chung ba dang / chog shes pa dang / rab tu dben pa ni gang / dge slong rnal 'byor spyod pa ni gang / dge slong bsam gtan pa ni gang / dge slong byang chub sems</text></item>
<item><p>274a7</p><section>dkon brtsegs</section><text>dpa'i theg pa ba ni gang / dge slong lag gi bla ni gang / dge slong zhal ta byed pa ni gang / dge slong dpon sna byed pa ni gang yin zhes dge slong gi dge 'dun gyi spyod pa thams cad la rnam par brtag par bya'o/ /des de dag gi spyod pa la rnam par brtags nas thams cad dang 'thun par 'jug pa'i</text></item>
<item><p>274b1</p><section>dkon brtsegs</section><text>phyir ci rigs par 'thun par gnas par bya'o/ /des gzhan gyi mdun du spyod pa gzhan bstan par mi bya'o/ /de ci'i phyir zhe na/ gtsug lag khang du ni grong gi gsang ngo / /grong du ni gtsug lag khang gi gsang ngo / /ngag gi las shin du bsdams pa des grong du gtsug lag khang gi gsang dang /</text></item>
<item><p>274b2</p><section>dkon brtsegs</section><text>gtsug lag khang du grong gi gsang bsnyad par mi bya'o/ /dge slong gang chos gos ma tshang ba'am/ lhung bzed ma tshang ba'am/ na ba'i gsos sman dang yo byad ma tshang ba de la des ji ltar gzhan dag gshe ba'am/ khro bskyed par mi 'gyur ba de ltar sbyin par bya'o/ /de ci'i phyir zhe na/ lha dang</text></item>
<item><p>274b3</p><section>dkon brtsegs</section><text>mi rnams kyi kun du sbyor ba ni phrag dog dang ser sna yin te/ de bas na so so'i skye bo rnams la ni rab tu bsrung bar bya'i dgra bcom pa la ni ma yin no/ /de ci'i phyir zhe na/ so so'i skye bo rnams las ni nyes pa skye'i dgra bcom pa rnams las ni ma yin no/ /de bas na mang du thos pa la bsten te thos pa</text></item>
<item><p>274b4</p><section>dkon brtsegs</section><text>yongs su btsal ba la brtson par bya'o/ /chos brjod pa la bsten te rnam par nges pa'i gtam la brtson par bya'o/ /'dul ba 'dzin pa la bsten te nyes pa 'dul ba dang / nyon mongs pa 'dul ba la brtson par bya'o/ /ma mo 'dzin pa la bsten te lus dang ngag dang yid sdom pa la brtson par bya'o/ /</text></item>
<item><p>274b5</p><section>dkon brtsegs</section><text>byang chub sems dpa'i sde snod 'dzin pa la bsten te pha rol du phyin pa drug dang / thabs la mkhas pa la brtson par bya'o/ /dgon pa ba la bsten te rab tu dben pa la brtson par bya'o/ /bsod snyoms pa la bsten te rnyed pa dang / ma rnyed pa dang / grags pa dang / ma grags pa dang / bstod pa</text></item>
<item><p>274b6</p><section>dkon brtsegs</section><text>dang / smad pa dang / bde ba dang / sdug bsngal gyis mi sgul ba la brtson par bya'o/ /phyag dar khrod pa la bsten te chos gos kyis tsha ba dang / rgyan la mngon par mi dga' ba la brtson par bya'o/ /'dod pa chung ba la bsten te 'dod pa chung ba la brtson par bya'o/ /chog shes pa la bsten te chog</text></item>
<item><p>274b7</p><section>dkon brtsegs</section><text>shes pa la brtson par bya'o/ /rab tu dben pa la bsten te rab tu dben pa la brtson par bya'o/ /rnal 'byor spyod pa la bsten te nang gi sems kyi zhi gnas dang lhag mthong tshul bzhin yid la byed pa nang du yang dag 'jog pa la brtson par bya'o/ /bsam gtan pa la bsten te nyon mongs pa</text></item>
<item><p>275a1</p><section>dkon brtsegs</section><text>bsal ba la brtson par bya'o/ /byang chub sems dpa'i theg pa pa la bsten te sbyin pa dang / snyan par smra ba dang / don spyod pa dang / don 'thun pa ste bsdu ba'i dngos po bzhi po rnams la brtson par bya'o/ /lag gi bla la bsten de ji ltar dngos po yongs su gtong bar spro ba la</text></item>
<item><p>275a2</p><section>dkon brtsegs</section><text>brtson par bya'o/ /zhal ta byed pa la bsten te bya'o cog byed pa la brtson par bya'o/ /dpon sna byed pa la bsten te yid yongs su mi skyo bar bya'o/ /khyim bdag de ltar byang chub sems dpa' khyim pa khyim na gnas pas spyod pa ji lta ba bzhin du rjes su 'jug pa la brtson par bya'o/ /dge slong gang yang</text></item>
<item><p>275a3</p><section>dkon brtsegs</section><text>dag par skyon med pa la ma zhugs pa chos gos kyis sdud pa'am/ lhung bzed kyis sdud pa byed pa na/ dge slong de bla na med pa yang dag par rdzogs pa'i byang chub yang dag par 'dzin du gzhug go /de ci'i phyir zhe na/ gang zang zing gi sdud pas chos kyi bsdu ba bskyed pa'i gnas yod pa'i phyir ro/ /khyim bdag</text></item>
<item><p>275a4</p><section>dkon brtsegs</section><text>de ltar byang chub sems dpa' khyim pas dge sbyong gi spyod pa la mkhas par bya'o/ /des yang dge slong mi 'dum pa rnams kyi bsdums kyang bya'o/ /dam pa'i chos rab tu rnam par 'jig pa na des srog kyang yongs su gtang zhing dam pa'i chos kun du gzung bar bya'o/ khyim bdag gang byang chub</text></item>
<item><p>275a5</p><section>dkon brtsegs</section><text>sems dpa' khyim pas dge slong na ba zhig mthong na des rang gi sha dang khrag gis kyang dge slong de nad de las gso bar bya'o/ /khyim bdag gzhan yang byang chub sems dpa' khyim pa gtong zhing sbyin pas gzhan dag 'gron du gnyer bar bya ste/ byin nas kyang 'gyod pa'i sems mi bskyed do/ /de dge</text></item>
<item><p>275a6</p><section>dkon brtsegs</section><text>ba'i rtsa ba thams cad kyi sngon du yang byang chub kyi sems 'gro bar bya'o/ /khyim bdag de ltar na byang chub sems dpa' khyim pa khyim gyi sa la gnas pa de bzhin gshegs pa rnams kyi bka' bzhin byed pa yin te/ byang chub kyi phyogs kyi chos rnams las mi nyams/ yongs su mi nyams so/ /</text></item>
<item><p>275a7</p><section>dkon brtsegs</section><text>'di la yang kha na ma tho ba'i las med cing gzhan du yang bye brag tu 'gro bar 'gyur ro/ /de nas khyim bdag drag shul can dang / khyim bdag gzhan de dag gis mgrin gcig tu bcom ldan 'das kyis gsungs pa la mngon par bstod nas bcom ldan 'das la 'di skad ces gsol to/ /ji tsam du</text></item>
<item><p>275b1</p><section>dkon brtsegs</section><text>bcom ldan 'das kyis khyim na gnas pa'i nyes pa dang / sdom pa dang / spyod pa dang rab tu byung ba'i yon tan gyi phan yon 'di dag legs par gsungs pa ni ngo mtshar to/ /bcom ldan 'das bdag cag kyang 'dir khyim na gnas pa la nyes pa'i skyon chags pa ji snyed pa dang / rab tu byung ba'i yon</text></item>
<item><p>275b2</p><section>dkon brtsegs</section><text>tan dang phan yon mtha' yas pa mngon sum du gyur na/ bcom ldan 'das bdag cag rnams rab tu phyung ste/ bde bar gshegs pas legs par bshad pa'i chos 'dul ba la bsnyen par rdzogs par mdzad du gsol/ de skad ces gsol pa dang / bcom ldan 'das kyis khyim bdag de</text></item>
<item><p>275b3</p><section>dkon brtsegs</section><text>dag la 'di skad ces bka' stsal to/ /khyim bdag rnams rab tu byung ba ni 'byung bar dka' ste/ spyod pa ni shin du rnam par dag par bsgrub par dka'o/ /de skad ces bka' stsal pa dang / bcom ldan 'das la khyim bdag de dag gis 'di skad ces gsol to/ /bcom ldan 'das rab tu</text></item>
<item><p>275b4</p><section>dkon brtsegs</section><text>byung ba yang 'byung bar dka' ba lags mod kyi/ 'on kyang bcom ldan 'das kyis bdag cag rab tu 'byung ba'i slad du skabs dbye bar gsol/ bdag cag bcom ldan 'das kyi bstan pa la nan tan gyis bsgrub par 'tshal lo/ /bcom ldan 'das kyis khyim bdag de dag la rab tu 'byung ba'i</text></item>
<item><p>275b5</p><section>dkon brtsegs</section><text>skabs phye ste/ de nas bcom ldan 'das kyis byang chub sems dpa' byams pa dang / byang chub sems dpa' spyod pa thams cad rnam par dag pa la 'di skad ces bka' stsal to/ /skyes bu dam pa khyed gnyis kyis khyim bdag 'di rnams rab tu byung la bsnyen par rdzogs par gyis shig ces bcom</text></item>
<item><p>275b6</p><section>dkon brtsegs</section><text>ldan 'das kyis gnang nas byang chub sems dpa' byams pas khyim bdag dgu stong rab tu phyung ngo / /byang chub sems dpa' spyod pa thams cad rnam par dag pas ni khyim bdag bdun stong rab tu phyung ngo / /byang chub sems dpa' khyim pa rnams kyi bslab pa'i rgyun bstan pa'i chos kyi rnam grangs 'di bshad pa</text></item>
<item><p>275b7</p><section>dkon brtsegs</section><text>na srog chags stong du tshang ba dag bla na med pa yang dag par rdzogs pa'i byang chub tu sems skyes so// //bam po gsum pa ste tha ma/ de nas bcom ldan 'das la khyim bdag drag shul can gyis 'di skad ces gsol to/ /bcom ldan 'das kyis byang chub</text></item>
<item><p>276a1</p><section>dkon brtsegs</section><text>sems dpa' khyim pa rnams kyi khyim gyis dang / khyim na gnas pa'i nongs pa dag ni bshad lags na/ bcom ldan 'das kyis byang chub sems dpa' rab tu byung bar gtogs pa rnams kyi rab tu byung ba'i sgrub pa dang / tshul khrims dang / thos pa dang / sbyangs pa'i</text></item>
<item><p>276a2</p><section>dkon brtsegs</section><text>yon tan dang / yo byad bsnyungs pa dang / spyod pa dang / cho ga phun sum tshogs pa de legs par bshad du gsol/ bcom ldan 'das ji ltar na legs par bshad pa'i chos 'dul ba la byang chub sems dpa' rab tu byung nas gus par smra ba dang / phyag 'tshal ba dang / ldang ba dang / thal mo</text></item>
<item><p>276a3</p><section>dkon brtsegs</section><text>sbyor ba dang / 'dud pa'i las don ma mchis par mi bgyid pa lags/ de skad ces gsol pa dang / bcom ldan 'das kyis khyim bdag drag shul can la 'di skad ces bka' stsal to/ /khyim bdag khyod gang de bzhin gshegs pa la rab tu byung ba'i sgrub pa dang / tshul khrims dang /</text></item>
<item><p>276a4</p><section>dkon brtsegs</section><text>thos pa dang / sbyangs pa'i yon tan dang / yo byad bsnyungs pa dang / spyod pa dang / cho ga phun sum tshogs pa 'di kun 'dri ba ni legs so legs so/ /khyim bdag de'i phyir legs par rab tu nyon la yid la zung shig dang / byang chub sems dpa' rab tu byung bar gtogs pas ji ltar</text></item>
<item><p>276a5</p><section>dkon brtsegs</section><text>gnas par bya ba dang / ji ltar bsgrub par bya ba ngas khyod la bshad do/ /bcom ldan 'das legs so zhes gsol nas khyim bdag drag shul can bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /khyim bdag 'di la byang chub sems</text></item>
<item><p>276a6</p><section>dkon brtsegs</section><text>dpa' rab tu byung bas 'di ltar bdag su'i ched la khyim nas khyim ma yin par rab tu byung snyam du gzhal bar bya ste/ des mgo dang gos la me 'bar ba bzhin du ye shes yongs su btsal bas brtson 'grus brtsam par bya'o/ /de de ltar yongs su 'jal bas thog ma nyid du 'phags pa'i rigs bzhi</text></item>
<item><p>276a7</p><section>dkon brtsegs</section><text>po dag la rab tu gnas shing sbyangs pa'i yon tan dang / yo byad bsnyungs pa la mngon par dga' bar bya'o/ /khyim bdag ji ltar na byang chub sems dpa' rab tu byung ba 'phags pa'i rigs bzhi po dag la rab tu gnas pa yin zhe na/ khyim bdag 'di la byang chub sems dpa' rab tu byung ba ni</text></item>
<item><p>276b1</p><section>dkon brtsegs</section><text>chos gos ngan ngon gyis chog par 'dzin pa yin/ chos gos ngan ngon gyis chog par 'dzin pa'i bsngags pa yang brjod pa yin te/ de chos gos kyi phyir tshul dang mi 'dra bas tshol bar mi byed do/ /chos gos ma rnyed na yang yi mi 'chad cing yongs su gdung ba med do/ /chos gos rnyed na yang</text></item>
<item><p>276b2</p><section>dkon brtsegs</section><text>chags pa med/ rmongs pa med/ dga' ba med/ zhen pa med cing zhen par mi 'gyur te/ nyes dmigs mthong la 'byung ba rab tu shes nas chags pa med par spyod de/ chos gos ngan ngon gyis chog par 'dzin pa de bdag la mi stod cing gzhan la mi smod do/ khyim bdag gzhan yang byang chub</text></item>
<item><p>276b3</p><section>dkon brtsegs</section><text>sems dpa' rab tu byung ba ni bsod snyoms ngan ngon gyis chog par 'dzin pa yin/ bsod snyoms ngan ngon gyis chog par 'dzin pa'i bsngags pa yang rjod pa yin te/ de bsod snyoms kyi phyir tshul dang mi 'dra bas tshol bar mi byed do/ /bsod snyoms ma rnyed na yang yi mi 'chad cing yongs su</text></item>
<item><p>276b4</p><section>dkon brtsegs</section><text>gdung ba med do/ /bsod snyoms rnyed na yang chags pa med/ rmongs pa med/ dga' ba med/ zhen pa med cing zhen par mi 'gyur te/ nyes dmigs mthong la 'byung ba rab tu shes nas chags pa med par spyod de/ bsod snyoms ngan ngon gyis chog par 'dzin pa de bdag la mi stod cing gzhan</text></item>
<item><p>276b5</p><section>dkon brtsegs</section><text>la mi smod do/ /khyim bdag gzhan yang byang chub sems dpa' rab tu byung ba ni mal cha ngan ngon gyis chog par 'dzin pa yin/ mal cha ngan ngon gyis chog par 'dzin pa'i bsngags pa yang brjod pa yin te/ de mal cha'i phyir tshul dang mi 'dra bas tshol bar mi byed do/ mal cha ma rnyed na yang yi mi</text></item>
<item><p>276b6</p><section>dkon brtsegs</section><text>'chad cing yongs su gdung ba med do/ /mal cha rnyed na yang chags pa med/ rmongs pa med/ dga' ba med/ zhen pa med cing zhen par ma 'gyur te/ nyes dmigs mthong la 'byung ba rab tu shes nas chags pa med par spyod de/ mal cha ngan ngon gyis chog par 'dzin pa de bdag la mi stod cing</text></item>
<item><p>276b7</p><section>dkon brtsegs</section><text>gzhan la mi smod do/ /khyim bdag gzhan yang byang chub sems dpa' rab tu byung ba ni na ba'i gsos sman dang / yo byad ngan ngon gyis chog par 'dzin pa yin/ na ba'i gsos sman dang / yo byad ngan ngon gyis chog par 'dzin pa'i bsngags pa yang rjod pa yin te/ de na ba'i gsos sman dang /</text></item>
<item><p>277a1</p><section>dkon brtsegs</section><text>yo byad kyi phyir tshul dang mi 'dra bas tshol bar mi byed do/ /na ba'i gsos sman dang / yo byad ma rnyed na yang yi mi 'chad cing yongs su gdung ba med do/ /na ba'i gsos sman dang / yo byad rnyed na yang chags pa med/ rmongs pa med/ dga' ba med/ zhen pa med cing zhen par mi</text></item>
<item><p>277a2</p><section>dkon brtsegs</section><text>'gyur te/ nyes dmigs mthong la 'byung ba rab tu shes nas chags pa med par spyod de/ na ba'i gsos sman dang / yo byad ngan ngon gyis chog par 'dzin pa de bdag la mi stod cing gzhan la mi smod do/ /spong ba la dga' ba yang yin te/ spong ba la mos shing spong ba la dga' ba'i sbyor ba la brtson</text></item>
<item><p>277a3</p><section>dkon brtsegs</section><text>no/ /de sdig pa mi dge ba'i chos rnams spangs pas dga' bar 'gyur te/ ma spangs pas ni ma yin no/ /de bsgom pa la dga' ba yin te/ bsgom pa la dga' ba'i sbyor ba la brtson no/ /dge ba'i chos bsgoms pas dga' bar 'gyur te/ ma bsgoms pas ni ma yin te/ spong ba la dga' ba spong</text></item>
<item><p>277a4</p><section>dkon brtsegs</section><text>ba la mos pa/ spong ba la dga' ba'i sbyor ba la brtson pa/ bsgom pa la dga' ba/ bsgom pa la mos pa/ bsgom pa la dga' ba'i sbyor ba la brtson pa de bdag la mi stod cing gzhan la mi smod do/ /khyim bdag de ltar na byang chub sems dpa' rab tu byung ba 'phags pa'i rigs bzhi po dag la gnas</text></item>
<item><p>277a5</p><section>dkon brtsegs</section><text>pa yin no/ /ci'i phyir 'phags pa'i rigs zhes bya zhe na/ byang chub kyi phyogs kyi chos thams cad 'di la gnas pas de'i phyir 'phags pa'i rigs zhes bya'o/ /khyim bdag gzhan yang byang chub sems dpa'i rab tu byung bas phan yon la/ dga' ba bcus chos gos lus la bcang bar bya ste/</text></item>
<item><p>277a6</p><section>dkon brtsegs</section><text>bcu gang zhe na/ 'di lta ste/ ngo tsha zhing 'dzem pas dkri ba dang / sha sbrang dang / sbrang bu dang / rlung dang / nyi ma dang / sdig sbrul gyis reg par 'gyur ba g.yogs pa dang / dge sbyong gi kha dog dang / rtags bstan pa dang / ngur smrig de dag ni lha dang / mi dang / lha ma yin du bcas pa'i 'jig</text></item>
<item><p>277a7</p><section>dkon brtsegs</section><text>rten gyi mchod rten yin no snyam nas mchod rten gyi phyir yang dag par gzung bar bya ba dang / de dag ni yid 'byung ba dang / 'dod chags dang bral bas kha dog bsgyur ba yin te/ 'di dag ni 'dod chags kyis kha dog bsgyur ba ma yin pa dang / 'di dag ni nye bar zhi ba dang 'thun pa yin gyi/ 'di dag</text></item>
<item><p>277b1</p><section>dkon brtsegs</section><text>ni nyon mongs pa 'bar ba dang 'thun pa ma yin pa dang / ngur smrig 'di dag gis dkris shing g.yogs nas sdig pa las ldog par bya ba dang / legs par bya ba'i las bya ba dang / chos gos kyis cha bar sbyor ba la brtson pa ma yin pa dang / ngur smrig 'di dag 'phags pa'i lam gyi tshogs</text></item>
<item><p>277b2</p><section>dkon brtsegs</section><text>dang 'thun pa yin par shes nas ci nas skad cig gcig la yang rnyog pa dang / 'grogs par mi bya bar ngur smrig rnams bcang bar bya ste/ khyim bdag byang chub sems dpa' rab tu byung bas phan yon la dga' ba bcu po de dag gis chos gos lus la bcang bar bya'o/ /khyim bdag gzhan yang</text></item>
<item><p>277b3</p><section>dkon brtsegs</section><text>byang chub sems dpa' rab tu byung bas phan yon bcu mthong nas ji srid 'tsho'i bar du bsod snyoms spyod pa gtang bar mi bya ste/ bcu gang zhe na/ rang dbang du gyur pa'i tshul gyis 'tsho bar bya'i gzhan la rag lus pas ma yin pa dang / sems can gang dag bdag bsod snyoms 'dod pa la bsod</text></item>
<item><p>277b4</p><section>dkon brtsegs</section><text>snyoms byin pa de dag kyang dkon mchog gsum la bkod de phyis bsod snyoms blang bar bya ba dang / sems can gang dag bdag bsod snyoms 'dod pa la bsod snyoms mi ster ba de dag la snying rje chen po bskyed nas/ sems can de dag gtong ba la gzung ba'i phyir brtson 'grus brtsam par bya ba dang /</text></item>
<item><p>277b5</p><section>dkon brtsegs</section><text>bya ba byas te bsod snyoms bza' ba dang / bdag gis de bzhin gshegs pa'i bka' dang 'thun par byas par 'gyur ba dang / dgang sla zhing gso sla bar bya ba'i phyir bdag gis rgyu bskyed par 'gyur ba dang / bdag gis nga rgyal bcag pa bstan par 'gyur ba dang / bdag gi spyi gtsug bltar mi mthong</text></item>
<item><p>277b6</p><section>dkon brtsegs</section><text>ba'i dge ba'i rtsa ba bsags par 'gyur ba dang / bdag mthong nas de bzhin du slob par 'gyur zhing bdag skyes pa dang / bud med dang / khye'u dang / bu mo la bsten par mi 'gyur ba dang / bsod snyoms yang dag par blang ba'i spyod pa yang bdag sems can thams cad la sems snyoms pas thams cad mkhyen</text></item>
<item><p>277b7</p><section>dkon brtsegs</section><text>pa'i ye shes kyi tshogs su 'gyur ba ste/ khyim bdag byang chub sems dpa' rab tu byung bas phan yon bcu po de dag mthong nas ji srid 'tsho ba'i mtha'i bar du bsod snyoms spyod pa mi gtang bar bya'o/ /gal te de la la zhig gis 'gron du bos na des lhag pa'i bsam pa dang / dad pa dang / dang ba bskyed pa'i</text></item>
<item><p>278a1</p><section>dkon brtsegs</section><text>phyir 'gro bar bya ste/ 'drid pa dang / 'chos pas ni ma yin no/ /gang la la bsod snyoms blangs te bdag dang gzhan gyi don rdzogs par byed nus na/ ngas byang chub sems dpa' de 'gron du 'gro bar gnang ngo / /khyim bdag gzhan yang byang chub sems dpa' rab tu byung bas</text></item>
<item><p>278a2</p><section>dkon brtsegs</section><text>phan yon bcu mthong nas ji srid 'tsho ba'i bar du sman bskus pas chog shes par bya ste bcu gang zhe na/ de bzhin gshegs pa'i bstan pa la zhugs par 'gyur ba dang / gzhan gyi ngor lta bar mi 'gyur ba dang / bdag gis ni mi sdug pa'i 'du shes bsten par 'gyur ba dang / bdag mi 'thun pa'i</text></item>
<item><p>278a3</p><section>dkon brtsegs</section><text>'du shes so sor nye bar gnas par 'gyur ba dang / ro bro ba la chags pa yang bdag gis tshegs chung ngus spangs par 'gyur ba dang / byis pa so so'i skye bo thams cad bdag la yid rton par 'gyur ba dang / bdag kha zas bsnyungs pa mngon du gyur par 'gyur ba dang / bdag la sman yongs su tshol</text></item>
<item><p>278a4</p><section>dkon brtsegs</section><text>ba'i phongs pa med par 'gyur ba dang / bdag gis sems la nyon mongs pa'i nad kyi gnod pa med par byas par 'gyur ba dang de ltar zhugs na myur du nyon mongs pa'i nad dang 'bral ba thob par 'gyur ba ste/ khyim bdag byang chub sems dpa' rab tu byung bas phan yon bcu po de dag</text></item>
<item><p>278a5</p><section>dkon brtsegs</section><text>mthong nas ji srid 'tsho'i bar du sman bskus pas chog shes par bya'o/ /khyim bdag gzhan yang byang chub sems dpa' rab tu byung bas phan yon bcu mthong nas ji srid 'tsho ba'i mtha'i bar du dgon pa la gnas pa yongs su mi gtang bar bya ste/ bcu gang zhe na/ bdag gi nyam</text></item>
<item><p>278a6</p><section>dkon brtsegs</section><text>rangs dang / bdag gi dbang du 'gro ba dang / nga'i ba med cing yongs su 'dzin pa med pa dang / mal cha lhug par gtong ba dang / dgon pa'i gnas la dga' ba dang ma bral ba dang / gnas rnams su don nyung zhing byed pa nyung ba dang / g.yog gi tshogs 'dor zhing lus dang srog la mi</text></item>
<item><p>278a7</p><section>dkon brtsegs</section><text>lta ba dang / dben par dga' zhing 'du 'dzi yongs su spong ba dang / las byas pa'i yon tan gyi phan yon yongs su gtong ba dang / ting nge 'dzin dang 'thun pa'i sems rtse gcig pa dang / yid la byed pa bla gab med pa yid la byed pa'i sgrib pa med pa ste/ khyim bdag gzhan yang byang chub</text></item>
<item><p>278b1</p><section>dkon brtsegs</section><text>sems dpa' rab tu byung bas phan yon bcu po de dag mthong nas ji srid 'tsho ba'i mtha'i bar du dgon pa la gnas pa yongs su mi gtong bar bya'o/ /khyim bdag gal te byang chub sems dpa' dgon pa la gnas pa chos nyan par 'dod dam/ slob dpon dang / mkhan po blta bar 'dod</text></item>
<item><p>278b2</p><section>dkon brtsegs</section><text>dam/ na ba dri ba'i phyir grong gi gnas su 'ongs na/ des dgongs su slar ldog par bya ba'i phyir 'gro ba'i sems bskyed par bya'o/ /de gal te lung mnod pa dang / kha ton bya ba gzhan la rag las te/ gtsug lag khang na gnas na yang des dgon pa la gzhol ba'i sems kyis gang dngos po</text></item>
<item><p>278b3</p><section>dkon brtsegs</section><text>thams cad la dgon par 'du shes pa dang / chos tshol bas mi ngoms pa de nyid dgon pa la gnas pa yin no snyam du bsam mo/ /khyim bdag gzhan yang byang chub sems dpa' rab tu byung ba dgon pa la gnas pas 'di ltar bdag ci'i phyir dgon pa la gnas/ dgon pa la gnas pa 'ba'</text></item>
<item><p>278b4</p><section>dkon brtsegs</section><text>zhig ni dge sbyong ma yin te/ 'di na ni ma byang ba/ ma sbas pa/ ma zhi ba/ ma dul ba/ mi 'grus pa/ rab tu mi brtson pa 'di lta ste/ dang / spre'u dang / bya mang po dang / chom rkun dang / gdol pa dag kyang mang du gnas te/ de dag kyang dge sbyong gi yon tan dang ldan pa ma yin</text></item>
<item><p>278b5</p><section>dkon brtsegs</section><text>pas gang gi phyir bdag dgon pa la gnas pa 'di lta ste/ dge sbyong gi don de yongs su rdzogs par bya'o snyam du brtag par bya'o/ /khyim bdag byang chub sems dpa' rab tu byung ba'i dge sbyong gi don gang zhe na/ 'di lta ste dran pa dang / shes bzhin dang / mi g.yeng ba dang / gzungs rab</text></item>
<item><p>278b6</p><section>dkon brtsegs</section><text>tu thob pa dang / byams pa bsten pa dang / snying rje bsten pa dang / mngon par shes pa rnams la dbang bsgyur ba dang / pha rol du phyin pa drug bsgom pa yongs su rdzogs par bya ba dang / thams cad mkhyen pa nyid kyi sems yongs su mi gtong ba dang / thabs mkhas pa'i ye shes bsgom</text></item>
<item><p>278b7</p><section>dkon brtsegs</section><text>pa dang / sems can bsdu ba dang / sems can yongs su smin par bya ba dang / bsdu ba'i dngos po bzhi yongs su mi gtang ba dang / rjes su dran pa drug rjes su dran pa dang / thos pa dang / brtson 'grus mi 'dor ba dang / tshul bzhin du chos rab tu rnam par 'byed pa dang / yang dag par</text></item>
<item><p>279a1</p><section>dkon brtsegs</section><text>rnam par grol ba'i phyir brtson pa dang / 'bras bu thob pa rnams shes pa dang / skyon med pa la 'jug par gnas pa dang / dam pa'i chos bsrung ba dang / las kyi rnam par smin pa la yid ches pas yang dag par lta ba dang / rtog pa dang / rnam par rtog pa thams cad rab tu</text></item>
<item><p>279a2</p><section>dkon brtsegs</section><text>chad pas yang dag pa'i rtog pa dang / mos pa ji lta ba bzhin du chos ston pas yang dag pa'i ngag dang / las zad pa yongs su rdzogs pas yang dag pa'i las kyi mtha' dang / bag chags kyi mtshams sbyor yang dag par bcom pas yang dag pa'i 'tsho ba dang / rdzogs pa'i byang chub khong du chud</text></item>
<item><p>279a3</p><section>dkon brtsegs</section><text>pas yang dag pa'i rtsol ba dang / brjed pa med pa'i chos nyid kyis yang dag pa'i dran pa dang / thams cad mkhyen pa'i ye shes yongs su thob pas yang dag pa'i ting nge 'dzin dang / stong pa nyid kyis mi skrag pa dang / mtshan ma med pa la mi zhum pa dang / smon pa med pa la mi 'gong ba</text></item>
<item><p>279a4</p><section>dkon brtsegs</section><text>dang / bsams bzhin du ye shes kyis srid pa yongs su 'dzin pa dang / don la rton gyi yi ge la mi rton pa dang / ye shes la rton gyi rnam par shes pa la mi rton pa dang / chos la rton gyi gang zag la mi rton pa dang / nges pa'i don gyi mdo sde la rton gyi drang ba'i mdo sde la mi rton pa dang / thog</text></item>
<item><p>279a5</p><section>dkon brtsegs</section><text>ma nas ma byung zhing mi 'jig pa'i tshul gyis chos kyi ngo bo nyid la mi rtog pa de ni khyim bdag byang chub sems dpa' rab tu byung ba'i dge sbyong gi don ces bya'o/ /khyim bdag yang byang chub sems dpa' rab tu byung bas 'grogs pa med pa mang du bya'o/ /des 'di ltar yang bdag ni sems can dang</text></item>
<item><p>279a6</p><section>dkon brtsegs</section><text>'dre bar mi bya ste/ bdag gis sems can gcig gi dge ba'i rtsa ba bskyed par mi bya'i/ bdag gis sems can thams cad kyi dge ba'i rtsa ba bskyed par bya'o snyam du brtag par bya'o/ /de lta mod kyi khyim bdag byang chub sems dpa' rab tu byung ba'i 'grogs pa bzhi po 'di dag ni de</text></item>
<item><p>279a7</p><section>dkon brtsegs</section><text>bzhin gshegs pas gnang ste/ bzhi gang zhe na/ chos mnyan pa'i phyir 'grogs pa dang / sems can yongs su smin par bya ba'i phyir 'grogs pa dang / de bzhin gshegs pa la mchod pa dang / rim gro bya ba'i phyir 'grogs pa dang / thams cad mkhyen pa nyid kyi sems</text></item>
<item><p>279b1</p><section>dkon brtsegs</section><text>'dres pa med pa dang 'grogs pa ste/ khyim bdag byang chub sems dpa' rab tu byung ba'i 'grogs pa bzhi po de dag ni de bzhin gshegs pas gnang ba'o/ /khyim bdag de bas na byang chub sems dpa' rab tu byung bas 'grogs pa las rnam par grol bar bya'o/ /khyim bdag</text></item>
<item><p>279b2</p><section>dkon brtsegs</section><text>gzhan yang byang chub sems dpa' rab tu byung ba dgon pa na gnas pas bdag ci'i phyir dgon par 'ongs snyam du brtag par bya ste/ des yang 'di ltar bdag ni 'jigs shing skrag pa'i phyir dgon par 'ongs so/ /ci zhig gis 'jigs shing skrag ce na/ 'du 'dzis 'jigs shing skrag go /</text></item>
<item><p>279b3</p><section>dkon brtsegs</section><text>'grogs pas 'jigs shing skrag go /'dod chags dang / zhe sdang dang / gti mug gis 'jigs shing skrag go /nga rgyal dang / rgyags pa dang / 'chab pas 'jigs shing skrag go /chags pa dang / phrag dog dang / ser snas 'jigs shing skrag go /gzugs dang / sgra dang / dri dang /</text></item>
<item><p>279b4</p><section>dkon brtsegs</section><text>ro dang / reg byas 'jigs shing skrag go /phung po'i bdud kyis 'jigs shing skrag go /nyon mongs pa'i bdud kyis 'jigs shing skrag go /'chi bdag gi bdud kyis 'jigs shing skrag go /lha'i bu'i bdud kyis 'jigs shing skrag go /mi rtag pa la rtag par ci log pas 'jigs</text></item>
<item><p>279b5</p><section>dkon brtsegs</section><text>shing skrag go/ /sdug bsngal la bde bar phyin ci log pas 'jigs shing skrag go/ /bdag med pa la bdag tu phyin ci log pas 'jigs shing skrag go/ /mi gtsang ba la gtsang bar phyin ci log pas 'jigs shing skrag go/ /sems dang yid dang rnam par shes pas 'jigs shing skrag go /</text></item>
<item><p>279b6</p><section>dkon brtsegs</section><text>sred pas 'jigs shing skrag go /'khor bas 'jigs shing skrag go /sgrib pa dang chod pa dang kun nas ldang bas 'jigs shing skrag go /'jig tshogs la lta bas 'jigs shing skrag go /bdag tu 'dzin pa dang / bdag gir 'dzin pas 'jigs shing skrag go /rgod pas 'jigs shing</text></item>
<item><p>279b7</p><section>dkon brtsegs</section><text>skrag go /'gyod pa dang the tshom gyis 'jigs shing skrag go /sdig pa'i grogs pos 'jigs shing skrag go /rnyed pa dang bkur stis 'jigs shing skrag go /mi dge ba'i bshes gnyen gyis 'jigs shing skrag go /ma mthong bar mthong ngo snyam du 'dzin pas 'jigs shing skrag go /</text></item>
<item><p>280a1</p><section>dkon brtsegs</section><text>ma thos par thos so snyam du 'dzin pas 'jigs shing skrag go /ma dran par dran no snyam du 'dzin pas 'jigs shing skrag go /bye brag ma phyed par bye brag phyed do snyam du 'dzin pas 'jigs shing skrag go /mi shes par shes so snyam du 'dzin pas 'jigs shing skrag</text></item>
<item><p>280a2</p><section>dkon brtsegs</section><text>go /dge sbyong gi dri mas 'jigs shing skrag go /gcig la gcig gnod par sems pas 'jigs shing skrag go /'dod pa'i khams dang / gzugs kyi khams dang / gzugs med pa'i khams kyis 'jigs shing skrag go /srid pa'i 'gro ba thams cad du 'chi 'pho ba dang</text></item>
<item><p>280a3</p><section>dkon brtsegs</section><text>skye bas 'jigs shing skrag go /sems can dmyal ba dang / dud 'gro'i skye gnas dang / kyi yul du 'gro bas 'jigs shing skrag go /mi khom pas 'jigs shing skrag go /mdor na mi dge ba'i chos thams cad yid la byed pas 'jigs shing skrag ste/ bdag</text></item>
<item><p>280a4</p><section>dkon brtsegs</section><text>de lta bus 'jigs shing skrag pa de dag gis 'jigs nas dgon par 'ongs te/ khyim na gnas pa dang / 'du 'dzi la gnas pa dang / mi 'grus shing rnal 'byor la mi brtson pa dang / tshul bzhin ma yin pa'i yid la byed pas gnas pa ni 'di lta bu'i 'jigs skrag pa de dag las</text></item>
<item><p>280a5</p><section>dkon brtsegs</section><text>yongs su thar bar mi nus te/ gang dag 'das pa'i dus na byung ba'i byang chub sems dpa' sems dpa' chen po de dag thams cad kyang dgon pa la gnas nas 'jigs pa thams cad las rnam par grol te/ 'di lta ste/ bla na med pa yang dag par rdzogs pa'i byang chub 'jigs pa</text></item>
<item><p>280a6</p><section>dkon brtsegs</section><text>med pa thob bo/ gang dag ma 'ongs pa'i dus na 'byung ba'i byang chub sems dpa' sems dpa' chen po de dag thams cad kyang dgon pa la gnas nas 'jigs pa thams cad las rnam par grol te/ 'di lta ste/ bla na med pa yang dag par rdzogs pa'i byang chub 'jigs pa med pa</text></item>
<item><p>280a7</p><section>dkon brtsegs</section><text>thob par 'gyur ro/ /gang dag da ltar byung ba'i dus kyi byang chub sems dpa' sems dpa' chen po bla na med pa yang dag par rdzogs pa'i byang chub thob pa/ de dag thams cad kyang dgon pa la gnas nas 'jigs pa thams cad las rnam par grol te/ 'di lta ste/ bla na med pa yang</text></item>
<item><p>280b1</p><section>dkon brtsegs</section><text>dag par rdzogs pa'i byang chub 'jigs pa med pa thob bo/ /de bas na bdag kyang 'di la 'jigs shing skrag ste/ 'jigs pa thams cad las ni shin tu 'da' bar 'dod/ mi 'jigs pa ni rjes su thob par 'dod pas dgon pa la gnas par bya'o snyam du yongs su dpyad par bya'o/ /</text></item>
<item><p>280b2</p><section>dkon brtsegs</section><text>khyim bdag gzhan yang byang chub sems dpa' rab tu byung ba 'jigs shing skrag nas dgon pa'i gnas la gnas pas 'di la cung zad 'jigs pa skyes pa de dag thams cad ni bdag tu 'dzin pa las skyes so/ /bdag tu mngon par chags pa dang / bdag tu yongs su 'dzin pa dang / bdag</text></item>
<item><p>280b3</p><section>dkon brtsegs</section><text>gi gzhi dang / bdag sred pa dang / bdag 'du shes pa dang / bdag tu smra ba nye bar len pa dang / bdag tu lta ba dang / bdag gi gnas dang / bdag tu yongs su rtog pa dang / bdag bsrung ba las skyes te/ gal te bdag dgon pa la gnas la bdag tu 'dzin pa yongs su ma</text></item>
<item><p>280b4</p><section>dkon brtsegs</section><text>spangs/ bdag tu mngon par chags pa dang / bdag tu yongs su 'dzin pa dang / bdag gi gzhi dang / bdag la sred pa dang / bdag tu 'du shes pa dang / bdag tu smra ba nye bar len pa dang / bdag tu lta ba dang / bdag gi gnas dang / bdag tu yongs su rtog pa dang / bdag</text></item>
<item><p>280b5</p><section>dkon brtsegs</section><text>srung ba yongs su ma spangs na ni bdag dgon pa la gnas pa don med par 'gyur ro snyam du bslab par bya ste/ bdag tu 'du shes pa la ni dgon pa la gnas pa med do/ /gzhan du 'du shes pa la yang med do/ /ngar 'dzin pa dang / nga yir 'dzin pa la mngon par zhen pa la ni dgon pa la gnas</text></item>
<item><p>280b6</p><section>dkon brtsegs</section><text>pa med do/ /dmigs par lta ba la ni dgon pa la gnas pa med do/ /phyin ci log tu lta ba la ni dgon pa la gnas pa med do/ /khyim bdag mya ngan las 'das par 'du shes pa la yang dgon pa la gnas pa med na nyon mongs pa thams cad kyi 'du shes can la lta ci smos/ khyim</text></item>
<item><p>280b7</p><section>dkon brtsegs</section><text>bdag dgon pa la gnas pa zhes bya ba ni chos thams cad la mi rten par gnas pa'o/ /chos thams cad la mi 'dzin par gnas pa'o/ /mtshan ma thams cad la mi chags par gnas pa'o/ /gzugs thams cad la mi rten par gnas pa'o/ /sgra dang / dri dang / ro dang /</text></item>
<item><p>281a1</p><section>dkon brtsegs</section><text>reg bya thams cad la mi rten par gnas pa'o/ /chos thams cad mnyam pa nyid dang mi 'gal bar gnas pa'o/ /sems shin tu zhi bas shin tu sbyangs par gnas pa'o/ /'jigs pa thams cad spangs pas mi 'jigs par gnas pa'o/ /nyon</text></item>
<item><p>281a2</p><section>dkon brtsegs</section><text>mongs pa thams cad las rnam par grol bas chu bo las rgal bar gnas pa'o/ /brtan par gnas pa'o/ ngan ngon gyis chog shes par 'dzin cing 'dod pa chung bas 'phags pa'i rigs rnams la rab tu dga' bar gnas pa'o/ /dgang sla zhing gso sla bas chog par 'dzin par gnas</text></item>
<item><p>281a3</p><section>dkon brtsegs</section><text>pa'o/ /shes rab kyi phyir tshul bzhin la sbyor bas thos pa la gnas pa'o/ /rnam par thar pa'i sgo stong pa nyid dang / mtshan ma med pa dang / smon pa med pa la so sor rtog pas thar pa gnas pa'o/ bcings pa bcad pas rnam par grol bar gnas pa'o/ /rten cing 'brel bar 'byung</text></item>
<item><p>281a4</p><section>dkon brtsegs</section><text>ba dang 'thun pas ma dul ba rnams nye bar zhi bar gnas pa'o/ /shin tu rnam par dag pas bya ba byas par gnas pa'o/ /khyim bdag 'di lta ste dper na dgon pa la rtswa dang / shing gel pa dang / nags tshal gnas kyang 'jigs pa med cing skrag par mi 'gyur ro/ /khyim bdag de bzhin du byang</text></item>
<item><p>281a5</p><section>dkon brtsegs</section><text>chub sems dpa' rab tu byung ba dgon pa la gnas kyang lus la rtswa dang / shing gel pa dang / sman dang / rtsig pa dang / shing dang / mig yor lta bu dang / sgyu ma dang mtshungs pa'i 'du shes bskyed par bya ste/ 'di la su zhig 'jigs par 'gyur/ 'di la su zhig skrag par 'gyur snyam pa'i</text></item>
<item><p>281a6</p><section>dkon brtsegs</section><text>sems bskyed par bya'o/ /de 'jigs shing skrag pa lta na/ 'di ltar lus 'di la ni bdag gam/ sems can nam/ srog gam/ skye ba po'am/ gso ba'am/ skyes bu 'am/ gang zag gam/ shed las skyes sam/ shed bu med de/ 'di ltar 'jigs pa zhes bya ba 'di ni yang dag</text></item>
<item><p>281a7</p><section>dkon brtsegs</section><text>pa ma yin pa kun brtags pa yin gyis bdag gis ni yang dag pa ma yin pa kun brtags par de la brtag par mi bya'o snyam du lus la tshul bzhin brtag par bya'o/ /des ji ltar dgon pa la rtswa dang / shing gel pa dang / sman dang / nags tshal gnas pa rnams nga'i ba med pa/ yongs su</text></item>
<item><p>281b1</p><section>dkon brtsegs</section><text>'dzin pa med pa de bzhin du byang chub sems dpa' yang nga'i ba med pa/ yongs su 'dzin pa med pas chos thams cad dgon pa nyid do snyam du shes nas nye bar bsgrubs te gnas par bya'o/ /de ci'i phyir zhe na/ dgon pa la gnas pa ni nyon mongs pa gcod pa ste/ nga'i ba med pa/ yongs su</text></item>
<item><p>281b2</p><section>dkon brtsegs</section><text>'dzin pa med pa'o/ /khyim bdag gzhan yang byang chub sems dpa' rab tu byung ba dgon pa la gnas pas 'di la dgon pa la gnas pa ni tshul khrims kyi phung po dang 'thun pa'o/ /dgon pa la gnas pa ni ting nge 'dzin gyi phung po la gzhol ba'o/ /dgon pa la gnas pa ni shes rab kyi</text></item>
<item><p>281b3</p><section>dkon brtsegs</section><text>phung po tshogs pa'o/ /dgon pa la gnas pa ni rnam par grol ba'i phung po 'grub pa'o/ /dgon pa la gnas pa ni rnam par grol ba'i ye shes mthong ba'i phung po skye ba'o/ /dgon pa la gnas pa ni byang chub kyi phyogs kyi chos rnams rab tu sten pa'o/ /dgon pa la gnas pa ni sbyangs pa'i</text></item>
<item><p>281b4</p><section>dkon brtsegs</section><text>yon tan bcu gnyis po dag sdud pa'o/ /dgon pa la gnas pa ni bden pa rnams rtogs pa'o/ /dgon pa la gnas pa ni phung po rnams yongs su shes pa'o/ /dgon pa la gnas pa ni khams rnams chos kyi dbyings dang mnyam par 'jal ba'o/ /dgon pa la gnas pa</text></item>
<item><p>281b5</p><section>dkon brtsegs</section><text>ni skye mched rnams sel ba'o/ /dgon pa la gnas pa ni byang chub kyi sems mi brjed pa'o/ /dgon pa la gnas pa ni stong pa nyid la so sor rtog pas skrag pa med pa'o/ /dgon pa la gnas pa ni chos kun tu 'dzin pa'o/ /dgon pa la gnas pa ni dge ba'i rtsa ba thams cad</text></item>
<item><p>281b6</p><section>dkon brtsegs</section><text>chud mi gzon pa'o/ /dgon pa la gnas pa ni sangs rgyas rnams kyis bsngags pa'o/ /dgon pa la gnas pa ni byang chub sems dpa' rnams kyis bstod pa'o/ /dgon pa la gnas pa ni 'phags pa rnams kyis bkur ba'o/ /dgon pa la gnas pa ni thar pa 'dod pa</text></item>
<item><p>281b7</p><section>dkon brtsegs</section><text>rnams kyis bsten pa'o/ /dgon pa la gnas pa ni thams cad mkhyen pa'i ye shes khong du chud par bya ba'i phyir bsnyen pa'o snyam du bslab par bya'o/ /khyim bdag gzhan yang byang chub sems dpa' rab tu byung ba dgon pa la gnas pa ni tshegs chung ngus pha rol tu phyin pa drug bsgom pa</text></item>
<item><p>282a1</p><section>dkon brtsegs</section><text>yongs su rdzogs par 'gyur ro/ /de ci'i phyir zhe na/ gang dgon pa la gnas pa'i byang chub sems dpa' ni lus dang srog la yang mi lta ba yin te/ de ltar dgon pa la gnas pa de'i sbyin pa'i pha rol tu phyin pa bsgom pa yongs su rdzogs par 'gyur ro/ /khyim</text></item>
<item><p>282a2</p><section>dkon brtsegs</section><text>bdag ji ltar na byang chub sems dpa' rab tu byung ba dgon pa la gnas pa'i tshul khrims kyi pha rol tu phyin pa bsgom pa yongs su rdzogs par 'gyur zhe na/ khyim bdag gang byang chub sems dpa' rab tu byung ba dgon pa la gnas pa ni sbyangs pa'i yon tan dang / yo byad bsnyungs pa la rab tu</text></item>
<item><p>282a3</p><section>dkon brtsegs</section><text>gnas nas sdom pa gsum gyis yang dag pa sgrub ste/ de ltar dgon pa la gnas pa de'i tshul khrims kyi pha rol tu phyin pa bsgom pa yongs su rdzogs par 'gyur ro/ /khyim bdag ji ltar na byang chub sems dpa' rab tu byung ba dgon pa la gnas pa'i bzod pa'i pha rol tu phyin pa bsgom pa</text></item>
<item><p>282a4</p><section>dkon brtsegs</section><text>yongs su rdzogs par 'gyur zhe na/ khyim bdag gang byang chub sems dpa' rab tu byung ba dgon pa la gnas pa ni sems la gnod sems med cing sems can thams cad la byams par byed/ de thams cad mkhyen pa nyid la yang bzod pa yin te/ de ltar dgon pa la gnas pa de'i bzod</text></item>
<item><p>282a5</p><section>dkon brtsegs</section><text>pa'i pha rol tu phyin pa bsgom pa yongs su rdzogs par 'gyur ro/ khyim bdag ji ltar na byang chub sems dpa' rab tu byung ba dgon pa la gnas pa'i brtson 'grus kyi pha rol tu phyin pa bsgom pa yongs su rdzogs par 'gyur zhe na/ khyim bdag 'di la byang chub sems dpa' rab tu byung ba</text></item>
<item><p>282a6</p><section>dkon brtsegs</section><text>ni mi skye ba la bzod pa rab tu thob par bya ba'i phyir bdag dgon pa 'di las ldog par mi bya'o snyam du slob ste/ de ltar dgon pa la gnas pa de'i brtson 'grus kyi pha rol tu phyin pa yongs su bsgom pa yongs su rdzogs par 'gyur ro/ /khyim bdag ji ltar na byang chub sems dpa' rab tu byung ba</text></item>
<item><p>282a7</p><section>dkon brtsegs</section><text>dgon pa la gnas pa'i bsam gtan gyi pha rol tu phyin pa bsgom pa yongs su rdzogs par 'gyur zhe na/ khyim bdag gang byang chub sems dpa' rab tu byung ba dgon pa la gnas pa ni bsam gtan gyi pha rol tu phyin pa rab tu 'thob ste/ sems can yongs su smin par byed pa</text></item>
<item><p>282b1</p><section>dkon brtsegs</section><text>yang yal bar mi 'dor la/ 'di ltar dge ba'i rtsa ba yang sogs par 'dod pa yin te/ de ltar dgon pa la gnas pa de'i bsam gtan gyi pha rol tu phyin pa bsgom pa yongs su rdzogs par 'gyur ro/ /khyim bdag ji ltar na byang chub sems dpa' rab tu byung ba dgon pa la</text></item>
<item><p>282b2</p><section>dkon brtsegs</section><text>gnas pa'i shes rab kyi pha rol tu phyin pa bsgom pa yongs su rdzogs par 'gyur zhe na/ khyim bdag gang byang chub sems dpa' rab tu byung ba ni 'di la lus ji lta ba dgon pa yang de bzhin no/ /lus ji lta ba byang chub kyang de bzhin no snyam du slob cing de bzhin nyid kyis mi rtog rnam</text></item>
<item><p>282b3</p><section>dkon brtsegs</section><text>par mi rtog ste/ de ltar dgon pa la gnas pa de'i shes rab kyi pha rol tu phyin pa bsgom pa yongs su rdzogs par 'gyur ro/ /khyim bdag de ltar na byang chub sems dpa' rab tu byung ba dgon pa la gnas pa tshegs chung ngus pha rol tu phyin pa drug bsgom pa yongs su rdzogs</text></item>
<item><p>282b4</p><section>dkon brtsegs</section><text>par 'gyur ro/ /khyim bdag byang chub sems dpa' rab tu byung ba chos bzhi dang ldan na dgon pa la gnas par gnang ba yin no/ /bzhi gang zhe na/ khyim bdag 'di la byang chub sems dpa' rab tu byung ba mang du thos pa yin te/ thos pa 'dzin pa/ chos rnam par nges pa la</text></item>
<item><p>282b5</p><section>dkon brtsegs</section><text>mkhas pa/ tshul bzhin yid la byed pa la brtson zhing / chos dang chos kyi rjes su 'thun pa sgrub pa des dgon pa la gnas par bya'o/ /khyim bdag gzhan yang byang chub sems dpa' rab tu byung ba nyon mongs pa'i shas che na des nyon mongs pa rnams zhi bar bya ba'i phyir 'grogs pa</text></item>
<item><p>282b6</p><section>dkon brtsegs</section><text>med par dgon pa la gnas par bya ste/ des nyon mongs pa tshar gcad par bya'o/ /khyim bdag gzhan yang byang chub sems dpa' rab tu byung ba ni mngon par shes pa lnga po dag thob pa yin te/ des lha dang / klu dang / gnod sbyin dang / dri za rnams yongs su smin par bya ba'i phyir dgon</text></item>
<item><p>282b7</p><section>dkon brtsegs</section><text>pa la gnas par bya'o/ /khyim bdag gzhan yang byang chub sems dpa' rab tu byung bas sangs rgyas kyis dgon pa la gnang bar bka' stsal bar shes nas dgon pa la gnas par bya ste/ der dge ba'i chos thams cad yongs su rdzogs par 'gyur ro/ /dge ba'i rtsa bas nye bar</text></item>
<item><p>283a1</p><section>dkon brtsegs</section><text>brtan nas phyir grong dang / grong khyer dang / grong rdal dang / ljongs dang / yul 'khor dang / pho brang 'khor dag tu zhugs te chos bstan par bya'o/ /khyim bdag byang chub sems dpa' rab tu byung ba chos bzhi po de dag dang ldan na dgon pa la</text></item>
<item><p>283a2</p><section>dkon brtsegs</section><text>gnas par gnang ngo / /khyim bdag gal te byang chub sems dpa' rab tu byung ba lung dang kha ton mnod pa'i phyir tshogs kyi nang du 'jug na yang des der gus pa dang bcas par bya ste/ slob dpon dang / mkhan po rnams dang / gnas brtan dang / bar ma dang /</text></item>
<item><p>283a3</p><section>dkon brtsegs</section><text>dge slong gsar bu rnams la zhe sa dang bcas par bya/ tshul mkhas par bya'o/ /snyom las med par rang gis bya ba dang / gzhan la gdung ba med par bya'o/ /des bsnyen bkur la gdu bar mi bya'o/ /des 'di ltar de bzhin gshegs pa dgra bcom pa yang dag par rdzogs</text></item>
<item><p>283a4</p><section>dkon brtsegs</section><text>pa'i sangs rgyas lha dang bcas pa'i 'jig rten dang / bdud dang bcas pa dang / tshangs pa dang bcas pa dang / dge sbyong dang / bram ze'i skye dgu dang bcas pa dang / lha dang / mi dang / lha ma yin du bcas pas mchod pa sbyin gnas su gyur pa de yang sems can thams cad</text></item>
<item><p>283a5</p><section>dkon brtsegs</section><text>la gang las kyang rim gror bya ba bdag gir mi mdzad na/ bdag cag ma bslabs pa slob 'dod pa rnams lta ci smos te/ bdag gis ni sems can thams cad la bsnyen bkur bya'i/ gang las kyang bsnyen bkur bya ba bdag gir mi bya'o snyam du brtag par bya'o/ /de ci'i phyir zhe na/ khyim</text></item>
<item><p>283a6</p><section>dkon brtsegs</section><text>bdag dge slong bsnyen bkur la gdu ba ni yon tan gyi chos rjes su bzung ba chud gzon pa yin te/ des gang dag sdud pa de dag kyang 'di snyam du sems te/ bdag cag ni bsnyen bkur gyi phyir sdud kyi/ chos kyi phyir ni ma yin no snyam ste/ de bdag nyid kyi dad pa chud gson to/ /gang</text></item>
<item><p>283a7</p><section>dkon brtsegs</section><text>dag de la bsnyen bkur byed pa 'jig rten gyi zang zing dang ldan pa de dag gi yang don chen por mi 'gyur ro/ /'bras bu chen por mi 'gyur ro/ /de slob dpon dang / mkhan po'i gan du 'gro na yang slob dpon dang / mkhan pos ma dad pa'i bag gang yang rung ba zhig las brtags nas</text></item>
<item><p>283b1</p><section>dkon brtsegs</section><text>bdag la lung 'bog pa dang / kha ton bya ba dang / rjes su bstan pas phan 'dogs par mi 'gyur du 'ong zhes lus dang sems las su rung ba dang / sems cang shes pas 'gro bar bya'o/ /de lung mnod pa dang / kha ton gyi phyir lus dang srog la yang mi blta bar bya'o/ /chos</text></item>
<item><p>283b2</p><section>dkon brtsegs</section><text>'dod pas slob dpon dang / mkhan po rnams kyi bsam pa yongs su rdzogs par bya'o/ /yon tan don du gnyer bas rnyed pa dang / bkur sti dang / tshigs su bcad pa thams cad don du mi gnyer bar bya'o/ /khyim bdag gal te byang chub sems dpa' lung mnod pa dang /</text></item>
<item><p>283b3</p><section>dkon brtsegs</section><text>kha ton du bya ba don du gnyer bas gzhan dag las tshig bzhi pa'i tshigs su bcad pa tsam 'am/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang ldan pa'am/ byang chub sems dpa'i lam gyi tshogs sogs</text></item>
<item><p>283b4</p><section>dkon brtsegs</section><text>pa dang ldan pa'i tshig bzhi pa'i tshigs su bcad pa su las mnyan tam/ lung mnos sam/ bzung na des slob dpon de la chos kyi phyir gus par bya'o/ /ming dang / tshig dang / yi ge ji snyed kyis tshigs su bcad pa bstan pa de snyed kyi bskal par gal te slob dpon</text></item>
<item><p>283b5</p><section>dkon brtsegs</section><text>de la g.yo med pas bsnyen bkur dang / g.yog byas shing rnyed pa dang / bkur sti thams cad kyis mchod pa byas su zin kyang / khyim bdag da dung du des slob dpon la slob dpon du ri mo bya ba rdzogs par mi 'gyur na chos ma yin pa'i gus pas lta ci smos/ khyim</text></item>
<item><p>283b6</p><section>dkon brtsegs</section><text>bdag dad pas mnyan cing bsgom pa dang / kha ton la 'jug pa de'i sems dang / sems las byung ba dge ba dang ldan pa'am/ sangs rgyas dang ldan pa'am/ chos dang ldan pa'am/ dge 'dun dang ldan pa'am/ skyo zhing 'dod chags dang bral ba dang ldan pa'am/</text></item>
<item><p>283b7</p><section>dkon brtsegs</section><text>byang ba dang / dul ba dang / zhi ba dang ldan pa'i 'jug pa ji snyed pa gal te de snyed kyi bskal par slob dpon la bsnyen bkur byas su zin kyang / khyim bdag da dung du slob dpon la slob dpon du ri mo bya ba rdzogs pa ma yin no/ /khyim bdag rnam grangs 'dis kyang ji</text></item>
<item><p>284a1</p><section>dkon brtsegs</section><text>ltar rnam par smin pa'i chos tshad med cing ye shes khong du chud pa tshad med pa de ltar rig par bya'o/ /khyim bdag de lta bas na rnam par smin pa'i chos tshad med pa dang / ye shes khong du chud pa tshad med pa dris pas bdag gi slob dpon</text></item>
<item><p>284a2</p><section>dkon brtsegs</section><text>yang tshad med do snyam nas byang chub sems dpa' chos la ri mo tshad med par bya'o/ /khyim bdag gzhan yang byang chub sems dpa' rab tu byung bas/ rab tu byung ba'i sgrub pa la gnas par bya'o/ /khyim bdag ji ltar na byang chub sems dpa' rab tu byung ba rab tu</text></item>
<item><p>284a3</p><section>dkon brtsegs</section><text>byung ba'i sgrub pa la gnas pa yin zhe na/ khyim bdag 'di la byang chub sems dpa' rab tu byung ba tshul khrims yongs su dag pa thos na de la slob ste/ bzhi po 'di dag ni tshul khrims yongs su dag pa'o/ /bzhi gang zhe na/ 'phags pa'i rigs rnams la gnas pa dang /</text></item>
<item><p>284a4</p><section>dkon brtsegs</section><text>sbyangs pa'i yon tan dang yo byad bsnyungs pa la mngon par dga' ba dang / khyim na gnas pa dang / rab tu byung ba rnams dang mi 'dre ba dang / tshul 'chos pa med par dgon pa la gnas pa ste/ bzhi po de dag ni tshul khrims yongs su dag pa'o/ /khyim bdag gzhan yang tshul</text></item>
<item><p>284a5</p><section>dkon brtsegs</section><text>khrims yongs su dag pa bzhi ste/ bzhi gang zhe na/ lus bsdams pas lus mi dmigs pa dang / ngag bsdams pas ngag mi dmigs pa dang / yid bsdams pas yid mi dmigs pa dang / lta ba dang bral bas thams cad mkhyen par sems bskyed pa ste/ bzhi po</text></item>
<item><p>284a6</p><section>dkon brtsegs</section><text>de dag ni tshul khrims yongs su dag pa'o/ /khyim bdag gzhan yang tshul khrims yongs su dag pa bzhi ste/ bzhi gang zhe na/ ngar 'dzin pa spangs pa dang / nga yir 'dzin pa bor ba dang / chad pa dang / rtag pa dang bral ba dang / rten pa'i chos la 'jug pa ste/ bzhi po</text></item>
<item><p>284a7</p><section>dkon brtsegs</section><text>de dag ni tshul khrims yongs su dag pa'o/ /khyim bdag gzhan yang tshul khrims yongs su dag pa bzhi ste/ bzhi gang zhe na/ phung po rnams la 'byung ba dang 'jig par rtog pa dang / khams rnams la chos kyi dbyings su yongs su 'jal ba dang / skye</text></item>
<item><p>284b1</p><section>dkon brtsegs</section><text>mched rnams la grong stong par 'du shes pa dang / tha snyad btags pa rnams la mngon par ma zhen pa ste/ bzhi po de dag ni tshul khrims yongs su dag pa'o/ /khyim bdag gzhan yang tshul khrims yongs su dag pa bzhi ste/ bzhi gang zhe na/ bdag</text></item>
<item><p>284b2</p><section>dkon brtsegs</section><text>la bdag med par 'du shes pas bdag la mi stod pa dang / gzhan mi dmigs pas gzhan la mi smod pa dang / sems shin tu sbyangs pas rlom sems med pa dang / chos thams cad mnyam pa nyid pas g.yo ba med pa ste/ bzhi po de dag ni tshul khrims</text></item>
<item><p>284b3</p><section>dkon brtsegs</section><text>yongs su dag pa'o/ /khyim bdag gzhan yang tshul khrims yongs su dag pa bzhi ste/ bzhi gang zhe na/ stong pa nyid la mos pa dang / mtshan ma med pas mi skrag pa dang / sems can thams cad la cher snying rje ba dang / bdag med pa la bzod pa ste/</text></item>
<item><p>284b4</p><section>dkon brtsegs</section><text>bzhi po de dag ni tshul khrims yongs su dag pa'o/ /khyim bdag gzhan yang byang chub sems dpa' rab tu byung ba ting nge 'dzin yongs su dag pa thos na de la slob ste/ ting nge 'dzin yongs su dag pa gang zhe na/ gang chos thams cad la rtsol ba med pa</text></item>
<item><p>284b5</p><section>dkon brtsegs</section><text>dang / chos thams cad mnyam pa nyid pas gnyis su dbyer med pa dang / sems las su rung ba dang / sems rtse gcig pa dang / sems nges par byung ba dang / sems mi 'phro ba dang / sems kun tu mi rgyug pa dang / sems mi gnas pa dang /</text></item>
<item><p>284b6</p><section>dkon brtsegs</section><text>sems nges par sems par byin gyis rlob pa dang / sems la dbang sgyur ba dang / sems 'dod pa'i yon tan rnams la mi chags pa dang / sems chos la sgyu mar so sor rtog pa dang / ji ltar chos kyi dbyings mngon par 'du mi byed pa dang / ji ltar mi skye</text></item>
<item><p>284b7</p><section>dkon brtsegs</section><text>mi 'byung zhing mnyam pa nyid pa de ltar khyim bdag byang chub sems dpa' rab tu byung ba ting nge 'dzin yongs su dag pa la so sor rtog go /khyim bdag gzhan yang byang chub sems dpa' rab tu byung ba shes rab kyi pha rol tu phyin pa yongs su dag pa thos na de la slob ste/</text></item>
<item><p>285a1</p><section>dkon brtsegs</section><text>shes rab yongs su dag pa de gang zhe na/ de 'di ltar so sor rtog ste/ chos thams cad mngon sum du shes pa dang / tshig rab tu dbye ba shes pa dang / so so yang dag par rig pa 'jug pa shes pa dang / sems can gzhan dag la chos go</text></item>
<item><p>285a2</p><section>dkon brtsegs</section><text>bar byed pa shes pa ste/ khyim bdag de ltar byang chub sems dpa' rab tu byung ba shes rab yongs su dag pa la so sor rtog go /khyim bdag gzhan yang byang chub sems dpa' rab tu byung ba 'di la shes rab 'di ni lus med pas thogs pa med pa'i mtshan nyid do/ /</text></item>
<item><p>285a3</p><section>dkon brtsegs</section><text>rgyu ba med pas gzung ba med pa'i mtshan nyid do/ /skye ba med pas gnas pa med pa'i mtshan nyid do/ /nam mkha' ltar ngo bo nyid med pas mngon par 'du mi byed pa'i mtshan nyid do snyam du rab tu slob bo/ /khyim bdag de ltar na gang 'di ltar chos la so sor rtog pa 'di</text></item>
<item><p>285a4</p><section>dkon brtsegs</section><text>ni byang chub sems dpa' rab tu byung ba'i sgrub pa'o/ /bcom ldan 'das kyis chos kyi rnam grangs 'di bshad pa na srog chags brgya stong gis ni bla na med pa yang dag par rdzogs pa'i byang chub tu sems bskyed do/ /khyim bdag de dag thams cad las phal cher</text></item>
<item><p>285a5</p><section>dkon brtsegs</section><text>ni mi skye ba'i chos la bzod pa rab tu thob bo/ /srog chags sum khri nyis stong ni chos rnams la chos kyi mig rdul dang bral zhing dri ma med pa rnam par dag go /de nas khyim bdag drag shul can dga' la yi rangs te/ rab tu dga' nas mgu ba dang yid bde ba skyes te/ brgya</text></item>
<item><p>285a6</p><section>dkon brtsegs</section><text>stong ri ba'i ras bcos bu'i zung bcom ldan 'das kyi sku la gsol nas 'di skad ces gsol to/ /bcom ldan 'das bdag gi dge ba'i rtsa ba 'di sems can rnams la stsal to/ /bdag gi dge ba'i rtsa ba 'dis byang chub sems dpa' khyim pa rnams kyi bslab pa ji ltar</text></item>
<item><p>285a7</p><section>dkon brtsegs</section><text>bcas pa de ltar byang chub sems dpa' khyim pa gang lags pa de dag gi chos yongs su rdzogs par gyur cig /bcom ldan 'das kyis ji ltar byang chub sems dpa' rab tu byung ba rnams kyi bslab pa bcas pa yang de ltar byang chub sems dpa' rab tu byung ba</text></item>
<item><p>285b1</p><section>dkon brtsegs</section><text>gang dag lags pa de dag gi chos yongs su rdzogs par gyur cig /bcom ldan 'das la yang zhu bar 'tshal te/ bcom ldan 'das byang chub sems dpa' khyim pa khyim na gnas pa chos du zhig dang ldan na rab tu byung ba'i bslab pa la slob pa lags/</text></item>
<item><p>285b2</p><section>dkon brtsegs</section><text>de skad ces gsol pa dang / bcom ldan 'das kyis khyim bdag drag shul can la 'di skad ces bka' stsal to/ /khyim bdag 'di la byang chub sems dpa' khyim pa khyim na gnas pa chos lnga dang ldan na rab tu byung ba'i bslab pa la slob pa yin te/ lnga</text></item>
<item><p>285b3</p><section>dkon brtsegs</section><text>gang zhe na/ khyim bdag 'di la byang chub sems dpa' khyim pa khyim na gnas pa mi lta bar dngos po thams cad yongs su gtong ba yin te/ thams cad mkhyen pa nyid kyi ye shes dang ldan pas rnam par smin pa la re ba med pa dang / khyim bdag gzhan</text></item>
<item><p>285b4</p><section>dkon brtsegs</section><text>yang byang chub sems dpa' khyim pa khyim na gnas pa tshangs par spyod cing gtsang ma yin te/ yid kyi dgu la yang 'dod pa mi skyed na mtshan gnyis sprod pa'am/ yan lag ma yin par 'jug pa lta ci smos pa dang / khyim bdag gzhan yang byang chub</text></item>
<item><p>285b5</p><section>dkon brtsegs</section><text>sems dpa' khyim pa khyim na gnas pa yang dag pa skyon med pa la mi reg cing khyim stong par zhugs nas thabs kyis mngon par bsgrubs pa bsam gtan bzhi po dag la snyoms par 'jug pa dang / khyim bdag gzhan yang byang chub sems dpa' khyim pa khyim</text></item>
<item><p>285b6</p><section>dkon brtsegs</section><text>na gnas pa sems can thams cad bde bar byed pa la brtson pa shes rab kyi pha rol tu phyin pas nges par 'byung bar brtson 'grus rtsom pa dang / khyim bdag gzhan yang byang chub sems dpa' khyim pa khyim na gnas pa dag kyang dam pa'i chos yongs su 'dzin</text></item>
<item><p>285b7</p><section>dkon brtsegs</section><text>cing gzhan yang yang dag pa'i chos la sbyor bar byed pa ste/ khyim bdag byang chub sems dpa' khyim pa khyim na gnas pa chos lnga po de dag dang ldan na rab tu byung ba'i bslab pa la slob pa yin no/ /de nas bcom ldan 'das la khyim bdag drag shul can</text></item>
<item><p>286a1</p><section>dkon brtsegs</section><text>gyis 'di skad ces gsol to/ /bcom ldan 'das de bzhin gshegs pa rnams kyi bka' bzhin du bgyi bar 'tshal lo/ /rab tu byung ba'i bslab pa la bslab bo/ /chos mnyam pa nyid 'di lta bu la yang 'jug par bgyi'o/ /de nas</text></item>
<item><p>286a2</p><section>dkon brtsegs</section><text>de'i tshe bcom ldan 'das 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe bcom ldan 'das kyi zhal gyi sgo nas 'od 'phro ba kha dog du ma kha dog sna tshogs byung ba 'di lta ste/ sngon po dang / ser</text></item>
<item><p>286a3</p><section>dkon brtsegs</section><text>po dang / dmar po dang / dkar po dang / le brgan dang / shel dang / dngul gyi kha dog lta bu ste/ de dag gis 'jig rten gyi khams mtha' yas mu med pa rnams su 'od kyis snang bas khyab par byas nas tshangs pa'i 'jig rten gyi bar du mngon par 'phags</text></item>
<item><p>286a4</p><section>dkon brtsegs</section><text>te/ slar log nas bcom ldan 'das la lan gsum bskor ba byas te bcom ldan 'das kyi dbu'i gtsug tu nub par gyur to/ /de nas tshe dang ldan pa kun dga' bo sangs rgyas kyi mthus stan las langs nas bla gos phrag pa gcig tu gzar te pus mo g.yas</text></item>
<item><p>286a5</p><section>dkon brtsegs</section><text>pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /bcom ldan 'das rgyu ma mchis rkyen ma mchis par ni de bzhin gshegs pa 'dzum pa mi mdzad na 'dzum pa</text></item>
<item><p>286a6</p><section>dkon brtsegs</section><text>mdzad pa'i rgyu gang lags/ rkyen gang lags/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis khyim bdag drag shul can 'dis de bzhin gshegs pa la</text></item>
<item><p>286a7</p><section>dkon brtsegs</section><text>mchod pa byas te chos bsgrub pa'i phyir seng ge'i sgra bsgrags pa mthong ngam/ gsol pa/ bcom ldan 'das mthong lags so/ /bde bar gshegs pa mthong lags so/ /bcom ldan 'das kyis bka' stsal pa/ kun dga' bo khyim bdag</text></item>
<item><p>286b1</p><section>dkon brtsegs</section><text>drag shul can 'di ni gang dag bskal pa bzang po 'di la 'byung ba'i de bzhin gshegs pa de dag thams cad la rim gro byed par 'gyur ro/ /bsti stang dang / mchod pa thams cad kyis mchod par 'gyur ro/ /dam pa'i chos kyang 'dzin par 'gyur ro/ /</text></item>
<item><p>286b2</p><section>dkon brtsegs</section><text>rtag tu yang khyim bdag tu gyur nas rab tu byung ba'i bslab pa la gnas so/ /de bzhin gshegs pa'i byang chub de yang rgyas par byed par 'gyur ro/ /de nas tshe dang ldan pa kun dga' bos khyim bdag drag shul can la 'di skad ces smras so/ /khyim bdag rgyu</text></item>
<item><p>286b3</p><section>dkon brtsegs</section><text>gang dang rkyen gang gis gang khyim na gnas shing rdul la gnas pa la dga' bar byed/ drag shul can gyis smras pa/ /btsun pa kun dga' bo rdul la ni rdul cung zad kyang med do/ /snying rje chen po dang ldan pas bdag bde ba la mi re ba yin no/ /btsun pa kun</text></item>
<item><p>286b4</p><section>dkon brtsegs</section><text>dga' bo byang chub sems dpa' ni sdug bsngal thams cad kyis gzir kyang bzod de/ sems can rnams yongs su mi gtong ngo / /de skad ces smras pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun</text></item>
<item><p>286b5</p><section>dkon brtsegs</section><text>dga' bo khyim bdag drag shul can 'di khyim gyi sa la gnas nas bskal pa bzang po 'di la sems can rab tu mang po yongs su smin par byed par 'gyur te/ rab tu byung ba'i byang chub sems dpas ni bskal pa stong ngam/ bskal pa brgya stong du mar yang de</text></item>
<item><p>286b6</p><section>dkon brtsegs</section><text>ltar mi nus so/ /de ci'i phyir zhe na/ kun dga' bo 'di ltar khyim bdag 'di la yod pa'i yon tan rnams ni rab tu byung ba'i byang chub sems dpa' stong la yang med do/ /de nas bcom ldan 'das la tshe dang ldan pa kun dga' bos</text></item>
<item><p>286b7</p><section>dkon brtsegs</section><text>'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di drag shul</text></item>
<item><p>287a1</p><section>dkon brtsegs</section><text>can gyis zhus pa zhes bya bar zung shig /khyim pa dang rab tu byung ba'i bslab pa sgrub pa zhes bya bar yang zung shig /lhag pa'i bsam pas bla ma la bsnyen bkur bya ba'i le'u zhes bya bar yang zung shig /kun dga' bo</text></item>
<item><p>287a2</p><section>dkon brtsegs</section><text>chos kyi rnam grangs 'di thos ma thag tu byang chub sems dpa'i yon tan dang / brtson 'grus dang / chos mang po rab tu 'thob ste/ brtson 'grus zhan pas bskal pa brgyar tshangs par spyad pa la gnas pas ni de lta ma yin no/ /kun dga' bo de</text></item>
<item><p>287a3</p><section>dkon brtsegs</section><text>bas na bdag kyang 'di la brtson 'grus bskyed par 'dod pa dang / gzhan yang brtson 'grus la gzud par 'dod pa dang / bdag kyang yon tan gyi chos mnyam pa nyid thams cad la gnas par 'dod pa dang / gzhan yang yon tan gyi chos mnyam</text></item>
<item><p>287a4</p><section>dkon brtsegs</section><text>pa nyid thams cad la dgod par 'dod pas chos kyi rnam grangs 'di mnyan par bya/ kun chub par bya/ bklag par bya/ gzhan dag la yang rgya cher yang dag par rab tu bstan par bya'o/ /kun dga' bo ngas chos kyi rnam grangs 'di yang dang yang rgya cher</text></item>
<item><p>287a5</p><section>dkon brtsegs</section><text>yang dag par rab tu bstan par bya ba'i phyir khyod la yongs su gtad do/ /de ci'i phyir zhe na/ chos kyi rnam grangs 'di'i nang du yon tan thams cad 'dus par de bzhin gshegs pas bshad pa'i phyir ro/ /kun dga' bo byang chub sems dpa' gang chos kyi</text></item>
<item><p>287a6</p><section>dkon brtsegs</section><text>rnam grangs 'di dang mi 'bral bar gnas pa de sangs rgyas 'byung ba dang mi 'bral lo/ /kun dga' bo byang chub sems dpa' gang chos kyi rnam grangs 'di nyan tam/ 'dzin tam/ klog pa dang mi 'bral ba de sangs rgyas 'byung ba dang / sangs rgyas</text></item>
<item><p>287a7</p><section>dkon brtsegs</section><text>thams cad mthong ba dang mi 'bral lo/ /de ci'i phyir zhe na/ kun dga' bo chos kyi rnam grangs 'di'i nang du yon tan thams cad 'dus shing chos kyi rnam grangs 'di'i nang du bslab pa bsgrub pa'i lam gyi yon tan thams cad 'dus par de bzhin gshegs</text></item>
<item><p>287b1</p><section>dkon brtsegs</section><text>pas yang dag par rab tu bshad pa'i phyir ro/ /kun dga' bo rigs kyi bu'am rigs kyi bu mo yang dag par rdzogs pa'i byang chub don du gnyer ba dag gis stong gsum gyi stong chen po'i 'jig rten gyi khams mes rab tu gang ba yang 'bogs te/ chos</text></item>
<item><p>287b2</p><section>dkon brtsegs</section><text>kyi rnam grangs 'di mnyan par bya/ kun chub par bya'o/ /kun dga' bo stong gsum gyi stong chen po'i 'jig rten gyi khams rin po che sna bdun gyis rab tu gang ba tsam yang ri mor byas te slob dpon la phul nas chos kyi rnam grangs 'di mnyan par</text></item>
<item><p>287b3</p><section>dkon brtsegs</section><text>bya'o/ /kun chub par bya'o/ /kun dga' bo byang chub sems dpa' gang gis 'das pa'i sangs rgyas bcom ldan 'das rnams kyi mchod rten rin po che las so sor byas te mchod pa thams cad kyis mchod la/ de bzhin du da ltar byung</text></item>
<item><p>287b4</p><section>dkon brtsegs</section><text>ba'i sangs rgyas bcom ldan 'das nyan thos kyi dge 'dun dang bcas pa rnams la ji srid 'tsho'i bar du bde ba'i yo byad thams cad kyis bsnyen bkur byed cing / gang ma 'ongs pa'i sangs rgyas bcom ldan 'das rnams dang / byang chub sems</text></item>
<item><p>287b5</p><section>dkon brtsegs</section><text>dpa' rnams kyi bran dang / slob mar khas blangs te bsnyen bkur byas su zin kyang chos kyi rnam grangs 'di mi 'dzin/ mi 'chang / mi klog /kun chub par mi byed/ 'jug par mi byed cing sgrub pa 'di la mi gnas na/ kun dga' bo byang chub</text></item>
<item><p>287b6</p><section>dkon brtsegs</section><text>sems dpa' des 'das pa dang / ma 'ongs pa dang / da ltar byung ba'i de bzhin gshegs pa rnams la mchod pa byas par mi 'gyur ro/ /kun dga' bo byang chub sems dpa' gang chos kyi rnam grangs 'di nyan cing kun chub par byed la dam pa'i chos</text></item>
<item><p>287b7</p><section>dkon brtsegs</section><text>yun ring du gnas par bya ba dang / sangs rgyas kyi rigs rgyun mi 'chad par bya ba'i phyir gzhan dag la yang rgya cher yang dag par rab tu ston cing sgrub pa 'di la yang gnas na kun dga' bo byang chub sems dpa' des 'das pa dang / ma 'ongs pa dang / da ltar</text></item>
<item><p>288a1</p><section>dkon brtsegs</section><text>byung ba'i sangs rgyas bcom ldan 'das rnams la mchod pa byas par 'gyur ro/ /gus pa dang bcas pas bsnyen bkur byas par yang 'gyur ro/ /bcom ldan 'das kyis de skad ces bka' stsal nas/ tshe dang ldan pa kun dga'</text></item>
<item><p>288a2</p><section>dkon brtsegs</section><text>bo dang / khyim bdag drag shul can dang / dge slong de dag dang / byang chub sems dpa' de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par</text></item>
<item><p>288a3</p><section>dkon brtsegs</section><text>bstod do// //'phags pa dkon mchog brtsegs pa chen po'i chos kyi rnam grangs le'u stong phrag brgya pa las/ 'phags pa drag shul can gyis zhus pa zhes bya ba ste le'u bcu dgu pa rdzogs so// rgya gar</text></item>
<item><p>288a4</p><section>dkon brtsegs</section><text>gyi mkhan po su ren dra bo d+hi dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa// //</text></item>
</list>