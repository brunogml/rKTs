<list>
<item><p>1a1</p><section>dkon brtsegs</section><text>(cha) @#/ /'phags pa dkon mchog brtsegs pa bzhugs so/ /</text></item>
<item><p>1a2</p><section>dkon brtsegs</section><text>(黃) 大寶積經第六部</text></item>
<item><p>1b1</p><section>dkon brtsegs</section><text>'phags pa lha'i bu blo gros rab gnas kyis zhus pa lung bstan pa/ theg pa chen po'i</text></item>
<item><p>1b2</p><section>dkon brtsegs</section><text>mdo/ bam po gsum pa/ de nas bcom ldan 'das la 'jam dpal gzhon nur gyur pas 'di skad</text></item>
<item><p>1b3</p><section>dkon brtsegs</section><text>ces gsol to/ /bcom ldan 'das byang chub sems dpa' sems dang po bskyed pa dang ldan pa sems dang po</text></item>
<item><p>1b4</p><section>dkon brtsegs</section><text>bskyed pa dang ldan pa zhes bgyi na/ bcom ldan 'das ci tsam gyis na byang chub sems dpa' sems dang po</text></item>
<item><p>1b5</p><section>dkon brtsegs</section><text>bskyed pa dang ldan pa zhes bgyi/ bcom ldan 'das kyis bka' stsal pa/ 'jam dpal byang chub sems</text></item>
<item><p>1b6</p><section>dkon brtsegs</section><text>dpa' gang gis khams gsum pa thams cad las 'du shes dang / yid la byed pa bskyed pa de ni sems dang po</text></item>
<item><p>1b7</p><section>dkon brtsegs</section><text>bskyed pa dang ldan pa zhes bya'o/ /'jam dpal gyis gsol pa/ bcom ldan 'das kyis bka' stsal</text></item>
<item><p>1b8</p><section>dkon brtsegs</section><text>pa'i don bdag gis 'tshal ba ltar na/ byang chub sems dpa' gang gis 'dod chags bskyed pa dang / zhe sdang</text></item>
<item><p>2a1</p><section>dkon brtsegs</section><text>bskyed pa dang / gti mug bskyed pa de ni sems dang po bskyed pa dang ldan pa zhes bgyi'o/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /'jam dpal gal te 'dod chags</text></item>
<item><p>2a2</p><section>dkon brtsegs</section><text>dang / zhe sdang dang / gti mug dag bskyed pa byang chub sems dpa' sems dang po bskyed pa lags na/ de lta na byis pa so so'i skye bo rnams kyang sems dang po bskyed pa dang ldan pa lags par 'gyur ro/ /de ci'i slad du zhe na/ 'jam</text></item>
<item><p>2a3</p><section>dkon brtsegs</section><text>dpal 'di ltar de dag ni 'dod chags dang / zhe sdang dang / gti mug dag skyed par bgyi ba'i slad du'o/ /'jam dpal gyis smras pa/ lha'i bu byis pa so so'i skye bo rnams kyis ni 'dod chags dang / zhe sdang dang / gti mug dag skyed</text></item>
<item><p>2a4</p><section>dkon brtsegs</section><text>par mi nus so/ /de ci'i phyir zhe na/ lha'i bu 'dod chags dang / zhe sdang dang / gti mug dag ni sangs rgyas rnams dang / rang sangs rgyas rnams dang / nyan thos rnams dang / byang chub sems dpa' phyir mi ldog pa rnams</text></item>
<item><p>2a5</p><section>dkon brtsegs</section><text>kyis bskyed pa'i phyir ro/ /lha'i bus smras pa/ 'jam dpal 'khor 'dis khyod kyis dgongs pa'i gsung mi rtogs shing ma 'tshal na/ the tshom 'tshal bar 'gyur gyis rnam par phye ste bstan du gsol/ 'jam dpal gyis smras</text></item>
<item><p>2a6</p><section>dkon brtsegs</section><text>pa/ lha'i bu 'di ji snyam du sems/ 'dab chags bya steng gi bar snang la rgyu ba de 'phur te song ngam/ 'on te 'dug snyam/ lha'i bus smras pa/ 'jam dpal 'phur te mchis so/ /'jam dpal gyis smras pa/ lha'i bu kho bo ni de</text></item>
<item><p>2a7</p><section>dkon brtsegs</section><text>las bsams nas de skad ces/ gang dag 'dod chags dang / zhe sdang dang / gti mug skyed par byed pa de dag ni sangs rgyas rnams dang / rang sangs rgyas rnams dang / nyan thos rnams dang / byang chub sems dpa' phyir mi</text></item>
<item><p>2a8</p><section>dkon brtsegs</section><text>ldog pa rnams shes bya'o zhes ston to/ /lha'i bu gang la rten med pa de ni skye ba yin no/ /gang la lhag par chags pa med pa de ni skye ba yin no/ /gang la mngon par zhen pa med pa de ni skye ba yin no/ /lha'i bu gang la rten med pa</text></item>
<item><p>2b1</p><section>dkon brtsegs</section><text>dang / lhag par chags pa med pa dang / mngon par zhen pa med pa de ni skye ba yin te/ skye ba zhes bya ba de ni gzhi med pa yin no/ /skye ba zhes bya ba de ni brtag tu med pa'i gzhi yin no/ /skye ba zhes bya ba de ni 'byung ba med pa'i gzhi yin no/ /</text></item>
<item><p>2b2</p><section>dkon brtsegs</section><text>skye ba zhes bya ba de ni ngo bo nyid med pa'i gzhi yin no/ /skye ba zhes bya ba de ni dngos po med pa'i gzhi yin no/ /skye ba zhes bya ba de ni 'ong ba med pa'i gzhi yin no/ /skye ba zhes bya ba de ni 'gro ba med pa'i gzhi yin no/ /skye ba zhes bya de ni</text></item>
<item><p>2b3</p><section>dkon brtsegs</section><text>skye ba med pa'i gzhi yin no/ /skye ba zhes bya ba de ni dmigs pa med pa'i gzhi yin no/ /skye ba zhes bya ba de ni rnam par rig pa med pa'i gzhi yin no/ /skye ba zhes bya ba de ni rdul med pa'i gzhi yin no/ /skye ba zhes bya ba de ni rlom</text></item>
<item><p>2b4</p><section>dkon brtsegs</section><text>sems med pa'i gzhi yin no/ /skye ba zhes bya ba de ni spyod pa med pa'i gzhi yin no/ /skye ba zhes bya ba de ni brjod tu med pa'i gzhi yin no/ /skye ba zhes bya ba de ni mi phyed pa'i gzhi yin no/ /skye ba zhes bya ba de ni yi ge med pa'i gzhi yin no/ /</text></item>
<item><p>2b5</p><section>dkon brtsegs</section><text>skye ba zhes bya ba de ni gzung ba med pa'i gzhi yin no/ /skye ba zhes bya ba de ni gnas med pa'i gzhi yin no/ /skye ba zhes bya ba de ni blang ba med pa'i gzhi yin no/ /skye ba zhes bya ba de ni dor ba med pa'i gzhi yin no/ /skye ba zhes bya ba de ni</text></item>
<item><p>2b6</p><section>dkon brtsegs</section><text>phyir mi zlogs pa'i gzhi yin te/ lha'i bu chos de la rlom sems su mi byed/ mngon par zhen par mi byed/ sems par mi byed/ shes par mi byed/ lta bar mi byed/ nyan par mi byed/ rnam par shes par mi byed/ len par mi byed/ gtong</text></item>
<item><p>2b7</p><section>dkon brtsegs</section><text>bar mi byed/ skyed par mi byed/ 'gog par mi byed pa gang yin pa de ni byang chub sems dpa'i sems dang po bskyed pa yin no/ /lha'i bu de lta bas na byang chub sems dpa' tshul de dang chos kyi dbyings de dang / mnyam pa nyid de dang / mtha' de dang</text></item>
<item><p>2b8</p><section>dkon brtsegs</section><text>thabs la mkhas pa des 'dod chags bskyed par bya'o/ /zhe sdang dang / gti mug bskyed par bya'o/ /mig gi rten bskyed par bya'o/ /yid kyi rten gyi bar du bskyed par bya'o/ /gzugs la lhag par chags pa bskyed par bya'o/ /rnam par</text></item>
<item><p>3a1</p><section>dkon brtsegs</section><text>shes pa la lhag par chags pa'i bar du bskyed par bya'o/ /ming bskyed par bya'o/ /gzugs bskyed par bya'o/ /rgyu bskyed par bya'o/ /lta ba'i rnam pa thams cad bskyed par bya'o/ /ma rig pa bskyed par bya'o/ /srid pa'i sred pa bskyed</text></item>
<item><p>3a2</p><section>dkon brtsegs</section><text>par bya'o/ /rten cing 'brel bar 'byung ba'i yan lag bcu gnyis la 'jug pa'i bar du bskyed par bya'o/ /'dod pa'i yon tan lnga bskyed par bya'o/ /khams pa gsum la mngon par zhen pa bskyed par bya'o/ /ngar 'dzin pa dang / nga yir 'dzin</text></item>
<item><p>3a3</p><section>dkon brtsegs</section><text>pa bskyed par bya'o/ /'jig tshogs bskyed par bya'o/ /'jig tshogs la lta ba bskyed par bya'o/ /lta ba'i rnam pa drug bcu rtsa gnyis bskyed par bya'o/ /sangs rgyas su 'du shes pa dang / chos su 'du shes pa dang / dge 'dun du 'du shes</text></item>
<item><p>3a4</p><section>dkon brtsegs</section><text>pa bskyed par bya'o/ /bdag tu 'du shes pa dang / gzhan du 'du shes pa bskyed par bya'o/ /sar 'du shes pa bskyed par bya'o/ /chur 'du shes pa dang / mer 'du shes pa dang / rlung du 'du shes pa dang / nam mkhar 'du shes pa dang / rnam par</text></item>
<item><p>3a5</p><section>dkon brtsegs</section><text>shes par 'du shes pa bskyed par bya'o/ /phyin ci log bzhi bskyed par bya'o/ /sgrib pa lnga dang / rnam par shes pa gnas pa bzhi dang / log pa nyid brgyad dang / mi dge ba bcu'i las kyi lam rnams bskyed par bya'o/ /lha'i bu mdor</text></item>
<item><p>3a6</p><section>dkon brtsegs</section><text>na byang chub sems dpas rtog pa thams cad dang / yongs su rtog pa thams cad dang / rnam par rtog pa thams cad dang / mtshan ma thams cad dang / spros pa thams cad dang / 'dod pa thams cad dang / 'dzin pa thams cad dang / mngon</text></item>
<item><p>3a7</p><section>dkon brtsegs</section><text>par zhen pa thams cad dang / 'du shes thams cad dang / rlom sems thams cad dang / chags pa thams cad bskyed par bya ste/ lha'i bu rnam grangs des na khyod kyis 'di ltar chos de la mngon par zhen pa med pa dang / lhag par chags</text></item>
<item><p>3a8</p><section>dkon brtsegs</section><text>pa med pa gang yin pa de ni skye ba zhes bya ba yin par rig par bya'o/ /de nas bcom ldan 'das kyis 'jam dpal gzhon nur gyur pa la legs so zhes bya ba byin te/ 'jam dpal gang gi phyir khyod kyis 'di lta ste/ sangs rgyas</text></item>
<item><p>3b1</p><section>dkon brtsegs</section><text>bcom ldan 'das gang gA'i klung gi bye ma snyed la bsnyen bkur byas pa'i phyir byang chub sems dpa' rnams kyi sems dang po skye ba 'di bstan pa legs so/ /legs so/ /de nas bcom ldan 'das la tshe dang ldan pa shA ri'i bus 'di skad</text></item>
<item><p>3b2</p><section>dkon brtsegs</section><text>ces gsol to/ /bcom ldan 'das de ltar 'jam dpal gzhon nur gyur pas byang chub sems dpa'i sems dang po skye ba 'di bstan pa'i sems skye ba 'di ni mi skye ba'i chos la bzod pa thob pa dang mtshungs so/ /bcom ldan 'das</text></item>
<item><p>3b3</p><section>dkon brtsegs</section><text>kyis bka' stsal pa/ shA ri'i bu de de bzhin no/ /ji skad smras pa de bzhin te/ shA ri'i bu gang gi tshe de bzhin gshegs pa mar me mdzad kyis nga la bram ze'i khye'u khyod ma 'ongs pa'i dus na bskal pa grangs med pa dag gis de bzhin</text></item>
<item><p>3b4</p><section>dkon brtsegs</section><text>gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa de'i tshe na shA ri'i bu nga sems skye ba 'di dang bral bar ma gyur te/ shA ri'i bu de na ngas mi skye ba'i chos la bzod pa</text></item>
<item><p>3b5</p><section>dkon brtsegs</section><text>thob pa gang yin pa dang / byang chub sems dpa'i sems dang po skye ba de ni 'jam dpal gzhon nur gyur pas ji skad bstan pa 'di yin no/ /'jam dpal gyis gsol pa/ bcom ldan 'das kyis bka' stsal pa'i don bdag gis 'tshal</text></item>
<item><p>3b6</p><section>dkon brtsegs</section><text>ba ltar na byang chub sems dpa'i sems skye ba thams cad ni sems dang po skye ba lags so/ /de ci'i slad du zhe na/ bcom ldan 'das 'di ltar sems skye ba thams cad ni skye ba ma mchis pa lags la/ skye ba ma mchis pa gang lags</text></item>
<item><p>3b7</p><section>dkon brtsegs</section><text>pa de ni byang chub sems dpa'i sems dang po skye ba lags pa'i slad du'o/ /bstan pa 'di bshad pa na byang chub sems dpa' nyi khri sum stong gis mi skye ba'i chos la bzod pa thob bo/ /dge slong lnga brgya ni len pa med par zag pa</text></item>
<item><p>3b8</p><section>dkon brtsegs</section><text>rnams las sems rnam par grol lo/ /lha'i bu dung phyur phrag drug ni chos rnams la chos kyi mig rdul med cing dri ma dang bral ba rnam par dag go/ de nas bcos ldan 'das la gnas brten 'od srung chen pos 'di skad ces gsol</text></item>
<item><p>4a1</p><section>dkon brtsegs</section><text>to/ /bcom ldan 'das de ltar 'jam dpal gzhon nur gyur pas chos bstan pas sems can 'di snyed kyi don bgyis pa ni 'jam dpal gzhon nur gyur pa dka' ba bgyid pa lags so/ /'jam dpal gyis smras pa/</text></item>
<item><p>4a2</p><section>dkon brtsegs</section><text>btsun pa 'od srung chen po kho bo ni dka' ba byed pa ma yin no/ /de ci'i phyir zhe na/ btsun pa 'od bsrung chen po chos thams cad byed pa med pa ma byas pa/ bya ba med pa yin pas kho bo chos 'ga' yang mi byed/ 'jig par mi byed</text></item>
<item><p>4a3</p><section>dkon brtsegs</section><text>pa'i phyir ro/ /kho bo ni sems can 'ga' yang grol bar mi byed/ 'ching bar mi byed do/ /de ci'i phyir zhe na/ sems can med pa'i phyir ro/ /btsun pa 'od srung chen po gzhan yang de skad ces dka' ba byed pa yin no zhes zer ba</text></item>
<item><p>4a4</p><section>dkon brtsegs</section><text>ni btsun pa 'od srung chen po kho bo ni dka' ba byed pa ma yin te/ de bzhin gshegs pa yang ma yin/ dgra bcom pa rnams kyang ma yin/ rang sangs rgyas rnams kyang ma yin no/ /btsun pa 'od srung chen po gang dag byis pa so</text></item>
<item><p>4a5</p><section>dkon brtsegs</section><text>so'i skye bo rnams dka' ba byed pa yin no zhes yang dag par smra ba rjod par gyur na de dag ni yang dag par smra ba rjod pa yin no/ /de ci'i phyir zhe na/ btsun pa 'od srung chen po 'di ltar sangs rgyas thams cad kyis ma brnyes mi brnyes</text></item>
<item><p>4a6</p><section>dkon brtsegs</section><text>brnyes par mi 'gyur ba gang yin pa dang / nyan thos thams cad dang / rang sangs rgyas thams cad kyis ma rnyed mi rnyed rnyed par mi 'gyur ba gang yin pa de ni byis pa so so'i skye bo rnams kyis rnyed pa'i phyir ro/ /'od srung chen pos smras pa/ 'jam dpal</text></item>
<item><p>4a7</p><section>dkon brtsegs</section><text>sangs rgyas thams cad kyis ci zhig ma brnyes/ 'jam dpal gyis smras pa/ btsun pa 'od srung chen po bdag ma brnyes so/ /sems can ma brnyes so/ /srog ma brnyes so/ /gang zag ma brnyes so/ /rtag pa ma brnyes so/ /chad</text></item>
<item><p>4a8</p><section>dkon brtsegs</section><text>pa ma brnyes so/ /phung po rnams ma brnyes so/ /khams rnams ma brnyes so/ /skye mched rnams ma brnyes so/ /ming ma brnyes so/ /gzugs ma brnyes so/ /'dod pa'i khams ma brnyes so/ /gzugs kyi khams ma brnyes</text></item>
<item><p>4b1</p><section>dkon brtsegs</section><text>so/ /gzugs med pa'i khams ma brnyes so/ /rtog pa dang / yongs su rtog pa dang / rnam par rtog pa dang / rgyu dang skye ba rnams ma brnyes so/ /phyin ci log rnams ma brnyes so/ /'dod chags dang / zhe sdang dang / gti mug dag</text></item>
<item><p>4b2</p><section>dkon brtsegs</section><text>ma brnyes so/ /'jig rten 'di dang / 'jig rten pha rol ma brnyes so/ /ngar 'dzin pa dang / nga yir 'dzin pa dag ma brnyes te/ btsun pa 'od srung chen po mdor na chos thams cad ma brnyes/ ma bshig /ma bkrol/ ma bzung /</text></item>
<item><p>4b3</p><section>dkon brtsegs</section><text>ma btang / ma sbyar/ ma phye'o/ /btsun pa 'od srung chen po rnam grangs des na khyod kyis 'di ltar sangs rgyas thams cad kyis ma brnyes pa gang yin pa de byis pa so so'i skye bo thos pa dang mi ldan pa rnams kyis rnyed par rig par</text></item>
<item><p>4b4</p><section>dkon brtsegs</section><text>bya ste/ de'i phyir de dag ni dka' ba byed pa yin no/ /sangs rgyas rnams kyi ma mdzad pa gang yin pa dang / nyan thos rnams dang rang sangs rgyas rnams kyis ma byas pa gang yin pa de yang byis pa so so'i skye bo rnams byed do/ /'od srung</text></item>
<item><p>4b5</p><section>dkon brtsegs</section><text>chen pos smras pa/ 'jam dpal ci zhig byed/ 'jam dpal gyis smras pa/ btsun pa 'od srung chen po rtag pa byed do/ /chad pa byed do/ /kun du sbyor ba byed do/ /mngon par gnas pa byed do/ /rlom sems byed do/ /sems pa byed do/ /</text></item>
<item><p>4b6</p><section>dkon brtsegs</section><text>skye ba byed do/ /'jig pa byed do/ /len pa byed do/ /dor ba byed do/ /'phro ba byed do/ /rtog pa byed do/ /rjes su chags pa byed do/ /khong khro ba byed do/ /khengs pa byed do/ /'dud pa byed de/ btsun pa 'od srung chen po sangs rgyas bcos ldan 'das rnams</text></item>
<item><p>4b7</p><section>dkon brtsegs</section><text>kyis ma mdzad/ mi mdzad/ mdzad par mi 'gyur ba'i chos gang dag yin pa de dag byis pa so so'i skye bo rnams byed pas na de'i phyir de dag ni dka' ba byed pa yin no/ /de nas bcom ldan 'das 'jam dpal gzhon nur</text></item>
<item><p>4b8</p><section>dkon brtsegs</section><text>gyur pas 'di skad ces gsol to/ /bcom ldan 'das mi skye ba'i chos la bzod pa mi skye ba'i chos la bzod pa zhes bgyi na bcom ldan 'das byang chub sems dpa' mi skye ba'i chos la bzod pa zhes bgyi ba de ni gang lags/ mi</text></item>
<item><p>5a1</p><section>dkon brtsegs</section><text>skye ba'i chos la bzod pa thob pa'i byang chub sems dpas ni ci zhig 'thob/ bcom ldan 'das kyis bka' stsal pa/ 'jam dpal thob pa ci yang med pa'i phyir mi skye ba'i chos la bzod pa thob pa zhes bya'o/ /de ci'i phyir zhe</text></item>
<item><p>5a2</p><section>dkon brtsegs</section><text>na/ bzod pa de ni 'thob pa med pa ste/ thob pa med pas thob pa dang bral ba/ ma thob pa/ ma bshig pa yin pa'i phyir ro/ /'jam dpal mi skye ba'i chos la bzod pa zhes bya ba de ni chos thams cad skye ba med pa zhes bya ba bzod pa dang /</text></item>
<item><p>5a3</p><section>dkon brtsegs</section><text>chos thams cad 'ong ba med pa zhes bya ba bzod pa dang / chos thams cad 'gro ba med pa zhes bya ba bzod pa dang / chos thams cad mnyam pa med pa zhes bya ba bzod pa dang / chos thams cad bdag po med pa zhes bya ba bzod pa dang /</text></item>
<item><p>5a4</p><section>dkon brtsegs</section><text>chos thams cad blang ba med pa zhes bya ba bzod pa dang / chos thams cad dor ba med pa zhes bya ba bzod pa dang / chos thams cad dngos po med pa zhes bya ba bzod pa dang / chos thams cad ngo bo nyid med pa zhes bya ba bzod pa dang /</text></item>
<item><p>5a5</p><section>dkon brtsegs</section><text>chos thams cad 'dra ba med pa zhes bya ba bzod pa dang / chos thams cad rdul med cing nam mkha' dang mtshungs pa zhes bya ba bzod pa dang / chos thams cad dbyer med cing gcang du med pa zhes bya ba bzod pa dang / chos thams cad kun nas</text></item>
<item><p>5a6</p><section>dkon brtsegs</section><text>nyon mongs pa med pa zhes bya ba bzod pa dang / chos thams cad rnam par byang ba med pa zhes bya ba bzod pa dang / chos thams cad stong pa dang / mtshan ma med pa dang / smon pa med pa zhes bya ba bzod pa dang / chos thams cad 'dod chags dang</text></item>
<item><p>5a7</p><section>dkon brtsegs</section><text>bral ba dang / zhe sdang dang bral ba dang / gti mug dang bral zhes bya ba bzod pa dang / chos thams cad de bzhin nyid dang / chos kyi dbyings dang / yang dag pa'i mtha' la gnas pa zhes bya ba bzod pa dang / chos thams cad ma brtags pa dang /</text></item>
<item><p>5a8</p><section>dkon brtsegs</section><text>rnam par ma brtags pa dang / ma rloms pa dang / ma spros dang / ma bsams pa dang / ma byas pa dang / stobs med pa dang / nyam chung ba dang / gsog dang / gso ba dang / sgyu ma lta bu dang / rmi lam lta bu dang / brag ca lta bu dang mig yor lta bu dang / smig</text></item>
<item><p>5b1</p><section>dkon brtsegs</section><text>rgyu lta bu dang / chu shing gi snying po lta bu dang / chu bur lta bu dang / dbu ba rdos pa lta bu zhes bya ba bzod cing de dag ni chos rnams kyang ma yin/ chos ma yin pa rnams kyang ma yin te/ ming gis brjod pa kho na yin zhing ming de yang g.yo ba med pa/ rang bzhin</text></item>
<item><p>5b2</p><section>dkon brtsegs</section><text>gyis dbyen pa yin no zhes bya ba de ltar bzod par byed/ mos par byed/ yid ches par byed/ 'jig par byed/ rtog par byed cing nem nur mi byed/ the tshom mi za la/ mi skrag mi dngang zhing dngang bar mi 'gyur bar lus kyis reg par byas nas bsgrubs</text></item>
<item><p>5b3</p><section>dkon brtsegs</section><text>te gnas shing lus kyang mi dmigs shing gnas pa yang mi dmigs pa de ni 'jam dpal 'di lta ste/ mtshan ma thams cad rab tu mi rgyu ba'i phyir byang chub sems dpa'i mi skye ba'i chos la bzod pa zhes bya'o/ /'jam dpal gyis gsol</text></item>
<item><p>5b4</p><section>dkon brtsegs</section><text>ba/ bcom ldan 'das bzod pa bzod pa zhes bgyi ba ni chos gang chos gang gis kyang rmas par bgyir ma mchis pa de ni bzod pa zhes bgyi'o/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras</text></item>
<item><p>5b5</p><section>dkon brtsegs</section><text>so/ /'jam dpal chos gang zhig chos gang gis rmas par bgyid/ 'jam dpal gyis smras pa/ lha'i bu mig ni gzugs yid du 'ong ba dang / yid du mi 'ong ba dag gis rmas par byed do/ /rna ba ni sgra dag gis so/ /sna ni dri dag gis so/ /lce ni ro dag</text></item>
<item><p>5b6</p><section>dkon brtsegs</section><text>gis so/ /lus ni reg dag gis so/ /lha'i bu yid ni chos yid du 'ong ba dang / yid du mi 'ong ba dag gis rmas par byed do/ /lha'i bu byang chub sems dpa'i ni mig gis gzugs mthong yang mtshan mar 'dzin par mi byed/ mngon rtags</text></item>
<item><p>5b7</p><section>dkon brtsegs</section><text>su 'dzin par mi byed/ rtog par mi byed/ rnam par rtog par mi byed/ rjes su chags par mi byed/ khong khro bar mi byed de/ gzugs rang bzhin gyis stong par shes par byed cing rlom sems su mi byed cing rmas par mi byed do/ /de bzhin du rna bas sgra thos pa dang /</text></item>
<item><p>5b8</p><section>dkon brtsegs</section><text>snas dris bsnams pa dang / lces ro myang ba dang / lus kyis reg bya reg pa dang / yid kyis chos shes kyang mtshan mar 'dzin par mi byed/ mngon rtags su 'dzin par mi byed/ rtog par mi byed/ rnam par rtog par mi byed/ rjes su</text></item>
<item><p>6a1</p><section>dkon brtsegs</section><text>chags par mi byed/ khong khro bar mi byed de/ chos rang bzhin gyis stong par shes par byed cing rlom sems su mi byed/ smas par mi byed do/ /lha'i bu de ltar skye mched drug po dag la chags par mi byed/ smas par mi byed de/ smas par mi byed</text></item>
<item><p>6a2</p><section>dkon brtsegs</section><text>pa gang yin pa de ni bzod pa zhes bya'o/ /lha'i bu bzod pa de lta bu thob pa'i byang chub sems dpa' ni chos rnams la skye ba'am/ mi skye bar mi rtog go/ chos rnams la zag pa dang bcas pa 'am/ zag pa med pa'am/ kha na ma tho ba dang bcas</text></item>
<item><p>6a3</p><section>dkon brtsegs</section><text>pa'am/ kha na ma tho ba med pa'am/ 'dus byas sam/ 'dus ma byas su mi rtog ste/ gang gi tshe mi rtog pa de'i tshe mi skye ba'i chos la bzod pa zhes bya'o/ /bstan pa 'di bshad pa na srog chags drug khri nyis stong bla na med pa yang dag par</text></item>
<item><p>6a4</p><section>dkon brtsegs</section><text>rdzogs pa'i byang chub tu sems skyes so/ /byang chub sems dpa' khri nyis stong gis ni mi skye ba'i chos la bzod pa thob par gyur to/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /</text></item>
<item><p>6a5</p><section>dkon brtsegs</section><text>'jam dpal sa nas sar 'phar ba sa nas sar 'phar ba zhes bgyi na/ ji ltar byang chub sems dpa' sa nas sar 'phar bar bgyid/ /'jam dpal gyis smras pa/ /lha'i bu sa nas sar 'phar bar byed pa gang yin pa de la dris shig /</text></item>
<item><p>6a6</p><section>dkon brtsegs</section><text>lha'i bus smras pa/ 'jam dpal byang chub sems dpa' sa nas sar 'phar zhing sa bcu pa'i bar du gnon par mi bgyid dam/ 'jam dpal gyis smras pa/ lha'i bu khyod bcom ldan 'das kyis chos thams cad sgyu ma</text></item>
<item><p>6a7</p><section>dkon brtsegs</section><text>lta bu'o zhes gsungs pa la ma mos sam/ lha'i bus smras pa/ 'jam dpal mos so/ /'jam dpal gyis smras pa/ lha'i bu sgyu ma dang sprul pa sa nas sar 'phar zhing sa bcu pa'i bar du gnon tam/ lha'i bus smras pa/</text></item>
<item><p>6a8</p><section>dkon brtsegs</section><text>'jam dpal de ni ma lags so/ /'jam dpal gyis smras pa/ lha'i bu gang gi tshe sgyu ma dang sprul pa sa nas sar 'phar bar gyur pa de'i tshe kho bo yang sa nas sar 'phar bar 'gyur ro/ /de ci'i phyir zhe na/ bcom ldan 'das kyis chos</text></item>
<item><p>6b1</p><section>dkon brtsegs</section><text>thams cad sgyu ma lta bu'o zhes gsungs pa'i phyir ro/ /lha'i bu de lta mod kyi sa nas sar 'phar ba bstan pa de ni 'phar ba med par bstan par bya'i 'phar ba ni ma yin no/ /de ci'i phyir zhe na/ chos thams cad 'pho ba med par chos rnams ni chos</text></item>
<item><p>6b2</p><section>dkon brtsegs</section><text>rnams su mi 'pho ba'i phyir te/ gzugs ni tshor bar mi 'pho/ tshor ba yang gzugs su mi 'pho/ gzugs ni 'dus shes su mi 'pho/ 'du shes kyang gzugs su mi 'pho/ gzugs kyang 'du byed rnams su mi 'pho/ 'du byed rnams kyang</text></item>
<item><p>6b3</p><section>dkon brtsegs</section><text>gzugs su mi 'pho/ gzugs ni rnam par shes par mi 'pho/ rnam par shes pa yang gzugs su mi 'pho/ tshor ba ni 'du shes su mi 'pho/ 'du shes kyang tshor bar mi 'pho/ tshor ba ni 'du byed rnams su mi 'pho/ 'du byed rnams</text></item>
<item><p>6b4</p><section>dkon brtsegs</section><text>kyang tshor bar mi 'pho/ tshor ba ni rnam par shes par mi 'pho/ rnam par shes pa yang tshor bar mi 'pho/ 'du shes ni 'du byed rnams su mi 'pho/ 'du byed rnams kyang 'du shes su mi 'pho/ 'du shes ni rnam par shes par mi</text></item>
<item><p>6b5</p><section>dkon brtsegs</section><text>'pho/ rnam par shes pa yang 'du shes su mi 'pho/ 'du byed rnams ni rnam par shes par mi 'pho/ rnam par shes pa yang 'du byed rnams su mi 'pho/ mig ni rna bar mi 'pho/ rna ba ba yang mig tu mi 'pho/ mig ni snar mi 'pho/ sna yang</text></item>
<item><p>6b6</p><section>dkon brtsegs</section><text>mig tu mi 'pho/ mig ni lcer mi 'pho/ lce yang mig tu mi 'pho/ mig ni lus su mi 'pho/ lus kyang mig tu mi 'pho/ mig ni yid du mi 'pho/ yid yang mig tu mi 'pho/ rna ba ni snar mi 'pho/ sna yang rna bar mi 'pho/ rna ba</text></item>
<item><p>6b7</p><section>dkon brtsegs</section><text>ni lcer mi 'pho/ lce yang rna bar mi 'pho/ rna ba ni lus su mi 'pho/ lus kyang rna bar mi 'pho/ rna ba ni yid du mi 'pho/ yid kyang rna bar mi 'pho/ sna ni lcer mi 'pho/ lce yang snar mi 'pho/ sna ni lus su mi 'pho/ lus kyang</text></item>
<item><p>6b8</p><section>dkon brtsegs</section><text>snar mi 'pho/ sna ni yid du mi 'pho/ yid kyang snar mi 'pho/ lce ni lus su mi 'pho/ lus kyang lcer mi 'pho/ lce ni yid du mi 'pho/ yid kyang lcer mi 'pho/ lus ni yid du mi 'pho/ yid kyang lus su mi 'pho zhing chos de dag ni</text></item>
<item><p>7a1</p><section>dkon brtsegs</section><text>spyod yul tha dad pa/ yul tha dad pa/ blun pa/ bems po/ sems pa med pa/ g.yo ba med pa/ byed pa med pa/ rtswa dang rtsig pa lta bur snang ba/ sgyu ma lta bur rnam par rig pa med pa/ mtshan nyid med par</text></item>
<item><p>7a2</p><section>dkon brtsegs</section><text>mtshan nyid gcig pa ste/ de dag ni 'pho bar mi byed/ 'ong bar mi byed/ 'gro bar mi byed pa'i phyir ro/ /lha'i bu byang chub sems dpa' gang de ltar shes par byed pa de ni chos gang la yang 'pho bar mi byed cing sar</text></item>
<item><p>7a3</p><section>dkon brtsegs</section><text>yang rnam par rtog par mi byed/ sar 'phar bar yang mi mthong / sa yongs su spong bar yang mi byed do/ /'pho ba med pa dang / 'jig pa med pa'i phyir byang chub las log par yang mi 'gyur ro/ /de ci'i phyir zhe na/</text></item>
<item><p>7a4</p><section>dkon brtsegs</section><text>chos thams cad gzod ma nas rnam par dag pa'i phyir phung po dang / khams dang / skye mched kyi ngo bo nyid gang yin pa de ni 'pho ba med cing 'jig pa med pa'i phyir te/ lha'i bu de ni byang chub sems dpa' rnams kyi sa nas</text></item>
<item><p>7a5</p><section>dkon brtsegs</section><text>sar 'phar ba yin no/ /lha'i bu 'di lta ste/ dper na sgyu ma mkhan zhig gis sa bcu'i khang pa brtsegs pa zhig mngon par sprul nas der sgyu ma'i mi zhig zhugs par gyur na/ lha'i bu 'di ji snyam du sems/ der</text></item>
<item><p>7a6</p><section>dkon brtsegs</section><text>'ga' yang zhugs pa yod snyam 'am/ lha'i bus smras pa/ 'jam dpal de ni ma mchis so/ /'jam dpal gyis smras pa/ lha'i bu byang chub sems dpa'i sa bcur 'phar ba yang de bzhin du blta bar bya'o/ /</text></item>
<item><p>7a7</p><section>dkon brtsegs</section><text>de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /'jam dpal la la zhig rab tu 'byung ba'i slad du khyod kyi thad du mchis na rab tu 'byung ba de la khyod ji skad gsung zhing de rab tu ni</text></item>
<item><p>7a8</p><section>dkon brtsegs</section><text>ji ltar 'byin/ rdzogs par bsnyen par ni ji ltar mdzad/ tshul khrims kyi phung po la ni ji ltar sbyor/ bslab pa'i lung ni ji skad 'bog par mdzad/ 'jam dpal gyis smras pa/ lha'i bu la la zhig rab tu 'byung</text></item>
<item><p>7b1</p><section>dkon brtsegs</section><text>ba'i phyir kho bo'i thad du 'ong na de la kho bo 'di skad ces rigs kyi bu gal te khyod rab tu 'byung ba'i sems bskyed par mi byed pa de lta na kho bos khyod rab tu dbyung ngo zhes smra'o/ /de ci'i phyir zhe na/ lha'i bu gang rab tu 'byung ba de ni 'dod pa'i khams</text></item>
<item><p>7b2</p><section>dkon brtsegs</section><text>su gnas pa'am/ gzugs kyi khams su gnas pa 'am/ gzugs med pa'i khams su gnas pa 'am/ 'dod pa'i yon tan lnga la gnas pa yin la/ gnas dgu la spyod pa'i rigs kyi bu ni chos mngon sum du byed pa'i phyir te/</text></item>
<item><p>7b3</p><section>dkon brtsegs</section><text>lha'i bu dgu gang zhe na/ gang ci la yang mi gnas pa de ni sems nye bar dmigs par mi byed pa dang / gang sems nye bar dmigs par mi byed pa de ni rab tu 'byung bar mi 'dod pa dang / gang rab tu 'byung bar mi 'dod pa de ni rab tu 'byung ba'i</text></item>
<item><p>7b4</p><section>dkon brtsegs</section><text>sems skyed par mi byed pa dang / gang rab tu 'byung ba'i sems skyed par mi byed pa de ni mi skye ba dang / gang mi skye ba de ni sdug bsngal zad pa dang / gang sdug bsngal zad pa de ni gtan zad pa dang / gang gtan zad pa de ni mi zad pa dang / gang mi zad pa de ni zad par mi 'gyur</text></item>
<item><p>7b5</p><section>dkon brtsegs</section><text>ba dang / gang zad par mi 'gyur ba de ni nam mkha' yin pa ste/ lha'i bu kho bo ni rigs kyi bu de la de skad ces smra'o/ /lha'i bu gzhan yang la la zhig rab tu 'byung ba'i phyir kho bo'i thad du 'ongs na/ de la kho bo 'di skad ces rigs kyi</text></item>
<item><p>7b6</p><section>dkon brtsegs</section><text>bu khyod rab tu 'byung ba'i sems ma skyed cig /de ci'i phyir zhe na/ 'di ltar sems de ni skye ba med pa'i phyir te/ de rnam par ma dkrug shig /rigs kyi bu gal te khyod skra 'dreg par mi byed pa de lta na/ khyod legs par rab tu byung ba</text></item>
<item><p>7b7</p><section>dkon brtsegs</section><text>yin no zhes smra'o/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/ lha'i bu de bzhin gshegs pa ni gcad du med pa dang / dbyer med pa'i phyir chos ston par mdzad do/ /lha'i</text></item>
<item><p>7b8</p><section>dkon brtsegs</section><text>bus smras pa/ 'jam dpal ci zhig gcod par mi bgyid cing ci zhig 'byed par mi bgyid/ 'jam dpal gyis smras pa/ lha'i bu gzugs ni gcod par mi byed cing 'byed par mi byed do/ /tshor ba dang / 'du shes dang /</text></item>
<item><p>8a1</p><section>dkon brtsegs</section><text>'du byed rnams dang / rnam par shes pa ni gcod par mi byed cing 'byed par mi byed do/ /lha'i bu gang 'di snyam du bdag gi skra breg go snyam du sems pa de ni ngar 'dzin dang / nga yir 'dzin pa la gnas pa yin pas ngar 'dzin pa dang /</text></item>
<item><p>8a2</p><section>dkon brtsegs</section><text>nga yir 'dzin pa la spyod pa dag gis ni mnyam pa nyid mi mthong ste/ bdag tu dmigs pa yod na skrar dmigs par mi 'gyur la/ skrar dmigs pa yod na sems can du dmigs par 'gyur zhing sems can du dmigs pa yon na 'dreg pa'i</text></item>
<item><p>8a3</p><section>dkon brtsegs</section><text>'du shes 'byung bar 'gyur ro/ /lha'i bu gang la bdag tu dmigs pa med pa de la gzhan du dmigs pa med do/ /gang la gzhan du dmigs pa med pa de la ngar 'dzin pa med do/ /gang la ngar 'dzin pa med pa des nga yir 'dzin pa spang ngo / /</text></item>
<item><p>8a4</p><section>dkon brtsegs</section><text>gang gis nga yir 'dzin pa spang ba de rnam par mi rtog go/ gang rnam par mi rtog pa de mi 'gyur ro/ /gang mi 'gyur ba de spros pa med do/ /gang spros pa med pa de mi len/ mi 'dor/ mi byed 'jig par mi byed/ mi gcod/ mi 'byed/</text></item>
<item><p>8a5</p><section>dkon brtsegs</section><text>mi sbyor/ mi 'bral/ mi nur/ mi spong zhing 'bri bar mi byed/ gang bar mi byed/ sdud par mi byed/ 'phro bar mi byed/ rlom sems su mi byed/ smra bar mi byed/ rjod par mi byed/ rab tu rjod par mi byed de/ de ni yang dag pa la gnas pa</text></item>
<item><p>8a6</p><section>dkon brtsegs</section><text>yin no/ /lha'i bus smras pa/ 'jam dpal yang dag pa zhes bgyi ba ci lags/ 'jam dpal gyis smras pa/ lha'i bu yang dag pa zhes bya ba ni nam mkha' ste/ nam mkha' ni 'grib pa 'am/ 'phel ba 'am/ 'byung ba 'am/</text></item>
<item><p>8a7</p><section>dkon brtsegs</section><text>'jig par mi 'gyur bas de'i phyir nam mkha' de ni yang dag pa'o/ /yang dag pa ni stong pa nyid do/ /yang dag pa ni de bzhin nyid do/ /yang dag pa ni chos kyi dbyings so/ /yang dag pa ni yang dag pa'i mtha'o/ /yang dag pa gang</text></item>
<item><p>8a8</p><section>dkon brtsegs</section><text>yin pa de ni ma byung ba'o/ /de ci'i phyir zhe na/ de ni ma byung zhing 'byung bar mi 'gyur bas de'i phyir de ni ma byung ba yin no/ /lha'i bu gzhan yang la la zhig rab tu 'byung ba'i phyir kho bo'i thad du 'ongs na de la kho bo 'di skad</text></item>
<item><p>8b1</p><section>dkon brtsegs</section><text>ces rigs kyi bu gal te khyod ngur smrig 'dzin par mi byed cing gyon par mi byed pa de lta na khyod rab tu dbyung ngo zhes smra'o/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/</text></item>
<item><p>8b2</p><section>dkon brtsegs</section><text>lha'i bu de bzhin gshegs pa ni 'dzin pa med pa'i phyir chos ston par mdzad kyi 'dzin pa'i phyir ni ma yin no/ /lha'i bus smras pa/ 'jam dpal ci zhig mi 'dzin/ 'jam dpal gyis smras pa/ lha'i bu gzugs rtag ces bya ba</text></item>
<item><p>8b3</p><section>dkon brtsegs</section><text>'am/ mi rtag ces bya bar mi 'dzin to/ /tshor ba dang / 'du shes dang / 'du byed rnams dang / rnam par shes pa rtag ces bya ba 'am/ mi rtag ces bya bar mi 'dzin to/ /mig mi 'dzin to/ /gzugs mi 'dzin to/ /rna ba mi 'dzin to/ /</text></item>
<item><p>8b4</p><section>dkon brtsegs</section><text>sgra mi 'dzin to/ /sna mi 'dzin to/ /dri mi 'dzin to/ /lce mi 'dzin to/ /ro mi 'dzin to/ /lus mi 'dzin to/ /reg bya mi 'dzin to/ /yid mi 'dzin to/ /chos mi 'dzin to/ /'dod chags mi 'dzin to/ /zhe sdang mi 'dzin to/ /gti mug mi 'dzin</text></item>
<item><p>8b5</p><section>dkon brtsegs</section><text>to/ /phyin ci log mi 'dzin te/ lha'i bu mdor na chos thams cad mi 'dzin/ mi gtong / mi spong mi 'dor ro/ /lha'i bu gang du ngur smrig dag la 'dzin pa'i 'du shes dang ldan pa de ni lta ba'i rnam pa can yin par kho bo smra ste/ /lha'i</text></item>
<item><p>8b6</p><section>dkon brtsegs</section><text>bu ngur smrig 'dzin pas ni rnam par dag pa 'am/ rnam par grol bar mi 'gyur ro/ /de ci'i phyir zhe na/ lha'i bu sangs rgyas bcos ldan 'das rnams kyi byang chub ni snyigs ma med pa yin pa'i phyir ro/ /lha'i bus smras pa/</text></item>
<item><p>8b7</p><section>dkon brtsegs</section><text>'jam dpal snyigs ma zhes bgyi ba ci lags/ 'jam dpal gyis smras pa/ lha'i bu 'dod chags ni snyigs ma'o/ /zhe sdang ni snyigs ma'o/ /gti mug ni snyigs ma'o/ /rgyu ni snyigs ma'o/ /lta ba ni snyigs</text></item>
<item><p>8b8</p><section>dkon brtsegs</section><text>ma'o/ /ming ni snyigs ma'o/ /gzugs ni snyigs ma'o/ /'du shes ni snyigs ma'o/ /lhag par 'dzin pa ni snyigs ma'o/ /mtshan ma ni snyigs ma'o/ /spros pa ni snyigs ma'o/ /lha'i bu gang mi dge ba'i chos de dag yid la</text></item>
<item><p>9a1</p><section>dkon brtsegs</section><text>mi byed pa de ni snyigs ma med pa'o/ /gang snyigs ma med pa de ni ci yang med pa'o/ /gang ci yang med pa de ni nyon mongs pa med pa'o/ /gang nyon mongs pa med pa de ni nam mkha' yin no/ /lha'i bus smras pa/ 'jam</text></item>
<item><p>9a2</p><section>dkon brtsegs</section><text>dpal lhag par bya ba med pa/ lhag par bya ba med pa zhes bgyi na 'jam dpal lhag par bya ba med pa zhes bgyi ba ci lags/ 'jam dpal gyis smras pa/ lha'i bu lhag par bya ba med pa/ lhag par bya ba med pa zhes bya</text></item>
<item><p>9a3</p><section>dkon brtsegs</section><text>ba ni chos 'ga' yang lhag par mi bya ba de ni lhag par bya ba med pa zhes bya ste/ lha'i bu gang dag lhag par byed pa de dag la de bzhin gshegs pas lhag par bya ba med pa zhes gsungs te/ de ni lhag par bya ba med pa zhes</text></item>
<item><p>9a4</p><section>dkon brtsegs</section><text>bya'o/ /lha'i bus smras pa/ 'jam dpal ci zhig lhag par bgyid/ 'jam dpal gyis smras pa/ lha'i bu mnyam pa nyid las 'da' bar byed cing mnyam pa nyid las 'das nas chos gang ma rnyed mi rnyed rnyed par mi 'gyur</text></item>
<item><p>9a5</p><section>dkon brtsegs</section><text>zhing ma byung mi 'byung 'byung bar mi 'gyur ba'i chos de la log par gnas zhing lhag par byed de/ 'di lta ste/ bdag ces bya bar rtog cing lhag par byed pa dang / sems can dang / srog dang / gang zag dang / shed las</text></item>
<item><p>9a6</p><section>dkon brtsegs</section><text>skyes dang / shed bu dang / rtag pa dang / chad pa zhes bya bar rtog cing lhag par byed pa dang / phung po rnams dang / khams rnams dang / skye mched rnams zhes bya bar rtog cing lhag par byed pa dang / sangs rgyas dang</text></item>
<item><p>9a7</p><section>dkon brtsegs</section><text>chos dang / dge 'dun zhes bya bar rtog cing lhag par byed pa dang / 'di ni tshul khrims dang ldan pa'o/ /'di ni tshul khrims 'chal ba'o zhes bya bar rtog cing lhag par byed pa dang / kun nas nyon mongs pa dang / rnam par</text></item>
<item><p>9a8</p><section>dkon brtsegs</section><text>byang ba dang / 'thob pa dang / 'bras bu dang / mngon sum du bya ba zhes bya bar rtog cing lhag par byed pa dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i</text></item>
<item><p>9b1</p><section>dkon brtsegs</section><text>'bras bu dang / dgra bcom pa nyid pa dang / rang sangs rgyas nyid dang / sangs rgyas nyid ces bya bar rtog cing lhag par byed pa dang / 'di ni stong pa nyid dang / mtshan ma med pa dang / smon pa med pa dang / rig pa dang / rnam</text></item>
<item><p>9b2</p><section>dkon brtsegs</section><text>par grol ba dang / 'dod chags dang bral ba'o zhes bya bar rtog cing lhag par byed de/ lha'i bu byis pa so so'i skye bu thos pa dang mi ldan pa rnams ni lhag par bya ba de lta bu de dag la rtog cing lhag par byed do/ /mi gti</text></item>
<item><p>9b3</p><section>dkon brtsegs</section><text>mug can de dag rtog par bya ba'i chos la sgro 'dogs shing yongs su rtog par byed de/ de dag la sgro 'dogs pa la 'dun pa bzlog pa'i phyir de bzhin gshegs pa la lhag par bya ba med pa ston par mdzad do/ /de nas</text></item>
<item><p>9b4</p><section>dkon brtsegs</section><text>lha'i bu blo gros rab gnas kyis 'jam dpal gzhon nur gyur pa la legs so zhes bya ba byin te/ 'jam dpal legs so legs so/ /'jam dpal khyod kyis lhag par bya ba med pa bstan pa 'di bshad pa legs so</text></item>
<item><p>9b5</p><section>dkon brtsegs</section><text>legs so/ /bcom ldan 'das kyis kyang 'jam dpal gzhon nur gyur pa la legs so zhes bya ba byin te/ 'jam dpal legs so legs so/ /gal te bstan par bya na de skad bstan par bya'o/ /gzhan yang 'jam dpal</text></item>
<item><p>9b6</p><section>dkon brtsegs</section><text>gzhon nur gyur pas lha'i bu blo gros rab gnas la 'di skad ces smras so/ /lha'i bu gang la la zhig rab tu 'byung ba'i phyir kho bo'i thad du 'ongs na de la kho bos 'di skad ces rigs kyi bu gal te khyod bsnyen par rdzogs par</text></item>
<item><p>9b7</p><section>dkon brtsegs</section><text>mi byed pa de lta na khyod rab tu byung ba yin no zhes smra'o/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa lha'i bu bcom ldan 'das kyis bsnyen par rdzogs pa ni 'di gnyis</text></item>
<item><p>9b8</p><section>dkon brtsegs</section><text>yin par gsungs te/ gnyis gang zhe na/ mnyam par rdzogs par bsnyen pa dang / mi mnyam par rdzogs par bsnyen pa'o/ /de la mi mnyam par rdzogs par bsnyen pa gang zhe na/ gang mi mnyam par ltung ba'o/ /de la mi</text></item>
<item><p>10a1</p><section>dkon brtsegs</section><text>mnyam pa gang zhe na/ bdag tu 'dzin pa dang / sems can du 'dzin pa dang / srog tu 'dzin pa dang / gang zag tu 'dzin pa dang / rtag pa dang / chad pa dang / nga rgyal dang / log par lta ba dang / chags pa dang / zhe sdang dang /</text></item>
<item><p>10a2</p><section>dkon brtsegs</section><text>gti mug tu ltung ba dang / 'dod pa'i khams dang / gzugs kyi khams dang / gzugs med pa'i khams su ltung ba dang / lhag par 'dzin pa dang / rlom sems dang / nye bar len par ltung ba ste/ lha'i bu mdor na mi dge ba'i chos</text></item>
<item><p>10a3</p><section>dkon brtsegs</section><text>thams cad du ltung ba dang / sdig pa'i grogs po rnams kyi lag tu ltung ba dang / nges par 'byung ba mi shes shing yongs su 'dzin pa thams cad yongs su 'dzin par byed pa gang yin pa de ni lha'i bu mi mnyam par rdzogs par bsnyen pa yin no/ /</text></item>
<item><p>10a4</p><section>dkon brtsegs</section><text>de la mnyam par rdzogs par bsnyen pa gang zhe na/ gang mnyam pa nyid du 'bab pa'o/ /de la mnyam pa nyid gang zhe na/ stong pa nyid mnyam pa nyid dang / mtshan ma med pa mnyam pa nyid dang / smon pa med pa mnyam pa nyid de/ lha'i bu</text></item>
<item><p>10a5</p><section>dkon brtsegs</section><text>rnam par thar pa'i sgo gsum po de dag mngon sum du bya ba yang dag pa ji lta ba bzhin sgrub cing rtog pa med pa dang / rnam par rtog pa med pa dang kun tu rtog pa med pa dang / phyir mi ldog pa gang yin pa de ni lha'i bu mnyam par rdzogs par bsnyen pa yin no/ /lha'i</text></item>
<item><p>10a6</p><section>dkon brtsegs</section><text>bu gzhan yang 'dod chags sel bar byed pa dang zhe sdang sel bar byed pa dang / gti mug sel bar byed pa dang / sred pa dang / ma rig pa dang / 'jig tshogs dang / 'jig tshogs kyi rtsa ba las byung ba'i lta ba'i rnam pa drug bcu rtsa gnyis sel bar</text></item>
<item><p>10a7</p><section>dkon brtsegs</section><text>byed pa dang / phyin ci log rnams sel bar byed pa dang / nyes pa spyod pa gsum dang / log pa nyid brgyad dang / kun nas mnar sems kyi dngos po dgu dang / mi dge ba bcu'i las kyi lam sel bar byed pa gang yin pa de ni yang</text></item>
<item><p>10a8</p><section>dkon brtsegs</section><text>dag par rdzogs par bsnyen pa zhes bya'o/ /lha'i bu 'di lta ste/ dper na sa gzhi la brten nas sa bon thams cad skye zhing rtswa dang / shing gel ba dang / sman dang / nags tshal thams cad kyang skye la de dag 'phel ba na rdzogs</text></item>
<item><p>10b1</p><section>dkon brtsegs</section><text>pa zhes bya'o/ /lha'i bu de bzhin du gang dag bstan pa 'di la rdzogs par byed pa de dag kyang rdzogs par bsnyen pa zhes bya'o/ /lha'i bu 'di lta ste/ dper na sa chen po ni sa bon thams cad kyi rten yin te/ tshul khrims phun sum tshogs pa yang</text></item>
<item><p>10b2</p><section>dkon brtsegs</section><text>de bzhin du blta bar bya'o/ /de ci'i phyir zhe na/ tshul khrims la brten nas chos mngon par rtog par 'gyur ba'i phyir ro/ /ji ltar sa bon rnams dang / ji ltar sman rnams rnam par 'phel ba la rdzogs pa zhes bya ba de bzhin du tshul</text></item>
<item><p>10b3</p><section>dkon brtsegs</section><text>khrims dang / dad pa la rten pa'i byang chub kyi phyogs dang 'thun pa'i chos thams cad skye zhing rdzogs par gyur te/ lha'i bu rnam par thar pa'i sgo gsum po de dag rtogs shing spros pa thams cad yang dag par chad pa gang yin pa de</text></item>
<item><p>10b4</p><section>dkon brtsegs</section><text>ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi nyan thos thams cad kyi rdzogs par bsnyen pa yin no/ /lha'i bu gang de ltar rdzogs par bsnyen par byed pa de ni yang dag par rdzogs par</text></item>
<item><p>10b5</p><section>dkon brtsegs</section><text>bsnyen par byed pa yin gyi mi mnyam par ni ma yin no/ /lha'i bu gzhan yang de ltar rab tu byung zhing de ltar rdzogs par bsnyen pa de la kho bos 'di skad ces rigs kyi bu gal te khyod bslab pa len par mi byed</text></item>
<item><p>10b6</p><section>dkon brtsegs</section><text>pa de ltar na khyod bslab pa 'dod pa yin no zhes rjes su bstan pa sbyin par bya'o/ /lha'i bus smras pa/ /'jam dpal khyod ci las dgongs te de skad ston/ 'jam dpal gyis smras pa/ lha'i bu chos thams cad ni ma blangs pa yin</text></item>
<item><p>10b7</p><section>dkon brtsegs</section><text>pas lha'i bu gang tshul khrims len pa de ni khams gsum len pa yin no/ /lha'i bu 'di ji snyam du sems/ bslab pa de gang yin snyam/ lha'i bus smras pa/ 'jam dpal so sor thar pa'i sdom pa gang lags pa'o/ /'jam dpal</text></item>
<item><p>10b8</p><section>dkon brtsegs</section><text>gyis smras pa/ lha'i bu so sor thar pa'i sdom pa yang gang yin/ lha'i bus smras pa/ 'jam dpal sdom pa zhes bgyi ba ni lus sdom pa dang / ngag sdom pa dang / yid sdom pa ste/ de ni so sor thar pa'i sdom pa zhes bgyi'o/ /</text></item>
<item><p>11a1</p><section>dkon brtsegs</section><text>'jam dpal gyis smras pa/ lha'i bu 'di ji snyam du sems/ lus dang / ngag dang / yid kyis ma byas mi byed byed par mi 'gyur ba'i las gang yin pa de sngon po 'am/ ser po 'am/ dmar po 'am/ dkar po 'am/ btsod kha</text></item>
<item><p>11a2</p><section>dkon brtsegs</section><text>'am/ shel gyi kha dog lta bu'o zhes gdags par nus snyam 'am/ lha'i bus smras pa/ 'jam dpal de ni ma lags so/ /'jam dpal gyis smras pa/ lha'i bu 'o na ji skad brjod par bya/ lha'i bus smras pa/ 'jam dpal mngon par</text></item>
<item><p>11a3</p><section>dkon brtsegs</section><text>'du bgyid pa ma mchis pa zhes bgyi ste/ de ni lus kyi las sam/ ngag gi las sam/ yid kyi las zhes gdags par rngo mi thog go/ 'jam dpal gyis smras pa/ lha'i bu 'di ci snyam du sems gang mngon par 'du byed pa med</text></item>
<item><p>11a4</p><section>dkon brtsegs</section><text>pa de blang bar nus snyam 'am/ lha'i bus smras pa/ 'jam dpal de ni ma lags so/ /'jam dpal gyis smras pa/ lha'i bu de'i phyir kho bo ni de las bsams nas de skad ces gang bslab pa len par mi byed pa de bslab pa</text></item>
<item><p>11a5</p><section>dkon brtsegs</section><text>'dod pa yin no zhes ston to/ /lha'i bu lhag pa'i tshul khrims kyis bslab pa dang / lhag pa'i sems kyi bslab pa dang / lhag pa shes rab kyi bslab pa zhes bya ba gang yin pa de yang mtha' de nyid kyis rtogs par bya ste/ tshul</text></item>
<item><p>11a6</p><section>dkon brtsegs</section><text>khrims mi dmigs pas lhag pa'i tshul khrims kyi bslab pa dang / sems mi dmigs pas lhag pa'i sems kyi bslab pa zhes bya'o/ /shes rab mi dmigs pas lhag pa'i shes rab kyi bslab pa zhes bya'o/ /sems rtog</text></item>
<item><p>11a7</p><section>dkon brtsegs</section><text>pa med pa dang / rlom sems med pa dang / rnam par rtog pa med pa dang / skye ba med pas lhag pa'i sems kyi bslab pa zhes bya'o/ /tshul khrims rtog pa med dang / rlom sems med pa dang / rnam par rtog pa med pa dang / skye</text></item>
<item><p>11a8</p><section>dkon brtsegs</section><text>ba med pas lhag pa'i tshul khrims kyi bslab pa zhes bya'o/ /shes rab rtog pa med pa dang / rlom sems med pa dang / rnam par rtog pa med pa dang / skye ba med pas lhag pa'i shes rab kyi bslab pa zhes bya'o/ /lha'i bu gang</text></item>
<item><p>11b1</p><section>dkon brtsegs</section><text>gis sems ma rnyed pa de tshul khrims su rlom sems mi byed do/ /gang tshul khrims su rlom sems mi byed pa des ting nge 'dzin mi dmigs so/ /gang gis ting nge 'dzin mi dmigs pa des shes rab mi dmigs so/ /gang gis</text></item>
<item><p>11b2</p><section>dkon brtsegs</section><text>shes rab mi dmigs pa de la the tshom thams cad mi 'byung ngo / /gang la the tshom thams cad mi 'byung ba de bslab pa mi len to/ /gang bslab pa mi len pa de bslab pa 'dod pa zhes bya'o/ /gang bslab pa 'dod pa de phyir mi 'ong ba'o/ /gang phyir mi 'ong</text></item>
<item><p>11b3</p><section>dkon brtsegs</section><text>ba de rnam par dag pa'o/ /gang rnam par dag pa de bral ba'o/ /gang bral ba de zag pa med pa'o/ /gang zag pa med pa de yang dag par zhugs pa'o/ /gang yang dag par zhugs pa de la bcos pa med do/ /gang la bcos pa med pa de nam mkha'o/ /</text></item>
<item><p>11b4</p><section>dkon brtsegs</section><text>de ci'i phyir zhe na/ nam mkha' ni bcos pa med pa'i phyir ro/ /lha'i bu gang de ltar slob pa de ni slob par mi byed do/ /gang slob par mi byed pa de ni slob par byed do/ /gang la slob ce na/ ci la yang mi slob ste/ gang gi tshe ci la yang mi slob pa de ni</text></item>
<item><p>11b5</p><section>dkon brtsegs</section><text>yang dag pa'i bslab pa la gnas pa zhes bya'o/ /gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/ /lha'i bu de ltar rab tu byung zhing de ltar rdzogs par bsnyen pa de la kho bo 'di skad ces</text></item>
<item><p>11b6</p><section>dkon brtsegs</section><text>rigs kyi bu gal te khyod stong gsum gyi stong chen po'i 'jig rten gyi khams thams cad kyi dang bas byin pa yongs su longs spyod par byed cing yongs su sbyong bar mi byed pa de ltar na khyod tshul khrims yongs su dag pa yin no zhes smra'o/ /</text></item>
<item><p>11b7</p><section>dkon brtsegs</section><text>lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/ lha'i bu gang len par byed pa dang / bde bar byed pa de ni sbyong bar byed do/ /gang dmigs par byed pa de ni sbyong bar byed do/ /gang rlom</text></item>
<item><p>11b8</p><section>dkon brtsegs</section><text>sems su byed pa de ni sbyong bar byed do/ /gang rtogs par byed pa de ni sbyong bar byed do/ /lha'i bu gang len par mi byed pa dang / bde bar mi byed pa dang / dmigs par mi byed pa dang / rlom sems su mi byed pa dang / rtog par</text></item>
<item><p>12a1</p><section>dkon brtsegs</section><text>mi byed pa de ni ci yang sbyong bar mi byed do/ /de ci'i phyir zhe na/ de ni gtan dag pa yin pa'i phyir ro/ /lha'i bu de lta bas na so so'i skye bo rnams ni dad pas byin pa sbyong bar byed kyi dgra bcom pa dag ni ma yin no/ /de ci'i phyir zhe na/ so</text></item>
<item><p>12a2</p><section>dkon brtsegs</section><text>so'i skye bo rnams ni len par byed/ bde bar byed/ dmigs par byed/ rlom sems su byed/ rtog par byed cing bdag ni len pa yin no snyam du rtog par byed/ 'di ni sbyin par byed pa yin no snyam du rtog par byed pas de dag ni sbyong bar byed</text></item>
<item><p>12a3</p><section>dkon brtsegs</section><text>pa yin pa'i phyir te/ ji ltar sbyong bar byed ce na/ srid pa'i 'gro bar skye ba 'grub par byed cing der sbyong bar byed do/ /lha'i bu dgra bcom pa dag ni srid pa gzhan du gtogs pa'i lus gzhan 'ga' yang 'grub par mi byed pas de dag ni ci yang</text></item>
<item><p>12a4</p><section>dkon brtsegs</section><text>sbyong bar mi byed do/ /de dag bsod snyoms de len pa na yang 'khor gsum yongs su dag pas len to/ /lha'i bu 'khor gsum yongs su dag pa de yang gang zhe na/ len par byed pa'i bdag gang yin pa yang mi dmigs/ sbyin par byed pa'i sbyin pa po gang yin pa yang mi</text></item>
<item><p>12a5</p><section>dkon brtsegs</section><text>dmigs/ blang bar bya ba'i bsod snyoms gang yin pa yang mi dmigs pa ste/ lha'i bu de ni 'khor gsum yongs su dag pa zhes bya'o/ /lha'i bu gang de ltar dag pa de ni yang sbyong bar mi byed pas na kho bo ni de las bsams nas de skad ces gang stong gsum gyi stong</text></item>
<item><p>12a6</p><section>dkon brtsegs</section><text>chen po'i 'jig rten gyi khams thams cad kyi dad pas byin pa yongs su longs spyod par byed cing yongs su spyod par mi byed pa de ni 'jig rten na sbyin gnas kyi 'os yin te/ de ni legs par rab tu byung ba yin no zhes ston to/ /</text></item>
<item><p>12a7</p><section>dkon brtsegs</section><text>gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/ /lha'i bu de ltar rab tu byung zhing de ltar rdzogs par bsnyen pa de la kho bo 'di skad ces rigs kyi bu gal te khyod dgon par mi gnas shing grong</text></item>
<item><p>12a8</p><section>dkon brtsegs</section><text>du ma yin/ thag nye bar ma yin/ thag ring bar ma yin/ lam gol bar ma yin/ gcig pu ma yin/ skye bo mang po'i dbus su ma yin/ 'du 'dzi'i nang du ma yin/ dben par ma yin/ bsod snyoms spyod par yang mi byed/ 'gron</text></item>
<item><p>12b1</p><section>dkon brtsegs</section><text>du yang mi 'gro/ phyag dar khrod par yang mi byed/ smad pa'i lhung bzed dang / chos gos kyang mi 'chang / bla gab med pa yang mi byed/ 'dod pa chung bar yang mi byed/ 'dod pa che bar yang mi byed/ chog shes par yang mi byed/ chog mi</text></item>
<item><p>12b2</p><section>dkon brtsegs</section><text>shes par yang mi byed/ rab tu dben par yang mi byed/ rab tu mi dbyen pa yang mi byed/ shing drung pa yang mi byed/ gnas khang du yang mi gnas/ sman bskus te bor ba yang mi sten/ mar sar dang / sbrang rtsi yang mi sten cing rigs kyi bu</text></item>
<item><p>12b3</p><section>dkon brtsegs</section><text>gal te khyod sbyangs pa'i yon tan gyi chos de lta bu thams cad yang dag par blangs te 'jug par mi byed pa de lta na khyod sbyangs pa dang ldan pa yin no zhes smra'o/ /de ci'i phyir zhe na/ lha'i bu gang 'di snyam du bdag ni phyag dar khrod pa'o/ /</text></item>
<item><p>12b4</p><section>dkon brtsegs</section><text>bsod snyoms pa'o/ /shing drung pa'o/ /bdag ni sman bskus te bor bas chog shes pa'o/ /bdag ni 'dod pa chung ba'o/ /bdag ni chog shes pa'o/ /bdag ni dgon pa pa'o/ /bdag ni bla gab med pa'o/ /bdag</text></item>
<item><p>12b5</p><section>dkon brtsegs</section><text>ni sbyangs pa dang ldan pa'o snyam du sems pa de dag ni mngon pa'i nga rgyal can gyi rnam par g.yo ba yin pa'i phyir ro/ /lha'i bu yang dag par zhugs pa la ni lhag par g.yo ba dang bral bar g.yo ba de dag mi 'byung ngo / /de ci'i phyir zhe na/ 'di</text></item>
<item><p>12b6</p><section>dkon brtsegs</section><text>ltar de la rnam par rtog pa med pas bdag nyid kyang mi dmigs na sbyangs pa'i yon tan rnams su dmigs pa lta ci smos te/ de ni gnas med pa'i phyir ro/ /lha'i bu de lta bas na gang sbyangs pa'i yon tan de dag yang dag par blangs</text></item>
<item><p>12b7</p><section>dkon brtsegs</section><text>te 'jug cing rlom sems su mi byed/ rnam par rtog par mi byed pa de ni sbyangs pa dang ldan pa yin no zhes kho bo smra'o/ /de ci'i phyir zhe na/ lha'i bu dge slong gang 'dod chags sbyong ba dang / zhe sdang sbyong ba dang /</text></item>
<item><p>12b8</p><section>dkon brtsegs</section><text>gti mug sbyong ba dang / khams gsum sbyong ba dang / phung po rnams sbyong ba dang / khams rnams sbyong ba dang / nang gi skye mched drug dang / phyi'i skye mched drug po dag sbyong bar byed cing ci nas kyang mi len/ mi dor/ mi sgom/</text></item>
<item><p>13a1</p><section>dkon brtsegs</section><text>mi sel/ rnam par mi sel ba de ltar sbyong bar byed pa de ni sbyangs pa dang ldan pa yin no zhes kho bo smra ba'i phyir ro/ /lha'i bu gzhan yang de ltar rab tu 'byung zhing de ltar rdzogs par bsnyen pa de la kho bo 'di skad ces rigs kyi bu gal</text></item>
<item><p>13a2</p><section>dkon brtsegs</section><text>te khyod bden pa bzhi rtogs par mi byed/ dran pa nye bar gzhag pa bzhi yang mi sgom/ yang dag par spong ba bzhi yang ma yin/ rdzun 'phrul gyi rkang pa bzhi yang ma yin/ dbang po lnga yang ma yin/ stobs lnga yang ma yin/ byang chub kyi yan lag</text></item>
<item><p>13a3</p><section>dkon brtsegs</section><text>bdun yang ma yin/ 'phags pa'i lam yan lag brgyad pa yang mi sgom zhing byang chub kyi phyogs dang mthun pa'i chos sum bcu rtsa bdun yang mi sgom/ mngon sum du mi byed/ rnam par thar pa'i sgo gsum yang mi sgom/ mngon</text></item>
<item><p>13a4</p><section>dkon brtsegs</section><text>sum du mi byed pa de lta na khyod byang chub kyi phyogs dang 'thun pa'i chos rnams sgom pa yin no zhes smra'o/ /de ci'i phyir zhe na/ lha'i bu de ni mi skye ba'i mtshan nyid rtog pa zhes bya ste/ de ni sgom par byar med cing mngon sum du byar</text></item>
<item><p>13a5</p><section>dkon brtsegs</section><text>med pa'i phyir ro/ /de ci'i phyir zhe na/ mi skye ba ni mngon sum du byar mi nus pa'i phyir ro/ /lha'i bu dran pa nye bar gzhag pa rnams zhes bya ba ni chos thams cad dran pa med cing yid la byed pa med pas de'i phyir dran pa nye bar gzhag</text></item>
<item><p>13a6</p><section>dkon brtsegs</section><text>pa rnams zhes bya'o/ /lha'i bu dge slong gang 'dod pa'i khams la yang mi gnas/ gzugs kyi khams la yang mi gnas/ gzugs med pa'i khams la yang mi gnas pa de ni gnas med pa la gnas pa'i dge slong dran pa nye</text></item>
<item><p>13a7</p><section>dkon brtsegs</section><text>bar gzhag pa rnams sgom pa zhes bya'o/ /ji ltar sgom zhe na/ ci nas kyang sgom par mi byed/ 'jig par mi byed pa de ltar sgom par byed pas de phyir sgom par byed pa zhes bya ste/ byang chub kyi phyogs dang mthun pa'i chos</text></item>
<item><p>13a8</p><section>dkon brtsegs</section><text>sum bcu rtsa bdun po thams cad la yang de bzhin du sbyar ro/ /lha'i bu gang gi tshe dge slong rnal 'byor pa rnal 'byor spyod pas chos thams cad mi dmigs pa de'i tshe na rlom sems su mi byed do/ /gang gi tshe rlom sems</text></item>
<item><p>13b1</p><section>dkon brtsegs</section><text>su mi byed pa de'i tshe sgom par mi byed do/ /gang gi tshe sgom par mi byed pa de'i tshe mngon sum du mi byed do/ /de ci'i phyir zhe na/ lha'i bu byang chub kyi phyogs dang mthun pa'i chos sum bcu rtsa bdun zhes bya ba gang yin pa de ni ming tsam ste/ ming</text></item>
<item><p>13b2</p><section>dkon brtsegs</section><text>de yang g.yo ba med pa/ rkyen las skyes pa/ mtshan nyid med par mtshan nyid gcig pa/ brjod kyang rung / ma brjod kyang rung / ming gi yongs su shes pa gang yin pa de dmigs su med pa'i phyir te/ byang chub kyi phyogs dang mthun</text></item>
<item><p>13b3</p><section>dkon brtsegs</section><text>pa'i chos sum bcu rtsa bdun yongs su shes pa gang yin pa de ni bden pa mthong ba yin no/ /lha'i bus smras pa/ 'jam dpal rnal 'byor spyod pa rnal 'byor spyod pa zhes bgyi na ji ltar dge slong rnal 'byor spyod pa lags/</text></item>
<item><p>13b4</p><section>dkon brtsegs</section><text>'jam dpal gyis smras pa/ lha'i bu gang gi tshe rnal 'byor spyod pa 'di lta ste/ chos thams cad skye ba med pa'i tshul gyis tshul gcig tu sbyor bar byed na de'i phyir rnal 'byor spyod pa zhes bya'o/ /gang gi tshe ci la yang mi</text></item>
<item><p>13b5</p><section>dkon brtsegs</section><text>spyod na de'i phyir rnal 'byor spyod pa zhes bya'o/ /ci la mi spyod ce na/ 'di lta ste/ chos thams cad yod pa ma yin pa'i phyir 'jig rten 'di la mi spyod/ 'jig rten pha rol la mi spyod/ khams gsum la mi spyod de/</text></item>
<item><p>13b6</p><section>dkon brtsegs</section><text>de'i phyir rnal 'byor spyod pa zhes bya'o/ /lha'i bu gang gi tshe rnal 'byor spyod pa chos 'ga' yang sbyor bar mi byed/ 'byed par mi byed na de'i phyir rnal 'byor spyod pa zhes bya'o/ /de nas 'khor de las dge slong stong phrag mang</text></item>
<item><p>13b7</p><section>dkon brtsegs</section><text>po dag 'di snyam du bcom ldan 'das de bzhin gshegs pas rnam par thar pa'i sgo gsum rtogs pas mya ngan las 'da' ba dang / byang chub kyi phyogs dang mthun pa'i chos sum bcu rtsa bdun mngon sum du byas pas mya ngan</text></item>
<item><p>13b8</p><section>dkon brtsegs</section><text>las 'da' bar 'gyur ro/ /zhes gsungs pa de 'jam dpal gzhon nur gyur pa 'dis bkag par gyur na/ 'jam dpal gzhon nur gyur pas bstan pa 'di ji ltar rung ste/ chos bstan pa 'di 'gal ba'am gcig</text></item>
<item><p>14a1</p><section>dkon brtsegs</section><text>tu ma gyur grang snyam du the tshom gyi sems skyes par gyur to/ /de nas 'jam dpal gzhon nur gyur pas dge slong de dag gi sems kyi yongs su rtog pa sems kyis shes nas gnas brtan shA ri'i bu la</text></item>
<item><p>14a2</p><section>dkon brtsegs</section><text>smras pa/ btsun pa shA ri'i bu khyod ni de bzhin gshegs pas yid ches pa dad pa dang ldan pa shes rab chen po rnams kyi mchog tu bstan pa yin na/ shA ri'i bu gang gi tshe khyod kyis 'dod chags dang bral ba'i chos rnams mngon</text></item>
<item><p>14a3</p><section>dkon brtsegs</section><text>sum du byas pa'i tshe btsun pas bden pa bzhi po dag dmigs pa 'am/ mngon sum du byas pa 'am/ bsgoms pa 'am/ byang chub kyi phyogs dang 'thun pa'i chos sum bcu rtsa bdun dang / rnam par thar</text></item>
<item><p>14a4</p><section>dkon brtsegs</section><text>pa'i sgo gsum po dag dmigs pa'am/ mngon sum du byas pa 'am/ bsgoms pa ci yang yod dam/ shA ri'i bus smras pa/ 'jam dpal de ni med de/ gang mngon sum du bya ba 'am/ bsgom</text></item>
<item><p>14a5</p><section>dkon brtsegs</section><text>par bya ba 'am/ rtog par bya ba'i chos de ni 'ga' yang dmigs su med do/ /de ci'i phyir zhe na/ chos thams cad ni blang du med pa/ ma skyes pa/ rnam par rig pa med pa/ stong pa yin pas stong pas</text></item>
<item><p>14a6</p><section>dkon brtsegs</section><text>stong pa nyid mngon sum du mi byed pa'i phyir ro/ /bstan pa 'di bshad pa na dge slong sum stong len pa med par zag pa rnam las sems rnam par grol lo// // bam po bzhi pa ste tha ma/</text></item>
<item><p>14a7</p><section>dkon brtsegs</section><text>de nas lha'i bu blo gros rab gnas kyis 'jam dpal gzhon nur gyur pa la legs so zhes bya ba byin te/ 'jam dpal de ni 'di lta ste/ phye bas go ba zab mo la bzod pa stong pa nyid la gnas pas bstan pa lags te/ legs</text></item>
<item><p>14a8</p><section>dkon brtsegs</section><text>so legs so/ /'jam dpal gyis smras pa/ lha'i bu kho bo ni phye bas go ba ma yin gyi byis pa so so'i skye bo thams cad ni phye bas go ba yin no/ /de ci'i phyir zhe na/ 'di ltar de dag ni 'byed par byed pa yin pa'i</text></item>
<item><p>14b1</p><section>dkon brtsegs</section><text>phyir ro/ /ci zhig 'byed par byed ce na/ sems can dmyal ba 'byed par byed do/ /dud 'gro'i skye gnas 'byed par byed do/ /gshin rje'i 'jig rten 'byed par byed do/ /khams gsum pa 'byed par byed do/ /de ltar 'byed pa rnams dang /</text></item>
<item><p>14b2</p><section>dkon brtsegs</section><text>kun du 'byed pa rnams kyi 'khor ba'i sngon gyi mtha' mi mngon no/ /lha'i bu byis pa rnams ni 'dod chags kun du 'byed par byed do/ /zhe sdang kun tu 'byed par byed do/ /gti mug kun du 'byed par byed do/ /lta ba kun tu 'byed par</text></item>
<item><p>14b3</p><section>dkon brtsegs</section><text>byed do/ /ming dang gzugs kun du 'byed par 'byed do/ /lha'i bu sangs rgyas rnams ni phye bas go ba ma yin no/ /nyan thos rnams kyang ma yin rang sangs rgyas rnams kyang ma yin/ byang chub sems dpa' bzod pa thob pa rnams kyang ma yin gyi lha'i bu byis pa</text></item>
<item><p>14b4</p><section>dkon brtsegs</section><text>rnams ni phye bas go ba yin no/ /lha'i bus smras pa/ 'jam dpal 'o na ci khyod rnam par spros na go ba lags sam/ 'jam dpal gyis smras pa/ lha'i bu de ni ma yin no/ /lha'i bus smras pa/ 'jam dpal 'o na bkri dgos pa</text></item>
<item><p>14b5</p><section>dkon brtsegs</section><text>lags sam/ 'jam dpal gyis smras pa/ lha'i bu de ni ma yin no/ /lha'i bus smras pa/ 'jam dpal 'o na tshig lhur len pa legs sam/ 'jam dpal gyis smras pa/ lha'i bu de de</text></item>
<item><p>14b6</p><section>dkon brtsegs</section><text>bzhin te/ kho bo ni tshig lhur len pa yin no/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/ lha'i bu gang byang chub sems dpa'</text></item>
<item><p>14b7</p><section>dkon brtsegs</section><text>ni yi ge gcig dang / tshig gcig las kyang mi g.yo la/ yi ge de nyid dang / tshig de nyid kyi don dang / tshul dang sgo dang / lam yang yang dag pa ji lta ba bzhin rab tu shes par byed de</text></item>
<item><p>14b8</p><section>dkon brtsegs</section><text>'di ni stong pa'o/ /zhes bya bar shes par byed do/ /'di ni dben pa'o zhes bya bar shes par byed do/ 'di ni dngos po med pa'o zhes bya bar shes par byed do/ /'di ni skye ba med pa'o zhes</text></item>
<item><p>15a1</p><section>dkon brtsegs</section><text>bya bar shes par byed cing / ci nas kyang rnam par shes par mi byed/ rig par mi byed/ tshor bar mi byed pa de ltar shes par byed pas de phyir tshig lhur len pa zhes bya'o/ /de</text></item>
<item><p>15a2</p><section>dkon brtsegs</section><text>nas bcom ldan 'das kyis/ 'jam dpal gzhon nur gyur pa la legs so/ /zhes bya ba byin te/ 'jam dpal de ni 'di lta ste/ gzungs thob pas bstan pa yin te/ legs so legs so/ /'jam</text></item>
<item><p>15a3</p><section>dkon brtsegs</section><text>dpal gyis gsol pa/ bcom ldan 'das bdag ni gzungs thob pa ma lags so/ /de ci'i slad du zhe na/ bcom ldan 'das byis pa rnams ni gzungs thob pa lags kyi/ sangs rgyas rnams dang /</text></item>
<item><p>15a4</p><section>dkon brtsegs</section><text>byang chub sems dpa' rnams ni gzungs thob pa ma lags pa'i slad du'o/ /de ci'i slad du zhe na/ bcom ldan 'das byis pa rnams ni 'dzin par bgyid pa'i slad du ste/ ci zhig 'dzin par</text></item>
<item><p>15a5</p><section>dkon brtsegs</section><text>bgyid ce na/ bdag tu 'dzin pa 'dzin par bgyid do/ /sems can du 'dzin pa dang / srog tu 'dzin pa dang / gang zag tu 'dzin pa 'dzin par bgyid do/ /chad par 'dzin pa dang /</text></item>
<item><p>15a6</p><section>dkon brtsegs</section><text>rtag par 'dzin pa dang / 'dod chags dang / zhe sdang dang / gti mug 'dzin par bgyid do/ /ma rig pa dang / srid pa'i sred pa dang / phung po lnga dang / 'jig tshogs dang /</text></item>
<item><p>15a7</p><section>dkon brtsegs</section><text>khams bcwa brgyad dang / nang gi skye mched drug dang / phyi'i skye mched drug 'dzin par bgyid do/ /rtog pa dang / rnam par rtog pa dang / yongs su rtog pa dang / lta ba'i rnam pa</text></item>
<item><p>15a8</p><section>dkon brtsegs</section><text>dag 'dzin par bgyid de bcom ldan 'das de lta lags pas byis pa rnams ni gzungs thob pa lags so/ /rtog ge ba rnams ni rtog pa dang / rnam par rtog pa dang / yongs su</text></item>
<item><p>15b1</p><section>dkon brtsegs</section><text>rtog pa dang / lta ba'i rnam pa dag 'dzin par bgyid pas/ bcom ldan 'das de'i slad du byis pa rnams ni gzungs thob pa lags so/ /de ci'i slad du zhe na/ byis pa rnams chos</text></item>
<item><p>15b2</p><section>dkon brtsegs</section><text>gang dag 'dzin par bgyid pa de dag ni sangs rgyas rnams 'dzin par mi mdzad/ nyan thos rnams kyang mi bgyid/ rang sangs rgyas rnams kyang mi bgyid/ byang chub sems dpa'</text></item>
<item><p>15b3</p><section>dkon brtsegs</section><text>rnams kyang mi bgyid bas/ de'i slad du byis pa rnams ni gzungs thob pa lags so/ /de ci'i slad du zhe na/ 'di ltar byis pa rnams ni legs par 'dzin pa ma lags</text></item>
<item><p>15b4</p><section>dkon brtsegs</section><text>pa 'dzin par bgyid kyi/ sangs rgyas rnams ni mi mdzad/ nyan thos rnams kyang mi bgyid/ rang sangs rgyas rnams kyang mi bgyid/ byang chub sems dpa' rnams kyang mi</text></item>
<item><p>15b5</p><section>dkon brtsegs</section><text>bgyid pa'i slad du'o/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /'jam dpal gal te khyod gzungs thob pa ma lags na 'o na ci</text></item>
<item><p>15b6</p><section>dkon brtsegs</section><text>khyod rtogs pa bul ba lags sam/ 'jam dpal gyis smras pa/ lha'i bu de de bzhin te/ kho bo ni rtogs pa bul ba yin no/ /de ci'i phyir zhe na/ lha'i bu kho bo ni rtogs pa gang sangs</text></item>
<item><p>15b7</p><section>dkon brtsegs</section><text>rgyas rnams dang / nyan thos rnams dang / rang sangs rgyas rnams dang / byang chub sems dpa' rnams kyis kyang mi mkhyen pa de tsam du bul ba'i rtogs pa dang ldan pa yin pa'i phyir ro/ /lha'i bu byis</text></item>
<item><p>15b8</p><section>dkon brtsegs</section><text>pa so so'i skye bo gang dag yin pa de dag ni rtogs pa bul ba ma yin no/ /de ci'i phyir zhe na/ byis pa so so'i skye bo rnams ni mngon par chags pa'i rtogs pa can yin la/ mkhas pa rnams ni rtogs pa bul ba</text></item>
<item><p>16a1</p><section>dkon brtsegs</section><text>dang ldan pa'i phyir ro/ /rgyun du zhugs pa rnams kyang re shig mngon par chags pa'i rtogs pa can du ston na byis pa so so'i skye bo gzhan dag lta smos kyang ci dgos te/ lha'i bu de lta bas na kho bo ni rtogs pa bul ba yin gyi gzungs</text></item>
<item><p>16a2</p><section>dkon brtsegs</section><text>thob pa ma yin no/ /de ci'i phyir zhe na/ kho bos ni gang gzung bar bya ba cung zad kyang ma rnyed pa'i phyir ro/ /bstan pa 'di bshad pa na 'khor de las dge slong lnga brgya tsam chos kyi rnam grangs 'di ma rtogs te/ spangs shing 'gal bar byas nas</text></item>
<item><p>16a3</p><section>dkon brtsegs</section><text>rang rang gi lus de dag nyid kyis sems can dmyal ba chen po rnams su lhung bar gyur to/ /de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/ /'jam dpal dge slong lnga brgya tsam po de dag chos kyi rnam</text></item>
<item><p>16a4</p><section>dkon brtsegs</section><text>grangs 'di ma rtogs te/ spangs shing 'gal bar byas nas rang rang gi lus de dag nyid kyis sems can dmyal ba chen po rnams su lhung bar gyur gyis/ de lta bu'i gnas zab mo dag ma ston par so sor rtogs te ston cig /'jam dpal gyis</text></item>
<item><p>16a5</p><section>dkon brtsegs</section><text>smras pa/ btsun pa shA ri'i bu khyod ma rtog shig /gang sems can dmyal bar 'gro ba'i chos de lta bu 'ga' yang dmigs su med do/ /de ci'i phyir zhe na/ chos thams cad skye ba med pa'i phyir ro/ /btsun pa shA ri'i bu gzhan yang de skad ces</text></item>
<item><p>16a6</p><section>dkon brtsegs</section><text>so sor rtogs te ston cig ces zer ba ni btsun pa shA ri'i bu rigs kyi bu'am/ rigs kyi bu mo bdag tu lta ba la rten pa'am/ sems can du lta ba la rten pa'am/ srog tu lta ba la rten pa'am/ gang zag tu lta ba la rten pa gang gis</text></item>
<item><p>16a7</p><section>dkon brtsegs</section><text>de bzhin gshegs pa dgra bcom pa yang dag par rdzogs pa'i sangs rgyas dge slong gi dge 'dun dang bcas pa gang gA'i klung gi bye ma snyed cig la ji srid 'tsho'i bar du bde ba'i yo byad thams cad kyis bsnyen bkur byas pa dang / gang</text></item>
<item><p>16a8</p><section>dkon brtsegs</section><text>gis chos zab mo shes par dka' ba 'jig rten thams cad dang mi mthun pa 'di lta bu 'di thos shing chos stong pa dang / mtshan ma med pa dang / smon pa med pa dang / zhi ba dang / dben pa dang / skye ba med pa dang / sems can med</text></item>
<item><p>16b1</p><section>dkon brtsegs</section><text>pa dang / srog med pa dang / gang zag med pa dang / mi rtag pa dang / sdug bsngal ba dang / bdag med pa 'di lta bu 'di thos nas spangs te sems can dmyal ba rnams su lhung bar gyur pa ni btsun pa shA ri'i bu rigs kyi bu 'am/ rigs</text></item>
<item><p>16b2</p><section>dkon brtsegs</section><text>kyi bu mo chos zab mo 'di thos nas spangs te sems can dmyal ba rnams su lhung ba de ches myur bar de dag nas ldang zhing rnam par thar par 'gyur gyi/ rigs kyi bu'am/ rigs kyi bu mo bdag tu lta ba la rten pa chos 'di ma thos</text></item>
<item><p>16b3</p><section>dkon brtsegs</section><text>par de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed la bsnyen bkur byas pa de ni de lta ma yin no/ /de nas bcom ldan 'das kyis 'jam dpal gzhon nur gyur pa la legs</text></item>
<item><p>16b4</p><section>dkon brtsegs</section><text>so zhes bya ba byin te/ 'jam dpal legs so legs so/ /ji skad smras pa de bzhin te/ thos pa 'di ni sangs rgyas byung ba dang 'dra'o/ /thos pa 'di ni rgyun du zhugs pa'i 'bras bu dang 'dra'o/ /thos pa 'di ni lan cig</text></item>
<item><p>16b5</p><section>dkon brtsegs</section><text>phyir 'ong ba'i 'bras bu dang 'dra'o/ /thos pa 'di ni phyir mi 'ong ba'i 'bras bu dang 'dra'o/ /thos pa 'di ni dgra bcom pa nyid dang 'dra'o/ /de ci'i phyir zhe na/ bdag tu lta ba la rten pa dang / dmigs pa can la ni thob pa'am/</text></item>
<item><p>16b6</p><section>dkon brtsegs</section><text>mngon par rtogs pa med pa'i phyir ro/ /de nas bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu dge slong de dag ni sems can dmyal ba de dag nas ches myur bar ldang zhing</text></item>
<item><p>16b7</p><section>dkon brtsegs</section><text>yongs su mya ngan las 'da' bar 'gyur gyi/ 'di na mi gti mug can dmigs pa'i lta ba dang ldan pa/ the tshom du gyur pa gang dag de bzhin gshegs pa la mchod pa byed pa de dag ni de lta ma yin no/ /shA ri'i bu de lta mod kyi/ de ni</text></item>
<item><p>16b8</p><section>dkon brtsegs</section><text>de dag yongs su mya ngan las 'da' ba'i rgyur 'gyur ba yin te/ myur du rnam par thar par ni mi 'gyur ro/ /de ci'i phyir zhe na/ 'di ltar chos zab mo dag ma thos pa'i phyir ro/ /shA ri'i bu gzhan yang rigs bu 'am/ rigs kyi bu mo</text></item>
<item><p>17a1</p><section>dkon brtsegs</section><text>gang dag rna blags te chos zab mo 'di mnyan nas ma rtogs shing spangs te sems can dmyal bar 'gro ba de dag ni ches myur bar rnam par thar par 'gyur gyi dmigs pa can the tshom du gyur pa gzhan dag ni de lta ma yin no/ /</text></item>
<item><p>17a2</p><section>dkon brtsegs</section><text>de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /'jam dpal khyod bdag dang tshangs pa mtshungs par spyod pa bzhed dam/ 'jam dpal gyis smras pa/ lha'i bu gal te khyod tshangs par</text></item>
<item><p>17a3</p><section>dkon brtsegs</section><text>spyod pa mi len cing tshangs par spyad pa spyod par mi byed pa de lta na kho bo khyod dang tshangs pa mtshungs par spyod 'dod do/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/ lha'i bu gang</text></item>
<item><p>17a4</p><section>dkon brtsegs</section><text>len par byed pa de ni spyod par byed kyi gang len par mi byed pa de ni ci yang spyod par mi byed do/ /lha'i bu gang tshangs par spyod pa dmigs par byed pa de ni spyod par byed kyi gang dmigs par mi byed pa de ni ci yang spyod par mi byed do/ /</text></item>
<item><p>17a5</p><section>dkon brtsegs</section><text>lha'i bus smras pa/ 'jam dpal 'o na ci khyod tshangs par mi spyod lags sam/ 'jam dpal gyis smras pa/ lha'i bu de de bzhin te/ kho bo ni tshangs par mi spyod do/ /de ci'i phyir zhe na/ kho bo ni tshangs pa yang ma yin la spyod pa yang</text></item>
<item><p>17a6</p><section>dkon brtsegs</section><text>ma yin pas de'i phyir kho bo tshangs par mi spyod do/ /lha'i bus smras pa/ 'jam dpal de ni 'di lta ste/ thogs pa med pa'i spobs pa dang ldan pas bstan pa lags te/ legs so legs so/ /'jam dpal gyis smras pa/</text></item>
<item><p>17a7</p><section>dkon brtsegs</section><text>lha'i bu kho bo thogs pa med pa'i spobs pa dang ldan pa yin par gyur na ni de ltar na thogs par yang 'gyur ro/ /de ci'i phyir zhe na/ ji tsam du bdag gi yod pa dang / ji tsam du mngon par zhen pa yod pa de tsam du thogs par 'gyur</text></item>
<item><p>17a8</p><section>dkon brtsegs</section><text>ba'i phyir ro/ /gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/ /lha'i bu gal te khyod sems can thams cad srog dang bral bar byed cing mtshon cha yang thogs mi byed/</text></item>
<item><p>17b1</p><section>dkon brtsegs</section><text>ral gri yang ma yin/ bong ba yang ma yin/ dbyug pa yang thogs par mi byed pa de lta na kho bo khyod dang tshangs pa mtshungs par spyod 'dod do/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis</text></item>
<item><p>17b2</p><section>dkon brtsegs</section><text>smras pa/ lha'i bu sems can sems can zhes bya ba ci zhig yin par shes/ lha'i bus smras pa/ 'jam dpal sems can sems can zhes bgyi ba ni 'di lta ste/ ming tsam dang / 'dzin pa'i 'du shes tsam lags so/ /'jam dpal gyis</text></item>
<item><p>17b3</p><section>dkon brtsegs</section><text>smras pa/ lha'i bu de lta bas na bdag tu 'dzin pa'i 'du shes bsad par bya'o/ /sems can du 'dzin pa'i 'du shes bsad pa bya'o/ /srog tu 'dzin pa'i 'du shes bsad par bya'o/ /gang zag tu 'dzin pa'i 'du shes bsad par bya'o/ /</text></item>
<item><p>17b4</p><section>dkon brtsegs</section><text>ming du 'dzin pa'i 'du shes bsad par bya'o/ /lha'i bus smras pa/ 'jam dpal cis dgum par bgyi/ 'jam dpal gyis smras pa/ lha'i bu shes rab kyi mtshon gyis bsad par bya'o/ /shes rab kyi mtshon des kyang ci nas kyang 'dzin</text></item>
<item><p>17b5</p><section>dkon brtsegs</section><text>pa med pa dang / gcod pa med pa de ltar gzung bar bya zhing de ltar gsad par bya'o/ /lha'i bu rnam grangs des na khyod kyis 'di ltar gang gis bdag gi 'du shes dang / sems can gyi 'du shes gsad pa des sems can thams cad</text></item>
<item><p>17b6</p><section>dkon brtsegs</section><text>gsad pa yin par rig par bya'o/ /gzhan yang 'jam dpal gzhon nur gyur pas lha'i bu blos gros rab gnas la 'di skad ces smras so/ /lha'i bu gal te mi dge ba bcu'i las kyi lam rnams yang dag par blangs te 'jug cing</text></item>
<item><p>17b7</p><section>dkon brtsegs</section><text>nag po'i phyogs thams cad kyi mnyam pa nyid kyis dkar po'i phyogs thams cad yang dag par blangs te 'jug par byed pa de lta na kho bo khyod dang tshangs pa mtshungs par spyod 'dod do/ /lha'i bus smras pa/ 'jam dpal khyod ci las</text></item>
<item><p>17b8</p><section>dkon brtsegs</section><text>dgongs te de skad ston/ 'jam dpal gyis smras pa/ lha'i bu nag po'i phyogs kyi mnyam pa nyid gang yin pa des de mnyam pa nyid yin pas mnyam pa nyid du 'jug par byed pa de lta na kho bo khyod dang tshangs pa mtshungs par spyod 'dod do/ /</text></item>
<item><p>18a1</p><section>dkon brtsegs</section><text>lha'i bu 'di ji snyam du sems/ nag po'i phyogs kyi mnyam pa nyid gang yin snyam/ lha'i bus smras pa/ 'jam dpal bya ba ma mchis pa dang / lhag par bya ba mi bgyid pa lags so/ /'jam dpal gyis smras pa/ lha'i</text></item>
<item><p>18a2</p><section>dkon brtsegs</section><text>bu dkar po'i phyogs zhes bya ba gang yin snyam/ lha'i bus smras pa/ 'jam dpal chos kyi dbyings dang / de bzhin nyid dang / yang dag pa'i mtha' dang / rnam par thar pa'i sgo gsum ste/ de ni dkar po'i phyogs lags so/ /'jam</text></item>
<item><p>18a3</p><section>dkon brtsegs</section><text>dpal gyis smras pa/ lha'i bu chos kyi dbyings kyis sgrib par nus sam/ lha'i bus smras pa/ 'jam dpal de ni ma lags so/ /'jam dpal gyis smras pa/ lha'i bu de'i phyir kho bo ni de las bsams nas de skad ces gal te</text></item>
<item><p>18a4</p><section>dkon brtsegs</section><text>khyod nag po'i phyogs thams cad kyi mnyam pa nyid kyis dkar po'i phyogs thams cad yang dag par blangs te 'jug par byed pa de lta na kho bo khyod dang tshangs pa mtshungs par spyod 'dod do zhes ston to/ /gzhan yang 'jam dpal gzhon</text></item>
<item><p>18a5</p><section>dkon brtsegs</section><text>nur gyur pas lha'i bu blos gros rab gnas la 'di skad ces smras so/ /lha'i bu gal te khyod gsad pa dang po phyir phyung pa de'i mgo la mtshon gyis 'debs par byed pa de lta na kho bo khyod dang tshangs pa mtshungs par spyod 'dod de/ lha'i</text></item>
<item><p>18a6</p><section>dkon brtsegs</section><text>bus smras pa/ 'jam dpal khyod ci las dgongs te de skad stan/ /'jam dpal gyis smras pa/ lha'i bu bsad pa gsad pa zhes bya ba de gang zhe na/ lha'i bu 'dod chags ni bsad pa zhes bya'o/ /zhes sdang dang / gti mug ni gsad</text></item>
<item><p>18a7</p><section>dkon brtsegs</section><text>pa zhes bya'o/ /nga rgyal dang / khro ba dang / 'chab pa dang / phrag dog dang / sgyu dang / g.yo dang / ser sna dang / lhag par 'dzin pa dang / mtshan ma dang / nye bar len pa dang / 'du shes dang / tshor ba ni gsad pa zhes bya ste/</text></item>
<item><p>18a8</p><section>dkon brtsegs</section><text>lha'i bu de dag ni gsad pa yin par gsungs so/ /lha'i bu rnal 'byor pa rnal 'byor spyod pa gang 'dod chags kyi sems skyes pa sel bar byed/ zhi bar byed/ rab tu zhi bar byed pa de la ni stong par snang bas mi sdug pa la 'jug par</text></item>
<item><p>18b1</p><section>dkon brtsegs</section><text>mi byed par sems 'di gang las skyes/ gang du 'gag /yul gang la chags par 'gyur/ gang gis chags par 'gyur zhes 'dod chags kyi sems de nyid kyi 'byung ba dang 'jig pa la so sor rtog par byed de/ de de ltar so sor rtog par byed</text></item>
<item><p>18b2</p><section>dkon brtsegs</section><text>pa na 'dod chags kyang mi dmigs/ gang la chags par 'gyur ba dang / gang gis chags par 'gyur ba de yang mi dmigs so/ /gang gi tshe mi dmigs pa de'i tshe mi len to/ /gang gi tshe mi len pa de'i tshe mi 'dor ba</text></item>
<item><p>18b3</p><section>dkon brtsegs</section><text>de'i tshe mi 'dzin mi spong ste/ de ni mya ngan las 'das pa zhes bya'o/ /zhe sdang dang / gti mug dang / nga rgyal dang / khro ba dang / 'chab pa dang / phrag dog dang / sgyu dang / g.yo dang / ser sna dang / lhag par 'dzin pa dang / mtshan ma dang /</text></item>
<item><p>18b4</p><section>dkon brtsegs</section><text>nye bar len pa dang / 'du shes dang / tshor ba'i sems la yang de bzhin du sbyar te/ lha'i bu gang gsad pa de lta bu skyes ma thag tu gsod par byed pa de ni gsad pa dang po'i phyir phyung ba de'i mgo la mtshon gyis 'debs pa zhes bya ste/</text></item>
<item><p>18b5</p><section>dkon brtsegs</section><text>de'i phyir kho bo ni de las bsams nas de skad ces ston to/ /gzhan yang 'jam dpal gzhon nur gyur pas lha'i bu blos gros rab gnas la 'di skad ces smras so/ /lha'i bu gal te khyod sangs rgyas mnyes par mi byed/ chos</text></item>
<item><p>18b6</p><section>dkon brtsegs</section><text>mnyes par mi byed/ dge 'dun mnyes par mi byed pa de lta na kho bo khyod dang tshangs pa mtshungs par spyod 'dod do/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/ lha'i bu</text></item>
<item><p>18b7</p><section>dkon brtsegs</section><text>sangs rgyas sangs rgyas zhes bya ba ci zhig yin par shes/ lha'i bus smras pa/ 'jam dpal de bzhin nyid dang / chos kyi dbyings lags so/ /'jam dpal gyis smras pa/ lha'i bu 'di ji snyam du sems/ de bzhin</text></item>
<item><p>18b8</p><section>dkon brtsegs</section><text>nyid dang / chos kyi dbyings mnyes par byar nus snyam 'am/ lha'i bus smras pa/ 'jam dpal de ni ma lags so/ /'jam dpal gyis smras pa/ lha'i bu kho bo ni de las bsams nas de skad ces gal te khyod sangs rgyas</text></item>
<item><p>19a1</p><section>dkon brtsegs</section><text>mnyes par mi byed pa de lta na kho bo khyod dang tshangs pa mtshungs par spyod 'dod do zhes ston to/ /lha'i bu chos chos shes bya ba ci zhig yin par shes/ lha'i bus smras pa/ 'jam dpal chos shes bgyi ba ni 'dod chags dang</text></item>
<item><p>19a2</p><section>dkon brtsegs</section><text>bral ba nyid dang / chos nyid lags so/ /'jam dpal gyis smras pa/ lha'i bu 'di ji snyam du sems/ 'dod chags dang bral ba nyid dang / chos nyid mnyes par byar nus snyam 'am/ lha'i bus smras pa/ 'jam dpal de ni ma lags</text></item>
<item><p>19a3</p><section>dkon brtsegs</section><text>so/ /'jam dpal gyis smras pa/ lha'i bu kho bo ni de las bsams nas de skad ces gal te khyod chos mnyes par mi byed pa de lta na kho bo khyod dang tshangs pa mtshungs par spyod 'dod do zhes ston to/ /lha'i bu dge 'dun dge 'dun zhes</text></item>
<item><p>19a4</p><section>dkon brtsegs</section><text>bya ba ci zhig yin par shes/ lha'i bus smras pa/ 'jam dpal 'phags pa nyan thos rnams ni 'dus ma bgyis kyis rab tu phye ba lags pas bcom ldan 'das kyi nyan thos kyi dge 'dun ni 'dus ma bgyis lags so/ /'jam</text></item>
<item><p>19a5</p><section>dkon brtsegs</section><text>dpal gyis smras pa/ lha'i bu 'di ji snyam du sems/ 'dus ma byas mnyes par byar nus snyam 'am/ lha'i bus smras pa/ 'jam dpal de ni ma yin no/ /'jam dpal gyis smras pa/ lha'i bu kho bo ni de las bsams</text></item>
<item><p>19a6</p><section>dkon brtsegs</section><text>nas de skad ces gal te khyod dge 'dun mnyes par ma byed pa de lta na kho bo khyod dang tshangs pa mtshungs par spyod 'dod do zhes ston to/ /lha'i bu gzhan yang gang sangs rgyas su dmigs pa de ni sangs rgyas mnyes par byed do/ /gang chos</text></item>
<item><p>19a7</p><section>dkon brtsegs</section><text>su dmigs pa de ni chos mnyes par byed do/ /gang dge 'dun du dmigs pa de ni dge 'dun mnyes par byed do/ /lha'i bu gang sangs rgyas su mi dmigs pa dang / chos su mi dmigs pa dang / dge 'dun du mi dmigs pa des ni</text></item>
<item><p>19a8</p><section>dkon brtsegs</section><text>sangs rgyas mnyes par ma byas des ni chos mnyes par ma byas/ des ni dge 'dun mnyes par ma byas pa kho na yin no/ /de ci'i phyir zhe na/ des de dag ma dmigs pas na des mnyes par ma byas pa'i phyir ro/ /lha'i bu gzhan</text></item>
<item><p>19b1</p><section>dkon brtsegs</section><text>yang gang dag sangs rgyas la chags pa dang / chos la chags pa dang / dge 'dun la chags pa de dag gis sangs rgyas mnyes par byas/ chos mnyes par byas/ dge 'dun mnyes par byas pa yin no/ /gang dag gis sangs rgyas</text></item>
<item><p>19b2</p><section>dkon brtsegs</section><text>mi dmigs pa de dag ni sangs rgyas la chags pa med pas de dag gis sangs rgyas mnyes par ma byas pa yin no/ /gang dag gis chos ma dmigs pa de dag ni chos la chags pa med pas de dag gis chos mnyes par ma byas pa yin no/ /</text></item>
<item><p>19b3</p><section>dkon brtsegs</section><text>gang dag gis dge 'dun ma dmigs pa de dag ni dge 'dun la chags pa med pas de dag gis dge 'dun mnyes par ma byas pa yin no/ /lha'i bu mnyes par ma byas pa mnyes par ma byas pa zhes bya ba de ni 'dod chags dang bral ba'i</text></item>
<item><p>19b4</p><section>dkon brtsegs</section><text>gnas yin no/ /de ni kun du sbyor ba dang bral ba'i gnas yin no/ /de ni rnam par bshig pa'i gnas yin no/ /de ni sems dang bral ba'i gnas yin no/ /de ni ma byung ba'i gnas yin no/ /de ni rnam par nges pa'i gnas yin no/ /de ni</text></item>
<item><p>19b5</p><section>dkon brtsegs</section><text>yid byung bar ma byas pa'i gnas yin pas de'i phyir mnyes par ma byas pa zhes bya ste/ lha'i bu de'i phyir kho bo ni de las bsams nas 'di skad ces gal te khyod sangs rgyas dang / chos dang / dge 'dun mnyes par mi byed pa de lta na</text></item>
<item><p>19b6</p><section>dkon brtsegs</section><text>kho bo khyod dang tshangs pa mtshungs par spyod 'dod do zhes ston to/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /'jam dpal ji tsam du khyod zab mo'i gnas dag ston</text></item>
<item><p>19b7</p><section>dkon brtsegs</section><text>par mdzad pa ni ngo mtshar te/ bdag cag gis khyod la bgyis pa gzo bar bgyi'o/ /'jam dpal gyis smras pa/ lha'i bu khyod byas pa gzo bar ma byed cig /lha'i bus smras pa/ 'jam dpal 'o na ci bgyis pa mi</text></item>
<item><p>19b8</p><section>dkon brtsegs</section><text>gzo bar bgyi 'am/ 'jam dpal gyis smras pa/ lha'i bu de de bzhin te/ lha'i bu khyod byas pa mi gzo bar byos la byas pa gzo bar ma byed cig /lha'i bus smras pa/ 'jam dpal ci khyod bgyis pa mi gzo ba lags sam/</text></item>
<item><p>20a1</p><section>dkon brtsegs</section><text>'jam dpal gyis smras pa/ lha'i bu de de bzhin te/ kho bo ni byas pa mi gzo ba yin gyi byas pa gzo ba ma yin no/ /lha'i bus smras pa/ 'jam dpal khyod ci las dgongs te de skad ston/ 'jam dpal gyis smras pa/</text></item>
<item><p>20a2</p><section>dkon brtsegs</section><text>lha'i bu byis pa rnams ni rnam pa gzhan dang gzhan dag byed pas na byis pa rnams ni gzhan dang gzhan dag gi byed pa po ste/ gang gi phyir lta ba'i rnam pa gzhan dang gzhan dag byed pa de'i phyir de dag ni byas pa gzo ba zhes bya'o/ /</text></item>
<item><p>20a3</p><section>dkon brtsegs</section><text>lha'i bu yang dag par zhugs pa'i rigs kyi bu dag ni bya ba'am/ mi bya ba gang yang mi byed de/ gang gi tshe mi byed pa de'i phyir de dag ni byas pa mi gzo ba zhes bya'o/ /ji skad du sangs rgyas bcom ldan 'das rnams kyis 'di lta ste/</text></item>
<item><p>20a4</p><section>dkon brtsegs</section><text>chos thams cad ni bya ba med pa/ byed pa med pa/ lhag par byed pa med pa ste/ mnyam pa nyid las kyang mi 'da' la gzhan len par yang mi byed/ bya ba gzhan yang mi byed pas mnyam pa nyid yin no zhes gsungs pas na de'i</text></item>
<item><p>20a5</p><section>dkon brtsegs</section><text>phyir byas pa mi gzo ba zhes bya'o/ /lha'i bus smras pa/ 'jam dpal khyod bzod pa'am/ 'on te chos nyid dam/ gang la gnas te de skad ston/ 'jam dpal gyis smras pa/ lha'i bu bzod pa la yang ma yin/ chos nyid la</text></item>
<item><p>20a6</p><section>dkon brtsegs</section><text>yang ma yin no/ /lha'i bus smras pa/ 'jam dpal 'o na khyod gang la gnas te de skad ston/ 'jam dpal gyis smras pa/ lha'i bu sgyu ma'i skyes bu'i lus gang la gnas pa la'o/ /lha'i bus smras pa/ 'jam dpal sgyu ma'i</text></item>
<item><p>20a7</p><section>dkon brtsegs</section><text>skye bu'i lus gang la gnas/ 'jam dpal gyis smras pa/ lha'i bu sgyu ma'i skyes bu'i lus ni de bzhin nyid gang la gnas pa de la gnas so/ /lha'i bu gzhan yang de skad ces khyod bzod pa'am/ /'on te chos nyid dam/ gang la gnas te</text></item>
<item><p>20a8</p><section>dkon brtsegs</section><text>de skad ston ces zer ba ni lha'i bu bzod pa zhes bya ba ni ming tsam ste/ ming la ni gnas par mi nus so/ /chos nyid kyang 'gyur ba med cing rtog pa med pa ste/ de la yang gnas med do/ /lha'i bu de bzhin gshegs pa ni sems can thams cad</text></item>
<item><p>20b1</p><section>dkon brtsegs</section><text>gang la gnas te ston par byed pa de nyid la bzhugs te ston par mdzad do/ /de ci'i phyir zhe na/ de bzhin gshegs pa ni de bzhin nyid la bzhugs te ston la/ sems can thams cad kyang de bzhin nyid las mi g.yo ste/ sems can thams cad</text></item>
<item><p>20b2</p><section>dkon brtsegs</section><text>kyi de bzhin nyid gang yin pa dang / de bzhin gshegs pa'i de bzhin nyid gang yin pa'i de bzhin nyid de ni gnyis su med pa'i phyir ro/ /de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/ /</text></item>
<item><p>20b3</p><section>dkon brtsegs</section><text>'jam dpal dge sbyong dang bram ze zhes bgyi na ci tsam gyis na dge sbyong dang bram ze zhes bgyi/ 'jam dpal gyis smras pa/ lha'i bu gang dge sbyong yang ma yin/ bram ze yang ma yin pa de ni dge sbyong dang dge dang bram ze zhes bya'o/ /de ci'i phyir zhe na/</text></item>
<item><p>20b4</p><section>dkon brtsegs</section><text>lha'i bu gang 'dod pa'i khams la yang mi chags/ gzugs dang / gzugs med pa'i khams la yang mi chags pa de ni dge sbyong yin no zhes kho bo smra zhing lha'i bu gang mig las mi 'dzag /rna ba las mi 'dzag /sna las mi 'dzag /</text></item>
<item><p>20b5</p><section>dkon brtsegs</section><text>lce las mi 'dzag /lus las mi 'dzag /yid las mi 'dzag pa de ni dge sbyong yin no zhes kho bo smra la/ lha'i bu gang la gnas pa med cing gnas par gdags pa med pa dang / kun tu gnas pa med cing kun tu gnas par gdags pa med</text></item>
<item><p>20b6</p><section>dkon brtsegs</section><text>pa de ni dge sbyong yin no zhes kho bo smra ba'i phyir dang / lha'i bu gang las kyang mi 'ong / gang du yang mi 'gro la/ rma med cing rma dang bral ba de ni bram ze yin no zhes kho bo smra ba'i phyir ro/ /gang dge sbyong yang ma yin/ bram ze yang ma yin pa</text></item>
<item><p>20b7</p><section>dkon brtsegs</section><text>de ni dge sbyong dang bram ze zhes bya ba'i tshig de'i bstan pa ni de yin no/ /de nas 'khor de nyid du byang chub sems dpa' bsam gtan bzhi sgom pa/ mngon par shes pa lnga thob pa lnga zhig 'dus par gyur pa de dag da dung</text></item>
<item><p>20b8</p><section>dkon brtsegs</section><text>bzod pa thob pa ma yin pas gnas shing snyoms par 'jug par byed/ gnas shing rnam par ldang bar byed de/ byang chub sems dpa' de dag gis sngon pha bsad pa dang / ma bsad pa dang / dgra bcom pa bsad pa'i sngon gyi</text></item>
<item><p>21a1</p><section>dkon brtsegs</section><text>gnas rjes su dran zhing de dag la las kyi rnam par smin pa de'i las kyi lhag ma yod pas de dag sems yongs su gdung ba des chos zab mo dag la mi bzod cing bdag nyid la rten cing rnam par rtog pa kho nar byed de/ de dag</text></item>
<item><p>21a2</p><section>dkon brtsegs</section><text>gis 'di lta ste/ chos la bzod pa ma thob pas kun nas ldang ba de rnam par gnon par ma nus so/ /de nas bcom ldan 'das kyis byang chub sems dpa' lnga po de dag gdul ba'i dbang gi phyir 'jam dpal gzhon nur gyur</text></item>
<item><p>21a3</p><section>dkon brtsegs</section><text>pa'i sems bsdu ba mdzad do/ /de nas 'jam dpal gzhon nur gyur pa stan las langs te bla gos phrag pa gcig tu gzar nas lag pa g.yas pas ral gri blangs te legs par bdar nas bcom ldan 'das ga la ba de</text></item>
<item><p>21a4</p><section>dkon brtsegs</section><text>logs su brgyugs so/ /de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal da ni bsad zin cing legs par bsad zin kyis thong shig /de ci'i phyir zhe na/</text></item>
<item><p>21a5</p><section>dkon brtsegs</section><text>'jam dpal skye bu gang dag gis gang gi tshe bsad do snyam pa'i sems skyed par byed pa'i sems skyes pa de'i tshe de dag gis yun ring po nas bsad zin pa'i phyir ro/ /de nas byang chub sems dpa' lnga po de dag 'di snyam</text></item>
<item><p>21a6</p><section>dkon brtsegs</section><text>du sems te/ chos thams cad ni sgyu ma lta bu ste/ 'di la bdag gam/ sems can nam/ srog gam/ gang zag gam/ shed las skyes sam/ shed bu ni 'ga' yang med do/ /'di la pha yang med/ ma yang med/ sangs rgyas</text></item>
<item><p>21a7</p><section>dkon brtsegs</section><text>kyang med/ chos kyang med/ dge 'dun yang med do/ /'di la gang mtshams med pa byed par 'gyur ba yang 'ga' yang med do/ /de ci'i phyir zhe na/ 'jam dpal gzhon nur gyur pa 'di ni mkhas pa/ 'dzangs pa/ yid gzhungs pa/</text></item>
<item><p>21a8</p><section>dkon brtsegs</section><text>sangs rgyas thams cad kyis bstod pa/ bsngags pa/ zab mo la bzod pa/ sangs rgyas bye ba khrag khrig 'bum phrag mang po la bsnyen bkur byas pa/ sngon gyi rgyal ba la lhag par bya ba byas pa/ chos thams rab tu 'byed pa'i</text></item>
<item><p>21b1</p><section>dkon brtsegs</section><text>shes pa la mkhas pa ji lta ba bzhin du chos ston pa/ yang dag par smra ba/ de bzhin gshegs pa la gus pa dang bcas pa yin na de mtshon rnon po thogs te/ de bzhin gshegs pa ga la ba der rgyug cing / de bzhin gshegs pa yang</text></item>
<item><p>21b2</p><section>dkon brtsegs</section><text>de skad ces 'jam dpal da ni bsad zin cing legs par bsad zin kyis thong shig ces gsungs pa'i phyir te/ gal te 'di la sangs rgyas zhes bya ba dang / chos zhes bya ba dang / dge 'dun zhes bya ba dang / pha zhes bya ba dang / ma zhes bya ba</text></item>
<item><p>21b3</p><section>dkon brtsegs</section><text>dang / dgra bcom pa zhes bya ba'i chos ther zug tu gnas pa 'ga' zhig yongs su grub par gyur na ni mtshams med pa 'dzin pa de la nges par 'byung ba yang yod par mi 'gyur ba zhig na/ gang gi phyir chos de dag ni med pa log pa/ yang dag pa</text></item>
<item><p>21b4</p><section>dkon brtsegs</section><text>ma yin par bzung ba/ stong pa sgyu ma lta bu yin pas de'i phyir 'di la gang byed par 'gyur ba 'am/ gang la byed par 'gyur ba'i byed pa 'ga' yang med do snyam mo/ /byang chub sems dpa' lnga po de dag gis de ltar shes pa na mi skye ba'i chos</text></item>
<item><p>21b5</p><section>dkon brtsegs</section><text>la bzod pa thob par gyur nas/ de dag dga' ba dang / mchog tu dga' ba de nyid kyis ta la bdun srid tsam du nam mkha' la mngon par 'phags te/ mngon par 'phags nas bcom ldan 'das la tshigs su bcad pa 'di dag gis mngon</text></item>
<item><p>21b6</p><section>dkon brtsegs</section><text>par bstod do/ /chos kun sgyu ma lta bu ste/ /yongs su rtogs pas kun nas bskyed/ /'di la grub pa ma mchis te/ /chos 'di thams cad stong pa lags/ /bdag tu 'du shes rmongs pa rnams/ /log par yongs su rtog par bgyid/ /sngon</text></item>
<item><p>21b7</p><section>dkon brtsegs</section><text>gyi mthar ni mi bzad pa'i/ /sug las bgyis pa de yang dran/ /tshe rabs snga ma rnams su ni/ /pha ma sbyin gnas bkum gyur cing / /dge slong dgra bcom bkum pa yi/ /shin tu mi bzad sug las bgyis/ /sug las de yi rnam smin gyis/ /</text></item>
<item><p>21b8</p><section>dkon brtsegs</section><text>sdug bsngal tshor ba myong gyur cing / /'gyod pa skyes par gyur pa ni/ /chos thos pas ni rnam dag gyur/ /grags chen zug rngu 'byin pa yis/ /bdag cag 'gyod pa bsal mdzad pas/ /gang la nyon mongs ma mchis pa'i/ /chos dbyings</text></item>
<item><p>22a1</p><section>dkon brtsegs</section><text>rjes su rtogs par gyur/ /sangs rgyas thabs la mkhas pa ste/ /thub pa thabs kyi mkhyen pa mnga'/ /thabs des sems can thams cad kyi/ /'gyod pa dag ni rnam par bsal/ /chos rnams rang bzhin stong pas na/ /</text></item>
<item><p>22a2</p><section>dkon brtsegs</section><text>'di la sangs rgyas chos dang yang / /dge 'dun mi dmigs 'di la ni/ /pha ma ma mchis dgra bcom min/ /'di la dgum pa ma mchis te/ /'gum pa 'ga' yang ma mchis lags/ /mnyam nyid ji bzhin 'byung ba ste/ /de ni chos</text></item>
<item><p>22a3</p><section>dkon brtsegs</section><text>rnams mtshan nyid lags/ /'jam dbyangs shes rab chen po pa/ /chos rnams pha rol phyin pa yis/ /mtshon cha rnon po thogs nas ni/ /sangs rgyas ga la bzhugs par brgyugs/ /sangs rgyas ji bzhin mtshon de bzhin/ /de dag</text></item>
<item><p>22a4</p><section>dkon brtsegs</section><text>gnyis ka mtshan nyid gcig /mi skye 'byung ba ma mchis te/ /'di la 'gum pa 'ga' ma mchis/ /mtshon thogs pa'i chos kyi rnam grangs 'di bshad pa na phyogs bcu'i sangs rgyas kyi zhing gang gA'i klung gi bye ma snyed dag rnam pa</text></item>
<item><p>22a5</p><section>dkon brtsegs</section><text>drug tu rab tu g.yos shing sa chen po g.yos pa yang 'jig rten du byung bar gyur to/ /de nas phyogs bcu'i 'jig rten gyi khams kyi sangs rgyas kyi zhing de dag na sangs rgyas bcom ldan 'das gang dag bzhugs te 'tsho zhing gzhes</text></item>
<item><p>22a6</p><section>dkon brtsegs</section><text>pa de dag la rang rang gi bsnyen bkur ba de dag gis zhus pa/ bcom ldan 'das gang gis dog sa chen po g.yos pa 'di lta bu 'di 'jig rten du byung ba 'di su'i mthu lags/ sangs rgyas bcom ldan 'das de dag gis bka' stsal pa/</text></item>
<item><p>22a7</p><section>dkon brtsegs</section><text>rigs kyi bu dag 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba chos ston to/ /'jig rten gyi khams mi mjed de na byang chub</text></item>
<item><p>22a8</p><section>dkon brtsegs</section><text>sems dpa' 'jam dpal gzhon nur gyur pa zhes bya ba bla na med pa yang dag par rdzogs pa'i byang chub las phyir mi ldog pa zhig 'dug pa des 'di lta ste/ byang chub sems dpa' gzhan dag gdul ba'i dbang gi phyir shes rab</text></item>
<item><p>22b1</p><section>dkon brtsegs</section><text>kyi ral gri'i mtshon rnon po thogs te/ bcom ldan 'das de bzhin gshegs pa shAkya thub pa de ga la ba de logs su brgyugs so/ /de nas sangs rgyas bcom ldan 'das de dag gis shes rab kyi mtshon las brtsams te/ ci nas kyang</text></item>
<item><p>22b2</p><section>dkon brtsegs</section><text>sems can dpag tu med pa dag mig rnam par dag pa dang / sems rnam par grol ba dang / bzod pa skyes pa dang / byang chub la zhugs par gyur pa de de lta de ltar chos bstan to/ /de nas bcom ldan 'das kyis ci nas kyang 'khor</text></item>
<item><p>22b3</p><section>dkon brtsegs</section><text>de na sems can las dang po pa dge ba'i rtsa ba chung ba rnam par rtog pa med pa gang dag 'khod pa de dag gis mtshon de mi mthong zhing chos bstan pa de yang mi thos pa de ltar byin gyi brlabs kyis byin gyis brlabs so/ /de nas gnas brtan</text></item>
<item><p>22b4</p><section>dkon brtsegs</section><text>shA ri'i bus 'jam dpal gzhon nur gyur pa la 'di skad ces smras so/ /'jam dpal khyod kyis ston pa bgrongs pa'i phyir brtul pa'i las mi bzad pa mngon par 'dus byas pa de khyod la gang du rnam par smin par 'gyur/ 'jam</text></item>
<item><p>22b5</p><section>dkon brtsegs</section><text>dpal gyis smras pa/ btsun pa shA ri'i bu de de bzhin no/ /ji skad smras pa de bzhin te/ kho bos las mi bzad pa de lta bu ni byas na de gang du rnam par smin par 'gyur ba'i gnas ni mi shes so/ /btsun pa shA ri'i bu de lta mod kyi sgyu</text></item>
<item><p>22b6</p><section>dkon brtsegs</section><text>ma'i skyes bu'i las gang du rnam par smin par 'gyur ba der kho bo'i yang rnam par smin par 'gyur ro/ /de ci'i phyir zhe na/ btsun pa shA ri'i bu sgyu ma'i skye bu yang ma rtog rnam par mi rtog la/ chos thams cad kyang mi rtog rnam</text></item>
<item><p>22b7</p><section>dkon brtsegs</section><text>par mi rtog pa'i phyir ro/ /btsun pa shA ri'i bu 'di ltar de btsun pa nyid la dris/ khyod kyis ji ltar bzod pa de ltar ston cig /btsun pa mtshon dmigs su yod dam/ shA ri'i bus smras pa/ 'jam dpal de ni ma yin no/ /'jam</text></item>
<item><p>22b8</p><section>dkon brtsegs</section><text>dpal gyis smras pa / btsun pa las dmigs su yod dam/ shA ri'i bus smras pa/ 'jam dpal de ni ma yin no/ /'jam dpal gyis smras pa/ btsun pa rnam par smin pa dmigs su yod dam/ shA ri'i bus smras pa/ 'jam dpal</text></item>
<item><p>23a1</p><section>dkon brtsegs</section><text>de ni ma yin no/ /'jam dpal gyis smras pa/ btsun pa shA ri'i bu mtshon yang med/ las kyang med/ rnam par smin pa yang med na 'o na las de gang du rnam par smin par 'gyur/ shA ri'i bus smras pa/ 'jam</text></item>
<item><p>23a2</p><section>dkon brtsegs</section><text>dpal khyod kyis bsam pa des bstan pa ltar na las de ni gang du yang rnam par smin par mi 'gyur ro/ /de ci'i phyir zhe na/ chos thams cad las med pa/ rnam par smin pa med pa'i phyir ro/ /de nas bcom ldan 'das la gang dag</text></item>
<item><p>23a3</p><section>dkon brtsegs</section><text>phyogs bcu'i 'jig rten gyi khams nas 'dus pa'i byang chub sems dpa' de dag gis gsol pa/ bcom ldan 'das 'jam dpal gzhon nur gyur pa ni ci nas kyang bdag cag gi sangs rgyas kyi zhing dag tu mchi zhing sangs rgyas kyi</text></item>
<item><p>23a4</p><section>dkon brtsegs</section><text>zhing de dag tu chos ston par 'gyur ba de ltar thugs spro bar mdzad du gsol/ de nas 'jam dpal gzhon nur gyur pas byang chub sems dpa' de dag la 'di skad ces smras so/ /rigs kyi bu dag khyed cag je rang rang gi sangs rgyas</text></item>
<item><p>23a5</p><section>dkon brtsegs</section><text>kyi zhing rnams su ltos shig /de nas byang chub sems dpa' de dag gis phyogs bcu kun gyi rang rang gi sangs rgyas kyi zhing rnams su bltas so/ /bltas pa na phyogs bcu kun gyi rang rang gi sangs rgyas kyi zhing de dag nas 'jam</text></item>
<item><p>23a6</p><section>dkon brtsegs</section><text>dpal gzhon nur gyur pa'i sgra snyan pa yang thos/ 'jam dpal gzhon nur gyur pa sangs rgyas bcom ldan 'das de dag gi spyan snga na 'dug cing lha'i bu blo gros rab gnas chos kyi rnam grangs 'di nyid 'dri ba la chos ston pa dang / de dag</text></item>
<item><p>23a7</p><section>dkon brtsegs</section><text>tu byang chub sems dpa' 'dus pa de snyed dang / lha'i bu 'dus pa de snyed kyang mthong ngo / /mthong bas kyang 'di snyam du 'jam dpal gzhon nur gyur pa 'di de ltar sangs rgyas kyi zhing 'di nas kyang mi g.yo la/ thams cad du yang</text></item>
<item><p>23a8</p><section>dkon brtsegs</section><text>bzhin nye bar ston pa ni ngo mtshar to/ /ngo mtshar to snyam du ngo mtshar dang ldan par gyur to/ /de nas 'jam dpal gzhon nur gyur pas byang chub sems dpa' de dag la 'di skad ces smras so/ /rigs kyi bu dag 'di lta ste dper na</text></item>
<item><p>23b1</p><section>dkon brtsegs</section><text>sgyu ma mkhan ni sgyu ma shin tu bslabs pa'i phyir stan las kyang mi g.yo la/ gzugs rnam pa sna tshogs dag kyang ston par byed do/ /de bzhin du byang chub sems dpa' shes rab kyi pha rol du phyin pa la legs par bslabs pa yang</text></item>
<item><p>23b2</p><section>dkon brtsegs</section><text>sgyu ma lta bu'i chos rnams la sangs rgyas kyi zhing ji snyed du bzhin nye bar ston par 'dod pa de snyed du sprul pa dag sprul par byed do/ /de ci'i phyir zhe na/ 'di lta ste/ chos 'di sgyu ma lta bur rig pa'i phyir ro/ /de nas bcom ldan 'das kyis</text></item>
<item><p>23b3</p><section>dkon brtsegs</section><text>'jam dpal gzhon nur gyur pa la bka' stsal pa/ 'jam dpal chos kyi rnam grangs 'di thos pa de ni sangs rgyas 'byung ba dang 'dra'o/ /chos kyi rnam grangs 'di thos pa de ni rgyun du zhugs pa'i 'bras bu dang 'dra'o/ /chos kyi rnam</text></item>
<item><p>23b4</p><section>dkon brtsegs</section><text>grangs 'di thos pa de ni lan cig phyir 'ong ba'i 'bras bu dang 'dra'o/ /chos kyi rnam grangs 'di thos pa de ni phyir mi 'ong ba'i 'bras bu dang 'dra'o/ /chos kyi rnam grangs 'di thos pa de ni dgra bcom pa nyid dang 'dra ste/ 'jam dpal chos</text></item>
<item><p>23b5</p><section>dkon brtsegs</section><text>kyi rnam grangs 'di la mos shing yid ches pa dang / byang chub kyi snying po la 'dug pa gang yin pa de ni 'dra ba yin no/ /'jam dpal gyis gsol pa/ bcom ldan 'das de de bzhin lags ste/ de ni stong pa nyid ji lta ba de ltar 'dra ba lags so/ /</text></item>
<item><p>23b6</p><section>dkon brtsegs</section><text>de ni mtshan ma ma mchis ji lta ba de ltar 'dra ba lags so/ /de ni smon pa ma mchis pa ji lta ba de ltar 'dra ba lags so/ /de ni de bzhin nyid ji lta ba de ltar 'dra ba lags so/ /de ni chos kyi dbyings ji lta ba de ltar 'dra ba lags so/ /</text></item>
<item><p>23b7</p><section>dkon brtsegs</section><text>de ni yang dag pa'i mtha' ji lta ba de ltar 'dra ba lags so/ /de ni mnyam pa nyid ji lta ba de ltar 'dra ba lags so/ /de ni rnam par grol ba ji lta ba de ltar 'dra ba lags so/ /de ni dben pa ji lta ba de ltar 'dra ba lags so/ /de nas</text></item>
<item><p>23b8</p><section>dkon brtsegs</section><text>bcom ldan 'das la 'jam dpal gzhon nur gyur pas de skad ces gsol to/ /bcom ldan 'das chos kyi rnam grangs 'di ci nas kyang ma 'ongs pa'i dus lnga brgya tha mar gyur pa na spyod par 'gyur zhing / rigs kyi bu dang / rigs kyi</text></item>
<item><p>24a1</p><section>dkon brtsegs</section><text>bu mo dag gi rna lam du grag par 'gyur ba de ltar de bzhin gshegs pas byin gyis brlab tu gsol/ de nas de'i tshe stong gsum gyi stong chen po'i 'jig rten gyi khams 'di na lha dang mi rnams kyi rol mo'i sgra gang ji snyed pa de dag</text></item>
<item><p>24a2</p><section>dkon brtsegs</section><text>thams cad ma dkrol bar sgra grag cing shing ljon pa thams cad las kyang me tog sna tshogs dag rab tu rgyas shing lhags par gyur to/ /rdzing bu dag nas kyang pad ma mang po dag rab tu 'thon par gyur to/ /stong gsum gyi stong chen po'i 'jig</text></item>
<item><p>24a3</p><section>dkon brtsegs</section><text>rten gyi khams 'di yang rnam pa drug tu rab tu g.yos shing snang ba chen pos khyab par gyur nas nyi ma dang zla ba 'di dag kyang mi snang bar gyur to/ /lha bye ba 'bum phrag mang po dag kyang dga' zhing mgu la yi rangs te/ steng gi bar snang la 'khod</text></item>
<item><p>24a4</p><section>dkon brtsegs</section><text>nas me tog gi char dag mngon par rab tu 'bebs shing phye ma dang / spos dang / me tog phreng dang / byug pa'i char dag kyang mngon par rab tu 'bebs so/ /sil snyen dag kyang rab tu gsil zhing lha'i glu dbyangs mang po dag kyang bsgrags</text></item>
<item><p>24a5</p><section>dkon brtsegs</section><text>nas thams cad kyis kyang thal mo sbyar ba btud de kha 'thun par tshig 'di skad ces a la la 'jam dpal gzhon nur gyur pas bstan pa'i chos/ a la la chos/ a la la chos/ 'jig rten du chos kyi 'khor lo gnyis pa bskor ba</text></item>
<item><p>24a6</p><section>dkon brtsegs</section><text>yang mthong ngo / /sems can gang dag gis chos kyi rnam grangs 'di thos pa dang / thos nas kyang mos par 'gyur ba de dag ni dge ba'i rtsa ba ngan ngon dang ldan pa ma yin no/ /gang dag gis chos kyi rnam grangs 'di thos nas skrag par</text></item>
<item><p>24a7</p><section>dkon brtsegs</section><text>mi 'gyur ba de dag ni sngon gyi rgyal ba la lhag par bya ba byas pa/ zab mo la bzod pa yin no zhes kyang smras so/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das chos</text></item>
<item><p>24a8</p><section>dkon brtsegs</section><text>kyi rnam grangs 'di byin gyis brlab pa'i slad du snga ltas 'di dag byung ba lags na/ de ni ma 'ongs pa'i dus na spyod par 'gyur ro/ /bcom ldan 'das kyis bka' stsal pa/ 'jam dpal de de bzhin te/ chos kyi rnam grangs 'di</text></item>
<item><p>24b1</p><section>dkon brtsegs</section><text>byin gyis brlab pa'i phyir snga ltas 'di dag byung ba yin no/ /'jam dpal gyis gsol pa/ bcom ldan 'das chos kyi rnam grangs 'di yun ring du gnas par bgyi ba'i slad du bcom ldan 'das kyis bden pa'i byin gyi brlabs mdzad du</text></item>
<item><p>24b2</p><section>dkon brtsegs</section><text>gsol/ bcom ldan 'das kyis bka' stsal pa/ 'jam dpal bden pa dang bden pa'i tshig gang gis rnam par thar pa'i sgo gsum la brten nas rnam par grol ba'i bden pa dang bden pa'i tshig des chos kyi rnam grangs 'di</text></item>
<item><p>24b3</p><section>dkon brtsegs</section><text>ma 'ongs pa'i dus lnga brgya tha ma na spyod par gyur cig /'jam dpal gyis gsol pa/ bcom ldan 'das bden pa dang bden pa'i tshig gang gis bdag ma mchis pa dang / sems can ma mchis pa dang / srog ma mchis pa</text></item>
<item><p>24b4</p><section>dkon brtsegs</section><text>dang / gang zag ma mchis pa dang / shed las skyes ma mchis pa dang / shed bu ma mchis pa dang / kun nas nyon mongs pa ma mchis dang / rnam par byang pa ma mchis pa'i bden pa dang bden pa'i tshig des chos kyi</text></item>
<item><p>24b5</p><section>dkon brtsegs</section><text>rnam grangs 'di ma 'ongs pa'i dus lnga brgya tha ma na spyod par gyur cig /bcom ldan 'das bden pa dang bden pa'i tshig gang gis 'dod chags ma mchis pa dang / zhe sdang ma mchis pa dang / gti mug ma mchis pa dang /</text></item>
<item><p>24b6</p><section>dkon brtsegs</section><text>ming ma mchis pa dang / gzugs ma mchis pa dang / sgyu ma mchis pa dang / lta ba ma mchis pa dang / srid pa ma mchis pa dang / srid pa yongs su 'tshal ba ma mchis pa dang / lus ma mchis pa dang / lus su gdags</text></item>
<item><p>24b7</p><section>dkon brtsegs</section><text>pa ma mchis pa dang / sems ma mchis pa dang / sems su gdags pa ma mchis pa dang / dran pa ma mchis pa dang / dran par bgyid pa dag ma mchis pa dang / dran pa nye bar gzhag pa dag ma mchis pa dang / gzhag</text></item>
<item><p>24b8</p><section>dkon brtsegs</section><text>pa ma mchis pa dang / nye bar gzhag pa ma mchis pa dang / gzugs ma mchis pa dang / tshor ba ma mchis pa dang / 'du shes ma mchis pa dang / 'du byed rnams ma mchis pa dang / rnam par shes pa ma mchis pa dang /</text></item>
<item><p>25a1</p><section>dkon brtsegs</section><text>mig ma mchis pa dang / gzugs ma mchis pa dang / rna ba ma mchis pa dang / sgra ma mchis pa dang / sna ma mchis pa dang / dri ma mchis pa dang / lce ma mchis pa dang / ro ma mchis pa dang / lus ma mchis pa dang /</text></item>
<item><p>25a2</p><section>dkon brtsegs</section><text>reg ma mchis pa dang / yid ma mchis pa dang / chos ma mchis pa dang / 'dod pa'i khams ma mchis pa dang / gzugs kyi khams ma mchis pa dang / gzugs med pa'i khams ma mchis pa dang / 'di la rtag pa ma mchis pa</text></item>
<item><p>25a3</p><section>dkon brtsegs</section><text>dang / chad pa ma mchis pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig /bcom ldan 'das bden pa dang bden pa'i tshig gang gis rgyun du zhugs pa ma mchis pa</text></item>
<item><p>25a4</p><section>dkon brtsegs</section><text>dang / rgyun du zhugs pa'i 'bras bu ma mchis pa dang / lan cig phyir 'ong ba ma mchis pa dang / lan cig phyir 'ong ba'i 'bras bu ma mchis pa dang / phyir mi 'ong ba ma mchis pa dang / phyir mi 'ong ba'i 'bras bu ma mchis pa dang /</text></item>
<item><p>25a5</p><section>dkon brtsegs</section><text>dgra bcom pa ma mchis pa dang / dgra bcom pa'i chos rnams ma mchis pa dang / rang sangs rgyas ma mchis pa dang / rang sangs rgyas kyi chos rnams ma mchis pa dang / de bzhin gshegs pa ma mchis pa dang / de bzhin</text></item>
<item><p>25a6</p><section>dkon brtsegs</section><text>gshegs pa'i chos rnams ma mchis pa dang / stobs rnams ma mchis pa dang / mi 'jigs pa rnams ma mchi dang / ye shes ma mchis pa dang / rnam par shes pa ma mchis pa dang / stong pa nyid ma mchis pa dang /</text></item>
<item><p>25a7</p><section>dkon brtsegs</section><text>mtshan ma ma mchis pa ma mchis pa dang / smon pa ma mchis pa ma mchis pa dang / 'dod chags dang bral ba nyid ma mchis pa dang / rang bzhin ma mchis pa dang / 'thob pa ma mchis pa dang / mngon sum du bgyi ba ma mchis pa dang /</text></item>
<item><p>25a8</p><section>dkon brtsegs</section><text>mngon par rtogs pa ma mchis pa dang / rig pa ma mchis pa dang / rnam par grol ba ma mchis pa dang / 'gram ma mchis pa dang / pha rol ma mchis pa dang / tshu rol ma mchis pa dang / thar pa ma mchis pa dang / ming ma</text></item>
<item><p>25b1</p><section>dkon brtsegs</section><text>mchis pa dang / ming du gdags pa ma mchis pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig /bcom ldan 'das bden pa dang bden pa'i tshig gang gis chos</text></item>
<item><p>25b2</p><section>dkon brtsegs</section><text>bstan pa 'dis 'ga' yang ma sbyar/ ma grol mi sbyor/ mi 'grol ba'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig /bcom ldan 'das bden pa dang bden pa'i</text></item>
<item><p>25b3</p><section>dkon brtsegs</section><text>tshig gang gis sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis sems can 'ga' yang ma bkrol/ yongs su mya ngan las ma bzlas pa de dag gis sems can 'ga' yang ma</text></item>
<item><p>25b4</p><section>dkon brtsegs</section><text>brnyes/ ma bshig /chos 'ga' yang ma bskyed/ ma bkag /rnam par ma bshig /ma bskyod pa dang / ma 'ongs pa'i de bzhin gshegs pa dgra bcom pa yang dag par rdzogs pa'i sangs rgyas de dag gis sems can 'ga'</text></item>
<item><p>25b5</p><section>dkon brtsegs</section><text>yang 'grol bar mi 'gyur/ yongs su mya ngan las zlo bar mi 'gyur/ de dag gis sems can yang brnyes par mi 'gyur/ 'jig par mi 'gyur/ chos 'ga' yang skyed par mi 'gyur/ 'gog par mi 'gyur/ rnam par 'jig par</text></item>
<item><p>25b6</p><section>dkon brtsegs</section><text>mi 'gyur/ bskyod par mi 'gyur ba dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas de dag gis sems can 'ga' yang mi 'grol/ yongs su mya ngan las mi zlo/ de dag gis</text></item>
<item><p>25b7</p><section>dkon brtsegs</section><text>sems can 'ga' yang mi brnyes/ mi 'jig /chos 'ga' yang mi skyed/ mi 'gog /rnam par mi 'jig mi bskyod pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur</text></item>
<item><p>25b8</p><section>dkon brtsegs</section><text>cig /bcom ldan 'das bden pa dang bden pa'i tshig gang gis chos bstan pa 'di la cung zad kyang ma smras/ ma brjod/ ma bshad/ ma bstan/ ma brtags/ ma bsgrags/ ma bsnyad/ ma smos/ ma bzlas shing / chos bstan pa 'di</text></item>
<item><p>26a1</p><section>dkon brtsegs</section><text>la yi ge gcig kyang ma brjod la/ chos bstan pa 'di gang gis kyang ma mnyan/ 'ga' yang nyan par mi 'gyur/ 'ga' yang rnam par grol bar mi 'gyur ba'i bden pa dang bden pa'i tshig</text></item>
<item><p>26a2</p><section>dkon brtsegs</section><text>des chos kyi rnam grangs 'di ma 'ongs pa'i dus lnga brgya tha ma na 'dzam bu'i gling na spyod par gyur cig /bcom ldan 'das bden pa dang bden pa'i tshig gang gis 'di la tshul khrims ma mchis pa dang / tshul khrims</text></item>
<item><p>26a3</p><section>dkon brtsegs</section><text>kyi 'bras bu ma mchis pa dang / ting nge 'dzin ma mchis pa dang / ting nge 'dzin gyi gnas ma mchis pa dang / shes rab ma mchis pa dang / shes rab kyi dbang po ma mchis pa dang / rnam par grol ba ma mchis</text></item>
<item><p>26a4</p><section>dkon brtsegs</section><text>pa dang / rnam par grol ba'i ye shes ma mchis pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na 'dzam bu'i gling na spyod par gyur cig /bcom ldan 'das bden pa</text></item>
<item><p>26a5</p><section>dkon brtsegs</section><text>dang bden pa'i tshig gang gis byang chub sems dpa' sbyin pa stsol bar mi bgyid/ tshul khrims srung bar mi bgyid/ bzod pa sgrub par mi bgyid/ brtson 'grus rtsom par mi bgyid/ bsam gtan rnams</text></item>
<item><p>26a6</p><section>dkon brtsegs</section><text>sgom par mi bgyid/ shes rab spyod par mi bgyid/ byang chub don du gnyer bar mi bgyid/ yang dag pa la 'jug par mi bgyid/ byang chub thob par mi bgyid/ stobs rnams thob par mi bgyid/</text></item>
<item><p>26a7</p><section>dkon brtsegs</section><text>mi 'jigs pa rnams thob par mi bgyid/ dbang po rnams thob par mi bgyid/ so so yang dag par rig pa rnams thob par mi bgyid/ chos kyi 'khor lo skor bar mi bgyid/ sems can grol</text></item>
<item><p>26a8</p><section>dkon brtsegs</section><text>bar mi bgyid/ smra bar mi bgyid pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na/ 'dzam bu'i gling na spyod par gyur cig /de nas de'i tshe stong gsum gyi stong</text></item>
<item><p>26b1</p><section>dkon brtsegs</section><text>chen po'i 'jig rten gyi khams 'di rnam pa drug tu rab tu g.yos par gyur to/ /de nas bcom ldan 'das la byang chub sems dpa' byams pas 'di skad ces gsol to/ /bcom ldan 'das 'jig rten du dog sa cher</text></item>
<item><p>26b2</p><section>dkon brtsegs</section><text>g.yos par gyur pa 'di'i rgyu ni gang lags rkyen ni gang lags/ de skad ces gsol pa dang / bcom ldan 'das kyis byang chub sems dpa' byams pa la 'di skad ces bka' stsal to/ /byams pa dman pa la mos pa'i</text></item>
<item><p>26b3</p><section>dkon brtsegs</section><text>sems can 'di dag 'dzin par mi 'gyur na ma legs kyis thong shig /de skad ces bka' stsal pa dang / bcom ldan 'das la byang chub sems dpa' byams pas 'di skad ces gsol to/ /bcom ldan 'das skye bo mang po la sman</text></item>
<item><p>26b4</p><section>dkon brtsegs</section><text>pa dang / skye bo mang po la bde ba dang / lha dang mi rnams kyi don gyi slad du bshad du gsol/ bcom ldan 'das kyis bka' stsal pa/ byams pa chos kyi rnam grangs 'di ni sa phyogs 'di nyid du sangs rgyas bye ba khrag khrig 'bum phrag</text></item>
<item><p>26b5</p><section>dkon brtsegs</section><text>bdun bcu rtsa bzhis bstan te/ thams cad du yang 'jam dpal gzhon nur gyur pa dang / lha'i bu blo gros rab gnas kyis zhus so/ /byams pas gsol pa/ bcom ldan 'das 'jam dpal gzhon nur gyur pa dang / lha'i bu</text></item>
<item><p>26b6</p><section>dkon brtsegs</section><text>blo gros rab gnas kyis chos kyi rnam grangs 'di thos nas ji srid cig lags/ bcom ldan 'das kyis bka' stsal pa/ byams pa rigs kyi bu 'di dag gis bskal pa grangs med pa phrag 'bum 'das pa na de bzhin</text></item>
<item><p>26b7</p><section>dkon brtsegs</section><text>gshegs pa kun nas me tog mngon par 'phags pa seng ge'i rtsal gyi yon tan phung po zhes bya ba las chos kyi rnam grangs 'di thos so/ /chos kyi rnam grangs 'di bshad pa na sems can gang gA'i klung gi bye ma snyed dag</text></item>
<item><p>26b8</p><section>dkon brtsegs</section><text>bla na med pa yang dag par rdzogs pa'i byang chub tu sems skyes so/ /de'i nyis gyur snyed kyis ni phyir mi ldog pa'i bzod pa thob bo/ /de'i nyis gyur snyed kyis ni chos rnams la chos kyi mig rdul med cing dri ma dang bral ba rnams par dag go/</text></item>
<item><p>27a1</p><section>dkon brtsegs</section><text>bcom ldan 'das kyis de skad ces bka' stsal nas dge slong de dag dang / 'jam dpal gzhon nur gyur pa dang / lha'i bu blo gros rab gnas dang / ji ltar 'dus pa'i byang chub sems dpa' de dag dang / lha'i bu de dag dang / tshe dang</text></item>
<item><p>27a2</p><section>dkon brtsegs</section><text>ldan pa shA ri'i bu dang / gnas brtan 'od srung chen po dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i</text></item>
<item><p>27a3</p><section>dkon brtsegs</section><text>chos kyi rnam grangs le'u stong phrag brgya pa las lha'i bu blo gros rab gnas kyis zhus pa zhes bya ba'i le'u ste sum bcu rtsa drug pa rdzogs so// // ban de klu'i rgyal mtshan gyis zhus pa/ / @#//'phags pa dkon mchog brtsegs pa</text></item>
<item><p>27a4</p><section>dkon brtsegs</section><text>chen po'i chos kyi rnam grangs le'u stong phrag brgya pa las le'u sum bcu rtsa bdun pa ste 'phags pa seng ges zhus pa/ sho lo ka drug bcu/ @#/ /rgya gar skad du/ Ar+ya sing ha pa ri pr-i ts+tshA nA ma ma hA yA na sU tra/ bod skad du/ 'phags pa</text></item>
<item><p>27a5</p><section>dkon brtsegs</section><text>seng ges zhus pa zhes bya ba theg pa chen po'i mdo/ sangs rgyas dang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge</text></item>
<item><p>27a6</p><section>dkon brtsegs</section><text>slong stong nyis brgya lnga bcu'i dge slong gi dge 'dun chen po dang thabs gcig tu bzhugs te/ byang chub sems dpa'i dge 'dun chen po dang yang thabs gcig go/ /thams cad mkhyen cing thams cad gzigs/ /rgyal ba gang zag mtshungs pa</text></item>
<item><p>27a7</p><section>dkon brtsegs</section><text>med/ /rgyal po ma skyes dgra yi bu/ /seng ge zhes ni grags pa zhig /tshong dpon bu pho lnga brgya yis/ /mdun du bdar te lhan cig tu/ /rgyal po'i khab nas de byung nas/ /rgyal po'i 'byor pa chen po yis/ /gser las byas pa'i gdugs thogs te/ /</text></item>
<item><p>27a8</p><section>dkon brtsegs</section><text>rdzogs sangs rgyas kyi gan song nas/ /zhabs la mgo bos phyag 'tshal te/ /lnga brgya po yis gdugs de dag /tshang bar thub pa che la phul/ /kun kyang byang chub don du zhugs/ /rdzogs sangs rgyas kyi mthu yis ni/ /de dag mi 'jigs skyes gyur nas/ /</text></item>
<item><p>27b1</p><section>dkon brtsegs</section><text>seng ges thal mo sbyar byas te/ /rdzogs sangs rgyas la zhus pa ni/ /byang chub sems dpa'i spyod pa gang / /de ni 'dren pas bdag la gsungs/ /gang gis mdzes par 'gyur ba lags/ /gang gis rdzus te skye bar 'gyur/ /skye ba dran par ji ltar 'gyur/ /</text></item>
<item><p>27b2</p><section>dkon brtsegs</section><text>thub pa chen pos lung bstan gsol/ /de dag lhag bsam ye shes kyis/ /mkhyen nas sangs rgyas lung bstan pa/ /byang chub sems dpa' spyod gang zhes/ /khyod kyis dris pa de bstan to/ /bzod pa yis ni mdzes par 'gyur/ /tshangs par spyad</text></item>
<item><p>27b3</p><section>dkon brtsegs</section><text>pas rdzus te skye/ /chos kyi sbyin pas skye ba dran/ /gzhon nu de ltar shes par gyis/ /gang gis sum bcu rtsa gnyis mtshan/ /dpe byad bzang po brgyad bcu dang / /gser mdog 'dra ba'i lus 'gyur zhing / /de mthong sems can dga' bar 'gyur/ /</text></item>
<item><p>27b4</p><section>dkon brtsegs</section><text>sbyin pa kun gyis mtshan du 'gyur/ /byams pas de bzhin dpe byad bzang / /sems can kun la sems mnyam pas/ /rgyal ba gser gyi mdog 'drar 'gyur/ /gzungs ni gang gis thob par 'gyur/ /gang gis ting 'dzin skye 'gyur lags/ /</text></item>
<item><p>27b5</p><section>dkon brtsegs</section><text>gzung ba'i tshig tu gang gis 'gyur/ /thub pa chen pos lung bstan gsol/ /chos la bzod pas gzungs rnams 'thob/ /sems bsgoms pas ni ting 'dzin skye/ /kyal ba'i tshig rnams spang byas na/ /gzung bar 'os pa'i tshig tu 'gyur/ /</text></item>
<item><p>27b6</p><section>dkon brtsegs</section><text>dran dang ldan par ji ltar 'gyur/ /thub pa ji ltar blo gros ldan/ /ji ltar chos spyod 'gyur ba lags/ /skye bu dam pa mkhas cis 'gyur/ /g.yo med pas ni dran ldan 'gyur/ /don la sems pas blo gros ldan/ /gus dang bcas</text></item>
<item><p>27b7</p><section>dkon brtsegs</section><text>pas chos spyod 'gyur/ /chos kyi mtshan nyid rtogs pas mkhas/ /'jig rten mgon po'i spyan sngar ni/ /las gang gis ni skye bar 'gyur/ /'jig rten mgon gyi mngon sum du/ /zhu ba zhu bar ji ltar 'gyur/ /gang</text></item>
<item><p>27b8</p><section>dkon brtsegs</section><text>zhig chos kyi sbyin pa la/ /nam yang bar chad mi byed pa/ /de ni des na myur rab tu/ /'jig rten mgon dang phrad par 'gyur/ /gang gis mi khom spong bar 'gyur/ /gang gis bzang 'gror mchi 'gyur lags/ /</text></item>
<item><p>28a1</p><section>dkon brtsegs</section><text>skye ba kun du skye ba na/ /bag mchis par ni ji ltar 'gyur/ /dad pas mi khom spong par 'gyur/ /tshul khrims kyis ni bzang 'gror 'gro/ /stong pa nyid ni bsgom byas na/ /rtag tu bag dang ldan par 'gyur/ /thub pa byang chub sems dpa' rnams/ /</text></item>
<item><p>28a2</p><section>dkon brtsegs</section><text>ji ltar las rnams dag par 'gyur/ /ji ltar bdud kyi snyis mi thogs/ /ji ltar chos kyi phongs 'gyur spong / /rnam par grol bas las rnams dag /brtson 'grus kyis ni bdud 'dul 'gyur/ /ci smras de bzhin byed pas ni/ /chos kyis phongs pa</text></item>
<item><p>28a3</p><section>dkon brtsegs</section><text>spong bar 'gyur/ /ka la ping ka'i sgra snyan dang / /tshangs pa'i dbyangs 'drar ji ltar 'gyur/ /thub pa mos pa sna tshogs kyi/ /sems can rnams ni gang gis dga'/ /bden par smras pas tshangs pa'i dbyangs/ /ngag rtsub spangs pas sgra snyan 'gyur/ /kyal</text></item>
<item><p>28a4</p><section>dkon brtsegs</section><text>ba'i tshig dang phra ma rnams/ /spangs pas sems can dga' bar 'gyur/ /ji ltar tshe ring 'gyur ba lags/ /bro nad nyung bar ji ltar 'gyur/ /rnam par 'dren pa gang gis na/ /g.yog 'khor rnams ni mi phyed 'gyur/ /gsod pa mi byed tshe ring 'gyur/ /</text></item>
<item><p>28a5</p><section>dkon brtsegs</section><text>mi 'tshe bas ni nad nyung 'gyur/ /mi mthun pa dag bsdums byas na/ /g.yog 'khor rnams ni mi phyed 'gyur/ /don rnams ji ltar 'grub 'gyur lags/ /gang gis longs spyod mi nyams 'gyur/ /gang dang gang du skye ba der/ /dbang chen grags par ji ltar</text></item>
<item><p>28a6</p><section>dkon brtsegs</section><text>'gyur/ /chags pa med pas don rnams 'grub/ /ser sna med pas longs spyod 'phel/ /gang dang gang du skye ba der/ /phrag dog med pas dbang cher grags/ /ji ltar lha yi mig 'thob 'gyur/ /lha yi rna ba ji ltar 'thob/ /</text></item>
<item><p>28a7</p><section>dkon brtsegs</section><text>sems can 'chi 'pho skye ba dag /'dren pa gang gis 'tshal bar 'gyur/ /mar me byin pas mig 'thob 'gyur/ /rol mo'i sgra yis rna ba dag /'chi 'pho skye shes ye shes kyis/ /de dag de ltar 'grub par 'gyur/ /</text></item>
<item><p>28a8</p><section>dkon brtsegs</section><text>'dren pa byang chub sems dpa' yi/ /zag pa gang gis pas par 'gyur/ /tshe rabs snga dran cis 'gyur lags/ /rdzu 'phrul ci yis 'thob par 'gyur/ /bzhon pa byin pas rdzu 'phrul 'thob/ /dran pa bsgoms</text></item>
<item><p>28b1</p><section>dkon brtsegs</section><text>pas rjes su dran/ /mtha' gnyis rab tu spang byas na/ /zag pa zad par reg par 'gyur/ /gang gis zhing ni phun sum tshogs/ /cis ni dge 'dun phun sum tshogs/ /gang gis phun sum tshogs 'od 'gyur/ /gang gis phyogs bcur lhang nger</text></item>
<item><p>28b2</p><section>dkon brtsegs</section><text>gda'/ /smon lam gyis ni phun sum zhing / /bsdu bas dge 'dun phun sum tshogs/ /'dir ni rin chen gdugs phul bas/ /phyogs bcur lhang nger snang bar 'gyur/ /chos rnams thams cad bsdu ba ni/ /</text></item>
<item><p>28b3</p><section>dkon brtsegs</section><text>chos gang gis ni thob par 'gyur/ /gang dang gang du skyes pa der/ /byang chub sems dpa' dga' ba 'thob/ /sems can thams cad thar bya'i phyir/ /byang chub don du sems btud pa/ /des ni chos rnams</text></item>
<item><p>28b4</p><section>dkon brtsegs</section><text>bsdu ba 'thob/ /der ni dga' ba 'ang 'thob par 'gyur/ /bslab pa ci 'dra bslabs pa dang / /sems ni ci 'dra bsgoms pa yis/ /thub pa chen po khyod 'dra ba'i/ /ston pa thams cad mkhyen par 'gyur/ /</text></item>
<item><p>28b5</p><section>dkon brtsegs</section><text>sems can ma lus thams cad la/ /mnyam pa'i sems nyid bslabs pa dang / mnyam par sems ni bsgoms pas na/ /thams cad zil gnon rgyal bar 'gyur/ /skye ba kun tu byang chub sems/ /</text></item>
<item><p>28b6</p><section>dkon brtsegs</section><text>rmi lam na yang sems de ni/ /'dor mi 'gyur na ma nyal tshe/ /smos ci 'tshal bar gang gis 'gyur/ /grong dang grong khyer rnams su'am/ /gang du gnas pa'i yul rnams su/ /byang chub la ni yang dag 'dzud/ /</text></item>
<item><p>28b7</p><section>dkon brtsegs</section><text>des na sems 'dor mi 'gyur ro/ /gang dang gang du skye bar yang / /ji ltar stobs ni cher 'gyur zhing / /rtag tu mthu yis 'phags pa dang / /bdud rnams bye bas mi tshugs 'gyur/ /'dir ni snying po lnga byin</text></item>
<item><p>28b8</p><section>dkon brtsegs</section><text>zhing / /skrag la mi 'jigs byin na ni/ /gang dang gang du skye bar yang / /des ni stobs ni cher 'gyur te/ /rtag tu mthu yis 'phags pa dang / /bdud rnams bye bas mi tshugs so/ /</text></item>
<item><p>29a1</p><section>dkon brtsegs</section><text>byang chub sems dpa'i spyod pa de/ /'jig rten mgon gyis mngon sum du/ /lung bstan pa 'di thos nas su/ /seng ge yid ni dga' bar 'gyur/ /seng ge grogs dang lhan cig tu/ /'di skad</text></item>
<item><p>29a2</p><section>dkon brtsegs</section><text>kyi ni tshig smras te/ /spyod pa bstan pa 'di la ni/ /bdag cag rjes su bslab par bgyi/ /de nas sangs rgyas 'dzum mdzad de/ /stong gsum po yang g.yos gyur nas/ /ma pham pas ni sangs rgyas la/ /</text></item>
<item><p>29a3</p><section>dkon brtsegs</section><text>ci zhig slad du 'dzum mdzad pa/ /thub chen lung bstan gsol zhes zhus/ /de skad zhu ba zhus pa dang / /ma pham pa la sangs rgyas kyis/ /'di skad ces ni bka' stsal to/ /gang gi phyir ni 'dzum mdzad pa/ /</text></item>
<item><p>29a4</p><section>dkon brtsegs</section><text>ma pham nga las 'dir nyon cig /sangs rgyas bye ba brgyad bcu dang / /gzhan yang khrag khrig phrag bcu la/ /byang chub don du 'dus nas ni/ /mi yi 'dren pa rnams la mchod/ /rdzogs pa'i sangs rgyas rkang</text></item>
<item><p>29a5</p><section>dkon brtsegs</section><text>gnyis mchog /mar me mdzad pa tshun chad du/ /bram ze'i khye'u 'di dag rnams/ /nga yis yongs su smin par byas/ /snang ba che zhes bya ba yi/ /bskal pa mdzes pa 'byung 'gyur te/ /de dag</text></item>
<item><p>29a6</p><section>dkon brtsegs</section><text>bskal pa gcig de la/ /rnam par 'dren par 'gyur ba ste/ /ye shes rtog gi rgyal mtshan zhes/ /'jig rten 'dren pa rnams su 'gyur/ /'od dpag med kyi bkod pa ltar/ /de dag gi yang de 'drar 'gyur/ /</text></item>
<item><p>29a7</p><section>dkon brtsegs</section><text>byams pa nas ni bzung nas su/ /bskal pa sum brgya tshang bar ni/ /de yi bar du dus kun du/ /rtag tu sangs rgyas phrad par 'gyur/ /'di dag byang chub thob pa yi/ /ming ni gang sus thos pa rnams/ /</text></item>
<item><p>29a8</p><section>dkon brtsegs</section><text>de dag thams cad 'jig rten du/ /kun mkhyen gang zag mtshungs med 'gyur/ /gang zhig lung bstan 'di thos nas/ /mos pa skyed par byed pa ni/ /'jig rten gsum po 'di dag na/ /de dang mtshungs</text></item>
<item><p>29b1</p><section>dkon brtsegs</section><text>pa'i bsod nams med/ /gang gis bskal pa drug stong du/ /sangs rgyas zhing rnams thams cad du/ /rin chen rnams kyis bkang byas nas/ /byang chub phyir 'dir byin pa bas/ /gang gis chos kyi rnam</text></item>
<item><p>29b2</p><section>dkon brtsegs</section><text>grangs 'di/ /thos nas byang chub phyir 'jug na/ /sngar smos pa yi bsod nams kyis/ /grangs dang char yang mi phod do/ /chos 'di bshad pa'i tshe na ni/ /'jig rten mgon po'i mthu yis ni/ /</text></item>
<item><p>29b3</p><section>dkon brtsegs</section><text>lha rnams me tog char pa 'bebs/ /stong gsum po yang g.yos par 'gyur/ /seng ge grogs dang bcas pa yis/ /mngon par shes pa lnga thob nas/ /nyin bdun par du mchod byas nas/ /bstan</text></item>
<item><p>29b4</p><section>dkon brtsegs</section><text>pa la ni rab tu byung / /de dag kun kyis ting 'dzin 'thob/ /zad mi shes pa'i gzungs kyang thob/ /sems can rnams kyi don byed de/ /sangs rgyas chos la 'dzud par byed/ /chos kyi rnam grangs</text></item>
<item><p>29b5</p><section>dkon brtsegs</section><text>'di bstan pa na sems can bye ba phrag brgyad bcu byang chub mchog la zhugs so/ /bcom ldan 'das kyis de skad ces bka' stsal nas/ seng ge grogs dang bcas pa dang / lha dang mi dang lha ma yin dang /</text></item>
<item><p>29b6</p><section>dkon brtsegs</section><text>dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa dkon mchog brtsegs pa chen po'i</text></item>
<item><p>29b7</p><section>dkon brtsegs</section><text>chos kyi rnams grangs le'u stong phrag brgya pa las seng ges zhus pa'i le'u zhes bya ste sum bcu rtsa bdun pa rdzogs so// //</text></item>
<item><p>29b8</p><section>dkon brtsegs</section><text>rgya gar gyi mkhan po dA na shI la dang / mu ni bar ma dang / zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa// //</text></item>
<item><p>30a1</p><section>dkon brtsegs</section><text>'phags pa dkon mchog brtsegs pa chen po'i chos kyi rnams grangs le'u stong phrag brgya pa las le'u sum bcu rtsa brgyad pa ste sangs rgyas thams cad kyi gsang chen thabs la mkhas pa byang chub</text></item>
<item><p>30a2</p><section>dkon brtsegs</section><text>sems dpa' ye shes dam pas zhus pa/ /bam po dang po/ rgya gar skad du/ Ar+ya sarba bud d+ha ma hA ra ha s+yo pA ya kau sha l+ya dz+nyA nod ta ra bo d+hi sa twa pa ri</text></item>
<item><p>30a3</p><section>dkon brtsegs</section><text>pr-its+tsha pa ri brta nA ma mahA yA na sU tra/ bod skad du/ 'phags pa sangs rgyas thams cad kyi gsang chen thabs la mkhas pa byang chub sems dpa' ye shes dam pas zhus</text></item>
<item><p>30a4</p><section>dkon brtsegs</section><text>pa'i le'u zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>30a5</p><section>dkon brtsegs</section><text>ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ slob pa dang mi slob pa'i dge slong brgyad stong gi dge 'dun chen po dang / byang chub sems</text></item>
<item><p>30a6</p><section>dkon brtsegs</section><text>dpa' sems dpa' chen po khri drug stong thams cad kyang mngon par shes pa gzungs thob pa/ spobs pa thogs pa med pa/ mngon par shes pa sgrub pa la mkhas pa/ mi skye ba'i</text></item>
<item><p>30a7</p><section>dkon brtsegs</section><text>chos la bzod pa thob pa/ yon tan 'bum phrag du ma dang ldan pa'i byang chub sems dpa' sha stag dang thabs gcig tu bzhugs te/ des nas bcom ldan 'das phye ma red kyi dus kyi tshe nang du</text></item>
<item><p>30a8</p><section>dkon brtsegs</section><text>yang dag 'jog las bzhengs nas ring po ma lon par 'khor 'bum phrag du mas yongs su bskor cing mdun gyis bltas nas chos ston te/ tshangs par spyod pa/ thog mar dge ba/</text></item>
<item><p>30b1</p><section>dkon brtsegs</section><text>bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba yang dag par ston to/ /</text></item>
<item><p>30b2</p><section>dkon brtsegs</section><text>de'i tshe na byang chub sems dpa' sems dpa' chen po ye shes dam pa zhes bya ba 'khor de nyid du 'dus te 'dug par gyur to/ /de nas byang chub sems dpa' sems dpa' chen po ye shes dam</text></item>
<item><p>30b3</p><section>dkon brtsegs</section><text>pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan</text></item>
<item><p>30b4</p><section>dkon brtsegs</section><text>'das la de skad ces gsol to/ /gal te zhus nas zhu ba lung bstan pa'i slad du bcom ldan 'das kyi bdag la skabs dbye bar gnang na/ bcom ldan 'das</text></item>
<item><p>30b5</p><section>dkon brtsegs</section><text>de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang / bcom ldan 'das</text></item>
<item><p>30b6</p><section>dkon brtsegs</section><text>kyis byang chub sems dpa' sems dpa' chen po ye shes dam pa la 'di skad ces bka' stsal to/ /rigs kyi bu khyod ci dang ci 'dod pa de bzhin gshegs pa la dris</text></item>
<item><p>30b7</p><section>dkon brtsegs</section><text>shig dang / ngas dris pa de dang de nyid kyi lung bstan pas khyod kyi sems rangs par bya'o/ /de skad ces bka' stsal pa dang / bcom ldan 'das la byang chub</text></item>
<item><p>30b8</p><section>dkon brtsegs</section><text>sems dpa' sems dpa' chen po ye shes dam pas 'di skad ces gsol to/ /btsun pa bcom ldan 'das byang chub sems dpa' sems dpa' chen po</text></item>
<item><p>31a1</p><section>dkon brtsegs</section><text>rnams kyi thabs la mkhas pa thabs la mkhas pa zhes bgyi na thabs la mkhas pa de gang lags/ btsun pa bcom ldan 'das ji ltar na byang chub sems dpa'</text></item>
<item><p>31a2</p><section>dkon brtsegs</section><text>sems dpa' chen po thams la mkhas pa lags/ de skad ces gsol pa dang / bcom ldan 'das kyi byang chub sems dpa' sems dpa' chen po ye shes</text></item>
<item><p>31a3</p><section>dkon brtsegs</section><text>dam pa la 'di skad ces bka' stsal to/ /rigs kyi bu legs so legs so/ /rigs kyi bu khyod skye bo mang po la phan pa dang / skye bo mang po la bde ba dang / 'jig rten la</text></item>
<item><p>31a4</p><section>dkon brtsegs</section><text>snying brtse ba dang / lha rnams dang / mi rnams kyi skye bo phal po che'i don dang / phan pa dang / bde ba dang / da ltar dang / ma 'ongs pa'i byang chub sems dpa' sems dpa'</text></item>
<item><p>31a5</p><section>dkon brtsegs</section><text>po rnams kyi shes pa rjes su gzung ba dang / sangs rgyas kyi chos thams cad yongs su rdzogs par bya ba dang / 'das pa dang / ma byon pa dang / da ltar byung ba'i sangs rgyas</text></item>
<item><p>31a6</p><section>dkon brtsegs</section><text>bcom ldan 'das rnams kyi dam pa'i chos yongs su gzung ba'i phyir zhugs te/ rigs kyi bu khyod de bzhin gshegs pa la byang chub sems dpa' rnams kyi thabs la mkhas pa</text></item>
<item><p>31a7</p><section>dkon brtsegs</section><text>yongs su dri bar sems pa ni rigs kyi bu yang khyod legs so/ /rigs kyi bu de'i phyir legs par rab tu nyon la tshul bzhin du yid la zung shig dang / ngas byang chub sems dpa'</text></item>
<item><p>31a8</p><section>dkon brtsegs</section><text>sems dpa' chen po rnams kyi thabs la mkhas pa khyod la bshad par bya'o/ /byang chub sems dpa' sems dpa' chen po ye shes dam pas bcom ldan 'das de bzhin no zhes gsol te/</text></item>
<item><p>31b1</p><section>dkon brtsegs</section><text>bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /rigs kyi bu 'di la byang chub sems dpa' sems dpa' chen po thabs la mkhas pa ni</text></item>
<item><p>31b2</p><section>dkon brtsegs</section><text>zan kham gcig tsam yang sems can thams cad la sbyin par byed de/ de ci'i phyir zhe na/ rigs kyi bu 'di la byang chub sems dpa' sems dpa' chen po thabs la mkhas pa ni gang gi tshe dud 'gro'i skye</text></item>
<item><p>31b3</p><section>dkon brtsegs</section><text>gnas su gyur pa la zan kham gcig tsam yang sbyin par byed na de yang thams cad mkhyen pa nyid dang ldan pa'i sems kyis sbyin par byed cing dge ba'i rtsa ba de yang sems can thams cad kyis</text></item>
<item><p>31b4</p><section>dkon brtsegs</section><text>sangs rgyas kyi chos yongs su rdzogs par bya bar yongs su bsngo ba'i phyir ro/ /de rgyu gnyis kyis na sems can thams cad la yongs su bsngo bar byed de/ gnyis gang zhe na/</text></item>
<item><p>31b5</p><section>dkon brtsegs</section><text>thams cad mkhyen pa nyid kyi sems dang / yongs su bsngo ba la mkhas pa nyid kyis te/ rigs kyi bu de ni byang chub sems dpa' sems dpa' chen po'i thabs la mkhas pa</text></item>
<item><p>31b6</p><section>dkon brtsegs</section><text>yin no/ /rigs kyi bu gzhan yang byang chub sems dpa' sems dpa' chen po thabs la mkhas pa ni gzhan gyi dge ba'i rtsa ba mngon par 'dus byas pa la rjes su yi rang</text></item>
<item><p>31b7</p><section>dkon brtsegs</section><text>bar byed cing / rjes su yi rang nas kyang sems can thams cad la yongs su bsngo zhing btang ste yongs su bsngo bar yang byed do/ /de thams cad mkhyen pa nyid du yongs su</text></item>
<item><p>31b8</p><section>dkon brtsegs</section><text>bsngos pa'i dge ba'i rtsa ba des byang chub kyi sems dang bral ba'i sbyin pa po dang / sbyin bdag gang dag yin pa de dag kyang zil gyis gnon par byed la len</text></item>
<item><p>32a1</p><section>dkon brtsegs</section><text>pa po gang dag yin pa de dag kyang zil gyis gnon par byed de/ rigs kyi bu de yang byang chub sems dpa' sems dpa' chen po'i thabs la mkhas pa yin no/ /rigs kyi bu gzhan yang byang chub</text></item>
<item><p>32a2</p><section>dkon brtsegs</section><text>sems dpa' sems dpa' chen po'i thabs la mkhas pa ni phyogs bcu dag na me tog gi shing ljon pa dang / spos kyi shing ljon pa dang / me tog dang / me tog phreng dang / spos dang / phye ma dang / byug pa</text></item>
<item><p>32a3</p><section>dkon brtsegs</section><text>bdag gir ma byas shing yongs su ma bzung ba gang ji snyed pa de dag thams cad bsam pas yongs su bzung zhing yongs su bsdus nas sangs rgyas thams cad la 'bul bar byed cing dge ba'i rtsa ba de</text></item>
<item><p>32a4</p><section>dkon brtsegs</section><text>yang sems can thams cad la gtong bar byed de/ yongs su btang nas kyang thams cad mkhyen pa nyid du yongs su sngo bar byed do/ /phyogs bcu dag na me tog gi shing ljon pa dang / spos kyi</text></item>
<item><p>32a5</p><section>dkon brtsegs</section><text>shing ljon pa dang / me tog dang / me tog phreng dang / spos dang / phye ma dang / byug pa bdag gi dang bcas shing yongs su bzung ba dang / bcas pa gang ji snyed pa de dag thams cad kyi dri rlung gis btab</text></item>
<item><p>32a6</p><section>dkon brtsegs</section><text>pa'i ngad de dag kyang byang chub sems dpa' thabs la mkhas pas sangs rgyas thams cad la 'bul bar byed cing / dge ba'i rtsa ba de yang bdag dang / sems can thams cad kyis thams cad mkhyen pa nyid</text></item>
<item><p>32a7</p><section>dkon brtsegs</section><text>yongs su rdzogs par bya ba'i phyir yongs su bsngo bar byed do/ /de thams cad mkhyen pa nyid du yongs su bsngos pa'i dge ba'i rtsa ba des tshul khrims dang ting nge 'dzin dang / shes rab dang / rnam par grol ba dang / rnam par grol ba'i ye</text></item>
<item><p>32a8</p><section>dkon brtsegs</section><text>shes mthong ba'i phung po dpag tu med pa thob par 'gyur te/ rigs kyi bu de yang byang chub sems dpa' sems dpa' chen po'i thabs la mkhas pa yin no/ /rigs kyi bu gzhan yang byang chub sems dpa' sems dpa'</text></item>
<item><p>32b1</p><section>dkon brtsegs</section><text>chen po thabs la mkhas pa ni phyogs bcu'i 'jig rten gyi khams dag na sems can sdug bsngal gyi tshor ba myong bar gyur pa gang ji snyed pa de dag la byang chub sems dpa' thabs la mkhas pas sems can de dag gi sdug</text></item>
<item><p>32b2</p><section>dkon brtsegs</section><text>bsngal gyi tshor ba de dag thams cad bsdus te 'chags par byed cing / 'di ltar sems can de dag gi sdug bsngal gyi tshor ba gang dag yin pa de dag thams cad bdag gi lus la 'bab par 'gyur zhing sems can de dag</text></item>
<item><p>32b3</p><section>dkon brtsegs</section><text>bde bar gyur cig ces go cha gyon par yang byed do/ /phyogs bcu kun gyis 'jig rten gyi khams dag na sems can bde ba'i tshor ba myong bar gyur pa gang dag yin pa de dag la byang chub sems dpa' thabs la mkhas</text></item>
<item><p>32b4</p><section>dkon brtsegs</section><text>pas de dag yang dag par bsdus te rjes su yi rang bar byed cing / rjes su yi rang nas kyang thams cad mkhyen pa nyid la dmigs pa'i sems bskyed pas sems can thams cad kyis sdug bsngal thams cad rab tu zhi bar bya</text></item>
<item><p>32b5</p><section>dkon brtsegs</section><text>ba'i phyir thams cad mkhyen pa nyid du yongs su sngo bar byed do/ /de dge ba'i rtsa ba des sangs rgyas thams cad kyi bde ba'i yo byad rnams 'thob par 'gyur te/ rigs kyi bu de yang byang chub sems dpa' sems dpa' chen po'i thabs</text></item>
<item><p>32b6</p><section>dkon brtsegs</section><text>la mkhas pa yin no/ /rigs kyi bu gzhan yang byang chub sems dpa' sems dpa' chen po'i thabs la mkhas pa ni de bzhin gshegs pa gcig la phyag byas/ bkur stir byas/ bla mar byas/ ri mor byas/ mchod pa byas/</text></item>
<item><p>32b7</p><section>dkon brtsegs</section><text>bsnyen bkur byas nas 'di ltar so sor rtog par byed de/ sangs rgyas bcom ldan 'das rnams ni chos kyi dbyings gcig las nges par byung ba dang / tshul khrims gcig pa dang / ting nge 'dzin gcig pa dang / shes rab gcig</text></item>
<item><p>32b8</p><section>dkon brtsegs</section><text>pa dang / rnam par grol ba gcig pa dang / rnam par grol ba'i ye shes mthong ba gcig pa dang / ye shes gcig pa dang / rig pa gcig pa yin no zhes so sor rtog par byed do/ /des de ltar so sor brtags nas 'di ltar shes</text></item>
<item><p>33a1</p><section>dkon brtsegs</section><text>par byed de/ de bzhin gshegs pa gcig la phyag byas/ bkur stir byas/ bla mar byas/ ri mor byas/ mchod par byas/ bsnyen bkur byas pas ni bzhin gshegs pa thams cad la</text></item>
<item><p>33a2</p><section>dkon brtsegs</section><text>phyag byas pa dang / bkur sti byas pa dang / ri mor byas pa dang / mchod pa byas pa dang / bsnyen bkur byas par 'gyur ro snyam du shes par byed do/ /byang chub sems dpa' thabs la mkhas pa ni phyogs bcu'i</text></item>
<item><p>33a3</p><section>dkon brtsegs</section><text>sangs rgyas bcom ldan 'das de dag gi mchod pa 'byung bar 'gyur ba gang dag yin pa de dag thams cad bsam pas yongs su bzung nas thams cad mkhyen pa nyid du yongs su bsngo bar byed de/ rigs kyi bu</text></item>
<item><p>33a4</p><section>dkon brtsegs</section><text>de yang byang chub sems dpa' sems dpa' chen po'i thabs la mkhas pa yin no/ /rigs kyi bu gzhan yang byang chub sems dpa' sems dpa' chen po'i thabs la mkhas pa ni gang gi tshe blo tshe rtul bar gyur na yang de bdag</text></item>
<item><p>33a5</p><section>dkon brtsegs</section><text>nyid khyad du gsod par mi byed cing / zhum par mi byed par de tha na tshig bzhi pa'i tshigs su bcad pa gcig tsam la yang 'jug par byed cing de 'di ltar so sor rtog par yang byed de/ tshig bzhi pa'i tshigs su bcad pa gcig po 'di'i</text></item>
<item><p>33a6</p><section>dkon brtsegs</section><text>don gang yin pa de ni gsung rab tu gtogs pa thams cad kyi don yin no zhes so sor rtog par byed do/ /des de ltar tshig bzhi pa'i tshigs su bcad pa gcig kha ton du bslabs nas zhum pa med pa'i sems kyis snying rjes chen po</text></item>
<item><p>33a7</p><section>dkon brtsegs</section><text>bskyed de/ rnyed pa dang / bkur sti dang / grags pa 'dod pa med pas grong dang grong khyer dang / grong rdal dang / yul 'khor dang / rgyal po'i pho brang 'khor dag tu skye bo mang po la tshig bzhi pa'i tshigs su bcad pa de rgya cher yang dag</text></item>
<item><p>33a8</p><section>dkon brtsegs</section><text>par ston par byed cing 'di ltar smon lam 'debs par yang byed de/ sems can gang su dag gis bdag gi tshig bzhi pa'i tshigs su bcad pa 'di thos par gyur pa de dag thams cad bla na med pa yang dag par rdzogs pa'i byang chub du nges par</text></item>
<item><p>33b1</p><section>dkon brtsegs</section><text>gyur cig ces smon lam 'debs par yang byed do/ /de dge ba'i rtsa ba thams cad la mkhas pas yongs su zin pa des sems can thams cad kun dga' bo ltar mang du thos par 'gyur zhing sangs rgyas kyi spobs pa nyid kyang 'thob par 'gyur te/</text></item>
<item><p>33b2</p><section>dkon brtsegs</section><text>rigs kyi bu de yang byang chub sems dpa' sems dpa' chen po'i thabs la mkhas pa yin no/ /rigs kyi bu gzhan yang byang chub sems dpa' sems dpa' chen po'i thabs la mkhas pa ni gal te brgya la brgya lam na dbul por gyur</text></item>
<item><p>33b3</p><section>dkon brtsegs</section><text>na yang des tha na gzhan gyi las kyang byas te/ kha zas nal ze gang tsam yang blangs nas zhum pa med pa'i sems kyis dge 'dun nam/ gang zag la 'bul bar yang byed do/ /phul nas kyang de 'di ltar so sor rtog par byed de/</text></item>
<item><p>33b4</p><section>dkon brtsegs</section><text>bcom ldan 'das kyis sems rgya chen pos byin na sbyin pa yang rgya chen por 'gyur ro zhes gsungs pas na 'di ltar bdag gi sbyin par bya ba'i chos 'di ni chung mod kyi/ thams cad mkhyen pa nyid kyi sems kyis byin pas dpag tu</text></item>
<item><p>33b5</p><section>dkon brtsegs</section><text>med par 'gyur ro snyam du so sor rtog par byed do/ /de thams cad mkhyen pa nyid kyi sems tshad med par gyur pa des kha zas nal ze gang tsam po de sbyin par byed cing / bdag gi dge ba'i rtsa ba 'dis bdag dang sems can thams</text></item>
<item><p>33b6</p><section>dkon brtsegs</section><text>cad 'di lta ste dper na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ji lta ba bzhin du skyes bu chen po'i mtshan ro bro ba'i mchog 'grub par 'gyur zhing lag na rin po che</text></item>
<item><p>33b7</p><section>dkon brtsegs</section><text>grub par gyur cig ces yongs su sngo bar byed do/ /de'i dge ba'i rtsa ba thams cad mkhyen pa nyid du yongs su bsngos pa des byang chub kyi sems dang bral ba'i sems can rnams kyi sbyin pa las byung ba'i bsod nams bya ba'i dngos po yang zil</text></item>
<item><p>33b8</p><section>dkon brtsegs</section><text>gyis gnon par 'gyur la/ skye bu chen po'i mtshan ro bro ba'i mchog kyang 'grub par 'gyur/ lag na rin po che yang 'grub par 'gyur te/ rigs kyi bu de yang byang chub sems dpa' sems dpa' chen po'i thabs la mkhas</text></item>
<item><p>34a1</p><section>dkon brtsegs</section><text>pa yin no/ /rigs kyi bu gzhan yang byang chub sems dpa' sems dpa' chen po thabs la mkhas pa ni gal te nyan thos dang / rang sangs rgyas rnams dang / nyan thos kyi theg pa pa rnams</text></item>
<item><p>34a2</p><section>dkon brtsegs</section><text>dang / rang sangs rgyas kyi theg pa pa rnams dang lhan cig gnas par gyur kyang de dag la dga' bar mi byed cing / gal te byang chub sems dpa' thabs la mkhas pas nyan thos dang rang sangs rgyas rnams la</text></item>
<item><p>34a3</p><section>dkon brtsegs</section><text>bsnyen bkur lhag pa dag yod la/ bdag la de lta ma yin par mthong na yang de rgyu gnyis kyis bdag la rtog par byed de/ gnyis gang zhe na/ byang chub sems dpa' las nges par byung ba ni sangs rgyas bcom ldan 'das</text></item>
<item><p>34a4</p><section>dkon brtsegs</section><text>rnams yin la/ sangs rgyas bcom ldan 'das rnams las nger par byung ba ni nyan thos dang / rang sangs rgyas rnams yin no snyam du bdag nyid la rtog par byed cing / de 'di ltar so sor rtog par byed de/ 'di dag la bsnyen</text></item>
<item><p>34a5</p><section>dkon brtsegs</section><text>bkur ba lhag par dag yod mod kyi/ 'on kyang 'dir ni bdag nyid shin tu mchog dang / shin tu gtso bo yin gyi 'di dag ni ma yin no/ /de dag ni bdag gi pha'i nor gyi phung po la yongs su sbyod par byed pa ma yin pas bdag gis 'di dag la dga' bar yang mi</text></item>
<item><p>34a6</p><section>dkon brtsegs</section><text>bya la/ 'di dag la phrag dog kyang mi bya'o snyam du so sor rtog par byed do/ /des lhag pa'i bsam pas sems bskyed pa des gang gis de bzhin gshegs pa la bsnyen bkur byas kyang khengs par mi 'gyur la/ bsnyen bkur ma byas</text></item>
<item><p>34a7</p><section>dkon brtsegs</section><text>kyang zhum par mi 'gyur zhing sems can thams cad la thugs mnyam pa kun du 'dzin par mdzad pa lta bu'i rjes su chags pa dang / khong khro ba spangs pa 'thob par 'gyur te/ rigs kyi bu de yang byang chub sems dpa' sems</text></item>
<item><p>34a8</p><section>dkon brtsegs</section><text>dpa' chen po'i thabs la mkhas pa yin no/ /rigs kyi bu gzhan yang byang chub sems dpa' sems dpa' chen po thabs la mkhas pa ni sbyin pa sbyin pas pha rol du phyin pa drug po thams cad yongs su rdzogs par byed do/ /</text></item>
<item><p>34b1</p><section>dkon brtsegs</section><text>ji ltar yongs su rdzogs par byed ce na/ 'di la byang chub sems dpa' sems dpa' chen po thabs la mkhas pa ni gang gi tshe slongs mo ba mthong ba na de thams cad mkhyen pa nyid la dmigs te/ ser sna'i sems tshar gcod par</text></item>
<item><p>34b2</p><section>dkon brtsegs</section><text>byed cing gtong ba chen po yang spel bar byed la/ sbyin no snyam pa'i sems kyang skyed pa gang yin pa de ni de'i sbyin pa'i pha rol du phyin pa yin no/ /tshul khrims yang dag par blangs shing tshul khrims dang ldan pa la sbyin pa</text></item>
<item><p>34b3</p><section>dkon brtsegs</section><text>sbyin par byed pa dang / sems can tshul khrims 'chal ba gang dag yin pa de dag tshul khrims la 'god par byed cing sbyin pa sbyin nas 'di ltar bla na med pa yang dag par rdzogs pa'i byang chub la 'god par byed pa gang yin</text></item>
<item><p>34b4</p><section>dkon brtsegs</section><text>pa de ni de'i tshul khrims kyi pha rol du phyin pa yin no/ /byams pa'i sems dang / phan pa'i sems dang / ma 'dres pa'i sems dang / ma 'khrugs pa'i sems dang / le lo med pa'i sems dang / rnyog pa med pa'i sems dang /</text></item>
<item><p>34b5</p><section>dkon brtsegs</section><text>snyoms pa'i sems kyis sbyin pa sbyin par byed pa gang yin pa de ni de'i bzod pa'i pha rol tu phyin pa yin no/ /bza' ba dang / bca' ba dang / btung ba dang / bldag pa dang / myang ba dag la mngon par gus pa yang dag par sgrub par</text></item>
<item><p>34b6</p><section>dkon brtsegs</section><text>byed cing rtsol bar byed pa dang / lus kyis zhal ta byed pa dang / sems kyis zhal ta byed pa dang / ldang ba dang / 'gro ba dang / 'ong bar byed pa gang yin pa de ni de'i brtson 'grus kyi pha rol du phyin pa yin no/ /byin pa gang yin</text></item>
<item><p>34b7</p><section>dkon brtsegs</section><text>pa de la sems rtse gcig pa nyid dang / dga' ba dang / yid bde ba dang / mchog tu dga' ba'i bsam pa dang / rnam par g.yeng ba med pa gang yin pa de ni de'i bsam gtan gyi pha rol tu phyin pa yin no/ /byin pa byin nas chos</text></item>
<item><p>34b8</p><section>dkon brtsegs</section><text>nyid kyi rjes su yang dag par gzhol bar byed de/ sus byin/ su la byin/ ci zhig byin/ 'di'i rnam par smin pa sus myong bar 'gyur zhes chos nyid kyi rjes su yang dag par gzhol bar byed cing des de ltar yongs su btsal nas</text></item>
<item><p>35a1</p><section>dkon brtsegs</section><text>kyang gang gis byin pa dang / gang la byin pa dang / ci zhig byin pa dang / de'i rnam par smin pa myong bar byed pa gang yin pa'i chos 'ga' yang mi dmigs pa gang yin pa de ni de'i shes rab kyi pha rol du phyin pa</text></item>
<item><p>35a2</p><section>dkon brtsegs</section><text>yin to/ /rigs kyi bu de ltar na byang chub sems dpa' sems dpa' chen po thabs la mkhas pa ni sbyin pa sbyin pas kyang pha rol du phyin pa drug po thams cad yongs su rdzogs par byed pa yin no/ /de nas bcom ldan 'das</text></item>
<item><p>35a3</p><section>dkon brtsegs</section><text>la byang chub sems dpa' sems dpa' chen po ye shes dam pas 'di skad ces gsol to/ /btsun pa bcom ldan 'das de ltar byang chub sems dpa' sems dpa' chen po thabs la mkhas pas sbyin pa gang gis</text></item>
<item><p>35a4</p><section>dkon brtsegs</section><text>sems can rnams kyang 'khor ba las yongs su 'dzin par bgyid la/ sbyin pa de nyid kyis sangs rgyas kyi chos thams cad kyang yongs su 'dzin par bgyid pa'i byang chub sems dpa' sems dpa' chen po rnams</text></item>
<item><p>35a5</p><section>dkon brtsegs</section><text>kyi thabs la mkhas pa de ni ngo mtshar lags so/ /bcom ldan 'das kyis bka' stsal pa/ rigs kyi bu de de bzhin no/ /ji skad smras pa de bzhin te/ byang chub sems dpa' sems dpa' chen po thabs la</text></item>
<item><p>35a6</p><section>dkon brtsegs</section><text>mkhas pa ni thabs la mkhas pa dang / thabs la mkhas pa'i pha rol tu phyin pas sbyin pa chung ngu yang chen por byed la/ chen po ni dpag tu med pa dang / grangs med par byed do/ /de nas bcom ldan 'das kyis yang</text></item>
<item><p>35a7</p><section>dkon brtsegs</section><text>byang chub sems dpa' sems dpa' chen po ye shes dam pa la de skad ces bka' stsal to/ /rigs kyi bu gzhan yang byang chub sems dpa' sems dpa' chen po thabs la mkhas pa ni gal te brgya la brgya lam</text></item>
<item><p>35a8</p><section>dkon brtsegs</section><text>na sdig pa'i grogs po'i dbang ngam/ sems kun du rmongs pas nyes pa byung na yang de 'di ltar so sor slob ste/ gal te bdag phung po dang / khams dang / skye mched 'di dag nyid kyis yongs su mya ngan las 'das par</text></item>
<item><p>35b1</p><section>dkon brtsegs</section><text>gyur na ni de lta na bdag gis yongs su gdung bar bya dgos par 'gyur bas bdag gis 'di ltar go cha bgo bar bya ste/ bdag sems can rnams yongs su smin par bya ba'i phyir phyi ma'i mtha'i mu'i bar du 'khor bar</text></item>
<item><p>35b2</p><section>dkon brtsegs</section><text>'khor bar bya ba la bdag gis sems zhum par mi bya/ 'jigs par mi bya/ sems skrag par mi bya/ yongs su gdung bar mi bya zhing / ji lta ji ltar 'khor ba na 'khor bar 'gyur ba de lta de ltar sems can yongs su smin par bya</text></item>
<item><p>35b3</p><section>dkon brtsegs</section><text>ba dang / nyes pa 'di yang chos bzhin du phyir bya zhing phyin chad nyes pa mi 'byung bar bya ba dang / bdag gis sems can thams cad kyang nyes pa las dbyung ba'i phyir chos bstan par bya'o zhes go cha gyon par byed do/ /rigs kyi bu</text></item>
<item><p>35b4</p><section>dkon brtsegs</section><text>yongs su brtag pa nye bar bzung na byang chub sems dpa' rab tu byung ba ni gal te rtsa ba'i nyes pa bzhi po thams cad byung bar gyur na yang thabs la mkhas pa des sel bar byed na/ rigs kyi bu nga ni byang chub</text></item>
<item><p>35b5</p><section>dkon brtsegs</section><text>sems dpa' la nyes pa med ces smra'o/ /de skad ces bka' stsal pa dang / bcom ldan 'das la byang chub sems dpa' sems dpa' chen po ye shes dam pas 'di skad ces gsol to/ /btsun pa bcom ldan 'das</text></item>
<item><p>35b6</p><section>dkon brtsegs</section><text>ji ltar na byang chub sems dpa' nongs pa dang bcas pa lags so/ /bcom ldan 'das kyi bka' stsal pa/ rigs kyis bu 'di ltar byang chub sems dpa' so sor thar pa'i bslab pa la slob par byed na bskal</text></item>
<item><p>35b7</p><section>dkon brtsegs</section><text>pa 'bum gyi bar du rtsa ba dang 'bras bu za bar byed cing sems can thams cad kyi legs par smras pa dang / nyes par smras so cog bzod par byed du zin kyang / nyon thos dang / rang sangs rgyas dang ldan pa'i yid la</text></item>
<item><p>35b8</p><section>dkon brtsegs</section><text>byed pa dag gis gnas par gyur na/ rigs kyi bu de ni byang chub sems dpa'i rtsa ba'i nyes pa lci ba zhes bya'o/ /rigs kyi bu 'di lta ste dper na nyan thos kyi theg pa pa'i gang zag rtsa ba'i nyes pa byung bar gyur</text></item>
<item><p>36a1</p><section>dkon brtsegs</section><text>pa ni phung po dang / khams dang / skye mched de dag kyis yongs su mya ngan las 'da' bar 'gyur ba'i skal pa med pa de bzhin du byang chub sems dpa' yang nyan thos dang / rang sangs rgyas dang</text></item>
<item><p>36a2</p><section>dkon brtsegs</section><text>ldan pa'i yid la byed pa dag ma bshags ma spangs kyi bar du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i skal pa med cing sangs rgyas kyi sa 'thob par</text></item>
<item><p>36a3</p><section>dkon brtsegs</section><text>'gyur ba'i skal pa med de de ni gnas med do/ /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa bcom ldan 'das de bzhin gshegs pa ni sems can</text></item>
<item><p>36a4</p><section>dkon brtsegs</section><text>thams cad kyi ston pa lags te/ mi mkhyen pa 'am/ ma gzigs pa 'am/ thugs su ma chud pa 'am/ mngon gsum du ma mdzad pa cung zad mi mnga' lags mod kyi/ 'on kyang de bzhin gshegs pas 'di skad</text></item>
<item><p>36a5</p><section>dkon brtsegs</section><text>ces dge slong gis nyes pa byung ba mthong na bcab par mi bya bar tshangs pa mtshungs par spyod pa gzhan dag gam/ de bzhin gshegs pa'i spyan sngar smros shig ces bka' stsal pas/ btsun pa bcom ldan 'das bdag</text></item>
<item><p>36a6</p><section>dkon brtsegs</section><text>mnyan yod kyi grong khyer chen por thar chags su bsod snyoms kyi slad du mchi ba na/ grong khyer gzhan zhig na byang chub sems dpa' tshogs can rab mchog rgyal po zhes bgyi ba khri'i steng na bud med zhig dang lhan cig</text></item>
<item><p>36a7</p><section>dkon brtsegs</section><text>mchis pa mthong ba de dag byams pa dang ldan pa dang / nongs pa ma mchis pa'i sems kyis bcom ldan 'das la gsol lags so/ /tshe dang ldan pa kun dga' bos tshig 'di skad ces gsol nas ring po ma lon par de nas de'i</text></item>
<item><p>36a8</p><section>dkon brtsegs</section><text>mod la sa chen po 'di rnam pa drug tu rab tu g.yos par gyur to/ /de nas de'i tshe byang chub sems dpa' tshogs can rab mchog rgyal pos bcom ldan 'das kyi spyan sngar seng ge bar snang la ta la bdun srid tsam du 'phags te 'dug</text></item>
<item><p>36b1</p><section>dkon brtsegs</section><text>nas tshe dang ldan pa kun dga' bo la 'di skad ces smras so/ /tshe dang ldan pa kun dga' bo 'di ji snyam du sems/ nyes pa'i chos dang ldan pa bar snang la 'dug par nus snyam 'am/ kun dga' bos smras</text></item>
<item><p>36b2</p><section>dkon brtsegs</section><text>pa/ rigs kyi bu de ni mi nus so/ /byang chub sems dpa' tshogs can rab mchog rgyal pos smras pa/ tshe dang ldan pa kun dga' bo 'on kyang de bzhin gshegs pa mngon du gyur pa 'di la ji ltar na byang chub</text></item>
<item><p>36b3</p><section>dkon brtsegs</section><text>sems dpa' nyes pa'i chos dang ldan pa dris shig /de nas tshe dang ldan pa kun dga' bo yul yul por gyur nas bcom ldan 'das kyi zhabs la gtugs te bcom ldan 'das la 'di skad ces gsol to/ /</text></item>
<item><p>36b4</p><section>dkon brtsegs</section><text>btsun pa bcom ldan 'das bdag gis gtso bo chen po 'di lta bu la nongs pa yongs su glengs pa gang lags pa'i nongs pa la nongs par 'chags shing mchis na/ btsun pa bcom ldan 'das kyis bdag</text></item>
<item><p>36b5</p><section>dkon brtsegs</section><text>gi nongs pa la nongs par bshags pa gang lags pa de nongs pa la nongs par yongs su gzung du gsol/ de nas bcom ldan 'das kyi tshe dang ldan pa kun dga' bo la 'di skad ces bka' stsal to/ /kun dga'</text></item>
<item><p>36b6</p><section>dkon brtsegs</section><text>bo khyod theg pa chen po la yang dag par zhugs pa'i skyes bu dam pa dag la nyes pa'i 'du shes ma skyed cig /kun dga' bo 'di lta ste/ dper na nyan thos kyi theg pa pa'i gang zag gcig pu zla med par zhi gnas kyi</text></item>
<item><p>36b7</p><section>dkon brtsegs</section><text>gnas pas gnas par byed pa ni zag pa zad pa mngon sum du bya ba la bar chad med par 'gyur ba de bzhin du/ kun dga' bo byang chub sems dpa' sems dpa' chen po thabs la mkhas pa thams cad</text></item>
<item><p>36b8</p><section>dkon brtsegs</section><text>mkhyen pa nyid kyi sems dang ldan pa bud med kyi 'khor dam pa'i nang na 'dug cing dga' ba dang / rtse ba dang / dga' mgur spyod par byed pa yang thams cad mkhyen pa nyid la bar du gcod pa med par rig par</text></item>
<item><p>37a1</p><section>dkon brtsegs</section><text>bya'o/ /de ci'i phyir zhe na/ kun dga' bo byang chub sems dpa' sems dpa' chen po thabs la mkhas pa ni dkon mchog gsum mo/ gsum gang zhe na/ sangs rgyas dkon mchog dang / chos dkon</text></item>
<item><p>37a2</p><section>dkon brtsegs</section><text>mchog dang / dge 'dun dkon mchog dang / bla na med pa yang dag par rdzogs pa'i byang chub la ma bkod pa'i g.yog 'khor gang yin pa de mi 'dzin pa'i phyir ro/ /kun dga' bo gang gi tshe khyod kyis byang chub</text></item>
<item><p>37a3</p><section>dkon brtsegs</section><text>sems dpa'i theg pa pa'i rigs kyi bu 'am rigs kyi bu mo thams cad mkhyen pa nyid kyi sems dang ma bral ba 'dod pa'i yon tan lnga po dag gis rtse ba dang / dga' ba dang / dga' mgur spyod par byed pa mthong na</text></item>
<item><p>37a4</p><section>dkon brtsegs</section><text>kun dga' bo khyod kyis skyes bu dam pa de ni de bzhin gshegs pa lta bu'i dbang po lnga dang ldan zhing gnas pa yin par shes par bya'o/ /kun dga' bo gang gi phyir byang chub sems dpa' tshogs can rab mchog rgyal po khri</text></item>
<item><p>37a5</p><section>dkon brtsegs</section><text>gcig gi steng na bud med dang lhan cig 'dug par gyur pa yang nyon cig /kun dga' bo bud med de ni 'das pa'i dus na tshe rabs lnga brgya na byang chub sems dpa' tshogs can rab mchog rgyal po'i chung mar gyur te/ de sngon</text></item>
<item><p>37a6</p><section>dkon brtsegs</section><text>gyi tshul bzhin ma yin pa de nyid kyis rigs kyi bu de la lhag par sems kyis 'bral bar gyur kyang byang chub sems dpa' tshogs can rab mchog rgyal po de'i dpal dang / gzi brjid dang / tshul khrims kyi stobs</text></item>
<item><p>37a7</p><section>dkon brtsegs</section><text>bskyed pa mthong nas/ gnas ngan len gyi tshig brjod par ma nus nas de gcig pu dben par 'dug pa na 'di lta bu'i sems skyes par gyur te/ gal te byang chub sems dpa' tshogs can rab mchog rgyal po</text></item>
<item><p>37a8</p><section>dkon brtsegs</section><text>bdag dang lhan cig khri gcig gi steng na 'dug par gyur na bdag gis kyang bla na med pa yang dag par rdzogs pa'i byang chub tu sems bskyed par bya'o snyam mo/ /de nas byang chub sems dpa' tshogs can</text></item>
<item><p>37b1</p><section>dkon brtsegs</section><text>rab mchog rgyal pos sring mo de'i sems kyi yongs su rtog pa sems kyis shes nas de nyid kyi mtshan mo 'das pa dang snga dro'i dus kyi tshe sham thabs dang chos gos bgos te lhung bzed thogs nas mnyan yod gyi grong</text></item>
<item><p>37b2</p><section>dkon brtsegs</section><text>khyer chen por bsod snyoms kyi phyir zhugs so/ /de mnyan yod kyi grong khyer chen por bsod snyoms kyi phyir rgyu ba na sring mo de'i khyim ga la ba der zhugs nas nang gi sa'i khams gang yin pa dang / phyi rol gyi sa'i khams</text></item>
<item><p>37b3</p><section>dkon brtsegs</section><text>gang yin pa'i sa'i khams de dag ni gcig pa yin pa'i chos kyi sgo 'dis sems dang mnyam pa'i sems kyis lag pa g.yas pas sring mo de bzung ste khri gcig la 'khod do/ /'khod ma thag tu ngas de'i tshe</text></item>
<item><p>37b4</p><section>dkon brtsegs</section><text>tshigs su bcad pa 'di yang smras so/ /sangs rgyas 'dod pa bsngags mi mdzad/ /de ni byis pa'i spyod yul min/ /'dod la sred pa spangs byas na/ /mi mchog sangs rgyas rnams su 'gyur/ /kun dga' bo</text></item>
<item><p>37b5</p><section>dkon brtsegs</section><text>de na sring mo des tshigs su bcad pa de thos nas dga' ba dang mchog tu dga' ba skyes te/ khri de las babs nas byang chub sems dpa' tshogs can rab mchog rgyal po'i rkang pa la gtugs te/ de'i tshe tshigs su bcad</text></item>
<item><p>37b6</p><section>dkon brtsegs</section><text>pa 'di skad ces smras so/ /'dod gang sangs rgyas smad pa dag /slan chad don du gnyer mi bgyid/ /'dod la sred pa spang bgyis nas/ /mi mchog sangs rgyas grub gyur cig /bdag gi sems kyis gang bsams</text></item>
<item><p>37b7</p><section>dkon brtsegs</section><text>pa'i/ /nongs pa de ni khyod la 'chags/ /srog chags kun la sman slad du/ /bdag ni byang chub 'dun pa skyed/ /kun dga' bo de ltar byang chub sems dpa' tshogs can rab mchog rgyal pos thabs la mkhas pa</text></item>
<item><p>37b8</p><section>dkon brtsegs</section><text>des sring mo de bla na med pa yang dag par rdzogs pa'i byang chub yang dag par bstan/ yang dag par gzengs bstod/ yang dag par 'dzin du bcug /yang dag par rab tu bzhag nas stan las langs te song ngo / /</text></item>
<item><p>38a1</p><section>dkon brtsegs</section><text>kun dga' bo de'i lhag pa'i bsam pa'i khyad par la ltos/ kun dga' bo nga ni sring mo de 'di nas shi 'phos nas bud med kyi lus bsgyur te bskal pa grangs med pa 'bum phrag dgu bcu rtsa</text></item>
<item><p>38a2</p><section>dkon brtsegs</section><text>dgu 'das pa'i 'og tu de bzhin gshegs pa dgra bcom pa yang dag par rdzogs pa'i sangs rgyas kun nas ldang ba dang bral ba zhes bya bar 'gyur te/ 'jig rten du 'byung bar 'gyur zhing des</text></item>
<item><p>38a3</p><section>dkon brtsegs</section><text>byang chub thob pa'i sangs rgyas kyi zhing de na sems can mi dge ba'i kun nas ldang ba'i sems dang ldan pa 'ga' yang 'byung bar mi 'gyur bar lung ston to/ /kun dga' bo rnam grangs des kyang 'di ltar</text></item>
<item><p>38a4</p><section>dkon brtsegs</section><text>byang chub sems dpa' ni 'khor gang bzung na log par ltung ba'i chos su 'gyur ba de 'dzin par mi byed par rig par bya'o/ /de nas byang chub sems dpa' tshogs can rab mchog rgyal po bar</text></item>
<item><p>38a5</p><section>dkon brtsegs</section><text>snang de las babs te/ bcom ldan 'das kyi zhabs la mgo bos phyag 'tshal nas bcom ldan 'das la 'di skad ces gsol to/ /btsun pa bcom ldan 'das byang chub sems dpas ni thabs</text></item>
<item><p>38a6</p><section>dkon brtsegs</section><text>la mkhas pa dang snying rje chen po la gnas par bgyi lags te/ btsun pa bcom ldan 'das 'dis bdag ni 'di snyam du gal te byang chub sems dpas ni sems can gcig gi dge ba'i rtsa ba yang</text></item>
<item><p>38a7</p><section>dkon brtsegs</section><text>dag par bskyed pa'i slad du 'di lta bu'i nongs pa 'byung bar 'gyur zhing nongs pa ji lta bu byung bas bskal pa 'bum gyi bar du sems can dmyal ba chen por sreg par 'gyur yang / btsun pa bcom ldan 'das</text></item>
<item><p>38a8</p><section>dkon brtsegs</section><text>byang chub sems dpas ni nongs pa 'byung ba de dang / sems can dmyal ba'i sdug bsngal de la spro bar bgyi lags kyi/ sems can gcig po de'i dge ba'i rtsa ba yongs su gtang ba la ni ma lags so/ /</text></item>
<item><p>38b1</p><section>dkon brtsegs</section><text>snyam du sems lags so/ /de nas bcom ldan 'das kyis byang chub sems dpa' tshogs can rab mchog rgyal po la legs so zhes bya ba byin te/ skye bu dam pa legs so legs so/ /byang chub sems dpa' snying rje chen po de lta bu</text></item>
<item><p>38b2</p><section>dkon brtsegs</section><text>dang ldan pa ni nyes pa'i chos dang ldan pa yang mi 'gyur la/ nyes pa thams cad spong bar yang byed do/ /de ci'i phyir zhe na/ rigs kyi bu ngas mngon par shes pa'i phyir te/ 'das pa'i dus na bskal pa grangs med pa'i</text></item>
<item><p>38b3</p><section>dkon brtsegs</section><text>yang ches grangs med pa/ rgya che ba/ dpag tu med pa/ bsam gyis mi khyab pa/ de'i pha rol gyi yang ches pha rol du gyur pa de'i tshe de'i dus na bram ze'i khye'u skar ma zhes bya ba zhig byung bar gyur te/ des lo bzhi khri nyis stong gi</text></item>
<item><p>38b4</p><section>dkon brtsegs</section><text>bar du nags 'dab dag tu tshangs par spyod pa spyad pa byas nas des lo bzhi khri nyis stong po de dag 'das pa dang rgyal po'i pho brang legs 'byor ces bya bar zhugs so/ /des grong khyer chen po der zhugs pa na tshong dpon gyi bu mo</text></item>
<item><p>38b5</p><section>dkon brtsegs</section><text>zhig gis bram ze'i khye'u gzugs bzang ba/ mdzes pa/ blta na sdug pa de mthong nas de 'dod pa la 'dod chags kyis kun nas dkris pa'i sems kyis bram ze'i khye'u de'i mdun du rab tu brgyugs te rkang pa la gtugs so/ /</text></item>
<item><p>38b6</p><section>dkon brtsegs</section><text>rigs kyi bu de nas bram ze'i khye'u skar ma des bu mo de la 'di skad ces smras so/ /sring mo khyod ci 'dod des de la 'di skad ces smras so/ /bram ze'i khye'u kho mo ni khyod 'tshal lo/ /des de la 'di skad ces smras so/ /sring mo kho bo ni 'dod</text></item>
<item><p>38b7</p><section>dkon brtsegs</section><text>pa rnams don du gnyer ba ma yin gyi/ kho bo ni tshangs par spyod pa yin no/ /des de la di skad ces smras so/ /bram ze'i khye'u gal te khyod dang lhan cig tu 'grogs par mi 'gyur ba lta na bdag 'gum par 'gyur lags so/ /</text></item>
<item><p>38b8</p><section>dkon brtsegs</section><text>de nas bram ze'i khye'u skar ma 'di snyam du sems par gyur te/ bdag gis lo bzhi khri nyis stong gi bar du tshangs par spyod pa spyad nas deng brtul zhugs gzhig pa 'di ni bdag gi tshul dang 'thun pa ma yin no snyam nas/ des bu mo de mthus spangs</text></item>
<item><p>39a1</p><section>dkon brtsegs</section><text>te bor nas gom pa bdun bor ba dang / de'i gom pa bdun pa la gnas pa'i tshe snying rje skyes par gyur nas 'di ltar bdag gi brtul zhugs bshig ste sems can dmyal bar 'gro bar gyur kyang bdag gis sems</text></item>
<item><p>39a2</p><section>dkon brtsegs</section><text>can dmyal ba'i sdug bsngal myong bar 'gyur ba de bzod par bya zhig bu mo 'di bor bar 'gyur ba dang / 'chi ba'i dus byed par mi 'gyur bar bya gor ma chags snyam mo/ /rigs kyi bu de nas bram ze'i khye'u skar ma de de nas phyir log ste/</text></item>
<item><p>39a3</p><section>dkon brtsegs</section><text>lag pa g.yas pas bu mo de bzung ste/ de la 'di skad ces smras so/ /bzang mo longs shig dang kho bos khyod ci 'dod pa bzhin bya'o/ /de nas bram ze'i khye'u skar ma de lo bcu gnyis kyi bar du de'i khyim na gnas nas yang</text></item>
<item><p>39a4</p><section>dkon brtsegs</section><text>mngon par byung ste/ tshangs pa'i gnas pa bzhi bskyed nas de nas shi 'phos ma thag tu tshangs pa'i 'jig rten du skyes bar gyur to/ /rigs kyi bu de'i tshe de'i dus na bram ze'i khye'u skar ma zhes bya bar gyur pa de gzhan yin snyam</text></item>
<item><p>39a5</p><section>dkon brtsegs</section><text>du khyod yid gnyis dang the tshom za bar gyur na khyod kyis de ltar mi blta'o/ /de ci'i phyir zhe na/ nga nyid de'i tshe de'i dus na bram ze'i khye'u skar ma zhes bya ba der gyur to/ /shAkya'i bu mos 'tsho ma ni de'i tshe de'i dus na tshong dpon gyi</text></item>
<item><p>39a6</p><section>dkon brtsegs</section><text>bu mor gyur to/ /rigs kyi bu ngas snying rje chen po dang ldan pa'i sems bskyed pa des cung zad tsam zhig 'dod pa dang ldan par byas pas kyang bskal pa khrir 'khor ba bsnyil cing spangs par 'gyur ro/ /rigs kyi bu sems can</text></item>
<item><p>39a7</p><section>dkon brtsegs</section><text>gzhan dag gi sems can dmyal bar 'gro bar 'gyur ba'i las gang yin pa de yang byang chub sems dpa' thabs la mkhas pa la tshangs pa'i 'jig rten du skye bar 'gyur ba la ltos/ de nas bcom ldan 'das kyis yang byang</text></item>
<item><p>39a8</p><section>dkon brtsegs</section><text>chub sems dpa' sems dpa' chen po ye shes dam pa la 'di skad ces bka' stsal to/ /rigs kyi bu gal te dge slong shA ri'i bu dang / maud gal gyi bu dag thabs la mkhas pa yin par gyur na ni dge slong ko ka li ka yang sems can</text></item>
<item><p>39b1</p><section>dkon brtsegs</section><text>dmyal bar 'gro bar mi 'gyur ro/ /de ci'i phyir zhe na/ rigs kyi bu ngas mngon par shes pa'i phyir te/ sngon 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas 'khor ba</text></item>
<item><p>39b2</p><section>dkon brtsegs</section><text>'jig gi gsung rab la dge slong dri med ces bya ba chos smra ba zhig byung bar gyur to/ /de dgon pa'i phug zhig na gnas so/ /de dang ha cang yang mi ring ba na drang srong lnga brgya zhig kyang gnas te/ de'i tshe na dus ma yin</text></item>
<item><p>39b3</p><section>dkon brtsegs</section><text>bar sprin chen po 'dus shing char chen po babs par 'gyur to/ /de nas bud med gnyis shig grong bar gyi lam na 'dug pa de gnyis char pa de bskyab pa'i phyir dge slong dri med gnas pa'i phug tu zhugs te/ phug de</text></item>
<item><p>39b4</p><section>dkon brtsegs</section><text>nas phyir byung ba dang / drang srong lnga brgya tsam po de dag gis bud med de gnyis dge slong dri med kyi phug nas phyir byung ba mthong ngo / /mthong nas kyang drang srong lnga brgya tsam po de dag 'di snyam du e ma'o dge slong dri</text></item>
<item><p>39b5</p><section>dkon brtsegs</section><text>med 'di ni sdig pa 'dod pa mi tshangs par spyod pa yin no snyam nas thab dang zhe sdang gi 'du shes skye bar 'gyur to/ /de nas dge slong dri med kyis drang srong lnga brgya tsam po de dag gi sems kyi yongs su rtog pa</text></item>
<item><p>39b6</p><section>dkon brtsegs</section><text>sems kyis shes nas de'i tshe steng gi bar snang gi nam mkha' la ta la bdun srid tsam du mngon par 'phags te 'dug pa drang srong de dag gis mthong nas de dag 'di snyam du sems te/ bdag cag gi bstan bcos dag</text></item>
<item><p>39b7</p><section>dkon brtsegs</section><text>las mi tshangs par spyod pas ni steng gi bar snang la mngon par 'phags te 'dug par mi nus so zhes 'byung snyam nas/ de dag gi de'i mod la dge slong dri med kyi rkang pa la yan lag lngas gtugs te nyes pa la</text></item>
<item><p>39b8</p><section>dkon brtsegs</section><text>nyes par bshags so/ /rigs kyi bu gal te dge slong dri med de de'i tshe steng gi bar snang la mngon par 'phags te 'dug par ma gyur na ni drang srong lnga brgya tsam po de dag rang rang gi lus de nyid kyis</text></item>
<item><p>40a1</p><section>dkon brtsegs</section><text>sems can dmyal ba chen por lhung bar 'gyur ro/ /rigs kyi bu 'di ji snyam du sems/ de'i tshe de'i dus na dge slong dri med ces bya bar gyur pa de gzhan zhig yin snyam du khyod yid gnyis dang the tshom za bar gyur</text></item>
<item><p>40a2</p><section>dkon brtsegs</section><text>na khyod kyis de ltar mi blta'o/ /de ci'i phyir zhe na/ byang chub sems dpa' byams pa 'di de'i tshe de'i dus na dge slong dri med ces bya ba der gyur to/ /rigs kyi bu rnam grangs des na khyod kyis 'di ltar gal te dge slong shA ri'i</text></item>
<item><p>40a3</p><section>dkon brtsegs</section><text>bu dang / maud gal gyi bu gnyis de'i tshe steng gi bar snang la mngon par 'phags te 'dug par gyur na ni dge slong ko ka li ka yang sems can dmyal bar 'gro bar mi 'gyur bar rigs par bya'o/ /rigs kyi bu rnam grangs des</text></item>
<item><p>40a4</p><section>dkon brtsegs</section><text>kyang khyed kyis 'di ltar gang du byang chub sems dpa' thabs la mkhas pa'i ye shes 'jug par 'gyur ba de ni nyan thos dang / rang sangs rgyas thams cad kyis ma yin par rig par bya'o/ /rigs kyi bu 'di lta ste dper na smad 'tshong ma</text></item>
<item><p>40a5</p><section>dkon brtsegs</section><text>sgyu rtsal drug bcu bzhi'i bya ba shes shing legs par lobs pa ni de'i 'og tu nor 'dod pa'i phyir skye bu gzhan gyi drung du ci nas kyang bdag nyid yongs su gtang zhing dga' ba ston pa dang / ji srid du skye bu de las don</text></item>
<item><p>40a6</p><section>dkon brtsegs</section><text>thams cad ma bsgrubs kyi bar du de la yo byad thams cad kyang sri bar mi byed pa de lta de ltar gnas par byed do/ /de nas don bsgrubs zin pa'i 'og tu ni de la mi lta mi sems par spong bar byed cing de bzhi de las 'gyod</text></item>
<item><p>40a7</p><section>dkon brtsegs</section><text>pa'i sems gcig tsam yang 'byung bar mi 'gyur ba de bzhin du rigs kyi bu byang chub sems dpa' thabs la mkhas pa yang thabs la mkhas pa des sems can 'di dag yongs su smin par bya'o zhes bya bar shes te/ rnam grangs</text></item>
<item><p>40a8</p><section>dkon brtsegs</section><text>des sems can de dag gi bsam pa ji lta ba bzhin du drung du sbyor bar byed cing de dag la yo byad thams cad mi sri bar byed do/ /sems can rnams kyi dge ba la dga' bas bdag nyid kyang yongs su gtong bar byed kyi yo byad la dga'</text></item>
<item><p>40b1</p><section>dkon brtsegs</section><text>bas ni ma yin no/ /gang gi tshe kye ma sems can 'di dag ni dge ba'i rtsa ba byas par gyur pa dag ste/ 'di dag gis phyis yongs su nyams par byed mi nus par shes na ni de'i 'og tu 'dod pa'i dga' ba dang rtsed mo thams cad</text></item>
<item><p>40b2</p><section>dkon brtsegs</section><text>la mi lta bar spangs te 'gro zhing de de dang 'brel ba'i sems la gnas par mi byed do/ /rigs kyi bu 'di lta ste dper na mes yongs su gdungs pa'i sa bon rnams ni kha dog yongs su nyams pa med pa la myu gu 'byung</text></item>
<item><p>40b3</p><section>dkon brtsegs</section><text>ba'i skal pa med pa de bzhin du rigs kyi bu byang chub sems dpa'i nyon mongs pa rnams kyang stong pa nyid dang / mtshan ma med pa dang / smon pa med pa dang / bdag med pa dang / shes rab kyi pha rol du phyin pas yongs su</text></item>
<item><p>40b4</p><section>dkon brtsegs</section><text>gdungs na de 'dod pa'i dga' ba thams cad la yongs su spyod par byed kyang / log par ltung bar 'gro ba'i kun nas nyon mongs pa yongs su 'dzin par mi byed la/ sangs rgyas kyi kha dog las yongs su nyams par</text></item>
<item><p>40b5</p><section>dkon brtsegs</section><text>yang mi 'gyur ro/ /rigs kyi bu 'di lta ste dper na dud 'gro skye gnas su song ba'i srog chags bung ba ni me tog thams cad las dri bsnom zhing ro myang bar byed kyang gang la yang rtag pa'i 'du shes sgom par mi byed/ gnas</text></item>
<item><p>40b6</p><section>dkon brtsegs</section><text>kyi sred pa skyed par mi byed cing de dag las dri dang / 'dab ma dang / sdong bu dang / me tog 'phrog par mi byed pa de bzhin du rigs kyi bu byang chub sems dpa' thabs la mkhas pa yang sems can yongs su smin par bya ba'i phyir</text></item>
<item><p>40b7</p><section>dkon brtsegs</section><text>'dod pa'i dga' ba dang rtsed mo thams cad la yongs su longs spyod pa byed kyang de dag la rtag pa'i 'du shes sgom par yang mi byed/ gnas kyi sred pa skyed pa yang mi byed la/ bdag kyang rmas par mi 'gyur/ gzhan yang rmas par mi</text></item>
<item><p>40b8</p><section>dkon brtsegs</section><text>'gyur bar byed do/ /rigs kyi bu 'di lta ste dper na nya pa shin du legs par bslabs pa ni srad bu cig la gzan ma btags te mchil pa byas nas mtsho chen po'i nang du 'dor ro/ /de srad bu legs par bsrungs pa</text></item>
<item><p>41a1</p><section>dkon brtsegs</section><text>gcig po des gang gi tshe 'dod pa de'i tshe na mtsho chen po nas mchil pa de 'dren par byed pa de bzhin du rigs kyi bu byang chub sems dpa' thabs la mkhas pa yang stong pa nyid dang / mtshan ma med pa dang / smon pa</text></item>
<item><p>41a2</p><section>dkon brtsegs</section><text>med pa dang / bdag med pa dang / shes rab kyi pha rol du phyin pa yongs su bsgoms pa'i sems thams cad mkhyen pa nyid la brtan par gtad pas 'dod pa'i 'dam chen por 'jug par byed kyang de thams cad mkhyen</text></item>
<item><p>41a3</p><section>dkon brtsegs</section><text>pa nyid kyi sems legs par bsgom pa des gang gi tshe 'dod pa de'i tshe na 'dod pa'i khams spangs te tshangs pa'i 'jig rten du skye bar byed do/ /rigs kyi bu 'di lta ste dper na skye bu rig sngags dang / gsang sngags</text></item>
<item><p>41a4</p><section>dkon brtsegs</section><text>'chang ba ni rgyal po'i mi rnams kyis bzung ste zhags pa lnga'i chings mas bcings par gyur kyang de ni gang gi tshe 'gro bar 'dod pa de'i tshe rig sngags dang / gsang sngags kyi stobs bskyed pa gcig gis chings ma de dag</text></item>
<item><p>41a5</p><section>dkon brtsegs</section><text>thams cad bcad nas gang du 'gro bar 'dod pa der 'gro bar byed pa de bzhin du rigs kyi bu byang chub sems dpa' thabs la mkhas pa yang sems can yongs su smin par bya ba'i phyir gang gi tshe 'dod pa'i yon tan lnga po</text></item>
<item><p>41a6</p><section>dkon brtsegs</section><text>de dag gi dga' ba myong bar byed cing de dag dang 'dres par gnas par byed kyang de gang gi tshe 'dod pa de'i tshe shes rab kyi rig sngags dang / gsang sngags kyi stobs bskyed pa dang / thams cad mkhyen pa nyid kyi sems legs par</text></item>
<item><p>41a7</p><section>dkon brtsegs</section><text>bsrungs pa gcig gis 'dod pa'i yon tan lnga'i chings ma de dag thams cad rab tu bcad de/ de nas shi 'phos nas tshangs pa'i 'jig rten du skye bar byed do/ /rigs kyi bu 'di lta ste dper na 'phong gi slob dpon</text></item>
<item><p>41a8</p><section>dkon brtsegs</section><text>legs par bslabs zhig ral gri rnon po ras bcos bus dkris pa zhig thogs te 'dron pa mang po sgrol bar byed pa na sems can mi mkhas pa 'phong gi shes pa gang dag yin pa de dag ni 'phong gi slob dpon de la snying rje ba dang /</text></item>
<item><p>41b1</p><section>dkon brtsegs</section><text>brnyas pa'i 'du shes skyed par byed cing / tshig 'di skad ces gzhu yang med/ ral gri yang med/ dong pa yang med/ 'khor kyang med pa 'dis ni 'dron pa 'di dag bsgral bar mi nus te/ /'dis ni bdag nyid kyang</text></item>
<item><p>41b2</p><section>dkon brtsegs</section><text>thar bar byed mi nus na 'gron pa thams cad bsgral ba dang / chom rkun pa'i sde pham par bya ba lta ci smos te/ de ni gnas med pas 'di ni tshul ma yin pas 'chi bar 'gyur ro zhes kyang zer bar 'gyur la/ de nas 'phong</text></item>
<item><p>41b3</p><section>dkon brtsegs</section><text>gi slob dpon de 'brog dgon par son te chom rkun pa'i tshogs lhags par gyur pa na/ mda' gzhu thogs te go cha sra ba bgos nas mtshon cha de gzas te chom rkun pa rnams la 'debs par byed cing / des chom rkun pa</text></item>
<item><p>41b4</p><section>dkon brtsegs</section><text>de dag thams cad srog dang phral nas yang mtshon cha lag tu len par byed pa de bzhin du rigs kyi bu byang chub sems dpa' thabs la mkhas pa yang sems can yongs su smin par bya ba'i phyir shes rab kyi pha rol du</text></item>
<item><p>41b5</p><section>dkon brtsegs</section><text>phyin pa'i mtshon cha legs par thogs te/ thabs mkhas pas 'dod pa'i yon tan lnga po dag gis dga' ba dang / rtse ba dang / dga' mgur spyod par byed pa na nyan thos kyi theg pa pa gang dag de'i thabs la</text></item>
<item><p>41b6</p><section>dkon brtsegs</section><text>mkhas pa'i shes pa de khong du ma chud pa de dag gis de mthong ba'i tshe de dag de la ma dad pa dang / snying rje skyed par byed cing tshig 'di skad ces 'di ltar bag med pa'i gnas pas gnas pa 'dis ni bdag nyid kyang thar</text></item>
<item><p>41b7</p><section>dkon brtsegs</section><text>par byed mi nus na sems can thams cad bsgral ba lta ci smos shing bdud kyi sde pham par byed par lta ga la 'gyur te/ de ni gnas med pas 'di ni tshul ma yin pas 'chi bar 'gyur ro zhes kyang zer mod kyi</text></item>
<item><p>41b8</p><section>dkon brtsegs</section><text>byang chub sems dpa' thabs la mkhas pa dang / shes rab kyis legs par yongs su zin pa ni gang gi tshe 'dod pa de'i tshe shes rab kyi mtshon des nyon mongs pa'i dra ba thams cad dral cing rab tu gtubs nas shes rab</text></item>
<item><p>42a1</p><section>dkon brtsegs</section><text>dang lhan gcig tu sangs rgyas kyi zhing bud med dang bral ba dang / 'khrig pa dang bral ba shin tu yongs su dag pa dag tu 'gro bar byed do/ /gtam 'di brjod par gyur pa de'i tshe na byang chub sems dpa' sems dpa'</text></item>
<item><p>42a2</p><section>dkon brtsegs</section><text>chen po dga' byed ces bya ba mnyan yod kyi grong khyer chen por bsod snyoms kyi phyir zhugs par gyur te/ de mnyan yod kyi grong khyer chen por bsod snyoms spyod pa na tshong dpon zhig gi khyim du phyin pa dang tshong dpon de la bu mo</text></item>
<item><p>42a3</p><section>dkon brtsegs</section><text>dpal yon can gyi mchog ces bya ba phyug chung zhig yod par gyur pa khang bzangs kyi steng na 'dug pa des dge slong de'i skad thos nas bsod snyoms thogs te byang chub sems dpa' dga' byed ga la ba der song ngo / /de nas bu mo dpal</text></item>
<item><p>42a4</p><section>dkon brtsegs</section><text>yon can gyi mchog gis byang chub sems dpa' dga' byed mthong ma thag tu 'dod chags kyis kun nas dkris pa'i sems kyis dpe byed las byad bzhin dang sgra skad dang / kha dog gi mtshan ma gzung ba dang / de 'dod chags kyis</text></item>
<item><p>42a5</p><section>dkon brtsegs</section><text>kun nas dkris pa'i sems dang / 'dod chags kyis kun nas bslang ba'i sems dang / 'dod chags kyis yongs su gtugs pa'i sems dang / 'dod chags kyis yongs su gdungs pa'i sems kyis bsregs pas lus rngul bar</text></item>
<item><p>42a6</p><section>dkon brtsegs</section><text>gyur nas 'greng bzhin du 'chi ba'i dus byas par gyur to/ /byang chub sems dpa' dga' byed kyang bu mo dpal yon can kyi mchog mthong nas tshul bzhin ma yin pa yid la byed pa'i rnam par rtog pa 'di lta ste/ 'dod chags dang</text></item>
<item><p>42a7</p><section>dkon brtsegs</section><text>bcas pa'i sems skyes par gyur nas yud tsam zhig na de la dran pa 'di lta bu skyes par gyur te/ chos gang la chags par gyur pa'i chos de gang yin/ ci mig mig la chags sam/ mig ni chags pa ma yin te/ g.yo</text></item>
<item><p>42a8</p><section>dkon brtsegs</section><text>ba med pa/ byed pa med pa/ sems pa med pa/ 'dus byas pa/ rim pa bdun pa/ sha'i ri lu yin te/ mig de ni rang bzhin gyis stong pa'i phyir sems par mi byed/ tshor bar mi byed do/ /rna ba dang / sna dang / lce dang / lus dang /</text></item>
<item><p>42b1</p><section>dkon brtsegs</section><text>yid dang / lpags pa dang / mdog dang / sha yang de dang 'dra ste/ des rkang mthil yan chad glad pa man chad kyi bar la so sor brtags na nang dang phyi rol na gang chags par 'gyur ba'am/ sdang bar 'gyur ba'am/</text></item>
<item><p>42b2</p><section>dkon brtsegs</section><text>rmongs par 'gyur ba'i chos gang yang ma dmigs so/ /des ma dmigs nas 'dod chags kyi sems dang bral bar gyur cing / des sems kyis yang dag pa ji lta ba bzhin du so sor brtags pas chos thams cad</text></item>
<item><p>42b3</p><section>dkon brtsegs</section><text>ma skyes par rig nas mi skye ba'i chos la bzod pa thob par 'gyur ro/ /de dga' ba dang / mchog tu dga' ba de nyid kyis steng gi bar snang la ta la bdun srid tsam du mngon par 'phags te/ mnyan yod kyi grong khyer</text></item>
<item><p>42b4</p><section>dkon brtsegs</section><text>chen po la lan bdun bskor ba byas nas nam mkha' de nyid las rgyal bu rgyal byed kyi tshal ga la ba dang / bcom ldan 'das ga la ba der song ngo // // bam po gnyis pa/ bcom ldan 'das kyis byang chub sems dpa'</text></item>
<item><p>42b5</p><section>dkon brtsegs</section><text>sems dpa' chen po dga' byed steng gi bar snang las ngang pa'i rgyal po ltar chags pa med par 'ong ba gzigs so/ /gzigs nas kyang tshe dang ldan pa kun dga' bo la bka' stsal pa/ kun dga' bo khyod kyis byang</text></item>
<item><p>42b6</p><section>dkon brtsegs</section><text>chub sems dpa' sems dpa' chen po dga' byed steng gi bar snang las ngang pa'i rgyal po ltar chags pa med par 'ong ba mthong ngam/ kun dga' bos gsol pa/ bcom ldan 'das mthong lags so/ /bcom ldan 'das</text></item>
<item><p>42b7</p><section>dkon brtsegs</section><text>kyis bka' stsal pa/ kun dga' bo byang chub sems dpa' sems dpa' chen po dga' byed 'dis ni 'dod chags kyi sems la brten te/ chos thams cad yongs su btsal bas bdud kyi sde btul zhing chos kyi 'khor lo rab tu bskor to/ /de nas</text></item>
<item><p>42b8</p><section>dkon brtsegs</section><text>bu mo dpal yon can gyi mchog 'chi ba'i dus byas nas bud med kyi lus spangs te/ mtho ris kyi 'jig rten du skyes pa'i lus thob cing sum bcu rtsa gsum pa'i lha rnams dang skal pa mnyam par skyes so/ /skyes ma thag tu de la rin po che sna bdun</text></item>
<item><p>43a1</p><section>dkon brtsegs</section><text>las byas pa'i gzhal med khang dpag tshad bcu gnyis pa yang byung bar gyur/ de'i rim gro byed pa'i bsnyen bkur ma lha'i bu mo khri bzhi stong yang nye bar gnas par gyur to/ /de'i mod la des bdag gis las ci zhig byas shing</text></item>
<item><p>43a2</p><section>dkon brtsegs</section><text>bsags pas 'di skyes par gyur snyam du bsams pa dang / de 'di snyam du gyur te/ bdag ni mnyan yod kyi grong khyer chen por tshong dpon gyi bu mor gyur pa las de na bdag gis kun du chags pa'i sems kyis byang chub sems dpa' sems</text></item>
<item><p>43a3</p><section>dkon brtsegs</section><text>dpa' chen po dga' byed la bltas pa dang / bdag 'dod pa'i 'dod chags kyis kun nas dkris pa'i sems kyis 'chi ba'i dus byas nas bud med kyis lus rjes te/ bdag gis 'dir skyes pa'i lus thob cing bdag la 'byor ba</text></item>
<item><p>43a4</p><section>dkon brtsegs</section><text>dpag tu med pa 'di lta bu dag kyang byung bar gyur to snyam nas sngon gyi las rjes su dran pa'i shes pa yang skyes par gyur to/ /de nas lha'i bu de 'di snyam du sems te/ 'dod chags kyi sems las kyang rnam par smin pa 'di lta bu</text></item>
<item><p>43a5</p><section>dkon brtsegs</section><text>'byung bar 'gyur na/ bdag gis dad pa'i sems kyis byang chub sems dpa' sems dpa' chen po dga' byed la phyag byas shing / bsnyen bkur byas na lta smos kyang ci dgos te/ bdag 'dod pas dga' ba dang rtse ba dang / dga'</text></item>
<item><p>43a6</p><section>dkon brtsegs</section><text>mgur spyod cing bag med pa'i gnas pas gnas pa ni bdag gi tshul dang 'thun pa ma yin zhing mi rigs kyi/ bdag bcom ldan 'das ga la ba dang / byang chub sems dpa' sems dpa' chen po dga' byed ga la ba der 'gro bar bya gor ma</text></item>
<item><p>43a7</p><section>dkon brtsegs</section><text>chag snyam mo/ /de nas lha'i bu de 'khor lnga brgya dang lhan cig tu lha'i me tog dang / spos dang / me tog phreng ba dang / byug pa dag thogs te/ bcom ldan 'das dang / byang chub sems dpa' sems dpa' chen po dga' byed</text></item>
<item><p>43a8</p><section>dkon brtsegs</section><text>ga la ba der song nas kha dog shin du 'phags pa shin du 'phags pa'i snang ba chen pos rgyal bu rgyal byed kyi tshal snang bar byas te/ lha'i me tog dang / spos dang / me tog phreng dang / byug pa de dag gis bcom ldan 'das</text></item>
<item><p>43b1</p><section>dkon brtsegs</section><text>la mchod pa byas nas/ bcom ldan 'das kyi zhabs la mgo bos phyag 'tshal te/ byang chub sems dpa' sems dpa' chen po dga' byed dang / byang chub sems dpa' thams cad dang / dge slong gi dge 'dun gyi rkang</text></item>
<item><p>43b2</p><section>dkon brtsegs</section><text>pa la yang mgo bos phyag 'tshal nas bcom ldan 'das la lan bdun bskor ba byas te/ bcom ldan 'das kyi spyan sngar thal mo pug pug por sbyar nas de'i tshe tshigs su bcad pa 'di dag gsol to/ /sangs rgyas mi</text></item>
<item><p>43b3</p><section>dkon brtsegs</section><text>mchog rnams ni bsam mi khyab/ /byang chub mchog la zhugs rnams bsam mi khyab/ /bde gshegs rnams kyi chos kyang bsam mi khyab/ /brags chen rnams kyi spyod pa'ang bsam mi khyab/ /mnyan yod du ni bdag sngon</text></item>
<item><p>43b4</p><section>dkon brtsegs</section><text>bu mor gyur/ /tshong dpon bu mo dpal yon mchog ces bgyi/ /mdzes shing thog mar phyug chung gyur pa lags/ /pha ma'i glo bar mchi zhing rab tu byams/ /sangs rgyas sras po smad par ma gyur pa/ /mthu chen dga'</text></item>
<item><p>43b5</p><section>dkon brtsegs</section><text>byed ces bgyi gang lags pa/ /bsod snyoms spyod cing mnyan yod rgyu ba'i tshe/ /de ni bdag gi pha yi khyim du mchis/ /skad snyan yid du mchi ba thos gyur nas/ /bdag cag sems kyis bsod snyoms thogs</text></item>
<item><p>43b6</p><section>dkon brtsegs</section><text>nas ni/ /de bzhin gshegs pa'i sras po gang lags pa/ /dga' byed mthu chen ga la mchis par mchis/ /mthong ma thag tu bdag ni 'dod chags dang / /ldan pa tshul bzhin ma lags sems skyes te/ /gal te ji ltar</text></item>
<item><p>43b7</p><section>dkon brtsegs</section><text>bsams bzhin ma 'jal na/ /srog la mi lta 'gum pa'i dus bgyi snyam/ /tshul bzhin ma lags 'dod pas rab gdungs nas/ /de la bka' mchid brjod par bgyi ba dang / /bsod snyoms stsol ba'i rngo yang ma thog nas/ /rngul byung</text></item>
<item><p>43b8</p><section>dkon brtsegs</section><text>der ni 'greng bzhin gum par gyur/ /bcom ldan bdag ni 'chi 'phor gyur pa'i tshe/ /skad cig de la bud med lus spangs te/ /shi 'phos mtho ris 'jig rten skyes gyur nas/ /bdag gi 'od gsal skyes pa nyid 'di thob/ /rin chen</text></item>
<item><p>44a1</p><section>dkon brtsegs</section><text>sna tshogs blta na sdug pa yi/ /gzhal med khang mchog mdzes pa grub gyur cing / /bdag gis yog 'khor lha'i bu mo ni/ /khri dang bzhi stong tshang ba byung bar gyur/ /bdag la sems bzang byung bar gyur pa ni/ /</text></item>
<item><p>44a2</p><section>dkon brtsegs</section><text>sug las gang gi rnam smin 'di 'dra ba/ /rjes su dran nas bdag ni 'di snyam bgyid/ /chags bcas sems kyi rnam smin 'di 'dra ste/ dga' byed yid dga' 'od gsal mkhas pa la/ /chags bcas sems kyis bdag gis</text></item>
<item><p>44a3</p><section>dkon brtsegs</section><text>bltas gyur pas/ /sug las de yi rnam smin bzang po des/ /bdag ni gzi brjid mthu stobs 'di 'dra bas/ /chags bcas sems kyi rnam smin 'di 'dra na/ /gang gis de la mchod bgyis ci smos te/ /gang la bde gshegs</text></item>
<item><p>44a4</p><section>dkon brtsegs</section><text>mkhyen pa 'jug 'gyur pa/ /de ni nyan thos rang rgyal sa ma lags/ /bdag ni de bzhin gshegs pa'i spyan sngar ni/ /sangs rgyas ye shes mchog rab bsgrub pa dang / /bskal pa gang gA'i bye snyed spyad bgyi bar/ /bdag gi</text></item>
<item><p>44a5</p><section>dkon brtsegs</section><text>dam bcas 'di ni spang mi bgyi/ /dge ba'i bshes gnyen dga' 'byed dam pa la/ /chos kyi mchod pa mchog gis mchod par bgyi/ /gang dag byang chub 'tshal ba ma gtogs par/ /gzhan gyis 'di la 'dren rnams mchod mi 'gyur/ /</text></item>
<item><p>44a6</p><section>dkon brtsegs</section><text>bud med gang dag 'dod chags sems kyis ni/ /bdag la rtog pa bud med lus bsgyur nas/ /de kun 'jigs med skyes pa 'thob 'gyur bar/ /byang chub spyod mchog dam pa spyad par bgyi/ /lus rngul shi bar gyur pa mthong</text></item>
<item><p>44a7</p><section>dkon brtsegs</section><text>nas ni/ /bu mo'i pha ma tsho nges 'debs byed cing / /dge slong de yis byad stem byas snyam ste/ /ngu zhing dge sbyong rnams la mi snyan brjod/ /sangs rgyas mthu yis lha yi bu de ni/ /song nas pha ma dag la tshig smras pa/ /dge sbyong</text></item>
<item><p>44a8</p><section>dkon brtsegs</section><text>la ni zhe sdang khro ma byed/ /yun ring sdug bsngal 'gyur bar ma byed cig /bu mo dpal yon shi 'phos gang yin de/ /sum bcu rtsa gsum skal ba mnyam gyur cing / /des ni bud med lus kyang spangs byas te/ /de ni lha'i bu</text></item>
<item><p>44b1</p><section>dkon brtsegs</section><text>pho 'od gsal gyur/ /bde bar gshegs kyi spyan sngar khyed deng la/ /khro ba'i sems kyi nyes pa 'di shogs shig /sangs rgyas mi mchog rnams ni ma gtogs par/ /sems can rnams kyi dpung gnyen gnas gzhan med/ /</text></item>
<item><p>44b2</p><section>dkon brtsegs</section><text>'jigs med de yis legs par bskul byas pas/ /pha ma gnyis kyis sangs rgyas sgra thos nas/ /nye du'i tshogs dang lhan cig 'grogs gyur te/ /shAkya thub pa'i spyan sngar dong bar gyur/ /mi mchog zhabs la spyi bos phyag</text></item>
<item><p>44b3</p><section>dkon brtsegs</section><text>'tshal te/ /khro ba'i sems kyi nyes pa bshags byas nas/ /de bzhin gshegs la gus dang bcas byas te/ /bde gshegs rang byung la ni zhu zhus pa/ /ji tsam gyis na 'dren pa mchod par 'gyur/ /chos dang dge 'dun</text></item>
<item><p>44b4</p><section>dkon brtsegs</section><text>ji ltar mchod pa lags/ /zhus pa de yi lan ni stsal du gsol/ /thos nas de bzhin gnas bgyi gzhan ma lags/ /rgyal pas de dag bsam pa dag mkhyen nas/ /'jig rten mgon pos 'di skad bka' stsal to/ /gang zhig</text></item>
<item><p>44b5</p><section>dkon brtsegs</section><text>sangs rgyas thams cad mchod 'dod pa/ /de yis brtan par byang chub sems skyed cig /bu mo'i pha dang ma dang nye du ni/ /lnga brgya tshang ba nyung ba ma yin pas/ /skyes bu khyu mchog de yi gsung thos nas/ /byang chub phyir ni sems kyang brtan</text></item>
<item><p>44b6</p><section>dkon brtsegs</section><text>par bskyed/ /rgyal bas kun dga' bzang la bka' stsal pa/ /kun dga' ji ltar bshad pa 'di nyon cig /byang chub sems dpa'i spyod pa bsam yas te/ /shes rab thabs la mkhas pa'ang de bzhin no/ /dga' byed smon lam yang</text></item>
<item><p>44b7</p><section>dkon brtsegs</section><text>dang yang 'debs pa/ /bud med gang dag chags pa'i sems kyis ni/ /bdag la rtog pa bud med lus spangs nas/ /de dag myur du skyes bu 'jig med shog /bud med gcig min gnyis dang gsum min te/ /bye ba khrag khrig stong</text></item>
<item><p>44b8</p><section>dkon brtsegs</section><text>phrag mang po rnams/ /gang dag dga' byed la ni chags gyur pa/ /de dag thams cad shi 'phos skyes par gyur/ /kun dga' 'dod chags bskyed pa gang gis ni/ /sems can gzhan dag sems dmyal 'gro 'gyur ba/ /de yis dpa'</text></item>
<item><p>45a1</p><section>dkon brtsegs</section><text>rnams mtho ris 'gro 'gyur zhing / /skyes par 'gyur ba'i yon tan de 'dra ltos/ /lha'i bu gang gis nga la mchod byas te/ /gus dang bcas pas byang chub mchog zhugs pa/ /des ni sangs rgyas bye mang mchod byas nas/ /rgyal</text></item>
<item><p>45a2</p><section>dkon brtsegs</section><text>ba blta na mdzes zhes bya bar 'gyur/ /lnga brgya gang dag byang chub zhugs gyur pa/ /de dag mi mchog rnams su 'byung 'gyur ba/ /gang la dad byas bde ba bsam yas pa'i/ 'jig rten mgon la su zhig gus mi byed/ /gang dag</text></item>
<item><p>45a3</p><section>dkon brtsegs</section><text>nyon mongs rnams kyang bde sbyin na/ /gang dag gus byed de la ci smos pa/ /grags chen sman gyi rgyal po lta bu yi/ /byang chub sems dpa' rnams la su sdang skyed/ /de nas bcom ldan 'das la tshe dang ldan pa kun dga' bos</text></item>
<item><p>45a4</p><section>dkon brtsegs</section><text>'di skad ces gsol to/ /btsun pa bcom ldan 'das 'di lta ste dper bgyi na sems can rab tu sdang ba'i sems dang ldan pa 'am/ dang ba'i sems dang ldan pa 'am/ chags pa'i sems dang ldan pa 'am/ chos kyi bar du gcod pa'i sems dang ldan</text></item>
<item><p>45a5</p><section>dkon brtsegs</section><text>pa gang la la dag ri'i rgyal po ri rab kyi drung du mchis na de dag thams cad 'di lta ste/ /gser gyi kha dog tu kha dog gcig par 'gyur ba de bzhin du btsun pa bcom ldan 'das sems can rab tu sdang ba'i sems dang ldan pa'am/ dang ba'i sems dang ldan</text></item>
<item><p>45a6</p><section>dkon brtsegs</section><text>pa 'am/ chags pa'i sems dang ldan pa'am chos kyi bar du gcod pa'i sems dang ldan pa gang dag la la dag byang chub sems dpa' rnams kyi drung du mchis na yang de dag thams cad 'di lta ste/ /thams cad mkhyen pa nyid kyi</text></item>
<item><p>45a7</p><section>dkon brtsegs</section><text>sems kyi kha dog tu sems gcig tu 'gyur lags pas/ btsun pa bcom ldan 'das bdag ni deng slan cad byang chub sems dpa' thams cad ri'i rgyal po ri rab dang 'dra bar 'dzin lags so/ /btsun pa</text></item>
<item><p>45a8</p><section>dkon brtsegs</section><text>bcom ldan 'das 'di lta ste dper bgyi na sman gyi rigs chen po blta mdzes zhes bgyi ba mchis te/ sems can rab tu sdang ba'i sems dang ldan pa 'am/ /dang ba'i sems dang ldan pa'i sems can bro nad sna</text></item>
<item><p>45b1</p><section>dkon brtsegs</section><text>tshogs kyis thebs pa gang la la dag gis de mthong na de dag thams cad kyi bro nad rnams rab tu zhi bar 'gyur ba de bzhin du btsun pa bcom ldan 'das sems can gang dag rab tu sdang ba'i sems dang ldan pa 'am/</text></item>
<item><p>45b2</p><section>dkon brtsegs</section><text>dang ba'i sems dang ldan pa dag byang chub sems dpa' rnams kyi drung du mchis na de dag thams cad kyi 'dod chags dang / zhe sdang dang / gti mug dang nyon mongs pa'i bro nad rnams kyang rab tu zhi bar 'gyur lags so/ /</text></item>
<item><p>45b3</p><section>dkon brtsegs</section><text>de nas bcom ldan 'das kyis tshe dang ldan pa kun dga' bo la kun dga' bo ji skad smras pa de bzhin te/ legs so legs so zhes bya ba byin no/ /de nas bcom ldan 'das tshe dang ldan pa 'od srung chen pos 'di skad ces</text></item>
<item><p>45b4</p><section>dkon brtsegs</section><text>gsol to/ /btsun pa bcom ldan 'das gang gi slad du byang chub sems dpa' sems dpa' chen po rnams de ltar zhi ba'i ting nge 'dzin kyi gnas pa dag gis kyang gnas par bgyid la/ sems can rnams la snying brtse ba'i slad du 'dod pa'i</text></item>
<item><p>45b5</p><section>dkon brtsegs</section><text>khams na yang kun du gda' ba dang / stong pa nyid dang / mtshan ma ma mchis pa dang / smon pa ma mchis pa dang / mngon par 'du bgyi ba ma mchis pa'i chos rnams kyis kyang gnas par bgyid la nyan thos dang / rang sangs</text></item>
<item><p>45b6</p><section>dkon brtsegs</section><text>rgyas kyi chos rnams la yang reg par mi bgyid pa dang / snying rje chen po yang kun du skyed par bgyid la thams cad mkhyen pa nyid kyi sems la yang 'jug par bgyid pa de ni btsun pa bcom ldan 'das byang chub</text></item>
<item><p>45b7</p><section>dkon brtsegs</section><text>sems dpa' sems dpa' chen po rnams kyi ngo mtshar lags te/ bde bar gshegs pa de ni mchog tu ngo mtshar lags so/ /btsun pa bcom ldan 'das byang chub sems dpa' sems dpa' chen po</text></item>
<item><p>45b8</p><section>dkon brtsegs</section><text>gang dag chags pa thams cad srung bar bgyid cing 'di lta ste/ gzugs dang / sgra dang / dri dang ro dang reg bya'i chags pa dag la spyod par bgyid kyang de dag la chags par yang mi 'gyur ba de dag ni</text></item>
<item><p>46a1</p><section>dkon brtsegs</section><text>thabs la mkhas pa bsam gyis mi khyab pa la gnas pa la gnas pa lags te/ btsun pa bcom ldan 'das bdag byang chub sems dpa' chen po rnams las brtsams te/ dpe 'ga' zhig rjod</text></item>
<item><p>46a2</p><section>dkon brtsegs</section><text>par spobs lags so/ /bde bar gshegs pa spobs lags so/ /bcom ldan 'das kyis bka' stsal pa/ 'od srung khyod spobs par gyis shig /'od srung chen pos gsol pa/ btsun pa bcom ldan 'das</text></item>
<item><p>46a3</p><section>dkon brtsegs</section><text>'di lta ste dper bgyi na 'brog dgon pa chen po zhig mchis par gyur la/ 'brog dgon pa chen po de la yang srid pa'i rtse mo dang mnyam pa'i ra ba mchis par gyur cing / 'brog dgon pa chen po der yang srog</text></item>
<item><p>46a4</p><section>dkon brtsegs</section><text>chags 'bum phrag du ma zhig zhugs par gyur la/ 'brog dgon pa chen po de la yang chab sgo ni gcig cig mchis par gyur cing / 'brog dgon pa chen po de dang ha cang yang mi ring ba zhig na grong khyer chen po</text></item>
<item><p>46a5</p><section>dkon brtsegs</section><text>'byor pa rgyas pa/ gsang lo legs pa/ /skye bo dang mi mang pos kun du gtam pa nyams dga' ba zhig kyang mchis par gyur la/ grong khyer chen po de la yang chab sgo nas gcig cig mchis par</text></item>
<item><p>46a6</p><section>dkon brtsegs</section><text>gyur cing / gang dag grong khyer chen po der zhugs par gyur pa de dag ni dga' ba dang / 'gum pa ma mchis par 'gyur la/ grong khyer chen po de na yang mtho gang tsam gyi tshad kyi shul shin du dog cing nyam nga</text></item>
<item><p>46a7</p><section>dkon brtsegs</section><text>ba zhig kyang mchis shing de'i g.yas g.yon na khru 'bum tsam mchis pa'i g.yang sa chen po dag kyang mchis par gyur la/ de nas 'brog dgon pa chen po de'i dbus nas sems can mkhas pa zhi</text></item>
<item><p>46a8</p><section>dkon brtsegs</section><text>ba glo ba gzhungs pa/ sems can thams cad la don du 'gyur ba 'tshal ba bde bar 'tshal ba/ grub pa dang bde bar 'tshal ba/ sman par 'tshal ba snying rje chen po dang ldan pa gcig cig byung bar gyur</text></item>
<item><p>46b1</p><section>dkon brtsegs</section><text>nas des 'brog dgon pa chen po der 'di skad ces kye grogs po dag kho bo ni khyed cag gi yongs su skyob pa yin te/ 'brog dgon pa chen po 'di nas ha cang yang mi ring ba na grong khyer chen po 'byor pa/ rgyas pa/ bde ba lo</text></item>
<item><p>46b2</p><section>dkon brtsegs</section><text>legs pa/ nyams dga' ba zhig yod de/ gang dag der zhugs par gyur pa de dag ni rga ba med pa dang / 'chi ba med par 'gyur zhing sems can dpag tu med pa rnams skye ba dang / rga ba dang / na pa dang / 'chi ba</text></item>
<item><p>46b3</p><section>dkon brtsegs</section><text>las yang dag par 'da' bar bya ba'i phyir chos ston par yang 'gyur bas sems can shes pa dang ldan pa tshur shog /grong khyer chen po der 'dong ngo zhes sgra bsgrags shing skad kyis go bar bgyis</text></item>
<item><p>46b4</p><section>dkon brtsegs</section><text>par gyur na/ de na sems can dman pa la mos shing nges par 'byung ba'i bsam pa can gang dag lags pa de dag ni 'di skad ces bdag cag 'di nas kyang mi g.yo bar gdams shing rjes su bstan pa de yang 'tshal/</text></item>
<item><p>46b5</p><section>dkon brtsegs</section><text>la bdag cag 'di na gnas bzhin du grong khyer de na mchis pa'i yon tan de dag kyang 'byung bar gyur cig ces mchi lags so/ /sems can rgya chen po la mos pa gang dag lags pa de dag ni 'di skad ces bdag cag ni</text></item>
<item><p>46b6</p><section>dkon brtsegs</section><text>khyod ji lta ba de bzhin du grong khyer der mchi'o zhes mchi lags so/ /sems can bsod nams chung ba gang dag lags pa de dag ni sgra de nyan cing thos nas kyang dang bar mi bgyid cing skyes bu mkhas pa'i rang bzhin</text></item>
<item><p>46b7</p><section>dkon brtsegs</section><text>can de'i slad bzhin du mchi bar mi bgyid lags te/ de nas skyes bu mkhas pa'i rang bzhin can de 'brog dgon pa chen po de nas slar byung ba dang / des shul de yang mthong bar gyur/ des mtho gang tsam gyi</text></item>
<item><p>46b8</p><section>dkon brtsegs</section><text>shul shin du dog cing nyam nga ba de yang mthong bar gyur/ shul de'i g.yas g.yon na khru 'bum tsam mchis pa'i g.yang sa chen po de dag kyang mthong bar gyur nas de g.yas g.yon kyi g.yang sa de</text></item>
<item><p>47a1</p><section>dkon brtsegs</section><text>dag rtsig pa dang spang leb kyis bkum ste/ rkang lag bzhis 'phye zhing shul de las 'da' bar bgyid la/ g.yas g.yon du yang mi lta bar slad bzhin du phyir rgol</text></item>
<item><p>47a2</p><section>dkon brtsegs</section><text>ba skra 'byin cing 'jigs pa ston pa dag mchi yang slar yang mi lta la/ skyo zhing yid byung ba yang ma mchis par shul der mchi bar 'gyur ba dang / ji lta ji ltar mchi bar 'gyur ba de lta de ltar grong khyer de mthong bar yang 'gyur</text></item>
<item><p>47a3</p><section>dkon brtsegs</section><text>la de lta ji ltar mthong ba de lta de ltar de'i 'jigs pa dang 'jigs su rung ba thams cad kyang ma mchis par 'gyur zhing grong khyer der zhugs na rga ba dang / 'gum pa dang / bro nad ma mchis par gyur la/ sems can dpag tu ma mchis</text></item>
<item><p>47a4</p><section>dkon brtsegs</section><text>pa rnams kyi don bgyid cing skye ba dang / rga ba dang / bro 'tshal ba dang / 'gum pa las yang dag par bzla ba'i slad du chos ston par yang bgyid pa zhig mchis na/ btsun pa bcom ldan 'das de la 'brog dgon</text></item>
<item><p>47a5</p><section>dkon brtsegs</section><text>pa chen po zhes bgyi ba de ni 'khor ba'i dgon pa'i tshig bla dgas lags so/ /srid pa'i rtse mo dang mnyam pa'i ra ba zhes bgyi ba de ni ma rig pa dang sred pa'i srid pa'i tshig bla dgas lags so/ /'brog dgon pa chen</text></item>
<item><p>47a6</p><section>dkon brtsegs</section><text>po der yang srog chags 'bum phrag du ma zhugs par gyur la zhes bgyi ba de ci byis pa so so'i skye bo thams cad kyi tshig bla dgas lags so/ /'brog dgon pa chen po de la yang chab sgo ni gcig cig mchis par</text></item>
<item><p>47a7</p><section>dkon brtsegs</section><text>gyur cing zhes bgyi ba de ji lta ba de bzhin du ni bgrod pa gcig pa'i shul blta bar bgyi lags so/ /skyes bu mkhas pa'i rang bzhin can zhes bgyi ba ji lta ba de bzhin du ni byang chub sems dpa' sems dpa' chen po rnams blta</text></item>
<item><p>47a8</p><section>dkon brtsegs</section><text>bar bgyi lags so/ /sems can dman pa la mos shing nges par 'byung ba'i bsam pa can gnas de las kyang mi g.yo la grong khyer gyi yon tan yang 'tshal ba de dag ji lta ba de bzhin du ni nyan thos dang / rang sangs rgyas thams cad blta bar bgyi</text></item>
<item><p>47b1</p><section>dkon brtsegs</section><text>lags so/ /sems can rgya chen po la mos pa tshig 'di skad ces bdag cag ni khyod ji ltar ba bzhin du grong khyer der mchi lags so zhes mchi ba de dag ji lta ba bzhin du byang chub sems dpa' sems dpa' chen po gzhan dag blta bar bgyi lags so/ /</text></item>
<item><p>47b2</p><section>dkon brtsegs</section><text>sems can bsod nyams chung ngu sgra de nyan cing thos nas kyang dad par mi bgyid pa gang lags pa de dag ni gzhan mu stegs can spyod pa dang / kun du rgyu dag gi tshig bla dgas lags so/ /'brog dgon pa chen po de nas slar byung ba zhes bgyi ba ji lta ba de bzhin du ni</text></item>
<item><p>47b3</p><section>dkon brtsegs</section><text>thams can mkhyen pa nyid du nges par bsngos pa'i sems kyis brtson 'grus brtsams pa blta bar bgyi lags so/ /mtho gang tsam gyi tshad kyi shul zhes bgyi ba de ji lta ba bzhin du ni chos kyi dbyings blta bar bgyi lags so/ /de'i g.yas g.yon</text></item>
<item><p>47b4</p><section>dkon brtsegs</section><text>na khru 'bum tsam mchis pa'i g.yang sa chen po zhes bgyi ba ji lta ba de bzhin du ni nyan thos dang / rang sangs rgyas thams cad kyi sa rnams blta bar bgyi lags so/ /g.yas g.yon kyi g.yang sa de dag rtsig pa dang spang leb kyis bkum ste</text></item>
<item><p>47b5</p><section>dkon brtsegs</section><text>zhes bgyi ba de ji lta ba bzhin du ni shes rab kyi pha rol du phyin pa dang / thabs la mkhas pa blta bar bgyi lags so/ /rkang lag bzhis 'phye zhing shul de las yang dag par 'da' bar bgyid la zhes bgyi ba de bzhin du ni byang chub sems dpa' sems dpa' chen po bsdu ba'i</text></item>
<item><p>47b6</p><section>dkon brtsegs</section><text>dngos po bzhis sems can dpag tu ma mchis pa rnams sdud cing yang dag par 'da' bar bgyid pa dag lta bar bgyi lags so/ /slad bzhin du phyir rgol ba sgra 'byin cing 'jigs pa ston pa dag mchi yang zhes bgyi ba de ji lta ba de bzhin du ni bdud dang bdud kyi</text></item>
<item><p>47b7</p><section>dkon brtsegs</section><text>ris kyi lha'i bu rnams kyang blta bar bgyi la/ de bzhin du sems can sdig pa la mngon par zhen pa yongs su nyon mongs pa can gyi las kun du spyod par bgyid pa gang dag byang chub sems dpa' de dag la 'phya ba dang / smod par bgyid pa</text></item>
<item><p>47b8</p><section>dkon brtsegs</section><text>dag kyang blta bar bgyi lags so/ /slar yang mi lta la zhes bgyi ba de ni bzod pa'i pha rol du phyin pa dang / lhag pa'i bsam pas sems bskyed pa'i tshig bla dgas lags so/ /g.yas g.yon du yang mi lta bar zhes bgyi ba de</text></item>
<item><p>48a1</p><section>dkon brtsegs</section><text>ni nyan thos dang / rang sangs rgyas kyi sa la mi dga' ba dang / thams cad mkhyen pa'i ye shes kyi tshig bla dgas lags so/ /grong khyer chen po zhes bgyi ba de ni thams cad mkhyen pa nyid kyi grong khyer gyi</text></item>
<item><p>48a2</p><section>dkon brtsegs</section><text>tshig bla dgas lags so/ /ji lta ji ltar mchi bar 'gyur ba de lta de ltar grong khyer de mthong bar yang 'gyur la zhes bgyi ba de ni de bzhin gshegs pa bsnyengs pa thams cad dang bral ba'i tshig bla dgas dang</text></item>
<item><p>48a3</p><section>dkon brtsegs</section><text>de bzhin du byang chub sems dpa' sangs rgyas kyi yon tan mthong dang / sangs rgyas kyi spyod pa dang / ye shes la nges par rtog par bgyid pa dang / shes rab kyi pha rol du phyin pa dang / thabs la mkhas</text></item>
<item><p>48a4</p><section>dkon brtsegs</section><text>pa la shin du legs par slob pa'i tshig bla dgas lags so/ /ji lta ji ltar mthong ba de lta de ltar de'i 'jigs pa dang / 'jig su rung ba thams cad kyang ma mchis par 'gyur zhing zhes bgyi ba de ni sems</text></item>
<item><p>48a5</p><section>dkon brtsegs</section><text>can thams cad 'jigs pa ma mchis pa shing the tshom dang bral bar 'gyur ba'i tshig bla dgas lags so/ /grong khyer der zhugs na rga ba dang / 'gum pa dang bro nad ma mchis par 'gyur zhing sems can dpag</text></item>
<item><p>48a6</p><section>dkon brtsegs</section><text>tu ma mchis pa rnams kyi don bgyid la/ skye ba dang / rga ba dang / bro nad dang / 'gum pa las yang dag par bzla ba'i slad du chos ston par yang bgyid ces bgyi ba de ni de bzhin gshegs pa dgra</text></item>
<item><p>48a7</p><section>dkon brtsegs</section><text>bcom pa yang dag par rdzogs pa'i sangs rgyas kyi tshig bla dgas lags so/ /btsun pa bcom ldan 'das byang chub sems dpa' sems dpa' chen po rnams ni ye shes dang ldan pa lags te/ btsun</text></item>
<item><p>48a8</p><section>dkon brtsegs</section><text>pa bcom ldan 'das bdag byang chub sems dpa' sems dpa' chen po thams cad la phyag 'tshal lo/ /de nas bcom ldan 'das kyis tshe dang ldan pa 'ong srung chen po la legs so zhes bya ba</text></item>
<item><p>48b1</p><section>dkon brtsegs</section><text>byin te/ 'od srung legs so legs so/ /'od srung khyod kyis de ltar byang chub sems dpa' sems dpa' chen po rnams la spro ba skyed pa ni yang khyod legs te/ 'od srung khyod kyi dpe brjod pa des lha dang mi rnams</text></item>
<item><p>48b2</p><section>dkon brtsegs</section><text>kyi skye dgu las srog chags khri nyis stong gis bla na med pa yang dag par rdzogs pa'i byang chub tu sems bskyed do/ /'od srung byang chub sems dpa' sems dpa' chen po rnams ni thabs la mkhas pa legs par</text></item>
<item><p>48b3</p><section>dkon brtsegs</section><text>bslabs pa/ yon tan dpag tu med pa dang ldan pa yin te/ 'od srung byang chub sems dpa' sems dpa' chen po ni gang gis bdag la gnod par 'gyur ba 'am/ gzhan la gnod par 'gyur ba de lta bu'i</text></item>
<item><p>48b4</p><section>dkon brtsegs</section><text>las mi byed cing / tshig gang gis bdag dang gzhan la gdung bar 'gyur ba de lta bu'i tshig kyang mi smra'o/ /de skad ces bka' stsal ba dang / bcom ldan 'das la byang chub sems dpa' sems dpa' chen po</text></item>
<item><p>48b5</p><section>dkon brtsegs</section><text>ye shes dam pas 'di skad ces gsol to/ /btsun pa bcom ldan 'das bcom ldan 'das kyis de skad du byang chub sems dpa' ni tshig gang gis bdag dang gzhan la gdung bar 'gyur ba de lta bu'i tshig mi</text></item>
<item><p>48b6</p><section>dkon brtsegs</section><text>smra'o zhes bka' stsal lags na/ bcom ldan 'das 'o na ci'i slad du byang chub sems dpa' skye ba gcig gis thogs pa bram ze'i khye'u 'od zer phreng zhes bgyi bar gyur pa na bcom ldan 'das de bzhin gshegs</text></item>
<item><p>48b7</p><section>dkon brtsegs</section><text>pa dgra bcom pa yang dag pa rdzogs pa'i sangs rgyas 'od srung gi gsung rab la 'di skad ces dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas dge sbyong</text></item>
<item><p>48b8</p><section>dkon brtsegs</section><text>mgo reg la byang chub ga la yod ces gsungs na/ bcom ldan 'das kyis de skad gsungs pa de ci las dgongs te de skad gsungs pa lags/ de skad ces gsol pa dang / bcom ldan 'das kyis byang chub</text></item>
<item><p>49a1</p><section>dkon brtsegs</section><text>sems dpa' sems dpa' chen po ye shes dam pa la 'di skad ces bka' stsal to/ /rigs kyi bu de bzhin gshegs pa dang / byang chub sems dpa' rnams kyi spyod pa'i tshad rab tu rnam par dbye</text></item>
<item><p>49a2</p><section>dkon brtsegs</section><text>bas khyod la ci zhig bya thong shig /de ci'i phyir zhe na/ rigs kyi bu byang chub sems dpa' sems dpa' chen po rnams ni thabs la mkhas pa bsam gyis mi khyab pa dang ldan pas skyes bu dam pa de dag ni</text></item>
<item><p>49a3</p><section>dkon brtsegs</section><text>ji lta ji ltar sems cad yongs su smin par 'gyur ba de lta de ltar gnas par byed pa'i phyir ro/ /rigs kyi bu de lta mod kyi 'on kyang legs par rab tu nyon la tshul bzhin du yid la zung shig dang / thabs</text></item>
<item><p>49a4</p><section>dkon brtsegs</section><text>la mkhas pa'i pha rol tu phyin pa la 'jug pa zhes bya ba'i chos kyi rnam grangs bshad par bya'o/ /ji ltar byang chub sems dpa' de bzhin gshegs pa dgra bcom pa yang dag par rdzogs pa'i sangs</text></item>
<item><p>49a5</p><section>dkon brtsegs</section><text>rgyas mar me mdzad tshun chad du thabs la mkhas pa bsam gyis mi khyab pa bstan pa gang yin pa de dag las phyogs tsam zhig bstan par bya ste/ rigs kyi bu gang gi tshe byang chub sems dpas de bzhin gshegs pa dgra bcom</text></item>
<item><p>49a6</p><section>dkon brtsegs</section><text>pa yang dag par rdzogs pa'i sangs rgyas mar me mdzad mthong ma thag tu mi skye ba'i chos la bzod pa thob pa'i bar der byang chub sems dpa' ni 'khrul pa med pa dang / ca co med pa dang / brjed pa med pa dang / sems rnam</text></item>
<item><p>49a7</p><section>dkon brtsegs</section><text>par g.yengs pa med pa dang / shes rab nyams pa med pa yin te/ rigs kyi bu mi skye ba'i chos la bzod pa thob pa'i byang chub sems dpa' ni 'dod na zhag bdun gyis kyang byang chub mngon par rdzogs par 'tshang rgya bar yang</text></item>
<item><p>49a8</p><section>dkon brtsegs</section><text>'gyur/ 'dod na bskal pas kyang byang chub mngon par rdzogs par 'tshang rgya bar 'gyur/ 'dod na bskal pa brgyas kyang byang chub mngon par rdzogs par 'tshang rgya bar 'gyur/ 'dod na bskal pa stong gis kyang byang chub mngon</text></item>
<item><p>49b1</p><section>dkon brtsegs</section><text>par rdzogs par 'tshang rgya bar 'gyur/ 'dod na bskal pa 'bum gyis kyang byang chub mngon par rdzogs par 'tshang rgya bar 'gyur te/ byang chub sems dpa' ni sems can rnams yongs su smin par bya ba'i phyir 'dod na bsams</text></item>
<item><p>49b2</p><section>dkon brtsegs</section><text>bzhin du srid pa len cing 'gro bar yang byed do/ /de ni thabs la mkhas pa dang / shes rab kyi stobs bskyed pas gang gi tshe 'dod pa de'i tshe na bla na med pa yang dag par rdzogs pa'i byang chub mngon par rdzogs par 'tshang rgya bar byed</text></item>
<item><p>49b3</p><section>dkon brtsegs</section><text>cing / 'dod na phyi ma'i mtha'i mur thug pa'i bskal pa brgya phrag mang por yang yid yongs su skyo ba med par gnas par byed de/ de ni byang chub sems dpa'i thabs la mkhas pa yin no/ /rigs kyi bu gzhan yang nyan thos kyang zhi</text></item>
<item><p>49b4</p><section>dkon brtsegs</section><text>ba'i ting nge 'dzin dag la snyoms par 'jug la/ byang chub sems dpa' yang zhi ba'i ting nge 'dzin dag la snyoms par 'jug cing ldang bar byed mod kyi de'i lus g.yo bar yang mi 'gyur/ sems g.yo bar yang mi 'gyur ro/ /nyan thos ni</text></item>
<item><p>49b5</p><section>dkon brtsegs</section><text>bdag nyid yongs su mya ngan las 'da' ba kho nar shes par byed kyi/ byang chub sems dpa' ni zhi ba'i ting nge 'dzin dag la snyoms par 'jug kyang bsdu ba'i dngos po bzhis sems can rnams bsdu ba'i brtson 'grus rgyun mi gcod cing</text></item>
<item><p>49b6</p><section>dkon brtsegs</section><text>pha rol du phyin pa drug gis sems can yongs su smin par yang byed la/ sems can rnams yongs su smin par byed pa na snying rje chen po skyed par yang byed de/ de yang byang chub sems dpa'i thabs mkhas pa yin no/ /</text></item>
<item><p>49b7</p><section>dkon brtsegs</section><text>rigs kyi bu gzhan yang byang chub sems dpa' ni 'dod na dga' ldan gyi gnas na 'dug bzhin du bla na med pa yang dag par rdzogs pa'i byang chub mngon par rdzogs par 'tshang rgya zhing chos kyi 'khor lo skor bar yang nus mod kyi</text></item>
<item><p>49b8</p><section>dkon brtsegs</section><text>byang chub sems dpa' 'di snyam du sems te/ 'dzam bu'i gling pa'i mi rnams kyis ni chos mnyan pa'i phyir dga' ldan gyi gnas su 'dzeg par mi nus la/ lha rnams kyis ni chos mnyan pa'i phyir 'dzam bu'i gling du 'bab</text></item>
<item><p>50a1</p><section>dkon brtsegs</section><text>bar nus so/ /snyam nas de'i phyir byang chub sems dpa' 'dzam bu'i gling du byang chub mngon par rdzogs par sangs rgyas te/ de yang byang chub sems dpa'i thabs la mkhas pa yin no/ /rigs kyi bu gzhan yang</text></item>
<item><p>50a2</p><section>dkon brtsegs</section><text>byang chub sems dpa' ni 'dod na dga' ldan gyi gnas nas shi 'phos nas ma'i mngal du ma zhugs shing mngal gyi dri mas ma reg pa kho nar de'i skad cig de nyid la byang chub mngon par rdzogs par 'tshang rgya zhing chos kyi 'khor lo skor</text></item>
<item><p>50a3</p><section>dkon brtsegs</section><text>bar yang nus mod kyi/ de la sems can kha cig 'di snyam du 'di lha'am klu 'am/ gnod sbyin nam/ dri za'am/ sprul pa zhig gam/ 'di ga las 'ongs pa zhig snyam du nem nur dang / yid gnyis dang / the tshom skye bar 'gyur te/ de dag nem</text></item>
<item><p>50a4</p><section>dkon brtsegs</section><text>nur dang / yid gnyis dang / the tshom skyes par gyur na/ nyon mongs pa yongs su zad par bya ba'i phyir chos nyan par mi byed/ shes par mi byed/ brtson 'grus rtsom par mi byed pas byang chub sems dpas mngal na gnas pa bstan pa'i rgyu ni</text></item>
<item><p>50a5</p><section>dkon brtsegs</section><text>de yin/ rkyen ni de yin no/ /rigs kyi bu khyod 'di snyam du byang chub sems dpa' mngal gyi gnas su zhugs so/ /snyam na khyod kyis de ltar mi blta'o/ /de ci'i phyir zhe na/ byang chub sems dpa'i ting nge 'dzin dri ma med pa zhes bya ba</text></item>
<item><p>50a6</p><section>dkon brtsegs</section><text>yod de/ byang chub sems dpa' dga' ldan gyi gnas nas bzhugs bzhin du de la snyoms par zhugs shing yongs su bsten nas ting nge 'dzin de las ma langs bzhin du dga' ldan gyi gnas nyid nas byang chub kyi snying po la 'dug mod kyi</text></item>
<item><p>50a7</p><section>dkon brtsegs</section><text>dga' ldan gyi lha rnams kyis de na de ma mthong bas byang chub sems dpa' ting nge 'dzin las langs so/ /snyam du shes par zad do/ /byang chub sems dpa' ni dga' ldan gyi gnas nas mi g.yo bzhin du sprul pa dag gis 'pho ba dang / skye ba dang</text></item>
<item><p>50a8</p><section>dkon brtsegs</section><text>mngon par 'byung ba dang / dka' ba spyod pa'i bya ba thams cad kun du ston par byed de/ de dag thams cad ni byang chub sems dpas sprul pa dag gis kun tu bstan pa yin no/ /de ci'i phyir zhe na/ rigs kyi bu byang chub sems dpa' ni kun du</text></item>
<item><p>50b1</p><section>dkon brtsegs</section><text>spyod pa gtsang ba yin pas phyir mngal gyi gnas su mi 'gro ba'i phyir te/ de yang byang chub sems dpa'i thabs la mkhas pa yin no/ /ci'i phyir byang chub sems dpa' glang po che thal kar du bsgyur te ma'i mngal du 'jug pa</text></item>
<item><p>50b2</p><section>dkon brtsegs</section><text>ston par byed ce na/ de ni dkar po'i phyogs kyi tshig bla dgas yin no/ /de ci'i phyir zhe na/ byang chub sems dpa' ni sems can thams cad las khyad par du 'phags pa yin pas na des ni ci nas kyang lha'am mi gzhan gang</text></item>
<item><p>50b3</p><section>dkon brtsegs</section><text>la yang med pa de lta bu kho nas mngal du 'jug pa bstan par bya dgos pa'i phyir te/ de yang byang chub sems dpa'i thabs la mkhas pa yin no/ /ci'i phyir byang chub sems dpa' zla ba bcur ma'i mngal na gnas shing dgur ma yin</text></item>
<item><p>50b4</p><section>dkon brtsegs</section><text>zhe na/ sems can gang dag 'di snyam du kye ma gzhon nu 'di ni mngal na gnas pa'i dus yongs su ma rdzogs pas dbang po ma tshang bar 'gyur to/ /snyam du sems pa'i sems can de dag gi the tshom bcad pa dang / mngal gyi dus dang / dbang po</text></item>
<item><p>50b5</p><section>dkon brtsegs</section><text>yongs su rdzogs pa kun du bstan par bya ba'i phyir byang chub sems dpa' zla ba bcur ma'i mngal na gnas kyi dgur ni ma yin no/ /byang chub sems dpa' zla ba bcur ma'i mngal na gnas pa na yang lha rnams byang chub sems dpa' la</text></item>
<item><p>50b6</p><section>dkon brtsegs</section><text>blta ba dang / phyag bya ba dang / bsnyen bkur bya ba'i phyir 'ong bar 'gyur zhing de dag gis byang chub sems dpa' ma'i mngal na gnas pa'i tshe byang chub sems dpa'i longs spyod rin po che bkod pa'i khang pa brtsegs pa lha'i longs</text></item>
<item><p>50b7</p><section>dkon brtsegs</section><text>spyod thams cad las yang dag par 'das pa mthong nas lha'i bu sa ya phrag gnyis dang / bzhi 'bum gyis bla na med pa yang dag par rdzogs pa'i byang chub tu sems bskyed par gyur te/ de yang byang chub sems dpa'i</text></item>
<item><p>50b8</p><section>dkon brtsegs</section><text>thabs la mkhas pa yin no/ /ci'i phyir byang chub sems dpa' ma'i mchan brtol te mngal gyi gnas nas 'byung ba kun du ston par byed ce na/ sems can gang dag 'di snyam du byang chub sems dpa' ni pha dang ma'i</text></item>
<item><p>51a1</p><section>dkon brtsegs</section><text>mer mer po las skyes pa ma yin gyi rdzus te skyes pa yin no snyam du sems pa'i sems can de dag gi the tshom bcad pa'i phyir ma'i mchan brtol te mngal gyi gnas nas 'byung ba kun tu bstan to/ /byung ma thag tu yum</text></item>
<item><p>51a2</p><section>dkon brtsegs</section><text>lha mo sgyu 'phrul gyis lus la yang rma med cing sgros med la/ byang chub sems dpa' mngal na gnas pa'i tshe yum lha mo sgyu 'phrul gyis bde ba myong bar gyur pa gang yin pa de lta bu'i bde ba ni sngon nam yang ma reg cing sngon nam yang ma</text></item>
<item><p>51a3</p><section>dkon brtsegs</section><text>myong ste/ de yang byang chub sems dpa'i thabs la mkhas pa yin no/ /ci'i phyir byang chub sems dpa' dgon par btsas shing grong du ma yin zhe na/ byang chub sems dpa' ni yun ring po nas dgon pa'i bsngags pa brjod pa dang /</text></item>
<item><p>51a4</p><section>dkon brtsegs</section><text>dben pa la dga' ba dang / kun spyod pa gtsang ba dang / grong du btsas na lha dang / klu dang / gnod sbyin rnams kyang lha'i phye ma dang / spos dang / me tog phreng ba dang / byug pa dang / me tog dag gis shin tu 'phags pa'i mchod pa byed par mi</text></item>
<item><p>51a5</p><section>dkon brtsegs</section><text>'gyur ba dang / ser skya'i gnas kyi grong khyer na gnas pa'i mi rnams kyang rgyags pa dang / bag med pa skye bar 'gyur ba'i phyir te/ gang gi phyir byang chub sems dpa' dgon par btsas shing grong du ma yin pa'i rgyu ni de yin/ rkyen</text></item>
<item><p>51a6</p><section>dkon brtsegs</section><text>ni de yin no/ /ci'i phyir byang chub sems dpa'i yum gyis shing p+lag sha'i yal ga la bzung ste bang mal ma byas par byang chub sems dpa' btsas par byas she na/ sems can gang dag 'di snyam du yum lha mo sgyu 'phrul ni</text></item>
<item><p>51a7</p><section>dkon brtsegs</section><text>ji ltar bud med gzhan dag bzhin du sdug bsngal gyi tshor bas reg cing byang chub sems dpa' btsas so snyam du sems pa'i sems can de dag gi the tshom bcad pa dang / bde bar btsas par kun tu bstan par bya ba'i phyir yum lha mo sgyu 'phrul</text></item>
<item><p>51a8</p><section>dkon brtsegs</section><text>gyis shing p+lag sha'i yal ga la bzung ste bang mal ma byas par byang chub sems dpa' btsas par byas so/ /ci'i phyir byang chub sems dpa' ma'i mchan g.yas pa brtol te/ dran pa dang shes bzhin gyis mngal gyi gnas nas</text></item>
<item><p>51b1</p><section>dkon brtsegs</section><text>byung zhing skye gnas nas kyang ma yin/ lus kyi phyogs gzhan nas kyang ma yin zhe na/ byang chub sems dpa' ni kun spyod pa gtsang ba dang / 'jig rten gsum po thams cad las khyad par du 'phags pa dang / 'dul ba'i sems can rnams</text></item>
<item><p>51b2</p><section>dkon brtsegs</section><text>gdul ba'i phyir des ni ji ltar sems can dman pa gzhan dag bzhin du ma'i mngal du rten cing gnas pa ma yin pa dang / mi gtsang ba ma yin pa de ltar skye ba bstan par bya dgos pa'i phyir te/ des na byang chub sems dpa' ma'i mchan g.yas</text></item>
<item><p>51b3</p><section>dkon brtsegs</section><text>pa brtol te/ dran pa dang shes bzhin gyis mngal gyi gnas nas byung zhing byang chub sems dpa' btsas ma thag tu yum lha mo sgyu 'phrul gyi mchan yang rma med cing sgros med par gyur te/ de yang byang chub sems dpa'i thabs la mkhas</text></item>
<item><p>51b4</p><section>dkon brtsegs</section><text>pa yin no/ /ci'i phyir byang chub sems dpa' btsas ma thag tu lha'i dbang po rgya byin gyis bzung la mir gyur pa gzhan dag gis ma yin zhe na/ de ni byang chub sems dpa'i dge ba'i rtsa ba 'bar bas lha rnams 'dun par byas pas lha'i</text></item>
<item><p>51b5</p><section>dkon brtsegs</section><text>dbang po rgya byin gyis bdag gis byang chub sems dpa' btsas ma thag tu gos rin po ches bzung bar bya'o/ /zhes sngon smon lam btab pa'i phyir des na byang chub sems dpa' la mchod pa'i las rgya chen po la brtson par byed pa yin te/ de yang</text></item>
<item><p>51b6</p><section>dkon brtsegs</section><text>byang chub sems dpa'i thabs la mkhas pa yin no/ /ci'i phyir byang chub sems dpa' btsas ma thag tu yongs su ma bzung bar gom pa bdun 'dor bar byed la drug kyang ma yin/ brgyad kyang ma yin zhe na/ byang chub sems dpas ni ji</text></item>
<item><p>51b7</p><section>dkon brtsegs</section><text>ltar gzhan sus kyang sngon ma bstan pa de lta bu'i rdzu 'phrul gyi stobs kyi brtson 'grus chen po dang / skye bu dam pa'i rtsal gdon mi za bar kun tu bstan par bya dgos pa dang / gom pa bdun bor bas sems can gang dag gi don bya dgos</text></item>
<item><p>51b8</p><section>dkon brtsegs</section><text>pa de dag gi don gom pa drug gis kyang mi chog la brgyad ni lhag par 'gyur bas na de'i phyir byang chub sems dpa' btsas ma thag tu yongs su ma bzung bar gom pa bdun 'dor bar byed la drug kyang ma yin/ brgyad kyang ma yin te/ de yang byang chub</text></item>
<item><p>52a1</p><section>dkon brtsegs</section><text>sems dpa' thabs la mkhas pa yin no/ /ci'i phyir byang chub sems dpa' gom pa bdun 'dor ba na tshig 'di skad ces nga ni 'jig rten na thu bo yin no/ /nga ni 'jig rten na gtso bo yin te/ skye ba dang / rga ba dang / na pa dang / 'chi</text></item>
<item><p>52a2</p><section>dkon brtsegs</section><text>ba mthar dbyung bar bya'o zhes rjod par byed ce na/ rigs kyi bu 'khor de na brgya byin dang / tshangs pa dang / lha'i bu dbang che bar grags pa dbang che bar grags pa dag 'dus par gyur te 'khod la nga rgyal gyis khengs pa de dag 'di snyam du</text></item>
<item><p>52a3</p><section>dkon brtsegs</section><text>bdag cag ni ches bla ma yin gyi/ byang chub sems dpa' 'di ni de lta ma yin no/ /snyam du sems shing 'dud par mi byed/ rab tu 'dud par mi byed/ phyag 'tshal bar mi byed/ rab tu phyag 'tshal bar mi byed pas na de na byang chub</text></item>
<item><p>52a4</p><section>dkon brtsegs</section><text>sems dpa' 'di snyam du sems te/ brgya byin dang / tshangs pa dang / lha'i bu 'di dag yun ring por don med dang / gnod pa dang / sdug bsngal ba dang / log par ltung bar 'gyur ro/ /snyam nas/ de'i phyir byang chub sems dpas tshig</text></item>
<item><p>52a5</p><section>dkon brtsegs</section><text>'di skad ces nga ni 'jig rten na thu bo yin no/ /nga ni 'jig rten na gtso bo yin te/ skye ba dang / rga ba dang na pa dang / 'chi ba mthar dbyung bar bya'o zhes smras te/ tshig gi sgra des stong gsum gyi stong chen po'i 'jig rten gyi khams</text></item>
<item><p>52a6</p><section>dkon brtsegs</section><text>'di go bar gyur nas lha'i bu gang dag der ma lhags pa de dag kyang sgra de thos nas lhags par gyur cing / de nas lha'i bu de dag dang brgya byin dang / tshangs pa dag yid byung ba skyes shing ngo mtshar du 'dzin par gyur nas gus pa dang bcas pas</text></item>
<item><p>52a7</p><section>dkon brtsegs</section><text>thal mo pug pug por sbyar te/ byang chub sems dpa' la mngon par 'dud cing phyag 'tshal bar byed de/ gang gi phyir byang chub sems dpa' tshig 'di skad ces nga ni 'jig rten na gtso bo yin te/ skye ba dang / rga ba dang na pa dang / 'chi</text></item>
<item><p>52a8</p><section>dkon brtsegs</section><text>ba mthar dbyung bar bya'o/ /zhes smras pa'i rgyu ni de yin/ rkyen ni de yin no/ /byang chub sems dpa'i tshig de ni yang dag par yin te/ de yang byang chub sems dpa'i thabs la mkhas pa yin no/ /ci'i phyir byang chub sems dpa' btsas ma</text></item>
<item><p>52b1</p><section>dkon brtsegs</section><text>thag tu gad mo cher dgod par byed ce na/ rigs kyi bu byang chub sems dpa' la ni 'dod chags dang lhan cig skyes pa'am/ zhe sdang dang lhan cig skyes pa'am/ gti mug dang lhan cig skyes pa rgod pa'i gad mo yang med/ rta</text></item>
<item><p>52b2</p><section>dkon brtsegs</section><text>gad du dgod pa yang med mod kyi/ 'on kyang byang chub sems dpa' 'di snyam du sems te/ byang chub sems dpa' 'di dag gis ni bdag dang lhan cig tu byang chub sems bskyed pa las bdag gis ni byang chub thob par gyur gyi/ sems</text></item>
<item><p>52b3</p><section>dkon brtsegs</section><text>can 'di dag ni le lo'i dbang gis 'khor ba thib por gnas par gyur pas kye ma sems can 'di dag ni thams cad mkhyen pa nyid thob par bya ba'i phyir snying rjes bgrod par bya ba'i chos thams cad la brtson 'grus rtsom</text></item>
<item><p>52b4</p><section>dkon brtsegs</section><text>par mi byed pa yin no zhes de ltar snying rje chen po bskyed pa na/ sems can de dag gis byang chub sems dpa' ni bsam pa yongs su rdzogs pa yin par rig la/ bdag cag ni dman pa dang / bag med pa yin par rig nas de dag</text></item>
<item><p>52b5</p><section>dkon brtsegs</section><text>da bdag la phyag 'tshal bar 'gyur ro/ /snyam nas de'i phyir byang chub sems dpa' gad mo cher gad par byed de de yang byang chub sems dpa'i thabs la mkhas pa yin no/ /ci'i phyir byang chub sems dpa' dri ma med pa</text></item>
<item><p>52b6</p><section>dkon brtsegs</section><text>btsas ma thag tu brgya byin dang / tshangs pa dag gis 'khru bar byed ce na/ rigs kyi bu de ni brgya byin dang / tshangs pa dag mchod pa'i las byed pa yang yin la/ 'jig rten na yang khye'u dag btsas ma thag tu gdon mi</text></item>
<item><p>52b7</p><section>dkon brtsegs</section><text>za bar khrus byed pa dag yod pas byang chub sems dpas kyang 'jig rten shes pa'i rjes su gdon mi za bar 'jug par bya dgos pas na don gyi dbang de mthong ba'i phyir byang chub sems dpa' btsas ma thag tu brgya byin dang</text></item>
<item><p>52b8</p><section>dkon brtsegs</section><text>tshangs pa dag gis 'khru bar byed de/ de yang byang chub sems dpa'i thabs la mkhas pa yin no/ /ci'i phyir byang chub sems dpa' dgon par btsas ma thag kho nar byang chub kyi snying por mi 'gro bar ci'i phyir grong khyer du</text></item>
<item><p>53a1</p><section>dkon brtsegs</section><text>'jug ce na/ dbang po rnams yongs su smin par kun du bstan pa dang / btsun mo'i 'khor gyi bya ba kun du bstan pa dang / dga' ba dang / rtsed mo de dag kun du bstan nas kyang gling chen po bzhi la mi lta bar spangs te mngon par 'byung ba</text></item>
<item><p>53a2</p><section>dkon brtsegs</section><text>kun du bstan par bya ba dang / 'di ltar sems can gzhan dag kyang bdag gi rjes su slob pa na 'dod pa'i dga' dang / rtsed mo dang / longs spyod dang / 'khor rgya chen po dag spangs te rab tu 'byung ba'i phyir mngon par 'byung bar 'gyur bar bya ba'i phyir</text></item>
<item><p>53a3</p><section>dkon brtsegs</section><text>te/ gang gi phyir byang chub sems dpa' dgon par btsas ma thag kho nar byang chub kyi snying por mi 'gro bar grong khyer du zhugs nas mngon par 'byung bar byed pa'i rgyu ni de yin/ rkyen ni de yin te/ de yang byang chub sems dpa'i thabs la mkhas pa yin no/ /ci'i phyir byang</text></item>
<item><p>53a4</p><section>dkon brtsegs</section><text>chub sems dpa' btsas nas zhag bdun lon pa na/ yum lha mo sgyu 'phrul 'chi ba'i dus byed par gyur ce na/ de la ni byang chub sems dpa' btsas pa'i nyes pa med de/ yum lha mo sgyu 'phrul nyid tshe zad nas dus las 'das pa yin gyi byang</text></item>
<item><p>53a5</p><section>dkon brtsegs</section><text>chub sems dpa'i nyes pa ma yin te/ 'di ltar byang chub sems dpa' dga' ldan gyi gnas mchog na gnas pa nyid kyi tshe na lha'i mig rnam par dag pas yum lha mo sgyu 'phrul gyi tshe la so sor brtags na byang chub sems dpa'i yum lha</text></item>
<item><p>53a6</p><section>dkon brtsegs</section><text>mo sgyu 'phrul gyi tshe'i lhag ma ni zla ba bcu dang zhag bdun las ma las par shes nas/ de'i 'og tu byang chub sems dpa' dga' ldan gyi gnas mchog nas shi 'phos te ma'i mngal du zhugs pa yin pas rigs kyi bu rnams grangs des</text></item>
<item><p>53a7</p><section>dkon brtsegs</section><text>na khyod kyis 'di ltar yum lha mo sgyu 'phrul nyid tshe zad nas 'chi ba'i dus byas par zad kyi/ byang chub sems dpa' btsas pa'i nyes pa ni ma yin par rigs par bya ste/ de yang byang chub sems dpa'i thabs la mkhas pa yin no/ /ci'i phyir</text></item>
<item><p>53a8</p><section>dkon brtsegs</section><text>byang chub sems dpas yi ge dang / lag rtsis dang / bstan bcos dang / grangs dang rtsis dang / ral gri'i thabs dang / mda' gzhu'i thabs dang / 'gyed stobs dang / gyad kyi 'dzin stangs dang / skar ma'i dpyad dang / dga' ba dang / rtsed mo</text></item>
<item><p>53b1</p><section>dkon brtsegs</section><text>dag legs par bslabs shes na/ 'jig rten dang rjes su 'thun par bya ba'i phyir te/ 'di ltar byang chub sems dpa' dang po nyid nas gang la legs par bslabs par ma byas pa'i bzo 'am/ gsang sngags sam/ rig sngags sam/ bstan bcos sam/ bro gar ram</text></item>
<item><p>53b2</p><section>dkon brtsegs</section><text>glu 'am/ rol mo'i sgra 'am/ bzhad gad dam/ 'jo sgeg gam/ dga' ba 'am/ rtsed mo kun du bstan par bya ba ni stong gsum gyi stong chen po'i 'jig rten gyi khams na 'ga' yang ming mod kyi/ 'on kyang byang chub sems dpa' la ni btsas ma</text></item>
<item><p>53b3</p><section>dkon brtsegs</section><text>thag kho nar 'jig rten dang 'jig rten las 'das pa'i bzo dang / las kyi gnas thams cad mngon du 'gyur ro/ /de ci'i phyir zhe na/ sngon shin du legs par bslabs pa dang / dge ba'i rtsa ba yongs su smin pa'i dbang gi stobs bskyed pa'i phyir te/</text></item>
<item><p>53b4</p><section>dkon brtsegs</section><text>de yang byang chub sems dpa'i thabs la mkhas pa yin no/ /ci'i phyir byang chub sems dpa' srid pa tha ma pa btsun mo dang / slas dang / g.yog 'khor len par byed ce na/ rigs kyi bu byang chub sems dpa' ni 'dod pa don du gnyer ba</text></item>
<item><p>53b5</p><section>dkon brtsegs</section><text>ma yin no/ /de ci'i phyir zhe na/ de'i gnas skabs na skyes bu dam pa ni 'dod chags dang bral ba'i phyir te/ 'on kyang byang chub sems dpa' srid pa tha ma pas ni btsun mo dang / slas dang bu'i 'khor gdon mi za bar bstan par bya dgos te</text></item>
<item><p>53b6</p><section>dkon brtsegs</section><text>sems can gang dag 'di snyam du byang chub sems dpa' ni skyes bu dam pa ma yin gyi za ma'i rigs shig yin no snyam du sems par gyur na/ /de dag yun ring por don med pa dang / gnod pa dang / sdug bsngal ba dang / log par ltung bar</text></item>
<item><p>53b7</p><section>dkon brtsegs</section><text>'gyur bas sems can de dag gi the tshom bcad pa dang / 'di lta ste sras sgra gcan zin kun tu bstan par bya ba'i phyir byang chub sems dpas shAkya'i bu mo sa 'tsho ma blangs so/ /gang dag 'di snyam du sras sgra gcan zin ni yab dang</text></item>
<item><p>53b8</p><section>dkon brtsegs</section><text>yum gyi mer mer po las skyes pa yin no snyam du sems na de ltar mi ltar 'o/ /de ci'i phyir zhe na/ sgra gcan zin 'di ni sngon 'di skad du bdag srid pa tha ma pa'i bur gyur cig ces smon lam btab bas na sgra gcan zin ni</text></item>
<item><p>54a1</p><section>dkon brtsegs</section><text>lha yul nas shi 'phos nas 'dir rdzus te skyes pa yin gyi/ pha dang ma'i mer mer po las skyes pa ma yin pa'i phyir ro/ /shAkya'i bu mo sa 'tsho ma yang sngon gyi smon lam gyi dbang gis blangs pa yin te/ des de bzhin</text></item>
<item><p>54a2</p><section>dkon brtsegs</section><text>gshegs pa mar me mdzad kyi spyan sngar bram za'i khye'u khyod srid pa tha ma pa gyur ba na bdag gi khyim thab tu gyur la/ bdag kyang khyod kyi btsun mor gyur cig ces smon lam btab pa'i phyir ro/ /de'i tshe na byang chub sems dpas</text></item>
<item><p>54a3</p><section>dkon brtsegs</section><text>kyang 'di skad ces bzang mo nga ni 'dod pa rnams don du gnyer ba ma yin mod kyi/ 'on kyang khyod kyi bsam pa ji lta ba bzhin du gyur cig ces ud pa la'i phyir khas blangs te/ sangs rgyas kyi spyan sngar dge ba'i rtsa ba bskyed pa de ni</text></item>
<item><p>54a4</p><section>dkon brtsegs</section><text>mi slu ba yin pas na byang chub sems dpas shAkya'i bu mo sa 'tsho ma blangs so/ /gzhan yang byang chub sems dpa' srid pa tha ma pas ni btsun mo'i 'khor dang / g.yog 'khor gdon mi za bar kun du bstan par bya dgos</text></item>
<item><p>54a5</p><section>dkon brtsegs</section><text>te/ 'di ltar shAkya'i bu mo sa 'tsho mas kyang byang chub sems dpa'i gzugs phun sum tshogs pa dang / lha'i mchod pa phun sum tshogs pa dang / mngon par 'byung ba phun sum tshogs pa mthong nas 'di skad du kye ma bdag</text></item>
<item><p>54a6</p><section>dkon brtsegs</section><text>kyang yon tan gyi chos 'di lta bu dang ldan par gyur cig ces lhag pa'i bsam pas bla na med pa yang dag par rdzogs pa'i byang chub tu sems bskyed par gyur ba'i phyir te/ de ltar na shAkya'i bu mo sa 'tsho ma byang chub kyi sems</text></item>
<item><p>54a7</p><section>dkon brtsegs</section><text>brtan par skyed du gzhug pa'i phyir yang byang chub sems dpas shAkya'i bu mo sa 'tsho ma blangs so/ /gzhan yang sems can gang dag 'dod pa dang / bran dang / chung ma dang / las kyi mtha' dang / khang khyim dang / nor rdzas</text></item>
<item><p>54a8</p><section>dkon brtsegs</section><text>kyi 'du 'dzis sbags nas yongs su 'dzin pa spangs te rab tu 'byung bar mi nus pa'i sems can de dag la 'dod pa'i sred pa dang / longs spyod dang / nor rdzas dang / chung ma la mi lta ba kun du bstan par bya ba'i phyir yang</text></item>
<item><p>54b1</p><section>dkon brtsegs</section><text>byang chub sems dpas shAkya'i bu mo sa 'tsho ma blangs ni khang khyim dang nor rdzas dang / chung ma dang / 'khor rnams la mi lta bar spangs te mngon par byung na/ sems can de dag kyang 'di snyam du gzhon nu don thams cad grub pa 'di</text></item>
<item><p>54b2</p><section>dkon brtsegs</section><text>yang de ltar btsun mo dang / nor rdzas dang / 'khor dang / longs spyod rgya chen po dag la mi lta bar spangs te rab tu byung na de'i phyir bdag cag kyang ci'i phyir rab tu 'byung bar mi bya snyam du sems par bya ba'i phyir ro// // bam po gsum pa/ gzhan yang byang</text></item>
<item><p>54b3</p><section>dkon brtsegs</section><text>chub sems dpas sngon byang chub sems dpa'i spyad pa spyod pa na bud med gzhon nu bsnyen bkur ma gang dag dge ba'i chos rnams kyis yongs su smin par byas shing yid gcugs par gyur pa de dag gis 'di skad ces bdag cag khyod srid pa tha</text></item>
<item><p>54b4</p><section>dkon brtsegs</section><text>ma par gyur pa'i bar tshun chad kyi btsun mor gyur cig /ces smon lam btab pas na de dag gi dkar po'i chos rgya cher smyin par bya ba'i phyir yang byang chub sems dpas 'khor rnams blangs te/ de na byang chub sems dpa' btsun mo'i</text></item>
<item><p>54b5</p><section>dkon brtsegs</section><text>'khor gyi nang du gnas pa'i bud med bzhi khri nyis stong ni bla na med pa yang dag par rdzogs pa'i byang chub tu yongs su smin par byas so/ /lhag ma rnams ni log par mi ltung ba'i chos can du byas te/ rnam grangs des kyang byang chub</text></item>
<item><p>54b6</p><section>dkon brtsegs</section><text>sems dpas 'khor rnams blangs so/ /gzhan yang bud med gang dag 'dod chags kyi yongs su gdung ba chen pos yongs su gdungs par gyur pa de dag gis byang chub sems dpa' mthong ma thag tu bdag nyid 'dod chags</text></item>
<item><p>54b7</p><section>dkon brtsegs</section><text>dang bral bar kun shes par bya ba'i phyir ro/ /gzhan yang byang chub sems dpas bdag nyid kyi chu zheng dang / kha dog dang / dbyibs ci 'dra ba de 'dra ba'i sprul pa mngon par sprul nas/ sprul pa de dang bud med de dag lhan cig dga' ba dang</text></item>
<item><p>54b8</p><section>dkon brtsegs</section><text>rtse ba dang / dga' mgur spyod par byed pa na de dag so so nas 'di snyam du bdag ni byang chub sems dpa' dang lhan cig dga' ba dang / rtse ba dang / dga' mgur spyod par byed do snyam du sems par zad kyi</text></item>
<item><p>55a1</p><section>dkon brtsegs</section><text>byang chub sems dpa' ni bsam gtan gyi dga' ba'i gnas pas gnas par byed do/ /sprul pa'i 'dod pa'i longs spyod ji lta ba bzhin du de bzhin gshegs pa dgra bcom pa yang dag par rdzogs pa'i sangs rgyas mar me</text></item>
<item><p>55a2</p><section>dkon brtsegs</section><text>mdzad tshun chad nas/ byang chub sems dpa'i 'dod pa'i longs spyod kyang de dang 'dra bar blta bar bya'o/ /shAkya'i bu 'dun pa dang / rta bsngags ldan gnyis kyang de gnyis kyi sngon gyi smon lam nyid yin par blta bar bya ste/ de yang byang</text></item>
<item><p>55a3</p><section>dkon brtsegs</section><text>chub sems dpa'i thabs la mkhas pa yin par blta bar bya'o/ /ci'i phyir byang chub sems dpa' shing 'dzam bu'i grib ma la bsam gtan byed ce na/ byang chub sems dpa' de na gnas pas lha bye ba phrag bdun bcu gdul bar dang yab</text></item>
<item><p>55a4</p><section>dkon brtsegs</section><text>dang yum dag yang dag par bstan par bya ba dang / byang chub sems dpa' bdag rab tu 'byung ba'i phyir mngon par 'byung ba dang / shes rab che ba nyid gdon mi za bar kun tu bstan par bya dgos pa dang / shing 'dzam bu'i grib mas ma btang ba nyid</text></item>
<item><p>55a5</p><section>dkon brtsegs</section><text>kyang kun du bstan par bya ba'i phyir te/ gang gi phyir byang chub sems dpa' shing 'dzam bu'i grib ma la bsam gtan byed pa'i rgyu ni de yin/ rkyen ni de yin te/ de yang byang chub sems dpa'i thabs la mkhas pa yin no/ /byang chub sems dpa'</text></item>
<item><p>55a6</p><section>dkon brtsegs</section><text>dga' ba dang / rtsed mo thams cad don du mi gnyer ba ci'i phyir bskyed mos tshal gyi sar byung zhe na/ rgan po dang / nad pa dang / shi ba kun du bstan par bya ba dang / nye du rnams kyis 'di ltar byang chub sems dpa' ni nye du rnams mi 'dod</text></item>
<item><p>55a7</p><section>dkon brtsegs</section><text>pa ma yin gyi/ rga ba dang / na pa dang / 'chi bas 'jigs shing skrag pa dang / khyim na gnas pa ni nyes pa mang po'i skyon chags pas gnas ma yin par rig nas mngon par byung ba yin no zhes shes par 'gyur ba kun du bstan par bya</text></item>
<item><p>55a8</p><section>dkon brtsegs</section><text>ba dang / sems can thams cad kyang rga ba dang / na pa dang / 'chi bas 'jigs pa kun du bstan par bya ba'i phyir te/ de'i phyir na byang chub sems dpa' dga' ba dang / rtsed mo don du mi gnyer ba yang bskyed mos tshal gyis sar byung ste</text></item>
<item><p>55b1</p><section>dkon brtsegs</section><text>de yang byang chub sems dpa'i thabs la mkhas pa yin no/ /ci'i phyir byang chub sems dpa' nam phyed kyi dus kyi tshe mngon par byung la nyin mo ma yin zhe na sems can rnams gang la gnas na/ dge ba'i rtsa ba 'phel bar 'gyur ba'i</text></item>
<item><p>55b2</p><section>dkon brtsegs</section><text>dge ba'i rtsa ba kun du bstan par bya ba'i phyir te/ dkar po'i chos don du gnyer ba'i rigs kyi bus ni bde ba rgya chen po ji snyed pa yang yongs su spangs te nam phyed kyi dus kyi tshe na ma dris mi ltos par mngon par 'byung bar bya ba dang bde ba'i yo byad</text></item>
<item><p>55b3</p><section>dkon brtsegs</section><text>ji snyed pa dag kyang yongs su spang bar bya ba dang / dkar po'i phyogs yongs su nyams par mi bya ba'i phyir te/ de yang byang chub sems dpa'i thabs la mkhas pa yin no/ /ci'i phyir byang chub sems dpas skye bo rnams gnyid log</text></item>
<item><p>55b4</p><section>dkon brtsegs</section><text>par byas te mngon par byung zhe na/ skye bo rnams ni lha rnams kyis gnyid log par byas pas lha rnams kyis nyes par kun du bstan pa'i phyir te/ byang chub sems dpa' la nye du rnams dang / skye bo rnams tha ba dang / zhe sdang gi sems</text></item>
<item><p>55b5</p><section>dkon brtsegs</section><text>bskyed par gyur na de dag la yun ring por don med pa dang / gnod pa dang / sdug bsngal ba dang / log par ltung bar 'gyur gyi/ de dag gi skye bo rnams lha rnams kyis gnyid log par byas shing lha rnams kyis sgo phye ste/ bar snang la</text></item>
<item><p>55b6</p><section>dkon brtsegs</section><text>khyer bas de ni byang chub sems dpas mnyes so zhes shes par gyur na/ de dag byang chub sems dpa' la dad pa rgya chen po 'thob par 'gyur bas don gyis dbang de mthong ba'i phyir skye bo rnams gnyid log par byas nas mngon</text></item>
<item><p>55b7</p><section>dkon brtsegs</section><text>par byung ste/ de yang byang chub sems dpa'i thabs la mkhas pa yin no/ /ci'i phyir byang chub sems dpas rta dang rgyan rnams shAkya'i bu 'dun pa la phyir bskur zhe na/ 'di lta ste chog shes pa kun du bstan pa bya ba'i phyir te/</text></item>
<item><p>55b8</p><section>dkon brtsegs</section><text>gzhan dag 'di skad ces byang chub sems dpa' ni dngos po thams cad la mi lta bar rab tu byung bas na gser dang / dngul dag don du gnyer ba ma yin no/ /zhes brjod par bya ba dang gzhan yang byang chub sems dpa' phyi ma'i</text></item>
<item><p>56a1</p><section>dkon brtsegs</section><text>skye bo dag rjes su slob tu gzhug par bya ba'i phyir te/ 'di ltar gang dag bstan pa 'di la rab tu byung bar 'gyur ba de dag gis ni nga'i rjes su bslab cing dngos po thams cad la mi lta bar 'phags pa'i rigs bzhi la</text></item>
<item><p>56a2</p><section>dkon brtsegs</section><text>brten nas rab tu 'byung bar bya ste/ rab tu 'byung bas ni dang po kho na nas 'tsho ba la ltos shing rab tu 'byung bar mi bya'o/ /zhes bstan par bya ba'i phyir te/ de yang byang chub sems dpa'i thabs la mkhas pa yin no/ /ci'i phyir byang chub</text></item>
<item><p>56a3</p><section>dkon brtsegs</section><text>sems dpa' bdag nyid kyis ral gris skra bregs te/ rab tu byung zhe na rigs kyi bu 'di ltar gang gis byang chub sems dpa'i dpal dang gzi brjid zil gyis mnan te/ skra 'dreg par bzod pa'i lha 'am/ klu 'am/ gnod sbyin nam/ dri za 'am</text></item>
<item><p>56a4</p><section>dkon brtsegs</section><text>mi 'am/ mi ma yin pa ni stong gsum gyi stong chen po'i 'jig rten gyi khams na 'ga' yang med pa dang / byang chub sems dpa' de nyid rab tu 'byung ba don du gnyer bas na dad pa dang ldan pa yin no zhes kun du bstan pa dang / bdag nyid</text></item>
<item><p>56a5</p><section>dkon brtsegs</section><text>kyis skra bregs te rab tu byung na rgyal po zas gtsang yang sus nga'i bu'i skra bregs de chad pas gcad do/ /zhes mi dga' bar mi 'gyur ba dang / byang chub sems dpa' bdag nyid kyis rang gi ral gris skra bregs so zhes rgyal po zas gtsang gis</text></item>
<item><p>56a6</p><section>dkon brtsegs</section><text>thos nas cang mi zer bar 'gyur bar bya ba'i phyir te/ de yang byang chub sems dpa'i thabs la mkhas pa yin no/ /de nas bcom ldan 'das kyis yang byang chub sems dpa' ye shes dam pa la bka' stsal pa/ rigs kyis bu gzhan</text></item>
<item><p>56a7</p><section>dkon brtsegs</section><text>yang gang gi phyir byang chub sems dpas lo drug tu dka' ba spyod pa spyad pa yang nyon cig /'di ltar byang chub sems dpa' ni thabs la mkhas pas sems can rnams kyi mi dge ba'i las kyi bya ba dag la nges par skyo bar bya zhing</text></item>
<item><p>56a8</p><section>dkon brtsegs</section><text>'dun par bya ba'i phyir te/ rigs kyi bu 'di ltar byang chub sems dpas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la tshig 'di skad ces dge sbyong mgo reg mthong bas kho bo la ci zhig</text></item>
<item><p>56b1</p><section>dkon brtsegs</section><text>bya/ byang chub ni mchog du rnyed par dka' ba yin pas dge sbyong mgo reg la byang chub ga la yod ces smras pa de yang byang chub sems dpa'i thabs la mkhas pa dang / ldem po'i ngag yin par blta bar bya ste/ las kyi sgrib pa de'i rgyus byang</text></item>
<item><p>56b2</p><section>dkon brtsegs</section><text>chub sems dpa' lo drug tu dka' ba spyod do/ /byang chub sems dpas ci las bsams te tshig de skad ces smras she na/ rigs kyi bu de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas 'od srung</text></item>
<item><p>56b3</p><section>dkon brtsegs</section><text>gi gsung rab la bram ze'i khye'u 'od zer phreng de la ne'u ldangs bram ze'i rigs shing sA la chen po lta bu'i bu byang chub sems dpa'i theg pa la yang dag par zhugs pa lnga zhig yod pa de dag sdig pa'i grogs po'i dbang dang / sdig pa'i</text></item>
<item><p>56b4</p><section>dkon brtsegs</section><text>grogs po dang phrad pas byang chub kyi sems dag brjed par gyur nas de'i tshe rigs kyi bu lnga po de dag mu stegs can gyi brtul zhugs spyod par gyur cing sangs rgyas kyi brtul zhugs mi spyod pa dang / mu stegs can gyi gsang</text></item>
<item><p>56b5</p><section>dkon brtsegs</section><text>sngags la brtson zhing sangs rgyas kyi gsang sngags la mi brtson pa dang / mu stegs can la mos shing mu stegs can gyi dbang gis byang chub ni bdag cag la yod de/ bdag cag kyang sangs rgyas yin no zhes bdag nyid ston pa yin par khas 'chi bar</text></item>
<item><p>56b6</p><section>dkon brtsegs</section><text>byed do/ /bram ze'i khye'u 'od zer phreng gis rigs kyi bu de dag snod yin par rig nas thabs la mkhas pas bram ze'i rigs shing sA la chen po lta bu'i bu lnga po de dag rim gyis mu stegs can de dag gi drung nas phyir bzlog par 'dod pas de</text></item>
<item><p>56b7</p><section>dkon brtsegs</section><text>thabs la mkhas pas rdza mkhan bum byed la tshig 'di skad ces dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras te/ rigs kyi bu</text></item>
<item><p>56b8</p><section>dkon brtsegs</section><text>de'i tshe bram ze'i khye'u 'od zer phreng de phugs gzhan zhig tu bram ze'i rigs shing sA la chen po lta bu'i bu lnga po de dag dang lhan cig tu 'khod do/ /de nas rdza mkhan bum byed de sa phyogs ga la ba der song ste/ de bzhin gshegs pa dgra bcom pa</text></item>
<item><p>57a1</p><section>dkon brtsegs</section><text>yang dag par rdzogs pa'i sangs rgyas 'od srung gi bsngags pa brjod cing bsngags pa brjod nas bram ze'i khye'u 'od zer phreng la 'di skad ces smras so/ /kye 'od zer phreng tshur shog de bzhin gshegs pa dgra bcom pa yang dag par rdzogs pa'i sangs</text></item>
<item><p>57a2</p><section>dkon brtsegs</section><text>rgyas 'od srung gi spyan sngar 'dong ngo / /rigs kyi bu de nas bram ze'i khye'u 'od zer phreng 'di snyam du sems te/ kye ma bram ze'i khye'u 'di dag ni dge ba'i rtsa ba yongs su ma smin pa yin pas gal te bdag gis de bzhin gshegs pa dgra bcom</text></item>
<item><p>57a3</p><section>dkon brtsegs</section><text>pa yang dag par rdzogs pa'i sangs rgyas 'od srung dang / byang chub kyi bsngags pa brjod cing mu stegs can rnams kyi bsngags pa ma yin par brjod par gyur na rigs kyi bu 'di dag yongs su dogs par gyur nas de bzhin gshegs pa dgra bcom</text></item>
<item><p>57a4</p><section>dkon brtsegs</section><text>pa yang dag par rdzogs pa'i sangs rgyas 'od srung gi spyan sngar 'gro bar mi 'gyur ba'i gnas de lta bu yod do snyam nas bram ze'i khye'u 'od zer phreng de sngar dam bcas pa de nyid rjes su srung bzhin du shes rab kyi pha rol tu phyin pa'i rgyu 'thun</text></item>
<item><p>57a5</p><section>dkon brtsegs</section><text>pa'i thabs la mkhas pas tshigs 'di skad ces dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras so/ /ji ltar na shes rab kyi pha rol du</text></item>
<item><p>57a6</p><section>dkon brtsegs</section><text>phyin pa'i rgyu 'thun pa'i thabs la mkhas pa yin zhe na/ shes rab kyi pha rol tu phyin pa la spyod pa'i byang chub sems dpa' la ni byang chub kyi 'du shes kyang med/ sangs rgyas kyi 'du shes kyang med/ sangs rgyas shes bya ba'i sangs rgyas</text></item>
<item><p>57a7</p><section>dkon brtsegs</section><text>kyang yang dag par rjes su mi mthong / byang chub kyang yang dag par rjes su mi mthong ste/ byang chub ni nang du yang yang dag par rjes su mi mthong / byang chub ni phyi rol tu yang dag par rjes su mi mthong / byang chub ni nang dang phyi rol du</text></item>
<item><p>57a8</p><section>dkon brtsegs</section><text>yang yang dag par rjes su mi mthong ba'i phyir ro/ /de ltar chos thams cad ma skyes mi dmigs pa'i phyir byang chub ni gtan stong pa nyid yin pas bram ze'i khye'u 'od zer phreng gis shes rab kyi pha rol tu phyin pa'i rgyu 'thun pa'i thabs la</text></item>
<item><p>57b1</p><section>dkon brtsegs</section><text>mkhas pa des tshig 'di skad ces dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras so/ /de nas dus gzhan zhig gi tshe na bram</text></item>
<item><p>57b2</p><section>dkon brtsegs</section><text>ze'i khye'u 'od zer phreng de ne'u ldangs lnga po de dag chu 'gram zhig na 'khod par gyur pa dang / de nas sangs rgyas kyi mthus rigs kyis bu lnga po de dag gdul ba'i dbang gi phyir rdza mkhan bum byed chu 'gram de ga la ba der song ste</text></item>
<item><p>57b3</p><section>dkon brtsegs</section><text>bram ze'i khye'u 'od zer phreng ba de la 'di skad ces smras so/ /kye 'od zer phreng tshur shog /sangs rgyas bcom ldan 'das rnams 'jig rten du 'byung ba ni shin tu rnyed par dka' ba yin gyis/ de bzhin gshegs pa dgra bcom pa yang dag par</text></item>
<item><p>57b4</p><section>dkon brtsegs</section><text>rdzogs pa'i sangs rgyas 'od srung la blta ba dang / phyag bya ba dang / bsnyen bkur bya ba'i phyir 'dong ngo / /bram ze'i khye'u 'od zer phreng gis smras pa/ dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas</text></item>
<item><p>57b5</p><section>dkon brtsegs</section><text>dge sbyong mgo reg la byang chub ga la yod ces smras te/ bram ze'i khye'u 'od zer phreng des de bzhin gshegs pa la blta ba dang / phyag bya ba dang bsnyen bkur bya ba'i phyir 'gror ma btub pa dang / de nas rdza mkhan bum byed des bram ze'i</text></item>
<item><p>57b6</p><section>dkon brtsegs</section><text>khye'u 'od zer phreng gi thor to nas bzung ste/ de bzhin gshegs pa dgra bcom pa yang dag par rdzogs pa'i sangs rgyas 'od srung ga la ba der khrid de song ngo / /bram ze'i khye'u lnga po de dag gis kyang bram ze'i khye'u 'od zer phreng la yongs su</text></item>
<item><p>57b7</p><section>dkon brtsegs</section><text>bskor te yid 'dun par byas nas de bzhin gshegs pa dgra bcom pa yang dag par rdzogs pa'i sangs rgyas 'od srung ga la ba der dong ngo / /de nas bram ze'i rigs shing sA la chen po lta bu'i bu log par lta ba'i khyim du skyes pa lnga po de dag cher</text></item>
<item><p>57b8</p><section>dkon brtsegs</section><text>'dun par gyur nas/ 'di snyam du 'di ltar bram ze'i khye'u 'od zer phreng 'di de bzhin gshegs pa dgra bcom pa yang dag par rdzogs pa'i sangs rgyas 'od srung la lta ba dang / phyag bya ba dang / bsnyen bkur bya ba dang / drung du 'gro ba dang /</text></item>
<item><p>58a1</p><section>dkon brtsegs</section><text>dge ba'i chos yongs su rdzogs par bya ba'i phyir rdza mkhan bum byed 'dis thor to nas bzung bzhin du yang bdag nyid kyi srog yongs su btang ste/ de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>58a2</p><section>dkon brtsegs</section><text>'od srung gi spyan sngar 'gro bar 'gyur ba'i sangs rgyas de ni ci 'dra ba zhig yin/ sangs rgyas kyi chos de ni ci 'dra ba zhig yin snyam nas/ de nas bram ze'i rigs shing sA la chen po lta bu'i bu lnga po de dag gis 'dun pa byas nas de bzhin gshegs</text></item>
<item><p>58a3</p><section>dkon brtsegs</section><text>pa dgra bcom pa yang dag par rdzogs pa'i sangs rgyas 'od srung la blta ba'i phyir de bzhin gshegs pa 'od srung gi thad du dong ngo / /de dag gis de bzhin gshegs pa dgra bcom pa yang dag par rdzogs pa'i sangs rgyas 'od srung mthong ma thag tu</text></item>
<item><p>58a4</p><section>dkon brtsegs</section><text>sngon gyi dge ba'i rtsa bas yang dag par bskul bas dad pa thob par gyur to/ /de dag gis dad pa thob nas bram ze'i khye'u 'od zer phreng la smras pa/ ston pa'i yon tan 'di lta bu dag khyod kyis sngon chad kho bo cag la ma smras so zhes smyos so/ /</text></item>
<item><p>58a5</p><section>dkon brtsegs</section><text>rigs kyi bu de nas bram ze'i rigs shing sA la chen po lta bu'i bu lnga po de dag gis de bzhin gshegs pa dgra bcom pa yang dag par rdzogs pa'i sangs rgyas 'od srung gi dpal dang gzi brjid kyang mthong / spobs pa yang thos/ tshangs pa'i sgra dbyangs</text></item>
<item><p>58a6</p><section>dkon brtsegs</section><text>bsgrags pa yang thos nas lhag pa'i bsam pas bla na med par yang dag par rdzogs pa'i byang chub du sems bskyed do/ /rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas 'od srung gis</text></item>
<item><p>58a7</p><section>dkon brtsegs</section><text>rigs kyi bu de dag gi lhag pa'i bsam pas thugs su chud nas/ de'i tshe byang chub sems dpa'i sde snod kyi chos kyi rnams grangs phyir mi ldog pa'i 'khor lo'i gzungs rdo rje'i tshig chos thams cad skye ba myed pa</text></item>
<item><p>58a8</p><section>dkon brtsegs</section><text>zhes bya ba de lta de ltar yang dag par bstan par mdzad de/ des rigs kyi bu lnga po de dag gis mi skye ba'i chos la bzod pa thob par gyur to/ /rigs kyi bu de ltar na da ni sangs rgyas kyi ye shes thogs pa</text></item>
<item><p>58b1</p><section>dkon brtsegs</section><text>mi mnga' bas khyed cag la gal te bram ze'i khye'u 'od zer phreng des rigs kyi bu de dag gi mdun du de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod cing mu</text></item>
<item><p>58b2</p><section>dkon brtsegs</section><text>stegs can rnams kyi bsngags pa ma yin pa brjod par gyur na des ni rigs kyi bu de dag de bzhin gshegs pa dgra bcom pa yang dag par rdzogs pa'i sangs rgyas 'od srung gi spyan sngar 'gro ba'i gnas dang skabs kyang med na dad pa 'thob par</text></item>
<item><p>58b3</p><section>dkon brtsegs</section><text>'gyur ba lta ci smos te de ni gnas med do zhes lung bstan to/ /rigs kyi bu de ltar na byang chub sems dpa'i theg pa la yang dag par zhugs pa'i rigs kyi bu lnga po de dag yongs su smin par bya ba'i phyir bram ze'i khye'u 'od zer phreng gis shes rab</text></item>
<item><p>58b4</p><section>dkon brtsegs</section><text>kyi pha rol du phyin pa'i rgyu 'thun pa'i thabs la mkhas pas tshig 'di skad ces dge sbyong mgo reg mthong bas kho bo la ci zhig bya/ byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras par</text></item>
<item><p>58b5</p><section>dkon brtsegs</section><text>zad kyi/ rigs kyi bu phyir mi ldog pa'i byang chub sems dpa' ni sangs rgyas la nem nur med cing byang chub la yang som nyi med/ sangs rgyas kyi chos rnams la yang som nyi med de/ de yang byang chub sems dpa'i thabs la mkhas</text></item>
<item><p>58b6</p><section>dkon brtsegs</section><text>pa yin no/ /rigs kyi bu byang chub sems dpa' de dag yongs su smin par byas shing las kyi rnam par smyin pa bstan pa gang yin pa'i las kyi rnam par smin pa des kyang ngas lo drug tu dka' ba spyod pa spyad par gyur pas sems can</text></item>
<item><p>58b7</p><section>dkon brtsegs</section><text>mi shes pa spyod pa gzhan dag gis ni dge sbyong dang bram ze tshul khrims dang ldan pa dag la bzlog nas tshig rtsub po smras la/ de dag gis shes kyang rung mi shes kyang rung / shes pa dang ldan yang rung / shes pa dang mi ldan yang rung ste/</text></item>
<item><p>58b8</p><section>dkon brtsegs</section><text>brjod par gyur na de dag yun ring por don med pa dang / gnod pa dang sdug bsngal ba dang / log par ltung bar 'gyur bas na sems can de dag la las kyi bya ba bstan pa'i phyir de bzhin gshegs pas de la de'i las</text></item>
<item><p>59a1</p><section>dkon brtsegs</section><text>kun du ston par zad kyi/ byang chub sems dpa' la ni las kyi sgrib pa cung zad kyang med do/ /gzhan yang sems can gang dag dge sbyong dang / bram ze tshul khrims dang ldan pa dag la tshig rtsub po smras nas/ bdag la ni thar pa'i skal</text></item>
<item><p>59a2</p><section>dkon brtsegs</section><text>pa med do snyam nas 'gyod pa la gnas shing phyin chad rtsol bar mi byed pa'i sems can de dag gi 'gyod pa bsal bar bya ba'i phyir yang las de kun du bstan te/ de dag 'di snyam du byang chub sems dpa' skye ba gcig gis</text></item>
<item><p>59a3</p><section>dkon brtsegs</section><text>thogs pas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la tshig 'di skad ces byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras</text></item>
<item><p>59a4</p><section>dkon brtsegs</section><text>kyang de la rnam par grol ba'i skal pa yod par gyur na/ bdag cag mi shes pa rnams lta smos kyang ci dgos snyam du sems shing de dag sdig pa'i las kyi nyes pa de yang 'chags la gzhan dag kyang mngon par 'du mi byed par 'gyur ba'i</text></item>
<item><p>59a5</p><section>dkon brtsegs</section><text>phyir ro/ /rigs kyi bu gzhan yang mu stegs can dag gdul ba'i phyir byang chub sems pas lo drug tu dka' ba spyod pa kun tu bstan gyi las kyi sgrib pa'i rgyus ni ma yin no/ /de ci'i phyir zhe na/ dge sbyong dang bram ze rgya shug dang til</text></item>
<item><p>59a6</p><section>dkon brtsegs</section><text>dang 'bras 'bru gcig tsam za zhing zas gzhan mi za bas rnam par dag par 'gyur bar 'dod pa dag yod pas de dag tshar bcod pa'i phyir byang chub sems dpas 'phags pa'i lam la ma brten par rgya shug dang til dang 'bras 'bru</text></item>
<item><p>59a7</p><section>dkon brtsegs</section><text>gcig tsam gyi zas ngan pa za bas rnam par dag par mi nus par bstan pa'i phyir te/ 'di ltar byang chub sems dpa' tshig 'di skad ces byang chub ni mchog tu rnyed par dka' ba yin pas dge sbyong mgo reg la byang chub ga la yod</text></item>
<item><p>59a8</p><section>dkon brtsegs</section><text>ces smra ba'i rgyu ni de yin rkyen ni de yin te/ las kyi bya ba de la dmigs nas lo drug du dka' ba spyad pa bstan to byang chub sems dpa' lo drug tu dka' ba spyad pa bstan pas lha dang phyi rol pa'i drang srong ngan pa la mos pa sa ya</text></item>
<item><p>59b1</p><section>dkon brtsegs</section><text>phrag bzhi dang nyis 'bum yang kha zas ngan pa des btul nas de dag gis ye shes mngon par rtogs par gyur te/ de yang byang chub sems dpa'i thabs la mkhas pa yin no/ /ci'i phyir byang chub sems dpas zas la yongs su longs</text></item>
<item><p>59b2</p><section>dkon brtsegs</section><text>spyad de/ lus kyi stobs dang / shugs dang mthu yang dag par bskyed nas byang chub kyi shing drung du song gi/ lus nyams pa dang lus nyam chung bzhin du ma song zhe na/ byang chub sems dpas ni zas ma zos shing lus nyams pa dang / lus</text></item>
<item><p>59b3</p><section>dkon brtsegs</section><text>nyam chung bas kyang byang chub tu mngon par rdzogs par 'tshang rgya bar nus na zas ngan pa zos pas lta ci smos te/ 'on kyang skye bo phyi ma dge ba'i rtsa ba yongs su ma smin pa zas mi za bas byang chub yongs su btsal bar</text></item>
<item><p>59b4</p><section>dkon brtsegs</section><text>sems pa de dag bkres pas yongs su gdung bas ye shes bsgrub par mi nus pa de dag la snying brtse ba'i phyir byang chub sems dpas zas la yongs su longs spyad do/ /de ci'i phyir zhe na/ bde bar gyur pa rnams kyis ni mi</text></item>
<item><p>59b5</p><section>dkon brtsegs</section><text>nus pas ngas sems can de dag la bde ba'i ye shes rtogs pa kun tu bstan par bya ba'i phyir te/ ji lta zhe na/ byang chub sems dpa' nyid kyang grong mi'i bu mo'i zas la yongs su longs spyad nas zas kyi bde ba nyid</text></item>
<item><p>59b6</p><section>dkon brtsegs</section><text>kyis byang chub thob bo zhes sems can rnams nga'i rjes su slob par 'gyur ba'i phyir ro/ /de nas byang chub sems dpas grong mi'i bu mo legs skyes ma'i byang chub kyi phyogs kyi chos rnams yongs su rdzogs par bya ba dang</text></item>
<item><p>59b7</p><section>dkon brtsegs</section><text>skye bo phyi ma rnams la rjes su snying brtse ba'i phyir byang chub sems dpas de'i kha zas yongs su longs spyad nas byang chub thob par kun du bstan par zad kyi/ rigs kyi bu byang chub sems dpas ni bsam gtan dang ting nge</text></item>
<item><p>59b8</p><section>dkon brtsegs</section><text>'dzin gyi dga' ba dang / mchog tu dga' ba gcig gis kyang bskal pa 'bum phrag mang por kha zas med par gnas par nus te/ de yang byang chub sems dpa'i thabs la mkhas pa yin no/ /ci'i phyir byang chub sems dpa' rtswa</text></item>
<item><p>60a1</p><section>dkon brtsegs</section><text>dag slong bar byed ce na/ sngon gyi de bzhin gshegs pa de dag kyang rtswa'i gding ba la mos shing gdan la gdu ba ma yin pas chog shes pa nyid kyi phyir dang / rtswa 'tshong bkra shis pa'i byang chub kyi phyogs kyi chos rnams yongs su rdzogs par bya'i phyir ro/ /des</text></item>
<item><p>60a2</p><section>dkon brtsegs</section><text>kyang byang chub sems dpa' la rtswa dag phul nas bla na med pa yang dag par rdzogs pa'i byang chub tu sems bskyed pas na/ de yang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas rdul bral zhes bya bar 'gyur ro zhes des lung</text></item>
<item><p>60a3</p><section>dkon brtsegs</section><text>bsten te de yang byang chub sems dpa'i thabs la mkhas pa yin no/ /ci'i phyir byang chub sems dpa' byang chub kyi shing drung du 'dug nas bdud sdig can ma 'ongs par myur ba myur bar byang chub mngon par rdzogs par 'tshang rgya bar</text></item>
<item><p>60a4</p><section>dkon brtsegs</section><text>mi byed ce na/ rigs kyi bu byang chub sems dpas skabs ma phye bar bdud sdig can byang chub kyi shing drung du 'ong ba ni gnas med cing skabs med de/ de ni gnas med mod kyi rigs kyi bu 'on kyang byang chub sems</text></item>
<item><p>60a5</p><section>dkon brtsegs</section><text>dpa' byang chub kyi shing drung na 'dug pa na 'di snyam du sems te gling chen po bzhi pa'i 'dod pa'i khams 'di na dbang phyug ni su yin/ sems can 'di dag ni su'i dbang du song snyam pa dang /</text></item>
<item><p>60a6</p><section>dkon brtsegs</section><text>de 'di snyam du sems te/ de ni bdud sdig can yin te/ de'i dbang du song ngo snyam nas/ de nas byang chub sems dpa' 'di snyam du sems te/ bdag gis bdud sdig can dang g.yul</text></item>
<item><p>60a7</p><section>dkon brtsegs</section><text>sprad de/ de las rgyal bar byas na 'dod pa'i khams thams can las kyang rgyal bar 'gyur la/ bdud kyi 'khor mang po yang 'du bar 'gyur/ gnod sbyin gyi 'khor dang / srin po'i</text></item>
<item><p>60a8</p><section>dkon brtsegs</section><text>'khor dang / dri za'i 'khor dang / lha ma yin gyi 'khor kyang 'du bar 'gyur zhing 'khor mang po 'dus pa dag gis byang chub sems dpa'i seng ge'i rnam par rtse bar mthong na/ bla na med pa yang dag</text></item>
<item><p>60b1</p><section>dkon brtsegs</section><text>par rdzogs pa'i byang chub tu sems bskyed cing smon lam 'deb par yang 'gyur la gzhan gang dag gis mthong ba de dag la yang yongs su mya ngan las 'da' ba'i bar gyi rgyur 'gyur ro snyam ste/ rigs</text></item>
<item><p>60b2</p><section>dkon brtsegs</section><text>kyi bu de nas byang chub sems dpa' byang chub kyi shing drung na 'dug pas mdzod spu nas 'od rab tu bkye'o/ /'od des stong gsum gyi stong chen po'i 'jig rten gyi khams 'di snang bar byas shing nyi ma dang zla ba dag</text></item>
<item><p>60b3</p><section>dkon brtsegs</section><text>gi 'od kyang yongs su gtugs te bdud kyi gnas thams cad spa bkong nas 'od de las sgra 'di lta bu byung ngo / /shAkya'i sras po de shAkya'i khab nas mngon par byung ste/ de ni byang chub mngon par rdzogs par</text></item>
<item><p>60b4</p><section>dkon brtsegs</section><text>'tshang rgya bar 'gyur bas 'dud kyi yul las yang dag par 'da' zhing sems can rgya stong dpag tu med pa gzhan dag kyang bdud kyi yul las yang dag par 'da' bar byed par 'gyur bas bdud kyi phyogs</text></item>
<item><p>60b5</p><section>dkon brtsegs</section><text>nyung ba dang / bdud kyi 'khor nyung bar 'gyur gyis/ khyod song la de dang g.yul sprod cig /rigs kyi bu de nas 'od des bdud sdig can la yang dag par bskul ba na de mya ngan gyi zug rngu chen pos</text></item>
<item><p>60b6</p><section>dkon brtsegs</section><text>gzir bar gyur te/ khro zhing rngam bzhin du de'i mod la dpung gi tshogs yan lag bzhi pa bshams shing bsdus nas byang chub kyi shing drung ga la ba der song ste/ byang chub</text></item>
<item><p>60b7</p><section>dkon brtsegs</section><text>sems dpa' la bgegs bya ba'i phyir dpag tshad sum bcu rtsa gnyis kyi khor yug tu bdud kyi dmag gi gang bar byas so/ /de nas byang chub sems dpa' shes rab chen po dang</text></item>
<item><p>60b8</p><section>dkon brtsegs</section><text>byams pa chen po dang / snying rje chen po la gnas nas shes rab rin po che las nges par byung ba'i phyag gser gyi kha dog lta bus sa gzhi chen po la brdabs te byams pa'i stobs kyis bdud kyi sde thams cad</text></item>
<item><p>61a1</p><section>dkon brtsegs</section><text>pham par mdzad do/ /bdud kyi sde pham par mdzad ma thag tu lha dang / glu dang / gnod sbyin dang / dri za dang / mi'am ci dang / lto 'phye chen po dang / grul bum bye ba phrag brgyad bcu rtsa bzhis byang chub sems dpa'i dpal</text></item>
<item><p>61a2</p><section>dkon brtsegs</section><text>dang / gzi brjid dang / sku mdog dang / gzugs dang / dbyibs kyang mthong / stobs dang / shugs dang / mthu dang / seng ge'i rnam par rtse ba yang mthong nas bla na med pa yang dag par rdzogs pa'i byang chub tu sems bskyed</text></item>
<item><p>61a3</p><section>dkon brtsegs</section><text>par gyur te/ de yang byang chub sems dpa'i thabs la mkhas pa yin no/ /ci'i phyir de bzhin gshegs pas byang chub brnyes nas zhag bdun du skyil mo dkrung mi 'jig par shing gi rgyal po la spyan mi 'dzums par gzigs</text></item>
<item><p>61a4</p><section>dkon brtsegs</section><text>she na/ de na gzugs na spyod pa'i lha'i bu rab tu zhi bar spyod pa dag kyang 'khod la/ de dag gi de bzhin gshegs pa skyil mo dkrung gis gzhugs pa mthong nas dga' ba dang / dad pa dang / mchog tu dga' ba chen po</text></item>
<item><p>61a5</p><section>dkon brtsegs</section><text>skyes shing / dga' ba dang / dad pa dang / mchog tu dga' ba skyes pa de dag 'di snyam du sems te/ bdag cag gis dge sbyong gau ta ma'i/ sems ci la brten pa nges par brtag par bya'o/ /snyam nas de dag gis</text></item>
<item><p>61a6</p><section>dkon brtsegs</section><text>zhag bdun du sems gcig tu bsdus te brtags kyang / de bzhin gshegs pa'i thugs ci la brten pa ma rtogs nas/ de dag dga' ba dang / dad pa dang / mchog tu dga' ba rgya chen po skyes nas lha'i bu sum khri</text></item>
<item><p>61a7</p><section>dkon brtsegs</section><text>nyis stong gis bdag cag kyang ma 'ongs pa'i dus na 'di ltar rab tu zhi ba'i spyod pas/ byang chub kyi shing la rtog par gyur cig ces/ bla na med pa yang dag par rdzogs pa'i byang chub tu sems bskyed par gyur te/</text></item>
<item><p>61a8</p><section>dkon brtsegs</section><text>gang gi phyir de bzhin gshegs pas byang chub brnyes nas zhag bdun du/ skyil mo dkrung mi 'jig par shing gi rgyal po la spyan mi 'dzums par gzigs pa'i rgyu ni de yin/ rkyen ni de yin te de ni/</text></item>
<item><p>61b1</p><section>dkon brtsegs</section><text>de bzhin gshegs pa'i thabs la mkhas pa yin no/ /ci'i phyir de bzhin gshegs pas bskal pa grangs med pa nas rnam par thar pa'i sgos/ sems can thams cad dbugs phyung zhing 'gron du gnyer nas tshangs</text></item>
<item><p>61b2</p><section>dkon brtsegs</section><text>pas gsol ba ma btab par chos ston par mi mdzad ce na/ rigs kyi bu 'di la de bzhin gshegs pa 'di snyam du dgongs te/ lha dang mir bcas pa'i 'jig rten ni phal cher tshangs pa la brten cing / tshangs</text></item>
<item><p>61b3</p><section>dkon brtsegs</section><text>pa gtso bor 'dzin pa yin pas de dag 'di snyam du bdag cag ni tshangs pas sprul to/ /bdag cag ni tshangs pa las skyes te/ tshangs pa ma gtogs par 'jig rten gyi byed pa po gzhan yang med la/ ston pa</text></item>
<item><p>61b4</p><section>dkon brtsegs</section><text>yang gzhan med do snyam du sems pas des na/ de bzhin gshegs pa 'di snyam du dgongs te/ bdag gis tshangs pa 'ong bar byas shing tshangs pa la bsdad de/ tshangs pas phyag byas na tshangs pa la</text></item>
<item><p>61b5</p><section>dkon brtsegs</section><text>brten pa lha dang bcas pa'i 'jig rten yang de bzhin gshegs pa la phyag 'tshal bar 'gyur la/ tshangs pas gsol ba btab na de bzhin gshegs pa chos ston par mdzad kyi/ ma gsol bar</text></item>
<item><p>61b6</p><section>dkon brtsegs</section><text>bstan na de dag nga'i chos kyang 'jig du ma nges so snyam du dgos pa'i phyir te/ tshangs pa yang de bzhin gshegs pa nyid kyi mthus 'di lta ste/ chos kyi 'khor lo bskor bar gsol ba gdab pa'i phyir/ 'ongs par</text></item>
<item><p>61b7</p><section>dkon brtsegs</section><text>zad kyi/ tshangs pa nyid la ni bdag gis de bzhin gshegs pa la gsol ba gdab par bya'o/ /zhes yid la byed pa'i sems pa gcig tsam yang med do/ /de ltar na tshangs pa la rten pa'i sems can rnams</text></item>
<item><p>61b8</p><section>dkon brtsegs</section><text>kyi tshangs pa la nges pa spang ba'i phyir/ de bzhin gshegs pas tshangs pa 'ong bar mdzad cing tshangs pa la gzhes te/ gang gi tshe tshangs pas chos kyi 'khor lo bskor bar bskul ba'i phyir/ de bzhin gshegs</text></item>
<item><p>62a1</p><section>dkon brtsegs</section><text>pa la gsol ba btab pa de'i tshe na tshangs pa drug khri brgyad stong gis sangs rgyas bcom ldan 'das 'di ni sems can thams cad kyi mchog yin no/ /'di ni gtso bo yin no/ /'di</text></item>
<item><p>62a2</p><section>dkon brtsegs</section><text>ni rab mchog yin te/ bdag cag kyang ye shes 'di lta bu dang / yon tan 'di lta bu dang ldan par gyur cig ces bla na med pa yang dag par rdzogs pa'i byang chub tu sems bskyed par gyur te/ de</text></item>
<item><p>62a3</p><section>dkon brtsegs</section><text>yang de bzhin gshegs pa'i thabs la mkhas pa yin no/ /de nas bcom ldan 'das kyis yang byang chub sems dpa' ye shes dam pa la bka' stsal pa/ rigs kyi bu de bzhin gshegs</text></item>
<item><p>62a4</p><section>dkon brtsegs</section><text>pas sems can rnams la las kyi rgyud bcu po 'di dag bstan pa de yang byang chub sems dpa' dang / de bzhin gshegs pas thabs la mkhas pa yin par yang blta bar bya/ ldem po'i ngag yin par yang</text></item>
<item><p>62a5</p><section>dkon brtsegs</section><text>blta bar bya ste/ rigs kyi bu byang chub sems dpa' ni mi dge ba tha na skra'i rtse mo'i cha shas tsam du phra ba 'ga' dang ldan na yang byang chub kyi snying por byang chub kyi shing drung du 'dug nas/ bla na med pa yang dag par rdzogs</text></item>
<item><p>62a6</p><section>dkon brtsegs</section><text>pa'i byang chub tu mngon par rdzogs par 'tshang rgya bar 'gyur ba'i gnas med/ skabs ma yin te de ni gnas med do/ /de ci'i phyir zhe na/ rigs kyi bu de bzhin gshegs pa ni dge ba'i</text></item>
<item><p>62a7</p><section>dkon brtsegs</section><text>chos thams cad dang ldan zhing mi dge ba'i chos spangs pa ste/ rigs kyi bu de bzhin gshegs pa la ni sdig pa'i las mngon par 'du bya ba'i lhag ma spangs pa'i bag chags kyi mtshams sbyor ba tsam</text></item>
<item><p>62a8</p><section>dkon brtsegs</section><text>yang mi mnga' na las kyi sgrib pa lta smos kyang ci dgos te/ de ni gnas med pa'i phyir ro/ /'on kyang sems can gang dag las kyi rnam par smin pa chud gson cing las kyi rnam par smin pa la ma dad pa'i sems can de dag la las kyi rnam par</text></item>
<item><p>62b1</p><section>dkon brtsegs</section><text>smin par mi 'gyur bar bstan par bya ba'i phyir de bzhin gshegs pas las kyi rgyud kun du ston par yang mdzad de/ chos kyi bdag po nga la yang las kyi rnam par smin par 'gyur na/ khyed cag la lta ci'i phyir las rnam par</text></item>
<item><p>62b2</p><section>dkon brtsegs</section><text>smin par mi 'gyur zhes de dag la las kyi rnam par smin par kun du bstan par bya ba'i phyir de bzhin gshegs pa las kyi rgyud ston par mdzad kyi/ de bzhin gshegs pa la ni las kyi sgrib pa cung zad kyang mi mnga'o/ /</text></item>
<item><p>62b3</p><section>dkon brtsegs</section><text>rigs kyi bu 'di lta ste dper na yi ge dang / grangs dang / lag rtsis dang legs par bslabs pa'i slob dpon ni byis pa rnams bslab pa'i don du byis pa rnams bod pa'i tshul gyis yi ge'i phyi mo dag klog tu 'jug par zad de/</text></item>
<item><p>62b4</p><section>dkon brtsegs</section><text>de ni de la ma shes pa dang sgrib pa med mod kyi/ 'on kyang byis pa rnams kyis bdag las thos nas ci nas kyang ye ge dang / grangs dang lag rtsis dang / bgrangs pa dag gi rjes su slob cing byang bar bya ba de'i ched du ye ge'i</text></item>
<item><p>62b5</p><section>dkon brtsegs</section><text>phyi mo dag klog tu 'jug pa de bzhin du rigs kyi bu de bzhin gshegs pa chos thams cad la legs par bslabs pa de yang ji lta ji ltar sems can gzhan dag gi las yongs su dag par 'gyur ba/ de lta de ltar gsung</text></item>
<item><p>62b6</p><section>dkon brtsegs</section><text>zhing de lta de ltar las nye bar ston par yang mdzad do/ /rigs kyi bu 'di lta ste dper na/ sman pa nad thams cad rab tu zhi bar bya ba la legs par bslabs pa ni nad med bzhin du sems can rnams kyi mdun du sman</text></item>
<item><p>62b7</p><section>dkon brtsegs</section><text>tsha ba dag gi ro myang bar byed cing bsngags pa brjod par yang byed/ rab tu bsngags pa brjod par yang byed de/ nad pa rnams kyis de mthong nas sman tsha ba de dag 'thung bar byed/ yongs su longs spyod par byed</text></item>
<item><p>62b8</p><section>dkon brtsegs</section><text>cing de dag nad de dag las yongs su thar bar 'gyur ba de bzhin du rigs kyi bu/ de bzhin gshegs pa sman pa'i rgyal po chen po nyon mongs pa'i nad thams cad las yongs su thar ba</text></item>
<item><p>63a1</p><section>dkon brtsegs</section><text>chos thams cad la sgrib pa mi mnga' ba brnyes pa yang las dge ba dang mi dge ba 'di'i 'bras bu rnam par smin pa ni 'di yin no zhes las kun du ston par mdzad cing / ji ltar na sems can rnams las kyi sgrib pas 'jigs shing</text></item>
<item><p>63a2</p><section>dkon brtsegs</section><text>skrag pa dang / lus kyi las dang / ngag gi las dang / yid kyi las yongs su dag par 'gyur snyam nas bsams bzhin du las kun du ston par yang mdzad do/ /rigs kyi bu de lta ste dper na tshong dpon gyi bu 'am khyim bdag gi bu btsas nas ring</text></item>
<item><p>63a3</p><section>dkon brtsegs</section><text>por ma lon pa zhig la pha ma dag gis ma ma zhig byin par gyur na/ ma ma de nad med par gyur bzhin du 'di lta ste/ khye'u de'i 'o ma yongs su dag par bya'o snyam nas sman kha ba dang / bska ba dag so sor brtags shing 'thung bar byed pa bzhin</text></item>
<item><p>63a4</p><section>dkon brtsegs</section><text>du rigs kyi bu de bzhin gshegs pa 'jig rten thams cad kyi yab kyang snyun mi mnga' ba brnyes bzhin du las kyi bya ba chud gson pa'i sems can yongs su smin par bya ba'i phyir las kun du ston par mdzad de/ las che ge mo zhig gi rnam</text></item>
<item><p>63a5</p><section>dkon brtsegs</section><text>par smin pa ni 'di yin no zhes thos nas sems can de dag yid byung ba 'thob par 'gyur zhing de dag yid byung na sdig pa'i las mngon par 'du byed par mi 'gyur te/ de yang de bzhin gshegs pa'i thabs la mkhas pa yin no/ /de nas</text></item>
<item><p>63a6</p><section>dkon brtsegs</section><text>bcom ldan 'das kyis yang byang chub sems dpa' ye shes dam pa la bka' stsal pa/ rigs kyi bu sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi yang</text></item>
<item><p>63a7</p><section>dkon brtsegs</section><text>ches pha rol na tshong pa nor 'dod pa lnga brgya tsam zhig rgya mtshor chen por zhugs pa dang / de'i tshe na 'dron pa de dag nyid kyi nang na mi las nag po byed pa/ sdig pa'i las byed pa/ 'phong rtsal gyi rig pa legs par bslabs pa/ chom</text></item>
<item><p>63a8</p><section>dkon brtsegs</section><text>rkun byed pa/ tshong pa'i cha lugs kyi gzhan gyi nor 'phrog pa zhig kyang gru bo che de nyid kyi nang du zhugs par gyur to/ /de nas de 'di snyam du sems te/ bdag gis gang gi tshe tshong pa 'di dag don grub cing bya ba byas pa de'i tshe na tshong pa 'di dag thams</text></item>
<item><p>63b1</p><section>dkon brtsegs</section><text>cad srog dang phral la nor rdzas kyi rnam pa thams cad khyer te 'dzam bu'i gling du 'gro'o snyam du sems so/ /rigs kyi bu de nas tshong pa de dag don grub ste pha rol du 'gro 'dod par gyur pa dang / de nas mi g.yon can gyi rang bzhin can de 'di snyam du sems te/ da</text></item>
<item><p>63b2</p><section>dkon brtsegs</section><text>ni bdag gi tshong pa 'di dag thams cad srog dang phral la nor rdzas kyi rnam pa 'di dag thams cad khyer te 'dzam bu'i gling du 'gro ba'i dus la bab bo snyam pa dang / de'i tshe na ded dpon snying rje chen po dang ldan pa zhes bya ba zhig kyang gru bo che de nyid</text></item>
<item><p>63b3</p><section>dkon brtsegs</section><text>kyi nang du zhugs par gyur te/ de nas ded dpon snying rje chen po dang ldan pa zhes bya ba de gnyid log ste rmi lam rmi ba na rgya mtsho chen po de nyid na gnas pa'i lha gang yin pa des de'i rmi lam du bstan pa/ 'dron pa 'di nyid kyi nang na mi'i ming ni 'di zhes bya/</text></item>
<item><p>63b4</p><section>dkon brtsegs</section><text>gzugs ni 'di 'dra/ cha byad dang / kha dog dang / dbyibs ni 'di 'dra ba chom rkun pa/ 'khu ba/ gzhan gyi nor 'phrog pa zhig 'dug pa des 'di ltar sems bskyed de/ bdag gis tshong pa 'di dag thams cad srog dang phral la nor rdzas kyi rnam pa 'di dag</text></item>
<item><p>63b5</p><section>dkon brtsegs</section><text>thams cad khyer te 'dzam bu'i gling du 'gro'o snyam du sems pas/ gal te mi 'dis tshong pa 'di dag srog dang phral bar gyur na ni de'i tshe sdig pa'i las dam po byas par 'gyur ro/ /de ci'i phyir zhe na/ 'di ltar tshong pa lnga brgya tsam po 'di</text></item>
<item><p>63b6</p><section>dkon brtsegs</section><text>dag thams cad ni bla na med pa yang dag par rdzogs pa'i byang chub la yang dag par zhugs shing byang chub las phyir mi ldog pa sha stag yin pa'i phyir te/ gal te mi 'dis byang chub sems dpa' 'di dag bsad par gyur na de las kyi</text></item>
<item><p>63b7</p><section>dkon brtsegs</section><text>sgrib pa'i nyes pa des byang chub sems dpa' re re'i phyir yang byang chub sems dpa' gcig gis yun ring po ji srid kyi bla na med pa yang dag par rdzogs pa'i byang chub yang dag par bsgrub par 'gyur ba'i yun ring po de srid du sems can</text></item>
<item><p>63b8</p><section>dkon brtsegs</section><text>dmyal ba chen po rnams su sreg par 'gyur bas/ de la ded dpon khyod kyis de ltar bu las brten te/ ci nas kyang mi 'dis tshong pa lnga brgya tsam po 'di dag bsad par mi 'gyur ba dang / 'di yang sems can dmyal ba chen po rnams su</text></item>
<item><p>64a1</p><section>dkon brtsegs</section><text>'gro bar mi 'gyur ba de lta bu'i thabs la mkhas pa bsam par gyis shig ces bstan to/ /rigs kyi bu de ni ded dpon snying rje chen po dang ldan pa de sad nas 'di snyam du sems te/ mi 'dis tshong pa lnga brgya po 'di dag kyang bsad par mi</text></item>
<item><p>64a2</p><section>dkon brtsegs</section><text>'gyur la/ 'di yang sems can dmyal ba chen po rnams su 'gro bar mi 'gyur ba'i thabs ci yod snyam nas de zhag bdun gyi bar du 'dzam bu'i gling du 'gro ba dang mi mthun pa'i rlung langs te sdod pa'i tshe/ zhag bdun du su la yang mi smra</text></item>
<item><p>64a3</p><section>dkon brtsegs</section><text>bar sems pa la zhugs par gyur pa na de 'di snyam du sems te/ 'di la tshong pa 'di dag kyang bsad par mi 'gyur la/ mi 'di yang sems can dmyal ba chen po rnams su 'gro bar mi 'gyur ba'i thabs ni mi 'di nyid srog dang dbral bar</text></item>
<item><p>64a4</p><section>dkon brtsegs</section><text>bya ba ma gtogs par gzhan med do snyam nas de 'di snyam du sems te/ gal te bdag gis don 'di tshong pa thams cad la bsgrags par gyur na ni 'di dag gis rab tu sdang ba'i sems kyi mi 'di yang srog dang phral zhing bsad par 'gyur la 'di dag</text></item>
<item><p>64a5</p><section>dkon brtsegs</section><text>thams cad kyang sems can dmyal ba chen po rnams su 'gro bar 'gyur ro snyam nas de yang 'di snyam du sems te/ 'di ltar bdag gis mi 'di srog dang phral na gzhi des bdag bskal pa 'bum du sems can dmyal ba chen po rnams su sreg par</text></item>
<item><p>64a6</p><section>dkon brtsegs</section><text>'gyur yang bdag gis sems can dmyal ba chen po'i sdug bsngal myong bar 'gyur ba de la spro bar bya'i/ tshong pa lnga brgya tsam po 'di dag srog dang phral bar gyur na yang mi rung na/ mi 'di la sdig pa'i las de snyed cig rab tu 'phel bar</text></item>
<item><p>64a7</p><section>dkon brtsegs</section><text>gyur na yang mi rung bas bdag rang gis mi 'di srog dang 'bral bar bya'o snyam nas/ rigs kyi bu de ltar ded dpon snying rje chen po dang ldan pa des tshong pa lnga brgya tsam po de dag kun du bsrung ba dang / mi de yang sems can dmyal ba chen po rnams</text></item>
<item><p>64a8</p><section>dkon brtsegs</section><text>su 'gro ba las kun du bsrung ba'i phyir snying rje chen po de dang thabs la mkhas pa des bsams bzhin du chom rkun pa'i mi de mdung thung gis btab ste/ srog dang phral nas 'dron pa thams cad kyang don grub cing rang rang gi grong</text></item>
<item><p>64b1</p><section>dkon brtsegs</section><text>khyer du phyin par gyur to/ /rigs kyi bu de'i tshe de'i dus na ded dpon snying rje chen po dang ldan pa zhes bya bar gyur pa de gzhan zhig yin snyam du khyod yid gnyis dang the tshom za bar gyur na de ltar mi blta'o/ /de ci'i phyir zhe na/ nga nyid de'i tshe de'i</text></item>
<item><p>64b2</p><section>dkon brtsegs</section><text>dus na ded dpon snying rje chen po dang ldan pa zhes bya ba der gyur pa'i phyir ro/ /tshong pa lnga brgya tsam po gang dag gru bo che de nyid du zhugs par gyur pa de dag ni gang dag bskal pa bzang po 'di la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba bskal pa</text></item>
<item><p>64b3</p><section>dkon brtsegs</section><text>bzang po'i byang chub sems dpa' lnga brgya yin no/ /rigs kyi bu ngas thabs la mkhas pa de dang / snying rje chen po des bskal pa 'bum du 'khor ba bsnyil te bor bar gyur to/ /chom rkun pa de yang de nas shi 'phos nas mtho ris kyi 'jig rten</text></item>
<item><p>64b4</p><section>dkon brtsegs</section><text>du skyes so/ /rigs kyi bu 'di ji snyam du sems/ gang gi phyir thabs la mkhas pa de dang / snying rje chen po des bskal pa 'bum gyi 'khor ba bsnyil te bor bar gyur pa'i don de byang chub sems dpa'i las kyi sgrib pa yin par blta 'am</text></item>
<item><p>64b5</p><section>dkon brtsegs</section><text>snyam na khyod kyis de ltar mi blta ste/ de ni thabs la mkhas pa nyid yin par blta bar bya'o// //bam po bzhi pa ste tha ma/ rigs kyi bu de bzhin gshegs pas sems can las kyi bya ba la gzung pa'i</text></item>
<item><p>64b6</p><section>dkon brtsegs</section><text>phyir thabs la mkhas pas seng ldeng gi tshal pa zhabs la zug par bstan te/ de bzhin gshegs pa'i zhabs la seng ldeng gi tshal pa zug pa gang yin pa de yang sangs rgyas kyi mthu nyid yin par blta bar bya'o/ /de ci'i phyir zhe</text></item>
<item><p>64b7</p><section>dkon brtsegs</section><text>na/ de bzhin gshegs pa'i sku ni rdo rje mkhregs pa ltar mi shigs pa'i sku yin pa'i phyir ro/ /rigs kyi bu 'on kyang mnyan yod kyi grong khyer chen po 'di nyid na srid pa tha ma pa'i mi nyi shu dang / mi nyi shu po de</text></item>
<item><p>64b8</p><section>dkon brtsegs</section><text>dag nyid kyi dgra bo mi nyi shu zhig kyang yod par gyur te/ de nas mi dgra bo nyi shu po de dag rang rang gi sgyu dag gis 'di lta bu'i rnam par rtog pa skyes par 'gyur te/ bdag cag gis mdza' bshes ltar bcos te/ rang rang gi</text></item>
<item><p>65a1</p><section>dkon brtsegs</section><text>dgra bo rnams kyi khyim du zhugs la de dag srog dang dbral bar bya'o snyam du bsams te/ gcig la gcig tshig tu ni ma smras so/ /rigs kyi bu de nas sangs rgyas kyi mthus srid pa tha ma pa'i mi nyi</text></item>
<item><p>65a2</p><section>dkon brtsegs</section><text>shu po gang dag yin pa de dag dang / mi de dag gi dgra bo gsod pa po'i mi nyi shu po gang dag yin pa de dag de bzhin gshegs pa dgra bcom pa yang dag par rdzogs pa'i sangs rgyas ga la ba der dong ngo / /rigs</text></item>
<item><p>65a3</p><section>dkon brtsegs</section><text>kyi bu de nas de bzhin gshegs pa dgra bcom pa yang dag par rdzogs pa'i sangs rgyas kyis mi bzhi bcu po de dag gdul ba'i dbang gi phyir dang / skye bo phal po che gzhan dag kyang gdul ba'i dbang gi phyir gnas</text></item>
<item><p>65a4</p><section>dkon brtsegs</section><text>brtan maud gal gyi bu chen po la bka' stsal pa/ maud gal gyi bu chen po da sa phyogs 'di nas seng ldeng gi tshal ba zhig 'byung bar 'gyur te/ des de bzhin gshegs pa'i zhabs g.yas pa'i mthil du zug</text></item>
<item><p>65a5</p><section>dkon brtsegs</section><text>par 'gyur ro/ /de bzhin gshegs pas de skad ces bka' stsal nas ring po ma lon par de nas de'i mod la/ sa phyogs 'di nyid nas seng ldeng gi tshal pa rnon po mtho gang tsam gyi tshad cig byung bar gyur to/ /de nas</text></item>
<item><p>65a6</p><section>dkon brtsegs</section><text>bcom ldan 'das la gnas brtan maud gal gyi bu chen pos 'di skad ces gsol to/ /bcom ldan 'das bdag gis seng ldeng gi tshal pa 'di 'jig rten gyi khams gzhan du dor bar bgyi lags so/ /</text></item>
<item><p>65a7</p><section>dkon brtsegs</section><text>ngas de la 'di skad ces bka' stsal to/ /maud gal gyi bu chen po khyod kyis seng ldeng gi tshal pa 'di sa phyogs 'di nas gzhan du dor bar mi nus so/ /rigs kyi bu de nas gnas brtan maud gal gyi bu</text></item>
<item><p>65a8</p><section>dkon brtsegs</section><text>chen pos stobs kyi shugs kyis seng ldeng gi tshal pa de bzung ba dang / 'di ltar stong gsum gyi stong chen po'i 'jig rten kyi khams 'di kha gyen du bltas te rab tu g.yos par gyur kyang seng ldeng gi</text></item>
<item><p>65b1</p><section>dkon brtsegs</section><text>tshal pa de ni tha na skra'i rtse mo'i cha shas tsam yang mi 'gul lo/ /rigs kyi bu de nas de bzhin gshegs pa rdzu 'phrul gyi stobs kyis rgyal chen bzhi'i ris kyi lha rnams kyi gnas su gshegs pa dang /</text></item>
<item><p>65b2</p><section>dkon brtsegs</section><text>seng ldeng gi tshal pa de yang rgyal chen bzhi'i ris kyi lha rnams kyi gnas su 'ongs so/ /de nas de bzhin gshegs pa sum bcu rtsa gsum pa'i lha rnams kyi gnas su ri rab kyi steng du gshegs pa dang</text></item>
<item><p>65b3</p><section>dkon brtsegs</section><text>seng ldeng gi tshal pa de yang ri rab kyi steng du 'ongs so/ /de nas de bzhin gshegs pa 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams kyi gnas su yang gshegs</text></item>
<item><p>65b4</p><section>dkon brtsegs</section><text>tshangs pa'i 'jig rten gyi bar tu yang gshegs pa dang / seng ldeng gi tshal pa de yang tshangs pa'i 'jig rten gyi bar tu 'ongs so/ /de nas de bzhin gshegs pa tshangs pa'i 'jig rten nas babs te gdan la bzhugs</text></item>
<item><p>65b5</p><section>dkon brtsegs</section><text>pa dang seng ldeng gi tshal pa de yang tshangs pa'i 'jig rten nas babs te bcom ldan 'das kyi spyan sngar du 'dug go/ rigs kyi bu de nas de bzhin gshegs pas phyag g.yas pas zhabs g.yas pa bzung ste seng ldeng gi</text></item>
<item><p>65b6</p><section>dkon brtsegs</section><text>tshal pa rtse mo ya gcig sa la zug la rtse mo ya gcig sa las gyen du lta ba de'i steng du zhabs bzhag go/ bcom ldan 'das kyis seng ldeng gi tshal pa'i steng du zhabs bzhag ma thag tu de nas de'i mod la stong gsum gyi stong chen po'i</text></item>
<item><p>65b7</p><section>dkon brtsegs</section><text>'jig rten gyi khams 'di rab tu g.yos par gyur to/ /de nas nga la gnas brtan kun dga' bos 'di skad ces gsol to/ /btsun pa bcom ldan 'das/ bcom ldan 'das kyis sngon phrin las kyi sgrib pa ci zhig</text></item>
<item><p>65b8</p><section>dkon brtsegs</section><text>mdzad lags na/ de'i rnam par smin pa 'di lta bur gyur lags/ ngas de la 'di skad ces bka' stsal to/ /kun dga' bo nga sngon rgya mtsho chen po'i nang du song ba na tshong pa g.yon can zhig mdung thung gis btab ste</text></item>
<item><p>66a1</p><section>dkon brtsegs</section><text>srog dang phral bar gyur pas 'di ni las de'i lhag ma yin no/ /rigs kyi bu de nas mi nyi shu po de dag gsod par 'dod pa'i mi mdza' bshes ltar bcos pa nyi shu po gang dag yin pa de dag 'di snyam du</text></item>
<item><p>66a2</p><section>dkon brtsegs</section><text>sems te/ de bzhin gshegs pa chos kyi bdag po la yang las rnam par smin par 'gyur na/ bdag cag lta la ci'i phyir rnam par smin par mi 'gyur snyam nas de dag gis de'i mod la de bzhin gshegs</text></item>
<item><p>66a3</p><section>dkon brtsegs</section><text>pa'i spyan sngar btsun pa bcom ldan 'das bdag cag kyang srog chags 'gums pa dang / rjes su 'gums par 'tshal ba lags te/ bdag cag bcom ldan 'das kyis spyan sngar nongs pa de dag nongs par</text></item>
<item><p>66a4</p><section>dkon brtsegs</section><text>'chags shing mchis na/ btsun pa bcom ldan 'das kyis bdag cag gis nongs pa la nongs par bshags pa de dag rjes su gzung du gsol/ zhes nyes pa la nyes par bshags so/ /de bzhin gshegs</text></item>
<item><p>66a5</p><section>dkon brtsegs</section><text>pas de dag la las kyi bya ba dang / las zad par 'gyur ba las brtsams te de lta de ltar chos bstan pas mi bzhi bcu po gang dag yin pa de dag gis ni ye shes mngon par rtogs par gyur to/ /srog chags gzhan</text></item>
<item><p>66a6</p><section>dkon brtsegs</section><text>bzhi khris ni chos mngon par rtogs par gyur to/ /gang gi phyir de bzhin gshegs pa dgra bcom pa yang dag par rdzogs pa'i sangs rgyas kyi zhabs la seng ldeng gi tshal pas zug par gyur ba'i rgyu ni de yin/ rkyen ni</text></item>
<item><p>66a7</p><section>dkon brtsegs</section><text>de yin te/ de yang byang chub sems dpa' dang / de bzhin gshegs pa'i thabs la mkhas pa yin no/ /ci'i phyir de bzhin gshegs pa snyun dang bral ba sman pa'i rgyal po 'tsho byed las bkru sman ud pa la hasta gaN</text></item>
<item><p>66a8</p><section>dkon brtsegs</section><text>d+ha bslangs te gsol bar mdzad ce na/ rigs kyi bu de'i tshe na so sor thar pa'i bslab pa bcas nas ring po ma lon pa zhig na dge slong rnam par grol bar 'gyur ba'i srid pa tha ma pa lnga brgya zhig nags khrod cig na</text></item>
<item><p>66b1</p><section>dkon brtsegs</section><text>gnas pa de dag la 'di ltar sman bskus te bor bas 'tsho bar mi nus pa de lta bu'i nad byung bar gyur nas de dag de bzhin gshegs pa la gus pas sman gzhan sten par mi byed/ tshol bar mi byed do/ /rigs kyi bu</text></item>
<item><p>66b2</p><section>dkon brtsegs</section><text>de nas de bzhin gshegs pa 'di snyam du dgongs te/ ngas dge slong de dag sman gzhan tshol zhing sten par rjes su gnang bar bya ba'i thabs ni ci yod/ rnam grangs ni ci yod snyam tu dgongs so/ /de ci'i phyir zhe na/</text></item>
<item><p>66b3</p><section>dkon brtsegs</section><text>'di ltar gal te de bzhin gshegs pas dge slong rnams la sman gzhan dag rjes su ma gnang na/ phyi ma'i dus kyi dge slong rnams 'phags pa'i rigs kyi rjes su 'jug par mi 'gyur zhing 'phags pa'i</text></item>
<item><p>66b4</p><section>dkon brtsegs</section><text>rigs 'dral bar 'gyur ba'i phyir te/ de bas na de bzhin gshegs pas thabs la mkhas pas sman pa'i rgyal po 'tsho byed las bkru sman ud pa la hasta gaN d+ha bslangs te gsol pa dang / de nas gnas gtsang</text></item>
<item><p>66b5</p><section>dkon brtsegs</section><text>ma'i rigs kyi lha'i bu rnams kyis dge slong de dag la 'di skad ces smras so/ /tshe dang ldan pa dag khyed cag sman gzhan dag tshol la 'chi ba'i dus byed par mi 'gyur bar gyis shig /dge slong de dag gis 'di skad</text></item>
<item><p>66b6</p><section>dkon brtsegs</section><text>ces smras so/ /lha'i bu dag kho bo cag ni de bzhin gshegs pa'i bslab pa las yang dag par 'da' ba'i mthu med cing dbang med pa yin pas shi bar gyur kyang kho bo cag ni de bzhin gshegs pa'i bslab pa las</text></item>
<item><p>66b7</p><section>dkon brtsegs</section><text>yang dag par 'da' bar mi byed do/ /de nas gnas gtsang ma'i ris kyi lha'i bu rnams kyis dge slong de dag la 'di skad ces smras so/ /tshe dang ldan pa dag de bzhin gshegs pa chos kyi bdag po de nyid kyis kyang</text></item>
<item><p>66b8</p><section>dkon brtsegs</section><text>sman bskus te bor ba spangs nas sman gzhan btsal kyis khyed cag kyang sman gzhan tshol cig /de nas dge slong de dag 'gyod pa dang bral nas sman gzhan btsal te sten pa dang / de dag nad de las yongs su</text></item>
<item><p>67a1</p><section>dkon brtsegs</section><text>thar nas nad dang bral ba de dag gis zhag bdun gyis dgra bcom pa nyid mngon du byas so/ /rigs kyi bu gal te de bzhin gshegs pas sman gzhan btsal ba ma mdzad du zin na dge slong de dag kyang</text></item>
<item><p>67a2</p><section>dkon brtsegs</section><text>sman gzhan tshol bar mi byed pas de dag nad de las thar pa dang / nyon mongs pa rnams las grol zhing dgra bcom pa nyid 'thob par 'gyur ba'i gnas med la/ skabs ma yin zhing de ni gnas med de/</text></item>
<item><p>67a3</p><section>dkon brtsegs</section><text>de yang de bzhin gshegs pa'i thabs la mkhas pa yin no/ /ci'i phyir de bzhin gshegs pa bsod nams thams cad dang ldan pa grong du bsod snyoms kyi phyir ji ltar lhung bzed bkrus pas zhugs pa bzhin du</text></item>
<item><p>67a4</p><section>dkon brtsegs</section><text>phyir yang byung bar gyur ce na/ rigs kyi bu de la de bzhin gshegs pa la ni las kyi sgrib pa cung zad kyang mi mnga' mod kyi/ 'on kyang de bzhin gshegs pas ni skye bo phyi ma rnams la thugs brtse ba dang / rjes su bsrung bar</text></item>
<item><p>67a5</p><section>dkon brtsegs</section><text>bya dgos te/ dge slong bsod snyoms pa gang la la dag grong dang / grong khyer dang / grong rdal dang / yul 'khor dang / rgyal po'i pho brang 'khor dag tu bsod snyoms kyi phyir zhugs pa na de dag bdag nyid bsod nams chung</text></item>
<item><p>67a6</p><section>dkon brtsegs</section><text>bas bsod snyoms mi rnyed pa de'i tshe na de dag de bzhin gshegs pa yid la byed par 'gyur te/ de bzhin gshegs pa bsod nams thams cad kyi gzi brjid kyis mngon par 'phags pa de nyid kyang grong du bsod snyoms</text></item>
<item><p>67a7</p><section>dkon brtsegs</section><text>kyi phyir ji ltar lhung bzed bkrus pas zhugs pa bzhin du bsod snyoms ma brnyes pas phyir byung bar gyur na bdag cag dge ba'i rtsa ba chung ngu dang ldan pa rnams lta la smos kyang ci dgos te/ de bas na bdag cag</text></item>
<item><p>67a8</p><section>dkon brtsegs</section><text>bsod snyoms ma rnyed pa yi chad pa bskyed par mi bya'o snyam du sems par 'gyur ba'i phyir te/ don gyi dbang de gzigs pas na de bzhin gshegs pa bsod snyoms kyi phyir ji ltar lhung bzed bkrus pas grong du</text></item>
<item><p>67b1</p><section>dkon brtsegs</section><text>zhugs pa bzhin du phyir yang byung bar gyur to/ /gzhan yang gang la la dag 'di skad ces gang dag gis de bzhin gshegs pa la bsod snyoms ma phul ba'i bram ze dang khyim bdag de dag ni bdud</text></item>
<item><p>67b2</p><section>dkon brtsegs</section><text>sdig can gyis byin gyis brlabs so/ /zhes smra na rigs kyi bu de de ltar mi blta'o/ /de ci'i phyir zhe na/ bdud sdig can gyis ni de bzhin gshegs pa la bar chad bya bar mi nus pa'i phyir te/ gzhan du na</text></item>
<item><p>67b3</p><section>dkon brtsegs</section><text>de bzhin gshegs pa nyid kyi byin gyis brlabs kyis bdud sdig can gyis bram ze dang / khyim bdag de dag byin gyis brlabs par zad kyi rang gi blos ni ma yin no/ /de la de bzhin gshegs pa la ni las</text></item>
<item><p>67b4</p><section>dkon brtsegs</section><text>kyi sgrib pa cung zad kyang mi mnga' mod kyi/ sems can de dag nyid yongs su smin par bya ba'i phyir de bzhin gshegs pa ji ltar lhung bzed bkrus pas grong du zhugs pa bzhin du phyir yang byung bar gyur to/ /</text></item>
<item><p>67b5</p><section>dkon brtsegs</section><text>zhal zas bcad pa de'i tshe na de bzhin gshegs pa dang / dge slong gi dge 'dun la yid mi bde ba med cing sngon ji lta ba bzhin du phyis kyang de bzhin te/ mtho ba med/ dma' ba yang med par gyur to/ /de nas de'i mod la</text></item>
<item><p>67b6</p><section>dkon brtsegs</section><text>lha'i bu bdun khris dad pa thob par gyur nas de bzhin gshegs pa la rab tu btud pa dang / de bzhin gshegs pas kyang de dag la ci nas kyang de dag thams cad chos rnams la chos kyi mig rdul med cing dri ma</text></item>
<item><p>67b7</p><section>dkon brtsegs</section><text>dang bral ba rnam par dag par 'gyur ba de lta de ltar chos bstan to/ /bram ze dang khyim bdag de dag gis kyang dus gzhan zhig gi tshe na ston pa bcom ldan 'das kyi yon tan dang / chog shes pa dag mthong</text></item>
<item><p>67b8</p><section>dkon brtsegs</section><text>nas bcom ldan 'das kyi spyan sngar lhags te nyes pa la nyes par bshags pa dang / de bzhin gshegs pas kyang de dag la 'phags pa'i bden pa bzhi'i gtam yang dag par bstan pa mdzad pas</text></item>
<item><p>68a1</p><section>dkon brtsegs</section><text>de nas lha dang mi rnams kyi skye dgu las srog chags nyi khri nyis stong chos rnams la chos kyi mig rdul med cing dri ma dang bral ba rnam par dag ste/ gang gi phyir de bzhin gshegs pa bram</text></item>
<item><p>68a2</p><section>dkon brtsegs</section><text>ze'i grong shing sA la chen po can du bsod snyoms kyi phyir ji ltar lhung bzed bkrus pas zhugs pa bzhin du byung ba'i rgyu ni de yin/ rkyen ni de yin te/ de yang de bzhin gshegs pa'i thabs la mkhas pa</text></item>
<item><p>68a3</p><section>dkon brtsegs</section><text>yin no/ /ci'i phyir bram ze'i bu mo dregs mas shing gi gzhong bu lto bar bcings te/ dge sbyong khyod kyis kho mo sbrum par byas kyis/ kho mo la zas dang gos byin cig ces de bzhin gshegs pa la skur</text></item>
<item><p>68a4</p><section>dkon brtsegs</section><text>ba btab par gyur ce na/ rigs kyi bu de bzhin gshegs pa la ni las kyi sgrib pa cung zad kyang mi mnga' ste/ de bzhin gshegs pas bram ze'i bu mo dregs ma 'jig rten gyi khams gang ga'i klung gi</text></item>
<item><p>68a5</p><section>dkon brtsegs</section><text>bye ma snyed du 'phang bar yang spyod mod kyi/ de bzhin gshegs pa des mkhyen bzhin du btang snyoms mdzad cing thabs la mkhas pas las kyi bya ba kun du bstan pa mdzad do/ /de ci'i phyir zhe na/ phyi ma'i dus na</text></item>
<item><p>68a6</p><section>dkon brtsegs</section><text>bstan pa 'di la rab tu byung ba'i dge slong dag 'byung bar 'gyur te/ de dag la yang dag pa ma yin pa'i skur pa btab pas de dag 'gyod pa dang / sems zhum par 'gyur zhing de dag mngon par mi dga' ba dang /</text></item>
<item><p>68a7</p><section>dkon brtsegs</section><text>nyams pa la 'jug par 'gyur bas de dag skur ba btab pa'i tshe na 'di skad du de bzhin gshegs pa dkar po'i chos thams cad dang ldan pa de nyid kyis kyang skur pa brnyes par gyur na bdag cag gis lta</text></item>
<item><p>68a8</p><section>dkon brtsegs</section><text>ci'i phyir mi rnyed ces de bzhin gshegs pa rjes su dran par byed cing / de dag de'i tshe na skur ba de zil kyis mnan nas tshangs par spyod pa yongs su dag pa yongs su byang bar spyod par 'gyur ba dang / nyams pa la</text></item>
<item><p>68b1</p><section>dkon brtsegs</section><text>'jug par mi 'gyur bar bya ba'i phyir ro/ /bram ze'i bu mo dregs ma ni re shig sdig pa'i las kun tu rgyas pa dang / rang bzhin gyis ma dad pa mang ba yin pas de ltar las kyi sgrib pas bsgribs pa des na phung po dang /</text></item>
<item><p>68b2</p><section>dkon brtsegs</section><text>khams dang / skye mched de dag nyid kyis bstan pa 'di la gdon mi za bar rma 'byin par byed pa yin te/ de sdig pa'i las kun du rgyas pa des gal te rmi lam na de bzhin gshegs pa la skur pa btab par gyur na</text></item>
<item><p>68b3</p><section>dkon brtsegs</section><text>yang de nyid kyis sad pa'i tshe na dri mar yang 'gyur ro/ /rigs kyi bu gal te de bzhin gshegs pas thabs 'ga' zhig gis de mi dge ba'i las mngon par 'du byed pa de las zlog par spyod na ni zlog par yang</text></item>
<item><p>68b4</p><section>dkon brtsegs</section><text>mdzad la/ de bzhin gshegs pas bsrung bar spyod na srung bar yang mdzad do/ /de ci'i phyir zhe na/ de bzhin gshegs pas sems can 'ga' yang yongs su ma btang ba'i phyir te/ de yang de bzhin gshegs</text></item>
<item><p>68b5</p><section>dkon brtsegs</section><text>pa'i thabs la mkhas pa yin no/ /ci'i phyir de bzhin gshegs pa thams cad mkhyen pas kun du rgyu mdzes ma kun du rgyu dag gis srog dang phral te/ rgyal bu rgyal byed kyi tshal gyi 'obs kyi nang du bor</text></item>
<item><p>68b6</p><section>dkon brtsegs</section><text>ba btang snyoms su mdzad ce na/ de bzhin gshegs pa ni thams cad mkhyen pa thogs pa mi mnga' ba'i ye shes gzigs pa dang ldan pa yin pas de bzhin gshegs pas de de ltar 'gyur bar mkhyen cing</text></item>
<item><p>68b7</p><section>dkon brtsegs</section><text>de bzhin gshegs pas de lta bu'i byin gyi brlabs byin gyis rlob par yang spyod mod kyi/ kun du rgyu mdzes ma nyid tshe'i tshad zad cing gdon mi za bar gzhan gyi gnod pas tshul ma yin pas 'chi ba'i dus byed par</text></item>
<item><p>68b8</p><section>dkon brtsegs</section><text>'gyur ba'i phyir te/ rnam grangs des na gzhan mu stegs can dag /'di ltar sangs rgyas kyi ye shes de ni ji lta ji ltar sems can rnams kyi dkar po'i chos rnam par 'phel ba dang / dge ba'i rtsa ba rnam par</text></item>
<item><p>69a1</p><section>dkon brtsegs</section><text>'phel bar 'gyur ba dang / ji lta ji ltar de la gzhag par bya ba de lta de ltar de la 'jog par mdzad do zhes bdag nyid kyi rang gi nyes pas shin du tshar gcod par 'gyur ro/ /de'i tshe bcom ldan 'das zhag</text></item>
<item><p>69a2</p><section>dkon brtsegs</section><text>bdun gyi bar du grong khyer du ma zhugs par lha bye ba phrag drug bcu btul nas zhag bdun po de 'das pa dang / bcom ldan 'das kyi thad du 'khor bzhi po dag lhags nas bcom ldan 'das kyis ci nas srog</text></item>
<item><p>69a3</p><section>dkon brtsegs</section><text>chags brgyad khri bzhi stong dag ye shes mthong ba skyes par gyur pa de ltar de ltar de dag la chos bstan te/ de yang de bzhin gshegs pa'i thabs la mkhas pa yin no/ /ci'i phyir de bzhin gshegs pa dge slong</text></item>
<item><p>69a4</p><section>dkon brtsegs</section><text>gi dge 'dun dang bcas pa nyon mongs med kyi ljongs su dbyar gnas par zhal gyis bzhes pa na zla ba gsum du skye bo rnams la bag phab ste/ bram ze nyon mongs med kyi rta chas kyi nas dag gsol ce na/</text></item>
<item><p>69a5</p><section>dkon brtsegs</section><text>rigs kyi bu de bzhin gshegs pas ji ltar khyim bdag des de bzhin gshegs pa dge slong gi dge 'dun dang bcas pa spyan drangs nas ri mo mi byed par yang mkhyen mod kyi/ des mkhyen bzhin du</text></item>
<item><p>69a6</p><section>dkon brtsegs</section><text>dang du blangs shing btang snyoms mdzad do/ /de ci'i phyir zhe na/ de bzhin gshegs pa dge slong gi dge 'dun dang bcas pas dbyar zla ba gsum du gang dag gi chas kyi nas dag gsol ba'i rta lnga brgya po</text></item>
<item><p>69a7</p><section>dkon brtsegs</section><text>gang dag yin pa de dag thams cad ni byang chub sems dpa'i theg pa la yang dag par zhugs pa/ sngon gyi rgyal ba la lhag par bya ba byas pa sha stag yin te/ de dag sdig pa'i grogs po'i</text></item>
<item><p>69a8</p><section>dkon brtsegs</section><text>dbang gis sdig pa'i las dang / las dman pa byas shing mngon par 'dus byas pas las des de dag dud 'gro'i skye gnas su skyes te/ rta lnga brgya po de dag gi nang na rta cang shes gcig yod pa gang yin pa</text></item>
<item><p>69b1</p><section>dkon brtsegs</section><text>ni byang chub sems dpa' nyi ma'i snying po zhes bya ba smon lam gyi dbang gis bsams bzhin du der skyes pa yin la/ rta lnga brgya po de dag thams cad kyang sngon mir gyur pa na byang chub sems dpa' nyi ma'i snying</text></item>
<item><p>69b2</p><section>dkon brtsegs</section><text>po de nyid kyis byang chub yang dag par 'dzin du bcug pa yin pas de de dag yongs su thar bar bya ba dang / yongs su smin par bya ba'i phyir der skyes te/ rta cang shes de yid kyi mthus rta lnga brgya po de dag thams cad</text></item>
<item><p>69b3</p><section>dkon brtsegs</section><text>kyis sngon gyi tshe rabs rjes su dran par gyur cing de dag gi byang chub kyi sems de yang mngon du gyur ba'i phyir te/ rigs kyi bu de lta bas na de bzhin gshegs pa byang chub sems dpa' rtar gyur pa lnga brgya po</text></item>
<item><p>69b4</p><section>dkon brtsegs</section><text>de dag la thugs brtse ba'i phyir de bzhin gshegs pa dud 'gro'i skye gnas su skyes pa de dag gi don du dbyar zla ba gsum der gnas par zhal gyis bzhes so/ /de na rta lnga brgya po dag gis chas kyi nas gang</text></item>
<item><p>69b5</p><section>dkon brtsegs</section><text>dag yin pa de dag las phyed phyed ni dge slong lnga brgya po de dag la 'bul lo/ /rta cang shes kyi chas kyi nas gang dag yin pa de dag las phyed ni de bzhin gshegs pa la 'bul lo/ /phyed ni rta cang shes de nyid</text></item>
<item><p>69b6</p><section>dkon brtsegs</section><text>za zhing rta cang shes des rta'i skad kyis rta lnga brgya po de dag thams cad sdig pa 'chags su bcug cing sangs rgyas la sogs pa dge slong gi dge 'dun de dag la phyag 'tshal du yang bcug go/ rta cang shes des</text></item>
<item><p>69b7</p><section>dkon brtsegs</section><text>rta lnga brgya po de dag la 'di skad ces khyed cag gi chas kyi nas dag las phyed phyed de bzhin gshegs pa dang / dge slong gi dge 'dun gyis gsol to zhes go bar yang byas so/ /de ltar rta lnga brgya po de dag gis</text></item>
<item><p>69b8</p><section>dkon brtsegs</section><text>sdig pa bshags shing sangs rgyas la sogs pa dge slong gi dge 'dun la dad pa bskyed nas zla ba gsum po de dag 'das pa'i 'og tu dus gzhan gyi tshe na rta lnga brgya po de dag thams cad shi 'phos te/</text></item>
<item><p>70a1</p><section>dkon brtsegs</section><text>dga' ldan gyi lha rnams dang skal ba mnyam par skyes nas lhar gyur pa de dag gis yang de bzhin gshegs pa la zhal zas phul zhing bkur stir byas/ bla mar byas/ ri mor byas/ mchod pa</text></item>
<item><p>70a2</p><section>dkon brtsegs</section><text>byas pa dang / de bzhin gshegs pas kyang de dag la ci nas kyang de dag bla na med pa yang dag par rdzogs pa'i byang chub tu nges par 'gyur ba de lta de ltar chos bstan to/ /rta lnga brgya po de dag 'dul zhing 'tsho</text></item>
<item><p>70a3</p><section>dkon brtsegs</section><text>bar byed pa'i rta rdzi gang yin pa de yang de bzhin gshegs pas rang sangs rgyas rab tu sems dul zhes bya bar 'gyur ro zhes lung bstan to/ /de bzhin gshegs pas rta cang shes de yang sangs rgyas bcom ldan</text></item>
<item><p>70a4</p><section>dkon brtsegs</section><text>'das dpag tu med pa la mchod pa byas shing byang chub kyi phyogs kyi chos rnams yongs su rdzogs par byas nas de bzhin gshegs pa dgra bcom pa yang dag par rdzogs pa'i sangs rgyas rab tu</text></item>
<item><p>70a5</p><section>dkon brtsegs</section><text>sems dul zhes bya bar 'gyur te/ 'jig rten du 'byung bar 'gyur ro zhes lung bstan to/ /rigs kyi bu de lta mod kyi mi'i kha zas gang yin pa de dag ni de bzhin gshegs pa la mi bsod pa cung zad kyang</text></item>
<item><p>70a6</p><section>dkon brtsegs</section><text>med de/ rigs kyi bu yongs su brtag pa nye bar bzung na gal te de bzhin gshegs pas shing dang / bong ba dang / gseg ma dang / gyo mo dag zhal zas kyi phyir yongs su longs spyad par gyur na yang</text></item>
<item><p>70a7</p><section>dkon brtsegs</section><text>shing dang / bong ba dang / gseg ma dang / gyo mo la sogs pa de dag gi ro de lta bu dang / ro bro ba'i mchog gi khyad par gang dag yin pa de lta bu dag ni stong gsum gyi stong chen po'i 'jig rten gyi khams na</text></item>
<item><p>70a8</p><section>dkon brtsegs</section><text>yang 'ga' yang med do/ /de ci'i phyir zhe na/ rigs kyi bu 'di ltar de bzhin gshegs pa ni skyes bu chen po'i mtshan ro bro ba'i mchog dang ldan pa yin pas na de bzhin gshegs pa'i sku la</text></item>
<item><p>70b1</p><section>dkon brtsegs</section><text>zhal zas mi bsod pa thams cad gsol ma thag tu yang lha'i kha zas las yang dag par 'das pa'i ro dang ldan par 'gyur ba'i phyir te/ rigs kyi bu de'i phyir rnam grangs des na khyod kyis 'di ltar de bzhin gshegs</text></item>
<item><p>70b2</p><section>dkon brtsegs</section><text>pa'i zhal zas thams cad ni bsod pa yin par rig par bya'o/ /rigs kyi bu de'i tshe na dge slong kun dga' bo 'di snyam du de bzhin gshegs pa 'dis 'khor los bsgyur ba'i rgyal srid spangs te rab tu byung nas</text></item>
<item><p>70b3</p><section>dkon brtsegs</section><text>nga rta chas kyi nas dag gsol bar mdzad pa lta zhes yid mi bde bar gyur pa dang / de bzhin gshegs pas de'i sems la rnam par gzigs nas kun dga' bo 'di ci'i ro yin shes sam zhes nas kyi 'bru gcig</text></item>
<item><p>70b4</p><section>dkon brtsegs</section><text>byin pa dang / des de zos nas ngo mtshar du 'dzin par gyur te/ nga la 'di skad ces bcom ldan 'das bdag ni rgyal po'i khyim du skyes shing rgyal po'i khyim du legs par rgyas pa lags na/ bcom ldan 'das bdag</text></item>
<item><p>70b5</p><section>dkon brtsegs</section><text>gis ro'i mchog 'di lta bu ni sngon chad ma 'tshal ma myong lags so zhes zer te/ /de'i byin gyis dge slong kun dga' bo zas gzhan mi za bar dga' ba dang / bde bas zhag bdun 'das par gyur to/ /rigs kyi bu</text></item>
<item><p>70b6</p><section>dkon brtsegs</section><text>rnam grangs des na khyod kyis 'di ltar de ni de bzhin gshegs pa'i thabs la mkhas pa yin gyis/ las kyi sgrib pa ma yin par rig par bya'o/ /rigs kyi bu gzhan yang sems can gang dag dge sbyong dang /</text></item>
<item><p>70b7</p><section>dkon brtsegs</section><text>bram ze tshul khrims dang ldan pa dag 'gron du gnyer la sems rnam par g.yengs pas ri mo mi byed pa'i sems can de dag la ji skad smras pa de bzhin byed pa nyid kun du bstan par bya ba'i phyir las kyi</text></item>
<item><p>70b8</p><section>dkon brtsegs</section><text>rgyud de lta bu dag kun du ston par mdzad do/ /rigs kyi bu gang gis de bzhin gshegs pa spyan drangs la/ ri mo ma byas pa de yang de bzhin gshegs pas log par ltung bar mi 'gyur ba'i chos su lung bstan pa'i</text></item>
<item><p>71a1</p><section>dkon brtsegs</section><text>de bzhin gshegs pa rnams kyi de bzhin gshegs pa'i chos nyid la ltos/ rigs kyi bu gzhan yang de bzhin gshegs pa dang thabs gcig tu dbyar zla ba gsum gnas par khas blangs pa'i dge slong</text></item>
<item><p>71a2</p><section>dkon brtsegs</section><text>lnga brgya po gang dag gis rta chas kyi nas de dag zos pa de dag las dge slong bzhi bcu ni 'dod chags spyod pa dang / sdug pa'i mtshan ma spyod pa yin pas gal te de'i tshe na de dag gis zas bsod pa dag zos par</text></item>
<item><p>71a3</p><section>dkon brtsegs</section><text>gyur na de dag gis 'dod chags dang ldan pa'i rnam par rtog pa shin du shas chen po dag skye bar 'gyur ba zhig na de dag gis zas ngan pa zos pa des 'dod chags kyi kun nas ldang ba de dag srabs shing med par</text></item>
<item><p>71a4</p><section>dkon brtsegs</section><text>'gyur te/ de dag gis 'dod chags kyi kun nas ldang ba dag rnam par bsal nas de dag thams cad gyis zla ba gsum po de dag 'das nas zhag bdun gyis dgra bcom pa nyid thob gyur to/ /rigs kyi</text></item>
<item><p>71a5</p><section>dkon brtsegs</section><text>bu de lta bas na dge slong lnga brgya po de dag gdul ba'i dbang gi phyir dang / byang chub sems dpa' de dag yongs su smin par bya ba'i phyir de bzhin gshegs pas thabs la mkhas pa des zla ba gsum du rta chas</text></item>
<item><p>71a6</p><section>dkon brtsegs</section><text>kyi nas dag gsol bar zad kyi/ las kyi sgrib pa'i nyes pa ni ma yin te/ de yang de bzhin gshegs pa'i thabs la mkhas pa yin no/ /ci'i phyir de bzhin gshegs pa gso sbyong la zhugs pa na 'od srung</text></item>
<item><p>71a7</p><section>dkon brtsegs</section><text>nga ni ro rgyab nas khyod kyis byang chub kyi yan lag dag shod cig ces bka' stsal ce na/ rigs kyi bu de'i tshe na lha'i bu nyan thos kyis 'dul ba gang dag sngon dge slong 'od srung gis sangs rgyas dang / chos dang /</text></item>
<item><p>71a8</p><section>dkon brtsegs</section><text>dge 'dun dang / bag yod pa'i bya ba dag la yang dang yang du dad pa bskyed cing yang dag par 'dzin du bcug pa brgyad stong 'khor de nyid du 'dus par gyur te 'dug pas lha'i bu de dag gis sngon yang byang chub kyi</text></item>
<item><p>71b1</p><section>dkon brtsegs</section><text>yan lag gis gtam dag thos la/ lha'i bu de dag la dge slong 'od srung ma gtogs par gal te sangs rgyas 'bum gyis chos bstan par gyur kyang / de dag gis chos bstan pa kun shes par</text></item>
<item><p>71b2</p><section>dkon brtsegs</section><text>mi 'gyur bas na de'i phyir dge slong 'od srung gis byang chub kyi yan lag rab tu dbye ba rgya cher bshad pas lha'i bu brgyad stong po de dag gis ye shes mngon par rtogs par gyur to/ /gzhan yang sems</text></item>
<item><p>71b3</p><section>dkon brtsegs</section><text>can gang la la dag nad kyis gnod par gyur cing nad par gyur nas chos nyan du ma 'ongs shing chos mi nyan pa'i sems can chos ma thos pa de dag 'di snyam du de bzhin gshegs pa chos kyi bdag po de yang byang chub</text></item>
<item><p>71b4</p><section>dkon brtsegs</section><text>kyi yan lag gi gtam dag gsan nas snyun nad las yongs su thar bar gyur na bdag cag gis ci'i phyir chos mnyan par mi bya snyam du sems par yang 'gyur te/ rigs kyi bu de ltar na lha'i bu de dag gdul ba'i</text></item>
<item><p>71b5</p><section>dkon brtsegs</section><text>dbang gi phyir dang / sems can nad pa rnams chos la gus pa kun tu bstan par bya ba'i phyir de bzhin gshegs pas tshig 'di skad ces/ 'od srung nga ni ro rgyab nas khyod kyis byang chub kyi yan lag dag shod ces</text></item>
<item><p>71b6</p><section>dkon brtsegs</section><text>gsungs par zad kyi/ de bzhin gshegs pa'i sku la snyun mnga' ba ni ma yin no/ /de ci'i phyir zhe na/ rigs kyi bu de bzhin gshegs pa dgra bcom pa yang dag pa'i sangs rgyas rnams ni chos kyi sku yin te/</text></item>
<item><p>71b7</p><section>dkon brtsegs</section><text>de dag las 'byung ba'i lus rags pa yongs su grub pa med pa'i phyir te/ de yang de bzhin gshegs pa'i thabs la mkhas pa yin no/ /ci'i phyir de bzhin gshegs pas shAkya rnams rab tu rnam par 'jig par</text></item>
<item><p>71b8</p><section>dkon brtsegs</section><text>gyur pa na tshig 'di skad ces/ kun dga' bo nga klad pa na zhing mi bde'o zhes gsungs zhe na/ rigs kyi bu de ni sems can gang la la dag de bzhin gshegs pas nye du rnams kyi srid pa'i rtse mo'i bar gyi</text></item>
<item><p>72a1</p><section>dkon brtsegs</section><text>sdug bsngal gyi phung po'i mthar mdzad pa mi shes pa'i sems can de dag 'di snyam du gang gi phyir de bzhin gshegs pa 'jig rten la phan pa'i phyir rab tu byung nas rgyal po'i gdung rgyud</text></item>
<item><p>72a2</p><section>dkon brtsegs</section><text>thams cad chud zos kyang des nye du rnams yongs su ma bskyabs pa las na/ de bzhin gshegs pa ni nye du rnams la phan par bzhed pa yang ma yin/ don du bzhed pa yang ma yin/ bde bar</text></item>
<item><p>72a3</p><section>dkon brtsegs</section><text>bzhed pa yang ma yin/ grub pa dang bde bar bzhed pa yang ma yin no/ /snyam du sems par mi 'gyur bar sems can de dag gi sems bzung ba'i phyir de bzhin gshegs pas gnas brtan</text></item>
<item><p>72a4</p><section>dkon brtsegs</section><text>kun dga' bo la tshig 'di skad ces kun dga' bo nga glad pa na zhing mi bde'o zhes gsungs so/ /rigs kyi bu gang gi tshe de bzhin gshegs pas gnas brtan kun dga' bo la tshig 'di skad ces/</text></item>
<item><p>72a5</p><section>dkon brtsegs</section><text>kun dga' bo nga glad pa na zhing mi bde'o zhes gsungs pa de'i tshe na lha'i bu chad par smra ba sum stong 'dus par gyur pa dang / sems can srog gcod pa rab tu mang po dag kyang 'dus par gyur pas de na</text></item>
<item><p>72a6</p><section>dkon brtsegs</section><text>sems can chad par smra ba de dag dang / sems can srog gcod pa de dag las kyi bya ba la gzung ba'i phyir de bzhin gshegs pas srog gcod pa'i dbang gis de bzhin gshegs pa'i dbu snyung zhing</text></item>
<item><p>72a7</p><section>dkon brtsegs</section><text>mi bde'o zhes las kyi rgyud de kun du bstan to/ /de na de bzhin gshegs pas gsung gi phrin las brjod pa de bstan pa na lha dang mi rnams kyi skye dgu las srogs chags khri btul bar gyur te/ de yang</text></item>
<item><p>72a8</p><section>dkon brtsegs</section><text>de bzhin gshegs pa'i thabs la mkhas pa yin no/ /ci'i phyir de bzhin gshegs pa bram ze b+ha ra dwa dzas spyo ba rnam pa brgyas spyos pa na de bzhin gshegs pa spyos pa de dag dang du len par mdzad ce na/ rigs kyi bu</text></item>
<item><p>72b1</p><section>dkon brtsegs</section><text>de bzhin gshegs pas ni bram ze b+ha ra dwa dza spyo bar byed pa la phyir spyo bar 'am/ yang na de phyogs gzhan du 'phang ba 'am/ yang na de de bzhin gshegs pa la tshig gcig tsam gyis spyo bar yang mi spobs</text></item>
<item><p>72b2</p><section>dkon brtsegs</section><text>pa de ltar byin gyis brlabs kyis byin gyis brlab par yang spyod mod kyi/ 'on kyang 'khor der lha dang mi mang po 'dus par gyur pa de dag gis de bzhin gshegs pa'i ma zhum pa dang / ma khengs pa dang / thugs</text></item>
<item><p>72b3</p><section>dkon brtsegs</section><text>mnyam pa dang / phan pa'i dngos po dang / mnyen pa dang / nges pa dang / sngon ji lta bar phyis kyang de bzhin pas bzod pa'i stobs bskyed pa mthong nas srogs chags bzhi stong gis bla na med pa yang dag par rdzogs</text></item>
<item><p>72b4</p><section>dkon brtsegs</section><text>pa'i byang chub tu sems bskyed par gyur te/ de bzhin gshegs pas don gyi dbang de gzigs pas na bram ze b+ha ra dwa dza spyos pa btang snyoms su bzhag go/ des kyang spyo bar byed pa bram ze b+ha ra dwa dza de bzhin</text></item>
<item><p>72b5</p><section>dkon brtsegs</section><text>gshegs pa la sems dad par gyur nas sangs rgyas la skyabs su song zhing yongs su mya ngan las 'da' ba'i bar gyi sa bon bskyed par gyur te/ de yang de bzhin gshegs pa'i thabs la mkhas pa yin no/ /</text></item>
<item><p>72b6</p><section>dkon brtsegs</section><text>rigs kyi bu gang gi phyir byang chub sems dpa'i skye ba thams cad dang / srid pa thams cad du lhas byin yang dang yang du rjes su 'brang bar gyur pa de yang byang chub sems dpa'i thabs la mkhas pa yin no/ /</text></item>
<item><p>72b7</p><section>dkon brtsegs</section><text>de ci'i phyir zhe na/ lhas byin la brten nas nga pha rol du phyin pa drug po dag yongs su rdzogs shing sems can dpag tu med pa rnams kyi don kyang byas pa'i phyir ro/ /rnam grangs gang gis she na rigs</text></item>
<item><p>72b8</p><section>dkon brtsegs</section><text>kyi bu 'di la gang gi tshe sems can rnams bde ba dang ldan par gyur cing / gang gi tshe sbyin pa de yang mi shes/ len pa po yang mi shes pa de'i tshe na/ lha byin byang chub sems dpa'i drung du 'ongs te/ bu dag kyang slong</text></item>
<item><p>73a1</p><section>dkon brtsegs</section><text>bar byed/ chung ma dag kyang slong bar byed/ rgyal srid dag kyang slong bar byed/ lag pa dang rkang pa dag dang / mig dang mgo yang slong bar byed cing de dag la sogs pa dga' ba dang / sems can rnams la bde ba skyed par byed pa gzhan</text></item>
<item><p>73a2</p><section>dkon brtsegs</section><text>gang yang rung dag kyang slong bar byed do/ /byang chub sems dpa' zhum pa med par de dag sbyin par byed pa de sems can dpag tu med pa dag gis mthong nas dga' ba dang / dad pa dang / mchog tu dga' ba skyes</text></item>
<item><p>73a3</p><section>dkon brtsegs</section><text>te/ spro ba bskyed nas 'di ji lta ba bzhin du bdag cag kyang de bzhin du gyur cig ces de dag sbyin pa la mos shing byang chub tu smon lam 'debs par yang byed do/ /gzhan yang lhas byin dang sems can dpag tu</text></item>
<item><p>73a4</p><section>dkon brtsegs</section><text>med pa gang dag tshul khrims 'dral bar 'dod pa de dag gis byang chub sems dpa' tshul khrims mi 'dral ba mthong nas de dag kyang tshul khrims yang dag par len par byed pa dang / sems can de dag byang chub</text></item>
<item><p>73a5</p><section>dkon brtsegs</section><text>sems dpa'i rjes su slob pa na bzod pa phun sum tshogs pa de mthong nas/ de dag spyos sam/ brgyad pa bkag gam/ brdegs na yang 'khrug par mi 'gyur zhing bzod pa yongs su rdzogs par gyur te/ rnam grangs</text></item>
<item><p>73a6</p><section>dkon brtsegs</section><text>des kyang sems can rnams kyi don byas pa yin no/ /gang gi tshe lhas byin gyis de bzhin gshegs pa bgrongs pa'i phyir gshed ma pa'i mi dag spang pa dang / de bzhin gshegs pa bgrongs pa'i phyir glang po</text></item>
<item><p>73a7</p><section>dkon brtsegs</section><text>che gdug pa nor skyong spang pa dang / de bzhin gshegs pa bgrongs pa'i phyir de bzhin gshegs pa la rdo 'phangs pa gang yin pa de yang de bzhin gshegs pa'i thabs la mkhas pa yin par blta bar bya'i/ las</text></item>
<item><p>73a8</p><section>dkon brtsegs</section><text>kyi sgrib pa'i nyes pa ni ma yin no/ /de ci'i phyir zhe na/ thabs la mkhas pa de la brten nas sems can dpag tu med pa dag gi don mdzad pa'i phyir te/ rigs kyi bu mdor na lhas byin de ni nga'i ston pa phan par</text></item>
<item><p>73b1</p><section>dkon brtsegs</section><text>'dod pa yin no/ /las kyi rgyud bcu po thams cad kyang de bzhin gshegs pa'i thabs la mkhas pa yin par bya'i/ las kyi sgrib pa'i nyes pa ni ma yin no/ /de ci'i phyir zhe na/ sems can las kyi bya ba dang / rnam</text></item>
<item><p>73b2</p><section>dkon brtsegs</section><text>par smin pa chud gzon pa rnams las kyi bya ba dang / rnam par smin pa la 'jug par bya ba'i phyir de bzhin gshegs pas thabs la mkhas pas sems can rnams la las che ge mo zhig gi rnam par smin pa ni 'di</text></item>
<item><p>73b3</p><section>dkon brtsegs</section><text>yin no/ /las che ge mo zhig gi rnam par smin pa ni 'di yin no zhes las kyi rgyud kun du bstan te/ de thos nas sems can rnams mi dge ba'i las kyi sgrib pa dang / dge ba'i las kyi sgrib pa dang / dge ba'i las mngon</text></item>
<item><p>73b4</p><section>dkon brtsegs</section><text>par 'du bya ba la mi g.yel bar spyod par 'gyur ba'i phyir ro/ /rigs kyi bu thabs la mkhas pa bstan pa bshad pa 'di ni gsang bar bya ba yin te/ sems can dman pa dge ba'i rtsa ba chung ngu rnams kyi mdun du brjod</text></item>
<item><p>73b5</p><section>dkon brtsegs</section><text>par mi bya/ bstan par mi bya/ bshad par mi bya/ bklag par mi bya'o/ /de ci'i phyir zhe na/ bstan pa 'di ni nyan thos dang / rang sangs rgyas thams cad kyis yang ma yin na byis pa so so'i skye bo dman pa la mos pa</text></item>
<item><p>73b6</p><section>dkon brtsegs</section><text>rnams kyi lta smos kyang ci dgos pa'i phyir ro/ /de ci'i phyir zhe na/ de dag ni thabs la mkhas pa 'di la ma bslabs pa'i phyir ro/ /de ci'i phyir zhe na/ de dag la 'dis don du 'gyur ba med de/ thabs la mkhas pa bstan pa</text></item>
<item><p>73b7</p><section>dkon brtsegs</section><text>'di'i snod du 'gyur ba dang / gang dag gis bstan pa 'di la bslab par bya ba ni byang chub sems dpa' sems dpa' chen po rnams ma gtogs par gzhan 'ga' yang med pa'i phyir ro/ /rigs kyi bu 'di lta ste dper</text></item>
<item><p>73b8</p><section>dkon brtsegs</section><text>na mtshan mo mun pa mun gnag gi nang du 'bru mar gyi mar me byung na khyim gyi snod thams cad snang bar 'gyur ba de bzhin du rigs kyi bu byang chub sems dpas kyang thabs la mkhas pa bstan pa 'di thos na sems can</text></item>
<item><p>74a1</p><section>dkon brtsegs</section><text>thams cad byang chub sems dpa'i spyod pa la 'jug par mthong zhing bdag gis kyang 'di la bslab par byas na byang chub sems dpa'i spyod pa thams cad dang / sangs rgyas kyi spyod pa thams cad la 'jug cing</text></item>
<item><p>74a2</p><section>dkon brtsegs</section><text>'gro bar 'gyur te/ de ni legs par yang dag par brtson pas sla'o snyam du sems pa dang / de thabs la mkhas pa de dag la legs par bslabs pa dang / sems can rnams smin par mi byed pa de lta bu'i ming du</text></item>
<item><p>74a3</p><section>dkon brtsegs</section><text>yang 'gyur ro/ /rigs kyi bu khyod mos par bya/ khyod kyi khong du chud par bya ste/ rigs kyi bu'am rigs kyi bu mo byang chub don du gnyer bas ni gang nas thabs la mkhas pa'i pha rol tu phyin pa bstan pa 'di rna lam du</text></item>
<item><p>74a4</p><section>dkon brtsegs</section><text>grag par 'gyur ba'i dpag tshad 'bum du yang 'gro bar bya'o/ /de ci'i phyir zhe na/ 'di ltar byang chub sems dpas thabs la mkhas pa bstan pa 'di thos na snang ba thob par 'gyur zhing the tshom dang bral ba dang / nem nur dang</text></item>
<item><p>74a5</p><section>dkon brtsegs</section><text>bral bar 'gyur ba'i phyir ro/ /de nas lha dang bcas pa'i 'jig rten dang / 'khor bzhi po gang dag chos kyi rnam grangs 'di'i snod du gyur pa 'khor der 'dus par gyur pa de dag gis ni bcom ldan 'das kyis gsungs</text></item>
<item><p>74a6</p><section>dkon brtsegs</section><text>pa'i chos kyi rnam grangs 'di thos par gyur to/ /gang dag snod du ma gyur cing mi shes pa 'khor der 'dus par gyur pa de dag la ni chos kyi rnam grangs 'di rna lam du grag par yang ma gyur to/ /chos kyi rnam grangs 'di</text></item>
<item><p>74a7</p><section>dkon brtsegs</section><text>bshad pa na srogs chags bdun khri nyis stong dag bla na med pa yang dag par rdzogs pa'i byang chub tu sems skyes so/ /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa</text></item>
<item><p>74a8</p><section>dkon brtsegs</section><text>bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis chos kyi rnam grangs 'di ni thabs la mkhas pa'i</text></item>
<item><p>74b1</p><section>dkon brtsegs</section><text>pha rol tu phyin pa bstan pa zhes bya bar zung shig /thabs la mkhas pa'i le'u zhes bya bar yang zung shig /thabs la mkhas pa bstan pa zhes bya bar yang zung shig /sangs rgyas thams cad kyi gsang chen thabs la</text></item>
<item><p>74b2</p><section>dkon brtsegs</section><text>mkhas pa'i le'u zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa kun dga' bo dang / byang chub sems dpa' sems dpa' chen po ye shes dam pa dang / nyan</text></item>
<item><p>74b3</p><section>dkon brtsegs</section><text>thos kyi theg pa pa dang / rang sangs rgyas kyi theg pa pa dang / byang chub sems dpa'i theg pa la yang dag par zhugs pa'i dge bsnyen dang / dge bsnyen ma dang / lha dang mi lha ma yin dang / dri zar bcas pa'i</text></item>
<item><p>74b4</p><section>dkon brtsegs</section><text>'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las/ sangs rgyas</text></item>
<item><p>74b5</p><section>dkon brtsegs</section><text>thams cad kyi gsang chen thabs la mkhas pa byang chub sems dpa' ye shes dam pas zhus pa zhes bya ba'i le'u ste sum bcu rtsa brgyad pa rdzogs so// // rgya gar gyi mkhan po dA na shI la dang / karma warma dang</text></item>
<item><p>74b6</p><section>dkon brtsegs</section><text>zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa/ sho lo ka stong nyis brgya sum bcu mchis/ / @#/ /'phags pa dkon mchog</text></item>
<item><p>74b7</p><section>dkon brtsegs</section><text>brtsegs pa chen po'i chos kyi rnam grangs le'u stong phrag brgya pa las le'u sum bcu rtsa dgu pa ste tshong dpon bzang skyong gis zhus pa/ / bam po dang po/ rgya gar skad du/ Ar+ya b+ha dra pA la shreSh+ThI pa ri pr-i ts+tshA</text></item>
<item><p>74b8</p><section>dkon brtsegs</section><text>nA ma ma hA yA na sU tra/ bod skad du/ 'phags pa tshong dpon bzang skyong gis zhus pa zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag</text></item>
<item><p>75a1</p><section>dkon brtsegs</section><text>gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na/ shA ri'i bu la sogs pa bya ba byas pa/ byed pa byas pa dge slong stong nyis brgya lnga bcu'i dge</text></item>
<item><p>75a2</p><section>dkon brtsegs</section><text>slong gi dge 'dun chen po dang thabs gcig tu bzhugs so/ /de'i tshe dge slong de dag bcom ldan 'das kyi thad na lus snyom pa dang / gnyid kyi gnas pas lus nyon mongs pa med cing lus snyom pa med par gnas</text></item>
<item><p>75a3</p><section>dkon brtsegs</section><text>so/ /yang de'i tshe bcom ldan 'das kyi zhal gyi mdangs me tog pad ma'i tshal rgyas pa lta bur snang bar gyur to/ /de nas dge slong de dag 'di snyam du sems te/ bcom ldan 'das kyi zhal gyi mdangs pad ma'i tshal rgyas</text></item>
<item><p>75a4</p><section>dkon brtsegs</section><text>pa lta bur snang bar gyur pa las na/ bcom ldan 'das 'di chos kyi tshul ji lta bu zhig ston par dgongs shig gu snyam mo/ /de nas de'i tshe tshong dpon bzang skyong zhes bya ba 'khor tshong pa drug khri dang bcom ldan 'das kyi</text></item>
<item><p>75a5</p><section>dkon brtsegs</section><text>thad du dong ngo / /de nas bzang skyong shin du gzhon sha can la lus kyi mdog bzang zhing bzhin rgyas pa dang ldan pa bcom ldan 'das ga la ba der song ste phyin nas/ bcom ldan 'das ting nge 'dzin du zhugs pa/ rab tu</text></item>
<item><p>75a6</p><section>dkon brtsegs</section><text>zhi ba dang dul ba'i yon tan gyi gter du gyur pa/ gser gyi shing ljon pa ltar gzi brjid 'bar ba mthong ngo / /de nas bzang skyong dad pa skyes te mnyam par bzhag pa'i yid kyis 'di snyam du sems te/ kye ma thams</text></item>
<item><p>75a7</p><section>dkon brtsegs</section><text>cad mkhyen pa de bzhin gshegs pa dgra bcom pa yang dag par rdzogs pa'i sangs rgyas shes 'jig rten du snyan pa dag grags pa 'di ni mi brdzun no snyam mo/ /de nas bzang skyong gis bcom ldan 'das kyi zhabs</text></item>
<item><p>75a8</p><section>dkon brtsegs</section><text>la gtugs nas de bzhin gshegs pa'i zhal du lta ba gtad de 'dug par gyur ro/ /de nas bcom ldan 'das kyis bzang skyong la gzigs nas sku las 'od phyung ngo / /'od zer des kyang tshong dpon bzang skyong mi</text></item>
<item><p>75b1</p><section>dkon brtsegs</section><text>'jigs pa skyes nas bcom ldan 'das la lan gsum bskor ba byas te/ yang bcom ldan 'das kyi zhabs la gtugs nas bcom ldan 'das la 'di skad ces gsol to/ /bcom ldan 'das bdag la</text></item>
<item><p>75b2</p><section>dkon brtsegs</section><text>thugs brtse bar mdzad du gsol/ bdag ni bcom ldan 'das la da gdod dad pa thob pa lags so/ /bcom ldan 'das de ltar lags pas phyogs 'ga' la re ba/ chos 'tshal ba/ 'khor ba'i gnod pa</text></item>
<item><p>75b3</p><section>dkon brtsegs</section><text>rnams kyis yongs su nyon mongs pa/ rnam par rtog pa'i shas che ba ngo mtshar du gyur pa can bdag la bshad du gsol/ bcom ldan 'das bdag ni the tshom can lags/ bde bar gshegs pa bdag ni som</text></item>
<item><p>75b4</p><section>dkon brtsegs</section><text>nyi can lags na/ gang gis bdag rmongs par gyur cing 'khor ba las nges par 'byung ba ma 'tshal to/ /bcom ldan 'das ni thams can mkhyen pa lags te/ bde ba'i yo byad thams cad 'grub par</text></item>
<item><p>75b5</p><section>dkon brtsegs</section><text>mdzad pas yid bzhin gyi nor bu rin po che lta bu 'jig rten du de'u ma byung ste byung ngo / /bcom ldan 'das ni sems can thams cad la mnyes gshin pas na pha ma lta bu yang lags so/ /de skad ces</text></item>
<item><p>75b6</p><section>dkon brtsegs</section><text>gsol nas/ bcom ldan 'das kyis tshong dpon bzang skyong la 'di skad ces bka' stsal to/ /bzang skyong de'i phyir ci 'dod pa dris shig dang / ngas dris pa de dang de'i lung bstan</text></item>
<item><p>75b7</p><section>dkon brtsegs</section><text>pas sems rangs par bya'o/ /de nas bzang skyong zhu bar 'dod pas phyogs gcig tu 'dug go/ tshong dpon bzang skyong gzi brjid 'bar zhing gzugs bzang po phun sum tshogs</text></item>
<item><p>75b8</p><section>dkon brtsegs</section><text>pa phyogs gcig tu 'dug pa tshe dang ldan pa kun dga' bos mthong nas bcom ldan 'das la 'di skad ces gsol to/ /bcom ldan 'das bzang skyong 'di'i mdog bzang zhing rgyas</text></item>
<item><p>76a1</p><section>dkon brtsegs</section><text>pas rgyal po'i dpal yang zil gyis non te lhag par mdzes pa ni ngo mtshar lags so/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>76a2</p><section>dkon brtsegs</section><text>kun dga' bo bzang skyong 'di'i bde ba'i yo byad gang yin pa dang / dga' zhing rtse la dga' mgur spyod pa gang yin pa de ni tshong dpon gzhon nu zla ba 'byor pa ma gtogs par lha rnams</text></item>
<item><p>76a3</p><section>dkon brtsegs</section><text>kyi dbang po brgya byin la yang med do/ /'dzam bu'i gling 'di na khyad par du 'phags pa rnams la yang med do/ /de nas bcom ldan 'das la tshe dang ldan pa kun dga' bos 'di skad</text></item>
<item><p>76a4</p><section>dkon brtsegs</section><text>ces gsol to/ /bcom ldan 'das tshong dpon bzang skyong 'di'i nor du gyur pa gang lags/ bcom ldan 'das kyis bka' stsal pa/ kun dga' bo de'i phyir khyod kyis</text></item>
<item><p>76a5</p><section>dkon brtsegs</section><text>tshong dpon dge ba'i rtsa ba byas pa 'di'i 'byor pa dang longs spyod rgyas pa nyon cig /kun dga' bo nor dang gser phun sum tshogs pa'i tshong pa drug khri 'di'i phyi bzhin 'brang ngo / /</text></item>
<item><p>76a6</p><section>dkon brtsegs</section><text>mal khri tshon sna tshogs spel bas mdzes par byas pa/ smig thags can la stan nang tshangs can gting ba/ g.yas g.yon du sngas dmar po bzhag pa drug khri dang / bud med</text></item>
<item><p>76a7</p><section>dkon brtsegs</section><text>bgo ba dar dang / du ku la'i ras dang / men tri dang / mon dar dang / mes sbyangs pa'i gos dang / la tshig gu'i stod kor dang / dmar po dang / rnam pa sna tshogs</text></item>
<item><p>76a8</p><section>dkon brtsegs</section><text>kyi snam phran gyi gos gyon pa/ 'od chags pa'i rgyan gyis brgyan pa/ lag mthil reg na snyi zhing shin tu 'jam pa rnam pa sna tshogs su gyur pa god cing dga' ba dang / tshig 'chos shing sgeg</text></item>
<item><p>76b1</p><section>dkon brtsegs</section><text>la snyan pa'i gtam brjod pas bskyed pa'i dga' ba dang mchog tu dga' bas rgod par byed pa/ khyim thab la bsnyen bkur byed pa'i tshul gyis lus la stong bar byed pa/ skyes pa gzhan la 'dod pa'i</text></item>
<item><p>76b2</p><section>dkon brtsegs</section><text>rgyud spangs pa mdzes pas 'dud cing bla gos bzang po bgos pa/ gcig la gcig phrag dog gis 'thab pa dang / 'tshe bas bzhin khro gnyer gtsigs shing 'khu bar 'gyur ba med pa/ rkang lag dang sor</text></item>
<item><p>76b3</p><section>dkon brtsegs</section><text>mo shin tu 'jam pa/ rkang lag gi tshigs kyi bar mtshams mi mngon pa/ rkang lag rgyas pa/ sku mnyam zhing bcos la g.yas su 'khyil zhing mdzes pa/ snying chags pa dang ldan zhing shin tu snying nye ba/</text></item>
<item><p>76b4</p><section>dkon brtsegs</section><text>snyan par grags pa'i rigs dang rus las byung bas grags pa dang legs pa bskyed pa/ lus shin tu 'jam pa/ rigs mtho ba'i bud med rtse bar 'os pa'i khang pa dang / mal cha rgyas pa dang</text></item>
<item><p>76b5</p><section>dkon brtsegs</section><text>ldan pa drug khri dang / btso zangs drug khri gang ba'i 'bras can bzang po tshod ma shin du dri zhim pos sna tha dad par phye ba/ sA lu bzang po'i chan dang / chu yan lag brgyad dang ldan pa lta bu'i kha zas rnam</text></item>
<item><p>76b6</p><section>dkon brtsegs</section><text>pa sna tshogs dri zhim zhing yid du 'ong la dga' ba skyed par byed pa/ nyon ma mongs par grub cing bsod nams kyis byung la dri nga zhing mi gtsang ba dang / lus kyi skyon du 'gyur ba med pa dag dang / khang</text></item>
<item><p>76b7</p><section>dkon brtsegs</section><text>pa brtsegs pa nor bu dang / mu tig dang / bai dUr+ya dang / rin po che sna tshogs kyis spras pa rnam par phye la sdug cing mdzes par byas pa dang / ras sbyangs shing rlung gis bskyod pa'i bun long dang / me</text></item>
<item><p>76b8</p><section>dkon brtsegs</section><text>tog sil mas gtor ba dang / bsil ba'i chus reg na bde bas khyab pas bsil bar gyur ba/ 'khar rnga dang / pi bang rgyud gcig pa dang / pi bang dang / gling bu dang / rdza rnga chen po las byung ba'i sgra snyan pa'i dar dir dang / phug ron</text></item>
<item><p>77a1</p><section>dkon brtsegs</section><text>gyi skad yid du 'ong zhing chags su rung bas mdzes par byas pa/ me tog gi 'khri shing gis rtse mo 'khris pa la sbrang bu sgra snyan pa 'byin pa/ lha'i gnas dang / ri rab kyi phrag gi bar lta bur rlung skyabs dang ldan</text></item>
<item><p>77a2</p><section>dkon brtsegs</section><text>ba'i mar me 'bar ba'i gzi brjid dang / sman gyi sgron ma dngar ba drug khri dang / grong khyer bzhi mdo dang / sum mdo dang / bag ma dang / srang sdug gus mdzes par byas pa/ yul sna tshogs kyi skad dang / spyod pa dang / zong dang /</text></item>
<item><p>77a3</p><section>dkon brtsegs</section><text>tshong khang sna tshogs spel bas mdzes par byas pa/ tshong pa'i tshogs stong dag gis lang long du gyur pa/ nags dang shing ljon pa sna tshogs brgya stong dag gis 'khrigs pa/ ku mu da'i me tog rgyas pa dri ma med pa spel</text></item>
<item><p>77a4</p><section>dkon brtsegs</section><text>bas mdzes par byas pa/ rta dang glang po che dang / shing rta'i mchog gis bun long du gyur pa drug khri yod do/ /kun dga' bo grong khyer de dag gi nang na tshong dpon dang / tshong pa dang / yul gyi mi dang / ded dpon 'khod</text></item>
<item><p>77a5</p><section>dkon brtsegs</section><text>pa rnams kyang tshong dpon gzhon nu bzang skyong de'i bsngags pa brjod cing snyan pa smra bar byed de/ nyin gcig bzhin du thal mo sbyar nas 'dud par byed do/ /yul ko sa la'i rgyal po gsal rgyal yang de'i dbang</text></item>
<item><p>77a6</p><section>dkon brtsegs</section><text>phyug dang / 'byor pa dang / longs spyod rgyas pa mthong na bdag nyid la mi dbul po lta bur 'dzin to/ /kun dga' bo tshong dpon gzhon nu zla ba 'byor pa 'di ni btso zangs 'bum gyi g.yos byed pa dang ldan pa'i 'khor</text></item>
<item><p>77a7</p><section>dkon brtsegs</section><text>gyis bskor te/ kun dga' bo de'i bsnyen bkur byed pa yang bud med lnga stong yod do/ /kun dga' bo zla ba 'byor pa de la ni lha rnams kyi dbang po brgya byin gyi bde ba'i yo byad kyis kyang cha tsam du yang mi phod do/ /</text></item>
<item><p>77a8</p><section>dkon brtsegs</section><text>kun dga' bo tshong dpon gzhon nu zla ba 'byor pa de la ni tshong dpon bzang skyong gi gzugs bzang ba dang / kha dog rgyas pa dang / dbang phyug dang / bde ba'i yo byad kyis brgya'i char yang mi phod do/ /kun dga' bo 'on kyang</text></item>
<item><p>77b1</p><section>dkon brtsegs</section><text>bzang skyong la ni lha'i shing rta lha'i nor bu rin po che 'od 'bar ba nam mkha' skar mas spras pa dang 'dra ba/ lha'i gser 'tsher bas ngos sprad pa/ rdo rje dang / spug dang / me shel sna tshogs kyis mdzes par byas</text></item>
<item><p>77b2</p><section>dkon brtsegs</section><text>pa rlung gi shugs ltar mgyogs shing nam mkha' lding gi shugs ltar 'gro ba de la zhon nas rin po'i gling du yang 'gro zhing bde ba dang ldan la/ /rtsed mo nyams su myong nas phyir 'ong ba'i shing rta'i mchog yid 'phrog</text></item>
<item><p>77b3</p><section>dkon brtsegs</section><text>pa zhes bya ba yod do/ /de nas kun dga' bos bcom ldan 'das kyi zhabs la gtugs nas bcom ldan 'das la 'di skad ces gsol to/ /bcom ldan 'das tshong dpon gzhon nu bzang skyong 'dis dge</text></item>
<item><p>77b4</p><section>dkon brtsegs</section><text>ba'i rtsa ba ji lta bu zhig bsags/ de nas bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo 'dir dge ba'i rtsa ba sangs rgyas la bskyed pa dag gi rnam par</text></item>
<item><p>77b5</p><section>dkon brtsegs</section><text>smin pa ni de yin te/ kun dga' bo 'das pa'i dus na 'dir de bzhin gshegs pa dgra bcom pa yang dag par rdzogs pa'i sangs rgyas bde ba'i 'od ces bya ba byung ngo / /kun dga' bo tshong dpon bzang skyong de</text></item>
<item><p>77b6</p><section>dkon brtsegs</section><text>ni de'i nyan thos gtsug pung bzang zhes bya bar gyur te/ bslab pa'i gzhi ma nyams shing tshul khrims ma 'chal bar spyod pa/ chos smra ba/ thos pa'i mdzod 'dzin pa dang / 'dul ba 'dzin par gyur te/ des nyin cig bzhin</text></item>
<item><p>77b7</p><section>dkon brtsegs</section><text>du sems can rnams la skad snyan cing yid du 'ong ba dang / zab cing brtan pa dang / gsang mtho zhing zur phyin pas chos bstan to/ /gang gis chos de thos shing kun chub par byas pa de yang phyin chad log par ltung bar 'gro bar mi 'gyur ro/ /</text></item>
<item><p>77b8</p><section>dkon brtsegs</section><text>kun dga' bo chos kyi sbyin pa des bskal pa dgu bcu rtsa gcig gi bar du lha dang mi rnams mgu bar byas so/ /kun dga' bo de'i shing rta'i gzhal med khang gang yin pa de yang bshad par bya ste/ kun dga' bo 'dis dge slong tshangs par spyod cing tshul khrims dang</text></item>
<item><p>78a1</p><section>dkon brtsegs</section><text>ldan pa lus nyam chung ba zhig la dad pa'i sems kyis bsod snyoms byin nas lham zung cig kyang byin te/ de'i bsod nams rnam par smin pa des na lha'i shing rta'i mchog mngon par grub par gyur to/ /kun dga' bo de bzhin gshegs</text></item>
<item><p>78a2</p><section>dkon brtsegs</section><text>pa dgra bcom pa yang dag par rdzogs pa'i sangs rgyas 'od srung gis kyang 'di skad du ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa 'byung ba</text></item>
<item><p>78a3</p><section>dkon brtsegs</section><text>des khyod lung stan par 'gyur ro zhes gsungs so/ /kun dga' bo tshong dpon bzang skyong 'di ni ngas 'dul ba'o/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan</text></item>
<item><p>78a4</p><section>dkon brtsegs</section><text>'das tshong dpon 'di ni nor dang / gser phun sum tshogs la 'dod pa dang ldan pa'i yul rnams kyis kyang dregs par ma gyur pa ni ngo mtshar lags so/ /bcom ldan 'das kyis bka' stsal pa/ mkhas pa</text></item>
<item><p>78a5</p><section>dkon brtsegs</section><text>dag ni 'dod pa'i longs spyod rgyas pa'i khyad par dag gis dregs par mi 'gyur te/ kun dga' bo tshong dpon 'di ni dge ba'i chos can/ dge ba'i rtsa ba nyams su myong ba yin no/ /de nas bcom ldan 'das kyis bskul nas</text></item>
<item><p>78a6</p><section>dkon brtsegs</section><text>tshong dpon gzhon nu bzang skyong gis bdag nyid kyi skabs phye bar rtogs nas thal mo sbyar te bcom ldan 'das kyi zhabs la gtugs nas bcom ldan 'das la 'di skad ces gsol to/ /gal te bcom ldan 'das kyis bdag la skabs</text></item>
<item><p>78a7</p><section>dkon brtsegs</section><text>phye na bcom ldan 'das sems can thams cad la sman 'dogs shing thugs brtse ba can la bdag phyogs 'ga' zhig zhu bar 'tshal lo/ /bcom ldan 'das kyis bka' stsal pa/ bzang skyong de'i phyir khyod kyi dri ba dang 'thun pa'i 'dus</text></item>
<item><p>78a8</p><section>dkon brtsegs</section><text>la bab kyis/ bzang skyong khyod ci dang ci 'dod pa dris shig dang ngas khyod la bshad do/ /de skad ces bka' stsal nas/ bcom ldan 'das la bzang skyong gis 'di skad ces gsol to/ /bcom ldan 'das 'di na sems can rnams</text></item>
<item><p>78b1</p><section>dkon brtsegs</section><text>rnam par shes pa ma 'tshal te/ za ma tog gi nang gi rin po che mi rig pa bzhin du thams cad kyis rnam par shes pa mi rtogs na/ bcom ldan 'das rnam par shes pa de gang lags/ ji ltar rnam par shes pa zhes bgyi/ bcom ldan 'das ji ltar</text></item>
<item><p>78b2</p><section>dkon brtsegs</section><text>na mi gum pa'i rkang lag dang mig nyams shing 'gum pa'i dus kyi tshe dbang po rnams 'gag cing khams rnams dang mi ldan par gyur pa na rnam par shes pa 'di lus las ji ltar 'pho zhing mchi gzugs ni ji lta bu lags/ rang bzhin ni</text></item>
<item><p>78b3</p><section>dkon brtsegs</section><text>ji lta bu lags/ lus dang ni ji ltar 'bral bar 'gyur/ rnam par shes pa 'di lus yongs su btang nas lus gzhan ji ltar len par 'gyur/ ji ltar na khams rnams yongs su btang zhing skye mched rnams bor nas 'di ni 'jig rten</text></item>
<item><p>78b4</p><section>dkon brtsegs</section><text>pha rol du mchi bar 'gyur/ ji ltar na lus tha dad pa dag len par bgyid/ bcom ldan 'das ji ltar na mi gum pa'i skye mched rnams rjes su 'brang bar 'gyur/ bcom ldan 'das 'jig rten 'dir dge ba'i rtsa ba bsags pa/ 'jig</text></item>
<item><p>78b5</p><section>dkon brtsegs</section><text>rten pha rol tu ji ltar myong bar 'gyur/ ji ltar na phung po 'di dag gis dge ba'i rtsa ba bsags la phyis phung po gzhan dag gis nyams su myong bar 'gyur/ ji ltar na rnam par shes pa 'di lus kyi rjes su 'brang bar gyur/ ji ltar na skye mched</text></item>
<item><p>78b6</p><section>dkon brtsegs</section><text>rnams lus kyi rjes su 'brang bar 'gyur/ de skad ces gsol nas/ bcom ldan 'das kyis bzang skyong la 'di skad ces bka' stsal to/ /bzang skyong legs so legs so/ /de de bzhin te/ khyod kyis nga la bskul ba bzhin no/ /bzang skyong de'i phyir</text></item>
<item><p>78b7</p><section>dkon brtsegs</section><text>rnam par shes pa'i 'ong ba dang / 'gro ba dang / 'pho ba dang / 'gag pa nyon cig /bzang skyong dper na rlung gi khams gzugs can ma yin pa yin yang bstan du yod cing gzung du yod pa dag las gzugs su snang ngo / /de la bstan du yod pa ni shing</text></item>
<item><p>78b8</p><section>dkon brtsegs</section><text>'gul shing g.yo ba dang / sgra skad 'ur 'ur po'i sgra 'byin pa dang / grang ba dang / dro ba'i reg pa'i tshor ba skyed pa yin yang de la rkang lag dang mig dang / gdong dmigs par mi 'gyur te/ sngo bsangs dang dkar ba zhes kha dog lhag par mi dmigs</text></item>
<item><p>79a1</p><section>dkon brtsegs</section><text>so bzang skyong de bzhin du rnam par shes pa'i khams 'di yang gzugs su dmigs shing gzugs su snang bar mi 'gyur te/ khyod kyis rgyu'i bye brag dag gis rnam par shes pa'i khams rtogs par bya'o/ /de la rgyu gang zhe na/</text></item>
<item><p>79a2</p><section>dkon brtsegs</section><text>sems pa dang / tshor ba dang / chos kyi khams so/ /de la ji ltar na rnam par shes pa'i khams 'di lus yongs su btang nas tshor ba dang sems pa len ce na/ dper na rlung gi khams kyis me tog gi dri bsdus nas 'pho te 'gro ba de las lha'i me</text></item>
<item><p>79a3</p><section>dkon brtsegs</section><text>tog gi dri ngad ldang ngo zhes shes mod kyi/ rlung gi khams kyang me tog gi dri mi 'dzin la rlung gi khams med par yang me tog sna tshogs kyi dri mi dmigs so/ /dri de yang gzugs can ma yin la/ rlung gi khams de yang gzugs can ma yin/</text></item>
<item><p>79a4</p><section>dkon brtsegs</section><text>sna'i dbang po de yang gzugs can ma yin no/ /bzang skyong de bzhin du mi shi ba'i rnam par shes pa des tshor ba yongs su blangs shing sems pa kun du blangs te chos kyi khams yang dag par blangs nas 'jig rten pha rol du 'gro ste/ pha ma</text></item>
<item><p>79a5</p><section>dkon brtsegs</section><text>phrad pa las rnam par shes pa skye bar 'gyur ro/ /rnam par shes pa skyes na tshor ba rnams dang / sems pa rnams 'du bar 'gyur te/ dper na me tog gi dbang gis snas tshor la/ sna'i dbang gis dri dmigs par 'gyur ba dang / gzhan yang lus kyi dbang gis rlung gi rang bzhin gyi reg pa dmigs par</text></item>
<item><p>79a6</p><section>dkon brtsegs</section><text>'gyur la/ rlung gi dbang gis me tog gi dri 'byung bar 'gyur ba de bzhin du rnam par shes pa'i dbang gis tshor ba 'byung bar 'gyur la tshor ba'i dbang gis sems pa 'byung bar 'gyur ro/ /sems pa'i dbang gis gang gis dge ba 'am mi dge ba shes pa'i</text></item>
<item><p>79a7</p><section>dkon brtsegs</section><text>chos kyi khams 'byung bar 'gyur te/ dper na ri mo mkhan rtsig pa dang shing leb shin du byi dor byas pa la ci 'dod pa bzhin du las byed de/ las la blo sbyangs pa'i ci 'dod pa bzhin du gzugs rnams mngon par</text></item>
<item><p>79a8</p><section>dkon brtsegs</section><text>'grub par byed kyang de'i rnam par shes pa de yang gzugs can ma yin la/ rnam par shes pa gzugs can ma yin pas kyang gzugs sna tshogs mngon par 'grub par byed pa de bzhin du rnam par shes pa'i khams</text></item>
<item><p>79b1</p><section>dkon brtsegs</section><text>gzugs can ma yin pa 'dis gzugs kyi lus drug mngon par 'grub par byed de/ 'di lta ste mig gi skye mched kyis gzugs mthong la/ rnam par shes pa mig la rten pa gang yin pa de yang gzugs can ma yin no/ /rna ba'i rkyen kyis sgra ste/ de yang gzugs can ma yin</text></item>
<item><p>79b2</p><section>dkon brtsegs</section><text>no/ /sna'i rkyen kyis dri ste/ de yang gzugs can ma yin no/ /lce'i rkyen kyis ro ste/ de yang gzugs can ma yin no/ /lus kyi rkyen kyis reg bya ste/ de yang gzugs can ma yin no/ /chos kyi skye mched kyang gzugs can ma yin no/ /rab tu shes pa gang yin pa</text></item>
<item><p>79b3</p><section>dkon brtsegs</section><text>de yang gzugs can ma yin pa ste/ de bas na spyod yul rnams kyang gzugs can ma yin par blta bar bya'o/ /de bzhin du rnam par shes pa'i khams 'di yang gzugs can ma yin par blta bar bya'o/ /ji ltar na rnam par shes pa'i khams 'dis</text></item>
<item><p>79b4</p><section>dkon brtsegs</section><text>lus yongs su btang nas 'jig rten pha rol du 'gro zhe na/ bzang skyong 'dir 'chi ba'i dus kyi tshe las zad pas tshe 'gag pa na las kyi sgrib pas zin pa'i rnam par shes pa'i khams 'di 'pho bar 'gyur te/ dper na dgra</text></item>
<item><p>79b5</p><section>dkon brtsegs</section><text>bcom pa 'gog pa'i snyoms par zhugs pa'i rnam par shes pa'i khams de khong par 'gags nas yongs su mkhyen pa de bzhin du rnam par shes pa'i khams 'di yang skye bo shi ba'i lus yongs su btang zhing</text></item>
<item><p>79b6</p><section>dkon brtsegs</section><text>khams rnams bor nas dran pa stobs dang ldan par 'gyur te/ 'di ltar bdag ni mchod sbyin gyis byin zhes bya ba de nyid yin te/ lus kyi tshor ba dang / yid kyi tshor ba dang tshor ba rnam pa gnyis kyis zin to snyam du rab tu</text></item>
<item><p>79b7</p><section>dkon brtsegs</section><text>shes te/ de 'chi ba'i dus kyi tshe ni lus kyi tshor ba dang ldan par 'gyur ro/ /shi nas ni yid kyi tshor ba dang ldan par 'gyur ro/ /gzhan yang rnam par shes pa zhes bya ba'i don ci zhe na sa bon gyis lus kyi myu gu mngon par 'grub</text></item>
<item><p>79b8</p><section>dkon brtsegs</section><text>par byed la sems pas shes pa dran pa thob par 'gyur te/ de bas na sa bon dang / shes pa la rnam par shes pa zhes bya'o/ /gzhan yang bde ba dang sdug bsngal gyi tshor bas shes pa de rtogs pas na de'i phyir rnam par shes pa zhes bya'o/ /gzhan yang</text></item>
<item><p>80a1</p><section>dkon brtsegs</section><text>de dge ba dang mi dge ba rig pa dang / dge ba dang mi dge ba'i spyod yul shes pas na de'i phyir rnam par shes pa zhes bya'o/ /sa bon gyis myu gu skyed pa bzhin du lus</text></item>
<item><p>80a2</p><section>dkon brtsegs</section><text>'grub pas de'i phyir yang rnam par shes pa zhes bya'o/ /bzang skyong gzhan yang ji ltar rnam par shes pa'i khams kyis lus yongs su btang nas 'pho zhing 'gro bar 'gyur zhes khyod</text></item>
<item><p>80a3</p><section>dkon brtsegs</section><text>kyis smras pa de ni dper na me long gi gzugs brnyan lta bu dang / 'jib la rgyas btab pa'i 'bur bzhin no/ /dper na nyi ma shar na rab rib dang / mun pa med par 'gyur la/ nyi ma</text></item>
<item><p>80a4</p><section>dkon brtsegs</section><text>med par gyur na yang mun pa 'byung bar 'gyur mod kyi/ mun pa de'i gnas ther zug pa 'am/ ther zug pa ma yin pa yang med la/ mun pa de la yang gzugs dang tshor ba mi snang ba de bzhin</text></item>
<item><p>80a5</p><section>dkon brtsegs</section><text>du rnam par shes pa'i khams 'di yang lus skyes nas mun pa bzhin du lus la gnas par 'gyur te/ mis kyang rnam par shes pa mi mthong la/ rnam par shes pa'i khams kyang lus</text></item>
<item><p>80a6</p><section>dkon brtsegs</section><text>'dzin par byed do/ /dper na bud med kyi mngal na bu gnas pa la ci bdag gi lto na 'dug pa 'di khye'u 'am/ bu mo 'am/ sngo bsangs sam/ dkar ram/ ser ram/ dbang po tshang ba 'am/ dbang</text></item>
<item><p>80a7</p><section>dkon brtsegs</section><text>po ma tshang ba yin pa 'am/ rkang lag mnyam pa yin par mi shes la/ lto'i mngal na gnas pa de yang kha zas ha cang tsha bas 'gul zhing reg la tshor bar 'gyur ba de bzhin du rnam par shes pa'i</text></item>
<item><p>80a8</p><section>dkon brtsegs</section><text>khams 'di yang 'gro ba dang / 'ong ba dang / brkyang ba dang / bskum pa dang / mig 'dzums pa dang / 'byed pa dang / las thams cad yongs su spyod cing rgod pa dang / gtam dang bsam pa</text></item>
<item><p>80b1</p><section>dkon brtsegs</section><text>skyed pa'i rang bzhin can lus la gnas pa'i rnam par shes pa la bdag gi lus la rnam par shes pa gnas pa 'di rang bzhin ji lta bu zhig snyam du sems can rnams kyis mi shes so/ /</text></item>
<item><p>80b2</p><section>dkon brtsegs</section><text>bzang skyong gzhan yang rnam par shes pa'i khams 'di ni shin tu yongs su sbyang ba byas pa dang / dngos po thams cad la chub pa yin la/ dngos po rnams kyis kyang gos pa med do/ /</text></item>
<item><p>80b3</p><section>dkon brtsegs</section><text>bzang skyong 'di na rnam par shes pa ni bsgos pa yin te/ dbang po drug po rnams dang / dbang po drug gi spyod yul rnams dang / khams bzhi po rnams dang / nye bar len pa'i phung po</text></item>
<item><p>80b4</p><section>dkon brtsegs</section><text>lnga po rnams dang / bzang skyong 'di dag ni rnam par shes pa la bsgo bar bya ba yin par blta'o/ /dper na shing gi 'khrul 'khor phur bu gcig gis zungs byas pa de bya ba thams cad byed de/</text></item>
<item><p>80b5</p><section>dkon brtsegs</section><text>rgyug pa dang / mchod pa dang / gar byed pa dang / bya ba rnam pa sna tshogs dag la 'jug na bzang skyong 'di ji snyam du sems/ 'khrul 'khor de gang gi dbang gis 'jug par 'gyur/ bzang skyong gis</text></item>
<item><p>80b6</p><section>dkon brtsegs</section><text>gsol pa/ bcom ldan 'das kyis smras pa de'i rgyus ni bdag gis ma 'tshal to/ /bcom ldan 'das kyis bka' stsal pa/ bzang skyong 'khrul 'khor de ni las kyi dbang gis 'jug ste/</text></item>
<item><p>80b7</p><section>dkon brtsegs</section><text>las de yang gzugs can ma yin zhing rnam par shes pa las mngon par grub pa'o/ /de bzhin du lus kyi 'khrul 'khor 'di yang rnam par shes pa'i dbang gis 'byung ste/ rnam par shes pa'i</text></item>
<item><p>80b8</p><section>dkon brtsegs</section><text>khams 'di ni lus sna tshogs la 'jug pa yin no/ /rnam par shes pa'i khams 'di ni lus skyed par byed pa'i phyir byed pa po yang yin no/ /rnam par shes pa'i khams 'di ni lus kyi khams</text></item>
<item><p>81a1</p><section>dkon brtsegs</section><text>la sten pa'i phyir mi zad pa yang yin no/ /rnam par shes pa'i khams 'di ni sngon gyi lus kyi gnas rjes su dran pa'i phyir blo phun sum tshogs pa yang yin no/ /rnam par</text></item>
<item><p>81a2</p><section>dkon brtsegs</section><text>shes pa'i khams 'di ni nyi ma'i 'od zer dang 'dra bar blta bar bya ste/ dper na nyi ma'i 'od zer ni dri nga ba dag dang / mi gtsang ba dang / ro dag la yang 'bab ste/ 'on kyang de dag la dri des gos</text></item>
<item><p>81a3</p><section>dkon brtsegs</section><text>par mi 'gyur la/ nyi ma yang dri nga ba bor te yang mi 'gro'o/ /de bzhin du rnam par shes pa'i khams 'di yang phyi sa dang / snyag snyig za ba'i khyi dang / phag gi skye gnas dag tu yang skye ba</text></item>
<item><p>81a4</p><section>dkon brtsegs</section><text>yongs su 'dzin te/ 'on kyang rnam par shes pa'i khams la spyod pa ngan pa de dag gis gos pa med do/ /bzang skyong gzhan yang rnam par shes pa'i khams 'di ni lus yongs su btang</text></item>
<item><p>81a5</p><section>dkon brtsegs</section><text>nas dge ba dang mi dge ba'i rjes su 'jug ste/ de yang ji lta zhe na/ rnam par shes pa'i khams gzugs can ma yin pa 'dis lus 'dir bor nas bsod nams dang / bsod nams ma yin</text></item>
<item><p>81a6</p><section>dkon brtsegs</section><text>pa yongs su 'dzin to/ /dper na rlung gi khams brag gi phrag nas byung nas shing tsam pa ka dang phrad de/ spos shin tu dri zhim pa khyer nas yang 'gro dri nga ba dang / mi gtsang ba dang / ro'i dri yang khyer</text></item>
<item><p>81a7</p><section>dkon brtsegs</section><text>te 'gro la/ bzang skyong de las gang ches shas che ba de'i dri dang ldan par 'gyur ro/ /ji ltar rlung gi khams de dri rnam pa gnyis khyer te 'gro yang rlung gi khams de yang gzugs can ma yin la/ dri de</text></item>
<item><p>81a8</p><section>dkon brtsegs</section><text>gnyis kyang gzugs can ma yin pa de bzhin du rnam par shes pa'i khams 'di yang lus las 'phos te dge ba dang mi dge ba khyer nas 'pho ste/ de ltar na de'i 'pho ba dmigs so/ /dper na</text></item>
<item><p>81b1</p><section>dkon brtsegs</section><text>rmi lam na mis dngos po thams cad shes kyang lus de mal na 'dug par mi shes pa bzhin du bsod nams su nye bar 'gro ba'i sems can rnams rmi lam rmi ba bzhin du 'pho zhing 'gro</text></item>
<item><p>81b2</p><section>dkon brtsegs</section><text>yang rnam par shes pa'i khams 'di yang lkog ma'i mid pa rnams nas kyang mi 'byung / bu ga rnams nas kyang ma yin te/ de ni khung bu dang gseb rnams mi tshol lo/ /de nas bzang skyong gis</text></item>
<item><p>81b3</p><section>dkon brtsegs</section><text>bcom ldan 'das kyi zhabs la gtugs nas bcom ldan 'das la 'di skad ces gsol to/ /bcom ldan 'das ji ltar na bya gag gi sgo nga 'am/ ngang pa'i sgo nga ma phrugs pa shun pa ma brtol</text></item>
<item><p>81b4</p><section>dkon brtsegs</section><text>bar sgo nga'i nang nas bye'u phrug rnams 'chi 'pho bar 'gyur ba lags/ ji ltar na bu ga ma brtol bar rnam par shes pa 'pho bar 'gyur/ bcom ldan 'das kyis bka' stsal pa/ dper na</text></item>
<item><p>81b5</p><section>dkon brtsegs</section><text>til 'bru tsam pa ka'i me tog gis bsgos nas legs par brdungs te btsir ba las til mar byung ba ni tsam pa ka'i til mar zhes bya'o/ /'di lta ste dper na dri des kyang til 'bru ma brtol bzhin</text></item>
<item><p>81b6</p><section>dkon brtsegs</section><text>du dri zhim pos bsgos te 'pho zhing 'gro yang dri des snum gyi ro myong bar yang mi 'gyur la/ 'bru'i rkyen dang me tog phrad pas til mar dri dang 'dres pa'i dngos por 'gyur te/ 'on kyang til gyi</text></item>
<item><p>81b7</p><section>dkon brtsegs</section><text>'bru de la me tog gi dri de gseb nas 'gro ba ni med la/ de'i rkyen kyis dri de 'pho zhing 'gro ba de bzhin du rnam par shes pa'i khams 'di yang me tog gi dri bzhin du sgo nga'i shun pa ma brtol</text></item>
<item><p>81b8</p><section>dkon brtsegs</section><text>bar 'pho zhing 'gro ste/ de'i 'pho ba yang de bzhin du blta bar bya'o/ /gzhan yang de'i 'pho ba ni nyi ma dang / me shel dang / bsreg bya dang 'dra bar yang blta bar bya'o/ /gzhan yang sa bon</text></item>
<item><p>82a1</p><section>dkon brtsegs</section><text>'pho ba dang 'dra ste/ sa phyogs gang du sa bon btab na sa'i khams dang / chu'i khams dang / me'i khams dang / rlung gi khams gcig pu kho na las sa bon de sa la rten</text></item>
<item><p>82a2</p><section>dkon brtsegs</section><text>cing sdong bu dang lo ma sngon por 'grub la/ me tog dkar po 'am sngon po 'am/ dmar por snang ba 'am/ kha dog sna tshogs sam/ smin pa'i ro tha dad par 'grub par 'gyur ba de bzhin du</text></item>
<item><p>82a3</p><section>dkon brtsegs</section><text>rnam par shes pa'i khams chos kyi khams gcig pu 'di las srid par skye ba thams cad du lus sngo bsangs sam/ dkar ba 'am/ ser ba 'am/ khra bo 'am/ nag po 'am/ rang bzhin</text></item>
<item><p>82a4</p><section>dkon brtsegs</section><text>gyis mnyen por skye bar 'gyur ro/ /bzang skyong gzhan yang 'chi ba'i dus kyi tshe rnam par shes pa'i khams 'di lus yongs su btang nas sa bon du 'gyur te/ bdag nyid rkang lag dang</text></item>
<item><p>82a5</p><section>dkon brtsegs</section><text>ldan par shes so/ /'on kyang de la yan lag dang nying lag ni med do/ /de yang sa'i khams yongs su btang nas chos kyi khams yongs su 'dzin te/ chos kyi khams de yang dran pa dang</text></item>
<item><p>82a6</p><section>dkon brtsegs</section><text>mtshungs par ldan no/ /dran pa de yang spyod yul gyi stobs dang ldan no/ /chos kyi khams dran pa dang mtshungs par ldan pa'i len pa'i rgyu ni rnam par shes pa yin te/ rnam par shes pa</text></item>
<item><p>82a7</p><section>dkon brtsegs</section><text>ma gtogs par yang chos kyi khams mi dmigs la/ chos kyi khams ma gtogs par yang rnam par shes pa'i khams med do/ /rlung gi khams ni rnam par shes pa de'i rjes su</text></item>
<item><p>82a8</p><section>dkon brtsegs</section><text>'jug go/ gzhan yang sa'i khams 'di lta ste/ dran pa'i khams dang / tshor ba'i khams dang / chos kyi khams dang / gzugs kyi khams gang yin pa rnams kyang rjes su 'jug go/ /go</text></item>
<item><p>82b1</p><section>dkon brtsegs</section><text>de skad ces bka' stsal nas/ bcom ldan 'das la bzang skyong gis 'di skad ces gsol to/ /bcom ldan 'das ji ltar na rnam par shes pa de gzugs can lags/ bcom</text></item>
<item><p>82b2</p><section>dkon brtsegs</section><text>ldan 'das kyis bka' stsal pa/ bzang skyong 'di la nang gi gzugs dang / phyi rol gyi gzugs yod de/ de la nang gi gzugs gang zhe na/ zin pa'i mig gang yin pa de ni phyi rol</text></item>
<item><p>82b3</p><section>dkon brtsegs</section><text>gyi gzugs so/ /mig gi rnam par shes pa gang yin pa de ni nang gi gzugs so/ /rna ba gang yin pa de ni phyi rol gyi gzugs so/ /rna ba'i rnam par shes pa gang yin pa de ni nang gi</text></item>
<item><p>82b4</p><section>dkon brtsegs</section><text>gzugs so/ /sna gang yin pa de ni phyi rol gyi gzugs so/ /sna'i rnam par shes pa gang yin pa de ni nang gi gzugs so/ /lce gang yin pa de ni phyi rol gyi gzugs so/ /lce'i rnam</text></item>
<item><p>82b5</p><section>dkon brtsegs</section><text>par shes pa gang yin pa de ni nang gi gzugs so/ /lus gang yin pa de ni phyi rol gyi gzugs so/ /lus kyi 'dus te reg pa las byung ba'i tshor ba gang yin pa de ni nang gi gzugs</text></item>
<item><p>82b6</p><section>dkon brtsegs</section><text>so/ /bzang skyong 'di lta ste/ dper na mi dmus long zhig nub mo gnyid kyi dbang du gyur pa na lha'i gzugs rkang lag mnyam zhing mchog tu yid du 'ong ba dag mthong la/ des de</text></item>
<item><p>82b7</p><section>dkon brtsegs</section><text>dag mthong nas mchog tu dga' ba bskyed de/ gnyid log pa las sad pa dang gzugs de dag ma mthong la/ de nam nangs nas 'di skad du khyod nyon cig mdang mtshan mo bdag gi rmi</text></item>
<item><p>82b8</p><section>dkon brtsegs</section><text>lam du bud med kyi gzugs mchog tu yid du 'ong ba dang / bskyed mos tshal mi stong gis gang ba mthong ste/ der bdag gis mi lus shin du gzhon sha can/ lag pa glang po che</text></item>
<item><p>83a1</p><section>dkon brtsegs</section><text>mchog gi sna ltar ring ba/ thal gong yangs shing rgyas la/ brang yangs shing mkhregs pa dag mthong ngo zhes smra zhing mi de dag gi lus kyi rgyan mdzes pa gang yin</text></item>
<item><p>83a2</p><section>dkon brtsegs</section><text>pa de dag bzlas la/ de nas dmus long des mi de dag nyid kyi gzugs rnams ma mthong na bzang skyong 'di ji snyam du sems/ mi dmus long des rmi lam du gzugs ji ltar</text></item>
<item><p>83a3</p><section>dkon brtsegs</section><text>mthong / bzang skyong gis gsol pa/ bcom ldan 'das de'i slad du bdag la bka' stsal du gsol/ bcom ldan 'das kyis bka' stsal pa/ bzang skyong de bas na nang gi mig</text></item>
<item><p>83a4</p><section>dkon brtsegs</section><text>shes pa dang ldan pas rmi lam du gzugs rnams mthong gi sha'i mig gis ni ma yin no/ /ji ltar mi gnyid kyis log pa'i rmi lam du yud tsam zhig dran pa 'byung ba de bzhin du shi ba'i dran</text></item>
<item><p>83a5</p><section>dkon brtsegs</section><text>pa yang de dang 'dra ste/ nang gi gzugs de yang de bzhin du blta bar bya'o/ /bzang skyong gzhan yang mi shi ba'i rnam par shes pa'i khams de sa bon gyi khams bzhin du 'pho zhing 'gro ba ngas</text></item>
<item><p>83a6</p><section>dkon brtsegs</section><text>bshad par bya ste/ dper na sa bon gyi khams sa gzhi la btab na khams bzhi po dag sdud par byed pa de bzhin du rnam par shes pa'i khams 'di yang dran pa rab tu 'dzin cing tshor ba yongs</text></item>
<item><p>83a7</p><section>dkon brtsegs</section><text>su 'dzin te/ dge ba dang mi dge ba yang rjes su bzung nas lus yongs su btang ste 'pho zhing 'gro'o/ /bcom ldan 'das ji ltar na rnam par shes pa de dge ba dang mi dge ba yongs su</text></item>
<item><p>83a8</p><section>dkon brtsegs</section><text>'dzin par 'gyur/ bzang skyong dper na/ nor bu rin po che pad ma ral ni 'od nag po 'am dkar po 'dzin te/ 'od kyi rang bzhin ji lta ba bzhin du nor bu rin po che de la 'byung zhing de'i rang</text></item>
<item><p>83b1</p><section>dkon brtsegs</section><text>bzhin nyid nor bu rin po che de la snang bar 'gyur te/ gnas gang dang gang du 'phos pa de dang der kha dog dag snang ba de bzhin du rnam par shes pa 'di dge ba dang mi dge ba yongs su bzung</text></item>
<item><p>83b2</p><section>dkon brtsegs</section><text>nas 'pho zhing 'gro'o/ /de nas yang bcom ldan 'das la bzang skyong gis 'di skad ces gsol to/ /bcom ldan 'das ji ltar na lus 'di la rnam par shes pa rtogs par 'gyur ba</text></item>
<item><p>83b3</p><section>dkon brtsegs</section><text>lags/ bcom ldan 'das kyis bka' stsal pa/ bzang skyong rnam par shes pa 'di bsags pa 'am/ spungs par mi dmigs so/ /de ci'i phyir zhe na/ rnam par shes pa'i khams</text></item>
<item><p>83b4</p><section>dkon brtsegs</section><text>'di skye zhing 'gag pa'i phyir ro/ /bzang skyong dper na sa bon las myu gu 'byung mod kyi/ sa bon rul pa las myu gu 'byung bar mi 'gyur la/ sa bon nyams pa las kyang myu gu 'byung bar</text></item>
<item><p>83b5</p><section>dkon brtsegs</section><text>mi 'gyur te/ myu gu yang 'grub par 'gyur na/ bzang skyong 'di ji snyam du sems/ myu gu de'i sa bon sdong bu 'am/ lo ma 'am/ sbubs gang la gnas/ sa bon ni shing gi rtse mo na yang mi</text></item>
<item><p>83b6</p><section>dkon brtsegs</section><text>gnas so/ /de bzhin du lus 'di la rnam par shes pa gang na yang mi gnas te/ mig la yang ma yin/ rna ba la yang ma yin/ sna'i dbang po la yang ma yin no/ /sa bon gyi myu gu skye</text></item>
<item><p>83b7</p><section>dkon brtsegs</section><text>ba gang yin pa de ni sems pa chung ba yin no/ /mngal du skye ba de ni tshor ba chung ba yin te/ dper na myu gu 'byung zhing dus tshigs dang ldan pa na me tog rnams 'grub ste/ me tog grub</text></item>
<item><p>83b8</p><section>dkon brtsegs</section><text>na 'bras bu 'grub pa de bzhin du rnam par shes pa'i khams 'dis lus 'grub par 'gyur ro/ /lus grub pa na yan lag dang nying lag gang la yang rnam par shes pa mi gnas la/</text></item>
<item><p>84a1</p><section>dkon brtsegs</section><text>rnam par shes pa med na yang lus skye bar mi 'gyur ro/ /dper na shing yongs su smin pa las sa bon 'byung la yongs su ma smin pa las ma yin pa de bzhin du 'chi</text></item>
<item><p>84a2</p><section>dkon brtsegs</section><text>ba'i dus kyi tshe lus las rnam par shes pa 'di snang bar 'gyur te/ tshor ba dang mtshungs par ldan pa/ sred pas bsdams pa/ dran pas yongs su bzung ba/ dge ba la dmigs</text></item>
<item><p>84a3</p><section>dkon brtsegs</section><text>pa dang mtshungs par ldan pa/ mi dge ba la dmigs pa dang mtshungs par ldan pa/ rlung gi khams kyis yongs su zin pa/ shes pas mngon par brlan pa/ rkyen la mngon du phyogs</text></item>
<item><p>84a4</p><section>dkon brtsegs</section><text>pa'i rnam par shes pa ni pha ma phrad pa na skye bar 'gyur ro/ /dper na me long gi dkyil 'khor shin du phyis pa la bzhin kyi gzugs brnyan snang gi/ bzhin med par gzugs brnyan mi</text></item>
<item><p>84a5</p><section>dkon brtsegs</section><text>'byung la/ me long med par yang gzugs brnyan mi 'byung ste/ ji ltar bzhin dang me long phrad pa las gzugs brnyan 'byung bar 'gyur zhing gzugs brnyan de yang gzugs can ma yin</text></item>
<item><p>84a6</p><section>dkon brtsegs</section><text>la/ de la tshor ba dang rab du shes pa yang med de/ lus gang dang gang du bskyod pa de dang de nyid du gzugs brnyan 'pho zhing ji lta bur lus smra ba dang / 'bod pa dang / 'gro ba dang / bskum pa dang /</text></item>
<item><p>84a7</p><section>dkon brtsegs</section><text>brkyang bar byed pa de bzhin du bzhin gyi gzugs brnyan yang 'gyur bar snang ngo / /bzang skyong 'di ji snyam du sems/ gang gi dbang gis gzugs brnyan de dmigs par 'gyur/ bzang skyong gis</text></item>
<item><p>84a8</p><section>dkon brtsegs</section><text>gsol pa/ mi'i dbang po'i gzugs brnyan gda' ste/ de yang me long gi rkyen gyis bzhin gyi gzugs gda' la/ bzhin gyi mdog ci 'dra ba dang / dbang po ma tshang pa 'am/ dbang po tshang ba</text></item>
<item><p>84b1</p><section>dkon brtsegs</section><text>de nyid kyi gzugs brnyan 'byung lags so/ /bzang skyong ji ltar lus kyi dbang dang / me long gi dkyil 'khor gyi rkyen gyis gzugs 'grub par 'gyur ba de bzhin du rnam par shes pa'i</text></item>
<item><p>84b2</p><section>dkon brtsegs</section><text>dbang gis lus 'di tshor ba myong zhing / 'du shes dang / 'du byed rnams dang / yid la byed pa 'grub par byed do/ /de la me long gang yin pa de ni pha ma dang phrad pa lta bur blta'o/ /ji ltar lus</text></item>
<item><p>84b3</p><section>dkon brtsegs</section><text>mi snang na gzugs brnyan mi snang ste/ dper na me long gi dkyil 'khor la gzugs brnyan gyi rang bzhin yod pa spangs nas yang chu'i nang du gzugs brnyan 'byung bar byed pa de bzhin du rnam</text></item>
<item><p>84b4</p><section>dkon brtsegs</section><text>par shes pa'i khams 'di yang lus yongs su btang ste/ lus kyi rang bzhin 'phongs nas phung po gzhan 'thob par 'gyur ro/ /dper na sa bon gyi khams chung du zin kyang shing n+ya gro d+ha dang /</text></item>
<item><p>84b5</p><section>dkon brtsegs</section><text>u dum pa ra la sogs pa'i shing gi phung po chen po bskyed nas yang shing de yongs su btang ste/ shing gzhan 'dzin la sa bon gyi khams yongs su btang ba na dus bzlog par gyur pas shing de'i</text></item>
<item><p>84b6</p><section>dkon brtsegs</section><text>khams kyi bcud med par 'gyur ro/ /khams kyi bcud rnams med par gyur pas shing de yongs su rnyengs shing yongs su skam par 'gyur ba de bzhin du rnam par shes pa'i khams phra zhing mi</text></item>
<item><p>84b7</p><section>dkon brtsegs</section><text>gsal ba 'dis kyang lus rnams bskyed nas yang yongs su btang ste/ lus gzhan dag sgrub par byed do/ /dper na nas dang / til dang / gro dang mon sran gre'u dang / mon sran sde'u la sogs pa'i</text></item>
<item><p>84b8</p><section>dkon brtsegs</section><text>sa bon cung zad gang na yod pa der cung zad sems pa lta bur gnas par 'gyur ba de bzhin du rnam par shes pa'i khams 'di yang sems can gyi ris gang dang gang du 'pho ba de dang der sems pa</text></item>
<item><p>85a1</p><section>dkon brtsegs</section><text>yongs su bzung zhing tshor ba chung ngu dang / bsod nams dang bsod nams ma yin pa rjes su bzung nas 'jig rten 'di nas 'jig rten pha rol du 'pho'o/ /dper na bung ba ro la sred</text></item>
<item><p>85a2</p><section>dkon brtsegs</section><text>pas yun ring du me tog la gnas te longs spyad nas me tog yongs su btang ste me tog gzhan du 'pho la/ bung ba de yang me tog dri mi zhim pa longs spyad nas dri zhim por 'gro bar byed de/ me tog</text></item>
<item><p>85a3</p><section>dkon brtsegs</section><text>gang dang gang la 'byar ba de dang de la chags shing ro yang myong bar byed pa de bzhin du rnam par shes pa'i khams 'dis kyang lha rnams kyi nang du lha'i lus blangs te/ dge ba'i rtsa ba shin du longs spyad</text></item>
<item><p>85a4</p><section>dkon brtsegs</section><text>nas phyir yang sems can dmyal ba dang / dud 'gro dang / yi dgas kyi nang du lus blangs te/ des mi dge ba'i rtsa ba yongs su myong nas yang phung po lnga po gzhan dag lan to/ /de la rnam par shes pa'i</text></item>
<item><p>85a5</p><section>dkon brtsegs</section><text>khams 'di ji ltar blta bar bya/ dper na gur gum gyi sa bon nam leb rgan rtsi'i sa bon rnams rang bzhin gyis dkar la/ de dag gi khong na myu gu yang mi snang / me tog kyang mi snang / kha dog kyang</text></item>
<item><p>85a6</p><section>dkon brtsegs</section><text>mi snang yang sa bon de sa'i khams la btab na chu'i khams kyis yongs su brlan nas myu gu mngon par grub nas me tog dmar po'am/ dkar po 'am/ sngon po 'byung bar 'gyur te/ 'on kyang kha dog</text></item>
<item><p>85a7</p><section>dkon brtsegs</section><text>de yang sa bon gyi khong na mi gnas la sa bon med na yang kha dog dang myu gu 'byung bar mi 'gyur ba de bzhin du rnam par shes pa'i khams 'dis kyang lus yongs su btang nas mi'i sha tshugs</text></item>
<item><p>85a8</p><section>dkon brtsegs</section><text>can yin la/ sha snag gu'i dbang po 'byung ba'i skye mched dang ldan pa ma yin te/ de lha'i mig dang / lha'i rna ba dang ldan zhing sgra dang / dri dang ro dang / chos kyi skye mched rab tu shes pa'i bdag nyid</text></item>
<item><p>85b1</p><section>dkon brtsegs</section><text>can du 'gyur la/ 'di snyam du gang bdag gis las byas pa de nyid ni bdag yin no snyam du yang shes so/ /lus de yang rnam par shes pa'i rkyen kyis bsdus pa yin te/ dper na dar gyi srin</text></item>
<item><p>85b2</p><section>dkon brtsegs</section><text>bu rang gi lus las skud pa'i rgyud byung bas khyim byas la de nyid de'i nang du 'chi ba'i dus byed do/ /de bzhin du rnam par shes pa'i khams 'dis kyang lus bskyed nas/ dar gyi srin bu bzhin du</text></item>
<item><p>85b3</p><section>dkon brtsegs</section><text>bdag nyid yang lus yongs su btang nas med par 'gyur ro/ /dper na pad ma chu'i nang nas skyes te/ lha'i dri dang / kha dog mngon par 'grub kyang pad ma dkar po de la chu'i khams kyang mi</text></item>
<item><p>85b4</p><section>dkon brtsegs</section><text>dmigs la de'i nang du mi snang bar gyur nas gang du sa bon gnas pa der kha dog dang / dri dang / ro rnams gnas par 'gyur ro/ /de bzhin du rnam par shes pa'i khams 'di gang du 'pho</text></item>
<item><p>85b5</p><section>dkon brtsegs</section><text>zhing 'gro ba der dbang po dag gi spyod yul rnams 'pho bar 'gyur te/ tshor ba dang / sems pa dang / chos kyi khams rnams kyang der 'pho zhing 'gro bar 'gyur ro/ /dper na yid bzhin</text></item>
<item><p>85b6</p><section>dkon brtsegs</section><text>gyi nor bu rin po che gang du 'gro ba der longs spyod thams cad 'pho zhing 'gro bar 'gyur ro/ /dper na nyi ma dang 'brel ba'i 'od zer rnams nyi ma gang dang gang du 'gro ba de dang de nyid du 'od zer</text></item>
<item><p>85b7</p><section>dkon brtsegs</section><text>rnams kyang rjes su 'gro ba de bzhin du rnam par shes pa'i khams 'di gang dang gang du 'pho ba de dang de nyid du tshor ba dang / 'du shes dang / chos kyi khams rnams kyang 'pho zhing 'gro'o/ /</text></item>
<item><p>85b8</p><section>dkon brtsegs</section><text>gzhan yang rnam par shes pa'i khams 'dis lus yongs su btang nas dbang po thams cad kyi phrad pa yongs su bzung ste/ sha med pa dang / rus pa med pa'i lus 'grub par byed do/ /</text></item>
<item><p>86a1</p><section>dkon brtsegs</section><text>de'i lus len pa'i rgyu ni gzugs yin no/ /dbang po'i dngos po rnams ni tshor bas myong ngo / /dran pa ni lha'i lta bas mthong ste/ dge ba dang mi dge ba yang yongs su len to/ /</text></item>
<item><p>86a2</p><section>dkon brtsegs</section><text>dper na rgya shug dang / 'bra go dang / a mra dang / nyo ti dang / se'u dang / bil ba dang / ka ping ta la sogs pa'i 'bras bu rnams ni ro du mar 'grub ste/ tsha ba dang / kha ba dang / skyur ba dang /</text></item>
<item><p>86a3</p><section>dkon brtsegs</section><text>lan tshwa'i ro dang / bska ba la sogs pa'i ro re rer rnam par smin par 'gyur te/ la la ni ro tsha bar 'gyur/ la la ni skyur/ la la ni mngar ro/ /'bras bu de dag med par gyur pa'i sa bon</text></item>
<item><p>86a4</p><section>dkon brtsegs</section><text>gang dang gang du 'pho ba der ro yang 'pho bar 'gyur ro/ /de bzhin du rnam par shes pa'i khams 'di gang dang gang du 'pho ba de dang der tshor ba 'pho bar 'gyur ro/ /bsod nams dang / bsod</text></item>
<item><p>86a5</p><section>dkon brtsegs</section><text>nams ma yin pa dang / dran pa yang 'pho bar 'gyur ro/ /gzhan yang rnam par shes pa'i khams 'dis ni lus yongs su btang nas bdag gi lus 'di yongs su btang ngo snyam du rab tu shes</text></item>
<item><p>86a6</p><section>dkon brtsegs</section><text>te/ de bas na 'di la rnam par shes pa'i khams shes bya'o/ /dge ba'i las kyang rab tu shes so/ /mi dge ba'i las kyang rab tu shes so/ /las 'di dag ni bdag gi phyi bzhin 'brang</text></item>
<item><p>86a7</p><section>dkon brtsegs</section><text>ngo / /bdag kyang 'di dag gi phyi bzhin du 'brang ngo snyam du de ltar rab tu shes te/ de bas na rnam par shes pa zhes bya'o/ /gzhan yang lus 'di'i bya ba thams cad rab tu shes te/</text></item>
<item><p>86a8</p><section>dkon brtsegs</section><text>de bas na rnam par shes pa zhes bya'o/ /dper na rlung gi khams grang bar yang 'gyur zhing tsha bar yang 'gyur la/ dri zhim por yang ldang zhing dri nga bar yang ldang ste/ spyod pa de dag thams cad</text></item>
<item><p>86b1</p><section>dkon brtsegs</section><text>ni rlung gi khams kyi rkyen las byung yang rlung gi khams de yang gzugs can ma yin la/ len pa'i rgyus snang ste/ ji ltar rlung gi khams kyis shing g.yo ba dang / grang ba dang /</text></item>
<item><p>86b2</p><section>dkon brtsegs</section><text>tsha ba'i reg pa len pa'i rkyen byed pa las rlung gi khams shes par 'gyur ba de bzhin du rnam par shes pa'i khams 'di yang gzugs can ma yin te/ gzugs len pa'i rkyen dang /</text></item>
<item><p>86b3</p><section>dkon brtsegs</section><text>'dod pa len pa'i rkyen dang / lta ba len pa'i rkyen dang / tshul khrims dang / brtul zhugs mchog tu 'dzin pa len pa'i rkyen kyis tshor ba myong bar 'gyur ro/ /tshor ba'i rkyen kyis lus dang</text></item>
<item><p>86b4</p><section>dkon brtsegs</section><text>kha dog skye zhing 'grub par byed pas na rnam par shes pa zhes bya'o/ /de nas tshong dpon gzhon nu zla ba 'byor pa stan las langs te/ thal mo sbyar nas bcom ldan 'das la 'di skad ces</text></item>
<item><p>86b5</p><section>dkon brtsegs</section><text>gsol to/ /bcom ldan 'das gzugs ji ltar blta bar bgyi/ len pa ni ji lta bu lags/ las len pa ni ji ltar blta bar bgyi/ lta ba len pa ni ji lta bu lags/ tshul khrims dang /</text></item>
<item><p>86b6</p><section>dkon brtsegs</section><text>brtul zhugs mchog tu 'dzin pa'i len pa ni ji ltar blta bar bgyi/ bcom ldan 'das kyis bka' stsal pa/ zla ba 'byor pa legs so legs so/ /mkhas pas ni mkhas pa'i mtshan</text></item>
<item><p>86b7</p><section>dkon brtsegs</section><text>nyid de ltar shes so/ /zla ba 'byor pa 'di ni kha dog bzang po 'am/ kha dog ngan pa yang rung ste/ de ni sha kham tshang dang / rtsa dang / rgyus pa dang / mgo dang / glad pa dang / rus pa dang / rkang pa dang /</text></item>
<item><p>86b8</p><section>dkon brtsegs</section><text>rgyu ma dang / gnye ma dang / mkhal ma dang / snying dang / lto dang / glo ba dang / phyi sa dang / gcin dang / lgang pa dang / pho ba dang / long ka dang / zhag dang / chu ser dang / rnag dang / khrag dang / mkhris pa dang /</text></item>
<item><p>87a1</p><section>dkon brtsegs</section><text>bad kan dang / dar snabs dang / skra dang / kha spu dang / sen mo dang / spu dang / lpags pas g.yog pa shin du gyur pa/ mi sdug pa/ mi gtsang ba mang po la brten pa'o/ /gzugs</text></item>
<item><p>87a2</p><section>dkon brtsegs</section><text>gang ci yang rung ba de dag thams cad ni 'byung ba chen po bzhi dang / 'byung ba chen po bzhi rgyur byas pa las mngon par 'grub ste/ de yang pha ma phrad pa'i rkyen kyis 'grub par 'gyur te/ de bas</text></item>
<item><p>87a3</p><section>dkon brtsegs</section><text>na gzugs len pa'i rgyu zhes bshad do/ /zla ba 'byor pa lus kyi sra ba nyid gang yin pa de ni sa'i khams so/ /gsher ba nyid gang yin pa de ni chu'i khams so/ /dro ba nyid dang / yongs su smin par</text></item>
<item><p>87a4</p><section>dkon brtsegs</section><text>byed pa gang yin pa de ni me'i khams so/ /g.yo ba nyid dang / bskum pa dang / brkyang pa nyid gang yin pa de ni rlung gi khams so/ /lus de'i rab tu shes pa dang / ro'i khams dang / dri'i khams</text></item>
<item><p>87a5</p><section>dkon brtsegs</section><text>dang / sgra'i khams dang / reg bya'i khams dang / dran pa gang yin pa de ni rnam par shes pa'i khams zhes bya'o/ /de nas bcom ldan 'das la tshong dpon gzhon nu zla ba 'byor pas 'di skad</text></item>
<item><p>87a6</p><section>dkon brtsegs</section><text>ces gsol to/ /bcom ldan 'das 'gum pa'i dus kyi tshe rnam par shes pa 'dis gzugs kyi khams ji ltar yongs su gtong bar 'gyur/ lus las rnam par shes pa ji ltar 'byung</text></item>
<item><p>87a7</p><section>dkon brtsegs</section><text>bar 'gyur/ lus yongs su btang nas 'di snyam du 'di ni bdag gi khog pa yin no snyam du ji ltar 'tshal bar 'gyur/ bcom ldan 'das kyis bka' stsal pa/ zla ba 'byor pa 'dir lus 'di</text></item>
<item><p>87a8</p><section>dkon brtsegs</section><text>gnas par gyur nas/ dus log par gyur pas/ khams rnams yongs su gtong bar 'gyur te/ dper na 'o ma dang chu bsres te/ lhan cig tu bzhag pa me dang phrad na/ 'o ma yang logs</text></item>
<item><p>87b1</p><section>dkon brtsegs</section><text>shig tu 'gyur zhing / chu yang logs shig tu 'gyur te/ 'o ma'i snum gyi khams gang yin pa de yang gzugs can ma yin no/ /zla ba 'byor pa de bzhin du mi shi ba'i khog pa yang logs</text></item>
<item><p>87b2</p><section>dkon brtsegs</section><text>shig tu 'gyur/ khams rnams kyang logs shig tu 'gyur/ rnam par shes pa yang logs shig tu 'gyur te/ rnam par shes pa de yang khams kyi rten yongs su blangs nas/</text></item>
<item><p>87b3</p><section>dkon brtsegs</section><text>chos kyi khams yongs su len to/ /dran pa ni chos kyi khams dang / 'brel bar 'gyur te/ dran pa chos kyi khams dang 'brel pa dang / dge ba dang mi dge ba blangs nas/ 'jig rten pha rol du</text></item>
<item><p>87b4</p><section>dkon brtsegs</section><text>'gro bar 'gyur ro/ /dper na dge ba chen po zhes bya ba'i sman mar de ni/ sman ro tsha ba dang / kha ba dang / skyur ba dang / lan tshwa'i ro dang / bska ba'i ro'i mthu dang / rnam par smin pa du ma blangs nas</text></item>
<item><p>87b5</p><section>dkon brtsegs</section><text>lus kyi nang du 'gro'o/ /dge ba'i sman mar gyi ro'i mthu dang / rnam par smin pa de nang du song bas lus la kha dog dang / dri dang / ro skyed par byed cing / de mar gyi khams yongs su btang nas</text></item>
<item><p>87b6</p><section>dkon brtsegs</section><text>lus la 'pho ba de bzhin du/ rnam par shes pa'i khams 'dis kyang lus yongs su btang nas/ dge ba dang mi dge ba yongs su blangs shing / chos kyi khams yongs su blangs nas</text></item>
<item><p>87b7</p><section>dkon brtsegs</section><text>rnam par shes pa 'pho bar 'gyur te/ mar gyi khams gang yin pa de lus lta bu'o/ /sman rnams phrad pa gang yin pa de ni dbang po rnam phrad pa lta bu'o/ /sman rnams kyi kha dog dang /</text></item>
<item><p>87b8</p><section>dkon brtsegs</section><text>dri dang / ro dang / reg bya gang yin pa de ni rnam par shes pa lta bu'o/ /'pho ba gang yin pa de ni shi 'phos pa'i rnam par shes pa 'pho ba lta bur blta bar bya'o/ /mi'i kha dog rgyas pa dang /</text></item>
<item><p>88a1</p><section>dkon brtsegs</section><text>mdog bzang zhing bde bar smin pa gang yin pa de ni dge ba lta bur bstan to/ /dge ba chen po'i sman mar des mdog ngan cing skya bor gyur pa gang yin pa de ni mi dge ba lta bur bstan to/ /</text></item>
<item><p>88a2</p><section>dkon brtsegs</section><text>dge ba chen po'i sman mar rin po che ji lta ba de bzhin du ni rnam par shes pa'i khams blta bar bya'o/ /ji ltar dge ba chen po'i sman mar gyis sman rnams kyi kha dog 'jug par byed cing /</text></item>
<item><p>88a3</p><section>dkon brtsegs</section><text>ro dang / dri 'jug par byed kyang / mar de de la rkang lag dang mig med pa de bzhin du/ rnam par shes pa'i khams 'dis kyang lus yongs su btang zhing / khams rnams bor nas chos kyi khams</text></item>
<item><p>88a4</p><section>dkon brtsegs</section><text>yongs su len cing / tshor ba yongs su len te/ dge ba dang mi dge ba yongs su len to/ /zla ba 'byor pa mi shi 'phos pa des kyang lha'i dran pa thob par 'gyur te/ 'dod pa na spyod pa drug gi lha rnams</text></item>
<item><p>88a5</p><section>dkon brtsegs</section><text>mthong ngo / /sems can dmyal ba bcu drug kyang mthong ngo / /bdag nyid kyi lus rkang lag mnyam pa yang mthong ste/ de 'di snyam du/ 'di ni bdag gi khog pa yin no snyam du yang shes so de'i 'chi</text></item>
<item><p>88a6</p><section>dkon brtsegs</section><text>ba'i dus kyi tshe'i dran pas lha'i ltas/ khang pa brtsegs pa rnam par bkra zhing / shing gel ba dang / 'khri shing dang / ldum bu sna tshogs kyis kun nas bskor ba/ gser btso ma sar pa'i mdog</text></item>
<item><p>88a7</p><section>dkon brtsegs</section><text>ltar sba ba/ spras pa rnam par dbye ba byas pa dag mthong ngo / /des ltas de mthong nas/ mchog tu dga' ba skyes te/ de dga' ba skyes pa des bde ba'i rnam par smin pa'i 'chi ba'i dus kyi tshogs</text></item>
<item><p>88a8</p><section>dkon brtsegs</section><text>dang ldan par 'gyur ro/ /de'i rnam par shes pa de ni rta la zhon pa dang 'dra bar blta ste/ dper na g.yul ngor chas pa na/ dmag mi'i nang na mi ci la rag par chas pa sga las bzung ste/ myur ba myur bar</text></item>
<item><p>88b1</p><section>dkon brtsegs</section><text>zhon par byed pa de bzhin du/ rnam par shes pa'i khams 'di yang dge ba la dmigs pa dang 'brel zhing / dbugs rgyu ba rgod pas chos kyi khams yongs su blangs shing skye mched 'gags</text></item>
<item><p>88b2</p><section>dkon brtsegs</section><text>te/ lus bor nas lha'i gnas 'og min man chad tshangs pa'i bar du yongs su len par 'gyur ro// // bam po gnyis pa/ de nas sman chen gyis bcom ldan 'das kyi zhabs la gtugs</text></item>
<item><p>88b3</p><section>dkon brtsegs</section><text>nas bcom ldan 'das la 'di skad ces gsol to/ /rnam par shes pa lus las 'pho ba de'i rang bzhin ji lta bu zhig lags/ bcom ldan 'das kyis bka' stsal pa/ sman chen de ltar khyod</text></item>
<item><p>88b4</p><section>dkon brtsegs</section><text>kyis nga la ji skad bskul ba de ni de bzhin te/ /legs so legs so/ /dri ba 'di ni de bzhin gshegs pas bstan par bya ba yin te/ rnam par shes pa de ston pa de ni de bzhin gshegs pa ma</text></item>
<item><p>88b5</p><section>dkon brtsegs</section><text>gtogs par gzhan med do/ /de nas bcom ldan 'das la bzang skyong gis 'di skad ces gsol to/ /bcom ldan 'das rgyal po'i bu gzhon nu sman chen ni zab mo zhu ba zhu ba la mkhas pa lags te/</text></item>
<item><p>88b6</p><section>dkon brtsegs</section><text>blo zhib cing 'dzangs la mkhas pa lags so/ /bcom ldan 'das kyis bka' stsal pa/ bzang skyong de bzhin te/ rgyal po'i bu gzhon nu sman chen 'di ni bcom ldan 'das rnam par gzigs la</text></item>
<item><p>88b7</p><section>dkon brtsegs</section><text>dge ba'i rtsa ba bskyed pa yin no/ /bzang skyong rgyal po'i bu gzhon nu sman chen 'di ni tshe rabs lnga brgya'i bar du gzhan mu stegs can du gyur nas de 'di snyam du rtog ste/ rnam par shes pa'i khams 'di</text></item>
<item><p>88b8</p><section>dkon brtsegs</section><text>ci yin/ rnam par shes pa'i khams 'di su'i yin/ rnam par shes pa'i khams 'di ji lta bu zhig yin snyam mo/ /bzang skyong 'on kyang rnam par shes pa'i 'gro ba dang 'ong ba khong du ma chud de</text></item>
<item><p>89a1</p><section>dkon brtsegs</section><text>ngas 'di'i the tshom bsal bar bya'o/ /de nas tshong dpon bzang skyong gis sman chen la 'di skad ces smras so/ /sman chen legs so legs so/ /khyod ni shes rab rgya che zhing</text></item>
<item><p>89a2</p><section>dkon brtsegs</section><text>yangs la chos zab mo zhu ba la mkhas so/ /sman chen bcom ldan 'das ye shes la 'jug pa blo dag pa'i rtsa bar gyur pa la skul cig /zla ba 'byor pa 'di ni byis pa ste/ yul la sred pas</text></item>
<item><p>89a3</p><section>dkon brtsegs</section><text>bcom ldan 'das kyi de bzhin gshegs pa la lan 'ga' yang bskul bar ma byas so/ /de bzhin gshegs pa 'byung ba ni rnyed par dka' la dam pa'i chos dang phrad pa yang shin tu rnyed par dkas</text></item>
<item><p>89a4</p><section>dkon brtsegs</section><text>bcom ldan 'das kyi zab pa zab pa'i gnas rnams bcom ldan 'das la skul cig /de nas sman chen gyis bcom ldan 'das kyi zhal ston ka'i dus kyi me tog pad ma'i tshal ltar rgyas</text></item>
<item><p>89a5</p><section>dkon brtsegs</section><text>pa mthong ngo / /mthong nas kyang sman chen dad pa skyes te bcom ldan 'das la 'di skad ces gsol to/ /bcom ldan 'das bdag ni chos 'tshal ba lags na bde bar gshegs pas bdag la chos bstan</text></item>
<item><p>89a6</p><section>dkon brtsegs</section><text>du gsol/ bskal pa'i mthar ma thug par yongs su mya ngan las 'das par gshegs pa zhig tu gyur na/ de'i slad na sems can 'di dag gis las dge ba dang mi dge ba rnams kyi rnam par smin pa ma</text></item>
<item><p>89a7</p><section>dkon brtsegs</section><text>'tshal te/ 'khor ba na yongs su 'khyam par 'gyur du mchi'o/ /bcom ldan 'das kyis bka' stsal pa/ sman chen ngas tshigs su bcad pa phyed kyi don gyi phyir yang brag gi rtse mo nas rang gi lus</text></item>
<item><p>89a8</p><section>dkon brtsegs</section><text>bor te dka' ba rnam pa brgya stong du ma nyams su myong ngo / /sman chen khyod ci dang ci 'dod pa dris shig dang ngas khyod la lan gdab bo/ /de skad ces bka' stsal nas/ bcom ldan 'das</text></item>
<item><p>89b1</p><section>dkon brtsegs</section><text>la sman chen gyis 'di skad ces gsol to/ /bcom ldan 'das rnam par shes pa 'di'i rang bzhin ci lags/ bcom ldan 'das kyis bka' stsal pa/ sman chen sgyu ma mkhan gyi mi'i rang bzhin</text></item>
<item><p>89b2</p><section>dkon brtsegs</section><text>gang yin pa dang / mi'i grib ma chu'i nang du 'byung ba gsal ba ma yin zhing mi gsal ba'i rang bzhin gang yin pa dang / mig dang nam mkha'i rang bzhin gang yin pa dang / sred pa'i rang bzhin gang</text></item>
<item><p>89b3</p><section>dkon brtsegs</section><text>yin pa bzhin no/ /sman chen gyis gsol pa/ bcom ldan 'das sred pa'i rang bzhin ji lta bu lags/ bcom ldan 'das kyis bka' stsal pa/ snying du sdug pa'i mi mthong ba na mig gi</text></item>
<item><p>89b4</p><section>dkon brtsegs</section><text>dbang po 'pho ba dang / ji ltar mis me long la rang gi bzhin gyi gzugs brnyan mthong la/ me long gud du phyung na rang gi bzhin gyi gzugs brnyan mi mthong ba de bzhin du rnam par shes pa'i khams</text></item>
<item><p>89b5</p><section>dkon brtsegs</section><text>'di 'phos na rang gi bsod nams dang / bsod nams ma yin pa rnam par shes pa'i khams des mthong ngo / /dper na mi dmus long gis nyi ma 'char ba 'am/ nyi ma gud na 'dug pa yang mi</text></item>
<item><p>89b6</p><section>dkon brtsegs</section><text>mthong la/ mtshan mo yang zla ba 'char ba dang nub pa mi mthong ba de bzhin du rnam par shes pa'i khams 'di yang lus la mi snang ngo / /sman chen 'on kyang lus la sred pa dang / tshor ba dang / 'du shes dang /</text></item>
<item><p>89b7</p><section>dkon brtsegs</section><text>rab tu shes pa gang yin pa de ni rnam par shes pa'i khams yin te/ de yang lus 'di'i khams rnams dang / skye mched rnams dang / phung po rnams phrad par byed pa yin no/ /de la gzugs can gyi</text></item>
<item><p>89b8</p><section>dkon brtsegs</section><text>dngos po gang yin pa ni 'di lta ste/ mig dang / rna ba dang / sna dang / ro dang / sgra rnams so/ /tshor ba dang / sdug bsngal dang / bde ba dang / yid rnams ni gzugs can ma yin pa'i dngos po ste/ de ni rnams</text></item>
<item><p>90a1</p><section>dkon brtsegs</section><text>par shes pa'i khams yin no/ /sman chen ji ltar mi'i lce'i thor tos ro kha ba dang / tsha ba dang / skyur ba dang / mngar ba dang / lan tshwa'i ro dang / bska ba tshor te/ de'i lce de yang gzugs can</text></item>
<item><p>90a2</p><section>dkon brtsegs</section><text>yin la ro'i dngos po yang gzugs can yin no/ /de bzhin du lus 'di la yang rus pa dang / rkang dang / sha dang / khrag ni gzugs can yin la/ tshor ba gang yin pa de ni gzugs can ma yin te/ gang gis</text></item>
<item><p>90a3</p><section>dkon brtsegs</section><text>rnam par smin pa dang / bsod nams dang / bsod nams ma yin pa myong ba de ni rnam par shes pa'o/ /de nas bzang skyong gis bcom ldan 'das kyi zhabs la gtugs nas bcom ldan 'das la</text></item>
<item><p>90a4</p><section>dkon brtsegs</section><text>'di skad ces gsol to/ /bcom ldan 'das bsod nams dang / bsod nams ma lags pa myong ba de gang lags/ bcom ldan 'das kyis bka' stsal pa/ bzang skyong de'i phyir nyon cig</text></item>
<item><p>90a5</p><section>dkon brtsegs</section><text>bden pa ma mthong bas ni rnam par shes pa 'di mi mthong ste/ de ni lag mthil du skyu ru ra bzhag pa bzhin du mthong bar mi 'gyur ro/ /de ni mig la yang mi gnas te/ mig las kyang skyes la mthong</text></item>
<item><p>90a6</p><section>dkon brtsegs</section><text>bar yang mi 'gyur ro/ /bzang skyong de bzhin gshegs pa gang gA'i klung gi bye ma snyed dag gis rnam par shes pa'i khams 'di ji ltar gzigs pa de bzhin du ngas kyang gzugs can ma yin par</text></item>
<item><p>90a7</p><section>dkon brtsegs</section><text>thugs su chud de/ 'on kyang byis pa rnams kyis mi shes pa'i phyir rnam par shes pa'i khams 'di dpes bstan to/ /bzang skyong 'di ni rnam par shes pa'i khams 'dis bsod nams dang / bsod</text></item>
<item><p>90a8</p><section>dkon brtsegs</section><text>nams ma yin pa ji lta ba bzhin du rig ste/ dper na mi la la skem byed dam/ rjed byed dam/ dri za'i gdon nam/ lha'i gdon gyis zin par gyur na bzang skyong 'di ji snyam du sems/ ci mi de'i</text></item>
<item><p>90b1</p><section>dkon brtsegs</section><text>khong na 'dug pa'i skem byed dam/ dri za 'am/ lha de snang ngam/ gsol pa/ bcom ldan 'das de ni ma lags so/ /mi de'i nang ngam slad rol na yang gdon mi gda' ste/ gdon de dag ni</text></item>
<item><p>90b2</p><section>dkon brtsegs</section><text>gzugs ma mchis pa lags so/ /bzang skyong dper na lha'i gdon chen pos me tog shin tu dri zhim pa dang / spos dang / bdug pa dang / me tog phreng byin pa len pa de bzhin du rnam par shes</text></item>
<item><p>90b3</p><section>dkon brtsegs</section><text>pa'i khams bsod nams dang ldan pas kyang lus blangs nas rgyal srid kyi dbang phyug gam/ tshong dpon nyid dam/ lha nyid byed du 'jug ste/ de ltar na rnam par shes pa'i khams 'di ni</text></item>
<item><p>90b4</p><section>dkon brtsegs</section><text>bsod nams myong ba yin no/ /ji ltar lha'i gdon de lha'i me tog phreng byin pas rangs par 'gyur zhing mi de'i lus kyang tshim par 'gyur ba de bzhin du rnam par shes pa'i khams 'di yang</text></item>
<item><p>90b5</p><section>dkon brtsegs</section><text>rgyal srid kyi dbang phyug nyid la dga' bar 'gyur zhing lus de yang tshim par 'gyur te/ de lta na rnam par shes pa 'di ni bsod nams myong ba yin no/ /bzang skyong dper na srul po'i gdon mi</text></item>
<item><p>90b6</p><section>dkon brtsegs</section><text>sdug cing gzugs mi snang ba mi'i lus la gnas te mi gtsang ba dang / rul pa dang / ljan ljin dang / gtor khung nas 'bab pa dang / gtor ma 'dod cing de yang gtor ma des dga' bar 'gyur la/</text></item>
<item><p>90b7</p><section>dkon brtsegs</section><text>mi de yang gdon gyi dbang gis dri nga zhing mi gtsang ba las byung ba'i kha zas btsog pa dag la chags shing dga' bar 'gyur ba de bzhin du rnam par shes pa'i khams 'di yang bsod nams</text></item>
<item><p>90b8</p><section>dkon brtsegs</section><text>ma yin par nye bar 'gro ba'i las kyis skye gnas ngan pa bskyed de/ dbul po 'am/ yi dgas ngan pa 'am/ ljan ljin za ba dag la chags shing dga' bar 'gyur te/ de ltar na rnam par shes</text></item>
<item><p>91a1</p><section>dkon brtsegs</section><text>pa'i khams 'di ni bsod nams ma yin pa myong ba yang yin no/ /dper na lha'i gdon chen po gzugs med pa de lha'i longs spyod len pa de bzhin du rnam par shes pa'i khams</text></item>
<item><p>91a2</p><section>dkon brtsegs</section><text>gzugs can ma yin pa 'di yang bsod nams gzugs can ma yin pas yongs su bzung nas lha'i lus rnams skyed par byed do/ /dper na srul po'i gdon gzugs med pa mi la gnas</text></item>
<item><p>91a3</p><section>dkon brtsegs</section><text>shing phyi sa dang / ljan ljin za bar byed pa de bzhin du rnam par shes pa'i khams 'di yang bsod nams ma yin par nye bar 'gro ba'i las rnams kyis skye gnas ngan par skye bar 'gyur te/</text></item>
<item><p>91a4</p><section>dkon brtsegs</section><text>de ltar na rnam par shes pa'i khams 'di ni bsod nams ma yin par nye bar 'gro bar yang blta'o/ /bzang skyong de bas na khyod kyis gdon gang yin pa de ni gzugs med pa'i phyir rnam par shes</text></item>
<item><p>91a5</p><section>dkon brtsegs</section><text>pa'i khams lta bur blta'o/ /gdon gyi longs spyod bzang po dang ngan pa gang yin pa de dag ni dge ba dang mi dge ba lta bur blta'o/ /mi gang yin pa de ni lus lta bur blta'o/ /de nas bcom ldan</text></item>
<item><p>91a6</p><section>dkon brtsegs</section><text>'das la sman chen gyis 'di skad ces gsol to/ /bcom ldan 'das lus 'di len pa'i rgyu ji ltar blta bar bgyi/ bcom ldan 'das kyis bka' stsal pa/ 'di ni phan tshun gyi rkyen kyis 'dod</text></item>
<item><p>91a7</p><section>dkon brtsegs</section><text>pa len par byed de/ dper na gtsub stan las kyang brten/ gtsub shing las kyang brten/ de skyed pa'i mi'i rtsol ba las kyang brten te me 'grub par 'gyur ba de bzhin du lus 'di len pa'i rgyu skyes</text></item>
<item><p>91a8</p><section>dkon brtsegs</section><text>pa dang bud med kyi rkyen kyis sgra dang reg pa dang / ro dang / gzugs la sogs pa'i 'dod pa 'grub par 'gyur ro/ /dper na me tog las 'bras bu 'grub par 'gyur te/ 'on kyang me tog de la yang</text></item>
<item><p>91b1</p><section>dkon brtsegs</section><text>'bras bu mi dmigs la 'bras bu 'grub pa la yang me tog mi dmigs pa de bzhin du lus 'di las rnam par shes pa 'byung te/ 'on kyang lus de la yang rnam par shes pa mi snang la</text></item>
<item><p>91b2</p><section>dkon brtsegs</section><text>rnam par shes pa ldog pas kyang lus kyi rus pa dang / rkang dang / mer mer po dang / mi gtsang ba rnams rnam par 'jig par 'gyur ro/ /dper na sa bon de me tog gi kha dog dang / dri dang /</text></item>
<item><p>91b3</p><section>dkon brtsegs</section><text>ro 'debs pa de bzhin du rnam par shes pa'i khams 'dis kyang lus yongs su btang nas dge ba dang mi dge ba btab cing tshor ba dang / 'du shes dang / yid la byed pa yang btab nas 'jig rten</text></item>
<item><p>91b4</p><section>dkon brtsegs</section><text>pha rol tu 'gro'o/ /dper na skyes pa dang bud med gnyis kyi dbang po gnyis phrad na dga' ba brlan te bud med la shin tu dam por 'khyud nas nyon mongs pa 'byin par byed de/ de gnyis kyi nyon</text></item>
<item><p>91b5</p><section>dkon brtsegs</section><text>mongs pa med par gyur na yang 'bral bar 'gyur ro/ /de gnyis la 'dod pa dang ldan pa'i bde ba 'byung bar 'gyur te/ der nyon mongs pa phyung nas 'dod chags med par 'gyur te/ yang gcig la</text></item>
<item><p>91b6</p><section>dkon brtsegs</section><text>gcig 'dod chags dang bral bar 'gyur ba de bzhin du rnam par shes pa'i khams 'dis lus dang phrad pa rnyed nas dga' ba skyed nas chags pa 'phel bar byed do/ /dper na lus kyi rkyen kyis bud med</text></item>
<item><p>91b7</p><section>dkon brtsegs</section><text>kyi gzugs mthong na skyes pa'i 'dod chags skyed la/ yang phrad pa las bral na phyir ldog par 'gyur ba de bzhin du rnam par shes pa'i khams 'dis lus yongs su blangs nas yang bor te gzhan</text></item>
<item><p>91b8</p><section>dkon brtsegs</section><text>du 'gyur ba med par 'gyur ro/ /'di la pha ma phrad pa dang / dri za nye bar gnas pa dang / las la dmigs pa'i dngos po las rnam par shes pas lus 'grub par byed de/ las de dag kyang</text></item>
<item><p>92a1</p><section>dkon brtsegs</section><text>gzugs can ma yin la skyes pa dang bud med kyi rkyen kyi ngo bo de yang gzugs can ma yin no/ /len pa'i rkyen la 'dod pa 'byung ste/ de bas na 'dod pa'i len pa zhes bya'o/ /gzugs</text></item>
<item><p>92a2</p><section>dkon brtsegs</section><text>kyis 'dod pa len pas na de'i phyir yang 'dod pa'i len pa zhes bya'o/ /sman chen gzhan yang tshul khrims dang brtul zhugs mchog tu 'dzin pa'i len pa de gang zhe na/ 'di la tshul khrims ni</text></item>
<item><p>92a3</p><section>dkon brtsegs</section><text>srog gcod pa dang / ma byin par len pa dang / 'dod pa log par g.yem pa dang / brdzun du smra ba dang / 'bru'i chang dang / sbyar ba'i chang myos par byed pa bag med pa'i gnas spong ba'o/ /de mchog</text></item>
<item><p>92a4</p><section>dkon brtsegs</section><text>tu 'dzin pa ni rgyun tu zhugs pa'i 'bras bu dang / lan cig phyir 'ong ba'i 'bras bu'o/ /de'i len pa ni srid pa ste/ lha dang mir skye zhing skye ba yongs su 'dzin pa skyed pa ste/ de ni zag pa dang bcas</text></item>
<item><p>92a5</p><section>dkon brtsegs</section><text>pa dang / zag pa med pa'i dge ba yongs su smin par byed do/ /phung po rnams kyi sa bon yang rlan par byed do/ /las dge ba dang mi dge ba rnams kyang sdud par byed do/ /rnam par shes pa yang sbyong bar</text></item>
<item><p>92a6</p><section>dkon brtsegs</section><text>byed do/ /nyon mongs pa blangs pa rnams kyang sreg par byed de/ de bas na 'di ni tshul khrims dang brtul zhugs mchog tu 'dzin pa'i len pa zhes bya'o/ /de skad ces bka' stsal nas/ bcom ldan</text></item>
<item><p>92a7</p><section>dkon brtsegs</section><text>'das la sman chen gyis 'di skad ces gsol to/ /bcom ldan 'das rnam par shes pa 'dis ji ltar lha'i nang du lus yongs su len pa lags/ sems can dmyal ba rnams su ji ltar len</text></item>
<item><p>92a8</p><section>dkon brtsegs</section><text>pa lags/ bcom ldan 'das kyis bka' stsal pa/ sman chen de'i phyir nyon cig /'di la rnam par shes pa'i khams 'dis chos kyi khams yongs su blangs nas lha'i lta ba skyed de/</text></item>
<item><p>92b1</p><section>dkon brtsegs</section><text>de'i lta ba de yang sha'i mig la rten pa ma yin no/ /de'i lta bas mthong ba gang yin pa de ni len pa zhes bya ste/ de bas na lta ba'i len pa zhes bya'o/ /de'i lha'i lta ba bsod nams la dmigs</text></item>
<item><p>92b2</p><section>dkon brtsegs</section><text>pa dang mtshungs par ldan pa des 'dod pa na spyod pa'i lha rnams kyi nang du lha'i gnas mthong ste/ der lha rnams lha'i rtse ba dag gis rtse ba mthong nas de der chags pa skye'o/ /'di snyam du yang</text></item>
<item><p>92b3</p><section>dkon brtsegs</section><text>sems te/ bdag ni der 'gro'o snyam mo/ /des der chags su rung zhing dran pa dang ldan pa'i srid pa rab tu shes so/ /dur khrod na 'dug pa'i khog pa de yang des mthong nas 'di snyam du sems</text></item>
<item><p>92b4</p><section>dkon brtsegs</section><text>te/ 'di ni bdag gi dge ba'i bshes gnyen yin te/ 'dis bdag lha rnams kyi nang du skye ba yongs su len pa gang yin pa'i dge ba'i rtsa ba bsags so snyam mo/ /de skad ces bka' stsal nas</text></item>
<item><p>92b5</p><section>dkon brtsegs</section><text>bcom ldan 'das la sman chen gyis 'di skad ces gsol to/ /bcom ldan 'das rnam par shes pa khog pa de la chags na ci'i slad du mi gnas/ khog pa de nyid la ci'i slad du mi rten/</text></item>
<item><p>92b6</p><section>dkon brtsegs</section><text>bcom ldan 'das kyis bka' stsal pa/ sman chen dper na mi la la'i skra dang kha spu bregs te/ skra dang kha spu de mthong nas mi de 'di snyam du sems te/ skra 'di dag ni dri zhim zhing gnag pa</text></item>
<item><p>92b7</p><section>dkon brtsegs</section><text>yin gyi 'di dag ni phyir yang mgo la bskyed par bya'o snyam na/ sman chen 'di ji snyam du sems/ ci skra de dag phyir skye bar 'gyur ram/ gsol pa/ bcom ldan 'das de ni ma lags so/ /</text></item>
<item><p>92b8</p><section>dkon brtsegs</section><text>bcom ldan 'das kyis bka' stsal pa/ sman chen de bzhin du rnam par shes pa'i khams 'dis khog pa bor nas phyir yang khog pa de nyid la gnas pa 'di ni gnas med do/ /de skad</text></item>
<item><p>93a1</p><section>dkon brtsegs</section><text>ces bka' stsal nas/ bcom ldan 'das la sman chen gyis yang 'di skad ces gsol to/ /rnam par shes pa'i khams cha phra zhing mi mngon pa 'dis glang po che'i lus</text></item>
<item><p>93a2</p><section>dkon brtsegs</section><text>bong chen po ji ltar sgrub par bgyid cing rdo rje ltar sra ba'i khog pa yang ji ltar rtol bar bgyid/ glang po che dgu stong gi stobs dang ldan pa'i mi dang glang po che'i rgyal po yang ji ltar 'dzin par bgyid/ bcom ldan</text></item>
<item><p>93a3</p><section>dkon brtsegs</section><text>'das kyis bka' stsal pa/ sman chen dper na rlung gi khams gzugs med cing bstan tu med pa ri'i phrag na gnas pa de yang ri'i phrag de nas byung ste/ ri rab dang 'dra zhing mtshungs pa'i ri'i rtse mo</text></item>
<item><p>93a4</p><section>dkon brtsegs</section><text>snyil bar byed cing 'gyes par byed na/ sman chen 'di ji snyam du sems/ rlung gi khams kyi rang bzhin ni ji lta bu/ ri de'i rang bzhin ni ji lta bu/ sman chen gyis gsol pa/ rlung gi khams ni snyi zhing</text></item>
<item><p>93a5</p><section>dkon brtsegs</section><text>lus ma mchis par blta bar bgyi'o/ /bcom ldan 'das kyis bka' stsal pa/ sman chen de de bzhin te/ ji ltar rlung gi khams snyi zhing lus med pa de bzhin du rnam par shes pa 'di yang zhan cing</text></item>
<item><p>93a6</p><section>dkon brtsegs</section><text>lus med mod kyi lus chen po dag dang chung ngu dag kyang skyed par byed de/ sbrang bu'i yang rnam par shes pa de nyid yin no/ /glang po che'i yang de nyid yin no/ /dper na mar me'i me lce chung yang ra ba 'am/</text></item>
<item><p>93a7</p><section>dkon brtsegs</section><text>khang pa'i nang gi mun pa chen po sel bar byed pa de bzhin du rnam par shes pa'i khams 'dis kyang las len pa'i rgyu des na gzugs chung ngu dang chen po rnams 'grub par byed do/ /de skad ces bka'</text></item>
<item><p>93a8</p><section>dkon brtsegs</section><text>stsal nas/ bcom ldan 'das la sman chen gyis 'di skad ces gsol to/ /bcom ldan 'das ci lags/ de gzugs can zhig lags sam/ 'on te gzugs ma mchis pa zhig lags/</text></item>
<item><p>93b1</p><section>dkon brtsegs</section><text>rang bzhin ni ji lta bu lags/ rkyen ni ji lta bu dag las blta bar bgyi/ bcom ldan 'das kyis bka' stsal pa/ sman chen 'di la las rnams kyi spyod yul ni lha'i bde ba dag dang / 'byor pa dag dang /</text></item>
<item><p>93b2</p><section>dkon brtsegs</section><text>lha'i kha zas 'thob pa yin te/ dper na mi dbul po gnyis shig 'brog tu 'khyams pa las der gcig gis ni chu bsil ba rnyed la/ gcig ni skom ste shi na chu de la la zhig gis snyim pas bcus</text></item>
<item><p>93b3</p><section>dkon brtsegs</section><text>te mi de la byin pa yang med/ la la zhig gis mi gcig shos de la bkag pa yang med kyi bsod nams kyi mthu 'ba' shig gis gcig gis ni chu rnyed la gcig gis ni chu ma rnyed pa de bzhin du dge</text></item>
<item><p>93b4</p><section>dkon brtsegs</section><text>ba dang mi dge ba'i chos de dag blta bar bya'o/ /zla ba yar gyi ngo dang mar gyi ngo ji lta ba bzhin du dge ba dang mi dge ba yang de bzhin du blta bar bya'o/ /dper na shing thog rlon pa yongs su smin pa na kha</text></item>
<item><p>93b5</p><section>dkon brtsegs</section><text>dog gzhan du 'gyur te/ kha dog de dang yongs su smin pa yang me'i khams kyi dbang gis 'gyur ro/ /de bzhin du lus 'di yang bsod nams kyi dbang gis tshong dpon gyi khyim nor dang gser 'byor</text></item>
<item><p>93b6</p><section>dkon brtsegs</section><text>pa dag tu rgyan nye bar ston to/ /lha'i gnas dag tu lha'i rgyan dag nye bar ston te/ dbang phyug gi rgyan gang yin pa de ni bsod nams kyi dper bstan to/ /dper na sa bon sa la btab na shing gi rtse</text></item>
<item><p>93b7</p><section>dkon brtsegs</section><text>mor snang bar 'gyur la/ sa bon de yang sdong bu nas sdong bu'i rtse mor 'pho ba med cing shing gi nang na yang sa bon de mi dmigs la/ mi la la zhig gis lag pa gnyis kyis sa bon blangs te shing</text></item>
<item><p>93b8</p><section>dkon brtsegs</section><text>gi rtse mor bzhag pa yang med cing sa bon rtsa ba nas 'pho ba yang mi dmigs pa de bzhin du dge ba dang mi dge ba lus la gnas pa rnams kyang lus la mi snang ngo / /dper na sa bon las me tog 'grub</text></item>
<item><p>94a1</p><section>dkon brtsegs</section><text>pa na sa bon gyi nang na yang me tog mi snang zhing me tog gi nang na yang 'bras bu mi dmigs la/ sa bon dang me tog kyang gnyis su dbyer med pa de bzhin du lus las kyang las 'byung las</text></item>
<item><p>94a2</p><section>dkon brtsegs</section><text>las kyang lus 'byung mod kyi/ lus kyi nang na yang las mi snang las kyi nang na yang lus mi snang ngo / /dper na me tog yongs su smin pa na 'bras bu dmigs pa de bzhin du lus smin na las rnams dmigs</text></item>
<item><p>94a3</p><section>dkon brtsegs</section><text>so/ /dper na gang na sa bon gnas pa der me tog 'byung bar snang ba de bzhin du lus 'di gang dang gang du skyes par gyur pa de dang der las dge ba dang mi dge ba 'byung bar snang ste/ las de yang gzugs</text></item>
<item><p>94a4</p><section>dkon brtsegs</section><text>can ma yin la rnam par smin pa yang gzugs can ma yin no/ /dper na mi'i lus las grib ma mi gsal zhing gzugs can ma yin pa 'byung la mi de nyid kyi phyi bzhin 'brang ste/ grib ma de yang mi</text></item>
<item><p>94a5</p><section>dkon brtsegs</section><text>de'i lus dang 'brel ba ma yin la lus med par yang grib ma 'byung bar mi 'gyur ba de bzhin du lus 'di la dge ba dang mi dge ba 'brel bar 'dug ste/ lus gang dang gang du 'pho ba de dang der las</text></item>
<item><p>94a6</p><section>dkon brtsegs</section><text>rnams 'gro bar 'gyur te/ lus kyi dbang gis las rnams 'brang ba yang ma yin la lus med na yang las rnams skye bar mi 'gyur ro/ /dper na sman tsha ba dang / kha ba dang / bska ba la sogs pa'i</text></item>
<item><p>94a7</p><section>dkon brtsegs</section><text>bye brag gis lus la bkru sman btang na nad thams cad las thar bar 'gyur zhing lha'i mdog rgyas pa yang lus la snang bar 'gyur te/ ji ltar sman tsha ba dang / kha ba rnams kyis lus kyi mdog gzhon</text></item>
<item><p>94a8</p><section>dkon brtsegs</section><text>shar 'dug pa dang / yid du 'ong ba sgrub par byed cing 'di snyam du mi 'dis ni sman zos gor ma chag go snyam du shes par 'gyur mod kyi/ sman de dag gi ro dang smin pa de yang gzugs can ma yin la</text></item>
<item><p>94b1</p><section>dkon brtsegs</section><text>ro dang smin pa gzugs can ma yin pa yang mi'i mdog rgyas pa la las snang bar 'gyur ba de bzhin du/ dge ba'i las 'di yang gzugs can ma yin te/ de las lus grub nas kha zas dang /</text></item>
<item><p>94b2</p><section>dkon brtsegs</section><text>nye bar spyad pa dang / longs spyod dang / gos kyi bye brag gi dbang gis rkang lag mnyam zhing mchog tu bde ba dang ldan te/ nor bu dang / gser dang / dngul 'byor par 'gyur ba de dag thams cad</text></item>
<item><p>94b3</p><section>dkon brtsegs</section><text>ni dge ba'i las kyi 'bras bu yin no/ /rigs dang longs spyod rgyas shing 'byor pa las nyams pa dang / nye bar spyad pa dang bral zhing gzhan la re ba dang / kha zas ngan pa za zhing mal stan ngan pa</text></item>
<item><p>94b4</p><section>dkon brtsegs</section><text>dang / gzugs ngan cing mi sdug pa'i lus can gang yin pa de dag ni mi dge ba'i las de'i 'bras bu yin no/ /dper na me long gi dbang gis bzhin gyi mdog sdug pa 'am mi sdug pa snang la/</text></item>
<item><p>94b5</p><section>dkon brtsegs</section><text>me long gi gzugs brnyan de yang gzugs can ma yin pa de bzhin du dge ba dang mi dge ba'i las kyi dbang gis rnam par shes pa 'di lha rnams dang / mi rnams dang / sems can dmyal ba dang / dud 'gro</text></item>
<item><p>94b6</p><section>dkon brtsegs</section><text>dang / yi dgas rnams kyi nang du skye bar 'gyur te/ sman chen las rnams ni de ltar blta bar bya'o/ /de ltar na las 'di dag ni rnam par shes pa'i rjes su 'brang ngo / /gsol pa/ bcom ldan 'das</text></item>
<item><p>94b7</p><section>dkon brtsegs</section><text>rnam par shes pa 'dis dbang po rnams ji ltar 'debs/ lus chen po yang ji ltar yongs su 'dzin par bgyid/ bcom ldan 'das kyis bka' stsal pa/ sman chen 'di lta ste dper na rngon pa nags</text></item>
<item><p>94b8</p><section>dkon brtsegs</section><text>thibs po'i nang du song nas gzhu shin tu bkang ste/ dug mdas spos kyi glang po che bong che ba la snun la/ dug de yang khrag dang phrad na yan lag dang nying lag rnams su 'pho zhing 'gro ste/ dbang po'i</text></item>
<item><p>95a1</p><section>dkon brtsegs</section><text>spyod yul thams cad 'dor la gnad rnams su bsnun cing khrag gi kha dog bsgyur te/ yan lag dang nying lag thams cad du 'pho zhing 'gro la/ phyir yang lus bor nas dug de lus las</text></item>
<item><p>95a2</p><section>dkon brtsegs</section><text>phyir byung na/ sman chen 'di ji snyam du sems/ dug de dang glang po che'i khog pa de'i tshad ji tsam/ gsol pa/ ri rab dang yungs 'bru bzhin lags so/ /bka' stsal pa/ dug de ji ltar 'pho ba de</text></item>
<item><p>95a3</p><section>dkon brtsegs</section><text>bzhin du rnam par shes pa'i khams 'di yang lus yongs su spong zhing dbang po rnams kyang 'dor la khams rnams kyang yongs su gtong ngo / /de ltar na rnam par shes pa 'di dbang po rnams 'dor bar</text></item>
<item><p>95a4</p><section>dkon brtsegs</section><text>byed do/ /sman chen gzhan yang khyod kyis bcom ldan 'das rnam par shes pa 'di ji ltar lus chen po yongs su 'dzin par bgyid ces zer ba ni ji ltar kho lag che zhing rags pa'i lus 'di la mi</text></item>
<item><p>95a5</p><section>dkon brtsegs</section><text>sems pa bzhin te/ dper na ri'i rgyal po ri rab kyi 'phang du dpag tshad brgyad khri bzhi stong yod la de yang klu'i rgyal po dga' bo dang / nye dga' gnyis kyis sum khris su yongs su dkris te/ klu'i</text></item>
<item><p>95a6</p><section>dkon brtsegs</section><text>rgyal po de gnyis kyis dbugs phyi nang du rgyu bas rgya mtsho btung du mi rung bar 'gyur zhing de gnyis kyi dbugs kyis ri rab kyang g.yo bar byed de/ de gnyis ji ltar dug che la spro ba che zhing yangs pa bzhin du</text></item>
<item><p>95a7</p><section>dkon brtsegs</section><text>nor rgyas kyi bu dang / 'jog po gnyis kyang de dang 'dra'o/ /sman chen 'di ji snyam du sems/ de dag gi rnam par shes pa yang gzhan la/ sbrang bu'i yang gzhan no snyam na de ltar blta bar mi bya ste/ sman chen</text></item>
<item><p>95a8</p><section>dkon brtsegs</section><text>'di ltar rnam par shes pa de nyid sbrang bu'i yang yin la de nyid de dag gi yang yin no/ /dper na dug bad sa nA ba dang / ha la ha la'i thigs pa chung ngu yang klu'i rgyal po dga' bo dang</text></item>
<item><p>95b1</p><section>dkon brtsegs</section><text>nye dga' la sogs pa de dag gis zos na de dag kyang 'chi bar 'gyur ro/ /sman chen 'di ji snyam du sems/ dga' bo dang nye dga' la sogs pa'i dug gang yin pa dang / bang sa nA ba dang /</text></item>
<item><p>95b2</p><section>dkon brtsegs</section><text>ha la ha la'i dug gi thigs pa gang yin pa de'i nang na ches mang ba gang yin/ gsol pa/ bcom ldan 'das dga' bo dang nye dga' gnyis kyi dug ches mang bar blta bar bgyi ste/</text></item>
<item><p>95b3</p><section>dkon brtsegs</section><text>bad sa nA ba dang / ha la ha la'i dug ni de lta ma lags so/ /bcom ldan 'das kyis bka' stsal pa/ sman chen de bzhin du lus chen po glang po che dgu stong gi stobs dang ldan pa de dag</text></item>
<item><p>95b4</p><section>dkon brtsegs</section><text>gi rnam par shes pa'i khams kyang chung zhing mi gsal la gzugs can ma yin par blta bar bya'o/ /rnam par shes pa de yang las kyi rkyen kyis lus chen po mngon par 'grub par byed de/</text></item>
<item><p>95b5</p><section>dkon brtsegs</section><text>dper na shing n+ya gro d+ha'i sa bon chung ngu las shing gi rgyal po mtho zhing rgya che la yal ga dang / yal ga phre'u brgya stong gis rgyas pa 'grub par 'gyur ro/ /sman chen 'di ji snyam du sems/ sa bon</text></item>
<item><p>95b6</p><section>dkon brtsegs</section><text>de'i tshad ni ji tsam/ shing de'i tshad ni ji tsam/ gsol pa/ bcom ldan 'das yungs 'bru'i nang dang bar snang bzhin te khyad che lags so/ /bcom ldan 'das kyis bka' stsal pa/ sman chen</text></item>
<item><p>95b7</p><section>dkon brtsegs</section><text>de bzhin du sa bon de'i nang na yang shing mi snang la sa bon med na yang shing skye ba mi dmigs te/ ji ltar sa bon phra mo las shing chen po skye ba de bzhin du rnam par shes pa cha phra ba las gzugs chen</text></item>
<item><p>95b8</p><section>dkon brtsegs</section><text>po 'grub par 'gyur te/ lus la yang rnam par shes pa mi dmigs la rnam par shes pa med na yang lus skye ba mi dmigs so/ /de skad ces bka' stsal nas/ bcom ldan 'das la sman chen gyis yang 'di skad ces</text></item>
<item><p>96a1</p><section>dkon brtsegs</section><text>gsol to/ /bcom ldan 'das rdo rje'i snying po lta bu'i rnam par shes pa des lus nyam chung ba rnams ji ltar mngon par 'grub par bgyid/ bcom ldan 'das kyis bka' stsal pa/ sman chen dper na mi dbul po la la zhig gis yid</text></item>
<item><p>96a2</p><section>dkon brtsegs</section><text>bzhin gyi nor bu rin po che rnyed na/ des yid bzhin gyi nor bu rin po che de blangs nas lha'i gnas dang / bskyed mos tshal dang / bskyed tshal dang / zhing dang / ra ba dang / sgo khang dang / shing gel ba dang / 'khri shing sna tshogs kyis 'khor</text></item>
<item><p>96a3</p><section>dkon brtsegs</section><text>ba dang / khang pa me tog gis gtor ba dang / rdzas dang / yo byad dag sprul na/ sman chen de dag thams cad ni mi brtan zhing nyam chung la myur du 'gyes shing 'jig pa'i chos can yin te/ yid bzhin gyi nor bu rin po che de mi de'i lag</text></item>
<item><p>96a4</p><section>dkon brtsegs</section><text>nas stor na de'i bde ba'i longs spyod de dag kyang med par 'gyur ro/ /ji ltar yid bzhin gyi nor bu rin po che'i de rdo rje stong gis kyang mi phyed la/ de'i yo byad de dag 'jig pa'i rang bzhin can yin pa de bzhin du rnam par shes pa'i</text></item>
<item><p>96a5</p><section>dkon brtsegs</section><text>khams ni rdo rje'i snying po rang bzhin lta bu yin la lus gang yin pa de ni snying po med do/ /gsol pa/ bcom ldan 'das rnam par shes pa'i khams zhan pa des ji ltar gzugs mkhrang zhing sra ba phye ste 'pho zhing 'chi/</text></item>
<item><p>96a6</p><section>dkon brtsegs</section><text>bcom ldan 'das kyis bka' stsal pa/ sman chen dper na chu'i rgyun shin tu 'jam po ri'i gseb na 'dug pas ri de nyid rtol te byung na/ sman chen de ji snyam du sems/ de'i nang na ches sra ba gang yin/ gsol</text></item>
<item><p>96a7</p><section>dkon brtsegs</section><text>pa/ bcom ldan 'das ri ni rang bzhin gyis mkhrang la rdo rje ltar brtan zhing sra ba lags la/ tsha ba ni rang bzhin gyis 'jam zhing reg na bde ba lags so/ /bcom ldan 'das kyis bka' stsal pa/ de bzhin du</text></item>
<item><p>96a8</p><section>dkon brtsegs</section><text>rnam par shes pa rang bzhin gyis zhan pas lus chen po dag phye ste 'gro bar 'gyur ro/ /gsol pa/ bcom ldan 'das ji ltar sems can gyi ris nas/ sems can shi 'phos te lha rnams kyi nang du skye ba len pa lags/</text></item>
<item><p>96b1</p><section>dkon brtsegs</section><text>ji ltar sems can dmyal ba rnams su skye ba yongs su len pa lags/ bcom ldan 'das kyis bka' stsal pa/ sman chen de'i phyir nyon cig /sems can de shi 'phos nas bsod nams su nye bar 'gro ba'i 'du byed kyis</text></item>
<item><p>96b2</p><section>dkon brtsegs</section><text>yongs su zin na lus yongs su btang nas rnam par shes pa des mi'i lta ba yongs su spangs te lha'i lta ba thob par 'gyur ro/ /de lha'i lta ba des 'dod pa na spyod pa drug gi lha rnams mthong ngo / /sems can dmyal ba chen po</text></item>
<item><p>96b3</p><section>dkon brtsegs</section><text>brgyad kyang mthong ngo / /lus de yang 'dor bar mthong ngo / /lha rdzas kyi lha'i gnas dang / dga' tshal dang / 'dres tshal dang / me tog gi rna rgyan dang / shing ku she sha ya dang / ko ka na da dang / gzhal</text></item>
<item><p>96b4</p><section>dkon brtsegs</section><text>med khang dang / tshal stug po dang / lha'i bu mo rtse bas bskor ba yang mthong ngo / /rtag tu me tog rgyas shing rnam par bkra bar byas pa'i lha'i longs spyod sdug gus mdzes par byas pa dang / se mo do dang / gdub zlum</text></item>
<item><p>96b5</p><section>dkon brtsegs</section><text>dang / gdub leb dang / dpung rgyan spa zhing spras pas brgyan pa de dag kyang des mthong ngo / /lha gzhon nu dang lha mo khri'i steng na 'dug cing yid rab tu dga' ba yang des mthong ngo / /des de dag mthong nas kun tu chags pa</text></item>
<item><p>96b6</p><section>dkon brtsegs</section><text>skyed do/ /de der kun tu chags pas dga' ba thob par 'gyur ro/ /dga' ba thob pas yid rab tu dga' bar 'gyur ro/ /de snying dga' bas de'i tshe lus kyi kha dog rgyas par 'gyur te/ 'di ltar bzhin gyi</text></item>
<item><p>96b7</p><section>dkon brtsegs</section><text>mdog pad ma lta bur snang bar 'gyur zhing lta ba phyin ci ma log par 'gyur ro/ /sna yang yo bar mi 'gyur/ de'i kha yang mnam par mi 'gyur ro/ /de bzhin du de'i mig ud pa la sngon po'i mdab ma 'dra bar snang bar 'gyur ro/ /</text></item>
<item><p>96b8</p><section>dkon brtsegs</section><text>de'i gnad rnams kyang 'chad par mi 'gyur/ de'i khrag kyang zag par mi 'gyur/ phyi sa yang 'byung bar mi 'gyur ro/ /de spu zing zhes byed par mi 'gyur de'i sen mo rnams kyang nag por mi 'gyur/ lag pa yang ser por snang bar mi 'gyur/</text></item>
<item><p>97a1</p><section>dkon brtsegs</section><text>rkang lag kyang g.yob bar mi 'gyur/ rkang lag 'khums bzhin du 'chi ba'i chos dang ldan par yang mi 'gyur ro/ /sman chen de 'chi ba'i dus kyi tshe lha'i ltas 'byung bar 'gyur te/ 'di ltar khang pa</text></item>
<item><p>97a2</p><section>dkon brtsegs</section><text>brtsegs pa ka ba brgya stong gis brgyan pa mthong ste/ lha'i dril bu g.yer ka'i dra ba sgra snyan pa 'byung ba dang ldan pa dang / lha'i me tog sna tshogs spel ba'i phreng ba shin tu dri zhim pa dag mthong ngo / /lha gzhon nu</text></item>
<item><p>97a3</p><section>dkon brtsegs</section><text>rgyan dang / gser gyis mchog dang / se mo do dang / gdub bu dang / dpung rgyan gyis mdzes par byas shing lus brgyan pa dag kyang mthong ngo / /des lha gzhon nu dag mthong nas mchog tu dga' ba skye'o/ /de yid dga'</text></item>
<item><p>97a4</p><section>dkon brtsegs</section><text>bas khog pa la ltas gnyis 'byung bar 'gyur te/ me tog kun da dang / ku mu da ltar dkar bar snang ngo / /mig ha cang yang mi 'dzums ha cang yang mi 'byed do/ /sgra snyan pa dag kyang 'byung ngo / /de'i bzhin yang bar</text></item>
<item><p>97a5</p><section>dkon brtsegs</section><text>ma lta bur snang bar 'gyur ro/ /shi ba'i khog par yang ha cang tsha bar yang mi 'gyur/ ha cang grang bar yang mi 'gyur ro/ /de'i gnyen sdug pa rnams kyang smre sngags chen po 'don par mi byed do/ /de nyi ma 'char</text></item>
<item><p>97a6</p><section>dkon brtsegs</section><text>ba'i dus kyi tshe 'chi ba'i chos dang ldan par yang 'gyur ro/ /phyogs kyang mun par snang bar mi 'gyur ro/ /de 'chi ba'i dus kyi tshe phyogs shin tu dri zhim zhing shin tu yongs su dag pa tshor bar 'gyur ro/ /</text></item>
<item><p>97a7</p><section>dkon brtsegs</section><text>de'i mig kyang ser bar mi 'gyur/ de'i lta ba yang phyin ci log tu mi 'gyur/ de bzhin gshegs pa'i sku gzugs mthong na yid ches shing dang ba skye bar 'gyur/ gnyen sdug pa dag mthong na ga zhig nas</text></item>
<item><p>97a8</p><section>dkon brtsegs</section><text>phyir 'ongs pa 'am/ ring mo zhig tu gud na 'dug 'dug pa bzhin du mgul nas 'khyud cing yid rab tu dga' ste/ 'di skad du srid par skyes pa thams cad kyi tshul ni 'di yin gyis/ rang dang bral ba'i phyir gdung</text></item>
<item><p>97b1</p><section>dkon brtsegs</section><text>bar ma byed par thong shig ces des gnyen de dag yang dag par dbugs 'byin par byed do/ /sman chen gal te sems can bsod nams su nye bar 'gro bas 'chi ba'i dus kyi tshe sbyin pa la sred cing yud tsam re re la</text></item>
<item><p>97b2</p><section>dkon brtsegs</section><text>tshigs bcad dang / tshigs su bcad pa dang / gtam sna tshogs pa dang / gtan tshigs sna tshogs pa rjod cing smra la/ de'i tshe gnyid la yang sred par mi 'gyur zhing gnyid kyi dbang du yang mi 'gro la/ bde ba thams cad dang ldan</text></item>
<item><p>97b3</p><section>dkon brtsegs</section><text>pas tshe'i 'du byed 'dor bar 'gyur ro/ /de 'chi ba'i dus kyi tshe lha dang lha mo lhan cig tu khri gcig gi steng na 'dug la/ lha mo khri'i steng na 'dug pa de'i lag pa lha'i lag pa'i steng du bzhag cing de'i lag pa gnyis</text></item>
<item><p>97b4</p><section>dkon brtsegs</section><text>las me tog dag 'byung ste/ lha mo des me tog byung ba dag mthong nas lha de la 'di skad du lha gzhon nu skye ba'i dga' ba'i dus la bab kyis dgyes par mdzod cig ces zer ro/ /des kyang me tog rnams lag pas mnyes</text></item>
<item><p>97b5</p><section>dkon brtsegs</section><text>shing 'phur bar byed do/ /des me tog de dag mnyes pas sems can de 'chi ba'i chos dang ldan par 'gyur ro/ /de'i rnam par shes pa des kyang dbang po rnams bor zhing dbang po'i spyod yul rnams btang ste/</text></item>
<item><p>97b6</p><section>dkon brtsegs</section><text>khams rnams yongs su btang nas khams kyi don yongs su blangs te/ mi gsal zhing gzugs can ma yin la rta zhon pa lta bu dang / nyi ma dang / me shel dang / bsreg bya lta bu dang / chu la zla ba'i gzugs brnyan lta bu dang / sbubs kyi nang gi rlung ltar dge ba la</text></item>
<item><p>97b7</p><section>dkon brtsegs</section><text>dmigs pa bsdus nas byung ste 'pho zhing 'gro'o/ /de yang de'i tshe me tog la brten nas pha ma khri gcig la 'dug cing phrad pas rnam par shes pa me tog de dag gi nang du 'dres par 'gyur ro/ /yang der bdud rtsi 'dod pa zhes bya ba'i rlung ldang ste/ rlung des rnam par shes pa</text></item>
<item><p>97b8</p><section>dkon brtsegs</section><text>de zhag bdun lon pa na lha gzhon nu rna cha gdub kor dri ma med cing 'gul ba dang ldan pa 'grub par 'gyur ro/ /de skad ces bka' stsal nas/ bcom ldan 'das la sman chen gyis 'di skad ces gsol to/ /bcom ldan 'das rnam par shes pa gzugs can ma lags pa'i rkyen kyi dbang gis gzugs</text></item>
<item><p>98a1</p><section>dkon brtsegs</section><text>rnams ji ltar mngon par 'grub par bgyid/ rkyen rnams la yang ji ltar gda' bar 'gyur/ bcom ldan 'das kyis bka' stsal pa/ sman chen dper na rlung gi khams gzugs med cing bstan tu med pa'i rkyen kyi dbang</text></item>
<item><p>98a2</p><section>dkon brtsegs</section><text>gis lha'i gnas dang / ri dang / nags tshal la sogs pa 'jig rten gyi khams rnams 'grub par byed pa de bzhin du rnam par shes pa 'di yang rkyen kyi dbang gis gzugs rnams 'grub par byed do/ /sman chen gzhan yang shing 'jings</text></item>
<item><p>98a3</p><section>dkon brtsegs</section><text>pa gnyis phan tshun phrad de gcig la gcig drud cing gtsubs pa las me 'grub par 'gyur te/ me de yang shing gi nang na mi snang la shing med na yang me 'byung bar mi 'gyur te/ me de yang rkyen kyang dbang gis shing las 'grub par 'gyur</text></item>
<item><p>98a4</p><section>dkon brtsegs</section><text>gyi rkyen med par ni mi 'byung ngo / /gzugs kyi dbang gis kyang shing gi nang na yang me mi snang la shing ma gtogs par yang me mi dmigs so/ /sman chen de bzhin du rnam par shes pa de yang pha ma'i dbang gis 'jug ste/ rnam par</text></item>
<item><p>98a5</p><section>dkon brtsegs</section><text>shes pa yang lus kyi nang na mi dmigs la lus med par yang rnam par shes pa mi 'byung ngo / /sman chen dper na me ma byung bar gzugs dang / dro ba dang / kha dog gsal bar mi snang ngo / /sman chen de bzhin du lus ma grub par rnam</text></item>
<item><p>98a6</p><section>dkon brtsegs</section><text>par shes pa dang / tshor ba dang / 'du shes dang / 'du byed rnams mi snang ngo / /sman chen dper na nyi ma'i dkyil 'khor chen po gsal bar snang zhing gzi brjid kyis lam mer 'dug kyang byis pa so so'i skye bo rnams kyis nyi ma'i</text></item>
<item><p>98a7</p><section>dkon brtsegs</section><text>gzugs gnag gam/ ser ram/ dkar ram/ dmar ser du mi mthong ngo / /sman chen de bzhin du rnam par shes pa ni lta ba dang / nyan pa dang / snom pa dang / ro myang ba dang / reg pa'i rnam pa dag gis rtogs par 'gyur gyi lus la rnam</text></item>
<item><p>98a8</p><section>dkon brtsegs</section><text>par shes pa gnag pa'am/ dkar ba 'am/ gzugs su snang bar mis mi mthong ngo / /dper na nyi ma tsha ba dang / ser ba dang / 'gro ba dang / phyir yang 'char ba dag gi rtags las snang ba de bzhin du rnam par shes pa yang rtags dag</text></item>
<item><p>98b1</p><section>dkon brtsegs</section><text>gis blta bar bya'o/ /de skad ces bka' stsal nas/ bcom ldan 'das la sman chen gyis 'di skad ces gsol to/ /bcom ldan 'das rnam par shes pa'i rtags ji ltar blta bar bgyi/ bcom ldan 'das kyis bka' stsal pa/</text></item>
<item><p>98b2</p><section>dkon brtsegs</section><text>'du byed kyi rtags dang / tshor ba'i rtags dang / 'du shes kyi rtags dang / sems pa dang / mya ngan dang / gdung ba dang / yid mi bde ba ni rnam par shes pa'i rtags su blta'o/ /gzhan yang rnam par shes pa'i bag chags 'di</text></item>
<item><p>98b3</p><section>dkon brtsegs</section><text>ltar dge bar nye bar 'gro ba'i sems dang / mi dge bar nye bar 'gro ba'i sems las blta bar bya'o/ /de skad ces bka' stsal nas/ bcom ldan 'das la sman chen gyis 'di skad ces gsol to/ /bcom ldan 'das ji</text></item>
<item><p>98b4</p><section>dkon brtsegs</section><text>ltar rnam par shes pa lus las byung ste myur du skye ba yongs su len pa lags/ rnam par shes pa lus las byung nas ma skyes shing yongs su ma bzung ba des ji ltar lus gzhan la gnas par bgyid/ rnam par shes pa 'di</text></item>
<item><p>98b5</p><section>dkon brtsegs</section><text>ni ji ltar blta bar bgyi/ bcom ldan 'das kyis bka' stsal pa/ sman chen dper na mi la la lag pa ring zhing thur du brkyang la g.yul gyi go cha gyon te/ lha'i rta rlung gi shugs dang 'dra bar mgyogs pa la zhon nas g.yul</text></item>
<item><p>98b6</p><section>dkon brtsegs</section><text>du 'gro ste/ de g.yul ngo der song nas mdung dang / ral gri dang / mda' dag gis snying myos te/ g.yul ngor rta'i mchog de las sa la lhung la/ de yang lus kyi 'phong rtsal yongs su sbyangs pa zhig ste/ myur ba myur bar</text></item>
<item><p>98b7</p><section>dkon brtsegs</section><text>sa las rta'i rgyab tu 'gong bar byed na/ ji ltar mi de lhung nas rta zhon pa dang 'gong che bas ji ltar rta nye bar gnas pa la rta la 'gong ba na rta 'gro bzhin du 'gong chen pos 'gong par byed pa de bzhin du rnam par shes pa yang blta</text></item>
<item><p>98b8</p><section>dkon brtsegs</section><text>bar bya'o/ /ji ltar mi pha rol gyi dmag tshogs kyis 'jigs shing skrag nas rta zhon te 'bros pa de bzhin du rnam par shes pa 'di thog ma shi 'phos nas lha'i dmigs pas yongs su zin cing lha dang lha mo khri'i steng na 'dug</text></item>
<item><p>99a1</p><section>dkon brtsegs</section><text>pa mthong nas shin tu myur bar skye ba yongs su len to/ /sman chen gzhan yang dang po shi 'phos nas/ da dung ma skyes pa'i rnam par shes pa'i rnam pa ji ltar blta bar bya zhes gang khyod kyis smras pa de ni dper na</text></item>
<item><p>99a2</p><section>dkon brtsegs</section><text>mi'i grib ma chu'i steng du bab pa gzugs su snang mod kyi/ de gzugs su gtogs par yang blta bar mi bya'o/ /sman chen dper na rkang lag mnyam pa dang ldan pa'i gzugs chu'i steng du bab pa de la ni dro ba 'am/ grang ba 'am</text></item>
<item><p>99a3</p><section>dkon brtsegs</section><text>lus ngal bar 'gyur ba med cing lus de la ni sha'i dum bu yang med do/ /grib ma de la ni khams kyis blangs pa yang med do/ /mi'i gzugs brnyan chu'i nang du byung ba de las ni sdug bsngal ba'i sgra 'am/ bde ba'i sgra 'byung ba</text></item>
<item><p>99a4</p><section>dkon brtsegs</section><text>yang med do/ /de bzhin du rnam par shes pa dang po shi 'phos nas lus kyi khog pa bor te gzugs brnyan gyi rnam par lta bur 'gyur ro/ /sman chen de ltar na rnam par shes pa bsod nams su nye bar 'gro ba ni lha rnams kyi nang du skye ba</text></item>
<item><p>99a5</p><section>dkon brtsegs</section><text>yongs su len par 'gyur ro/ /de skad ces bka' stsal nas/ bcom ldan 'das la sman chen gyis 'di skad ces gsol to/ /bcom ldan 'das rnam par shes pa sems can dmyal ba rnams su ji ltar skye ba yongs su</text></item>
<item><p>99a6</p><section>dkon brtsegs</section><text>len pa lags/ bcom ldan 'das kyis bka' stsal pa/ sman chen bsod nams ma yin par nye bar 'gro ba'i sems can dmyal ba rnams su skye ba yongs su len pa de nyon cig /sman chen 'di la sems can las mi dge</text></item>
<item><p>99a7</p><section>dkon brtsegs</section><text>bas yongs su zin pa ni sems can gyi ris nas 'chi 'pho ste/ shi 'phos pa de 'di snyam du mi de ni nga nyid yin te/ sems can dmyal ba 'di nas shi 'phos so/ /'di gnyis ni bdag gi pha ma yin no snyam du dran pa skye'o/ /</text></item>
<item><p>99a8</p><section>dkon brtsegs</section><text>shi 'phos pa de'i lus de ni tha mal pa'i gzugs kyi rang bzhin gyi rnam pa dang ldan par 'gyur te/ yan lag skyes pa rnams kyang de dang 'dra ba nyid du snang ngo / /dang po shi 'phos pa de mya ngan gyis g.yengs nas sems can</text></item>
<item><p>99b1</p><section>dkon brtsegs</section><text>dmyal ba sna tshogs snang ba mthong ngo / /rnam par shes pa dang po shi 'phos pa de'i las sems can dmyal ba dang 'brel bar 'gyur te/ phyogs kha cig na ni sems can dmyal ba'i sa gzhi khrag gis gtor ba mthong nas</text></item>
<item><p>99b2</p><section>dkon brtsegs</section><text>de der chags pa skyed par 'gyur ro/ /de chags par gyur nas sems can dmyal ba'i lus 'grub par 'gyur te/ de'i rnam par shes pa de las kyi rkyen gyi dbang gis chu'i rjen shul shin tu rul cing mchog tu dri mi zhim pa mnam</text></item>
<item><p>99b3</p><section>dkon brtsegs</section><text>pa'i nang du lus skye ba yongs su len te/ dper na mi gtsang ba dang / ljan ljin mnam po'i rkyen kyis srin bu skye ba dang / dper na zho dang / sbrang rtsi dang / chang mnam por gyur pa'i phyir srog chags skye bar 'gyur ro/ /sman</text></item>
<item><p>99b4</p><section>dkon brtsegs</section><text>chen de bzhin du sems can rnams sems can dmyal bar 'byung bar 'gyur ro/ /de skad ces bka' stsal nas/ bzang skyong gis thal mo sbyar te bcom ldan 'das la 'di skad ces gsol to/ /bcom ldan 'das sems</text></item>
<item><p>99b5</p><section>dkon brtsegs</section><text>can dmyal ba pa'i sems can rnams kyi kha dog gi rnam pa ji lta bu lags/ lus kyi rnam pa ni ji lta bur 'grub par 'gyur/ bcom ldan 'das kyis bka' stsal pa/ bzang skyong der khrag gi nang du skye ba gang yin pa</text></item>
<item><p>99b6</p><section>dkon brtsegs</section><text>de dag ni khrag gi mdog 'dra bar 'byung bar 'gyur ro/ /chu klung rgal du med pa dag gi nang du skye ba gang yin pa de dag ni sprin sngon po'i kha dog ltar 'gyur ro/ /ba tshwa can gyi chu klung gi nang du skye ba gang yin pa de dag ni sha gzi gur 'byung</text></item>
<item><p>99b7</p><section>dkon brtsegs</section><text>bar 'gyur ro/ /de dag gi lus ni rgyal po'i bu gzhon nu bde dgur rim gror byas pa ltar gzhon sha can du 'gyur ro/ /bzang skyong de na de dag lus bong che bar 'gyur te/ mgo bo ma gtogs par khru brgyad par 'gyur ro/ /</text></item>
<item><p>99b8</p><section>dkon brtsegs</section><text>sen mo ring zhing kha sbu yod la spun por 'gyur zhing rkang lag mi sdug par 'gyur te/ gal te 'dzam bu'i gling pa'i mi sems can dmyal ba pa'i mi la ltar 'gro na mthong ma thag tu 'chi ba'i chos dang ldan</text></item>
<item><p>100a1</p><section>dkon brtsegs</section><text>par 'gyur ro/ /bzang skyong gzhan yang sems can dmyal ba pa'i sems can rnams kha zas za mod kyi de dag la bde bar 'gyur ba cung zad kyang med do/ /de skad ces bka' stsal nas/ bcom ldan 'das</text></item>
<item><p>100a2</p><section>dkon brtsegs</section><text>la sman chen gyis 'di skad ces gsol to/ /bcom ldan 'das sems can de dag kha zas ci 'tshal/ bcom ldan 'das kyis bka' stsal pa/ sman chen sems can dmyal ba de na de dag yongs su 'khyam la shin</text></item>
<item><p>100a3</p><section>dkon brtsegs</section><text>tu rgyang ring ba nas zangs dang ra gan dmar por snang ba mthong bar 'gyur te/ de dag mthong nas kha zas kyi tshig rjod par byed de/ bzas 'dod pa khyed tshur shog ces zer ro/ /de dag kun nas 'phungs te snyim pa bzed nas</text></item>
<item><p>100a4</p><section>dkon brtsegs</section><text>zangs dang ra gan bskol ba ga la ba der dong ste lhags nas snyim pa bzed cing zangs dang ra gan bskol ba'i kha zas de dag 'dod pas kha gdangs te zangs dang ra gan za bar byed do/ /de dag zangs dang ra gan rab tu 'bar</text></item>
<item><p>100a5</p><section>dkon brtsegs</section><text>ba des su ru rur rab tu 'bar zhing khog pa rab tu 'bar bar 'gyur ro/ /sman chen de dag kha zas 'dra bas bslus nas sdug bsngal shin tu che ba myong bar 'gyur ro/ /sman chen sems can dmyal ba pa'i sems can de dag gi</text></item>
<item><p>100a6</p><section>dkon brtsegs</section><text>rnam par shes pa de rus pa'i lus dag la gnas par 'gyur zhing rus pa'i tshogs dang 'bral bar mi 'gyur te/ sems can dmyal ba pa'i sems can de dag rnam par shes pa dang mi 'bral ba'i phyir/ 'chi ba'i dus byed</text></item>
<item><p>100a7</p><section>dkon brtsegs</section><text>par mi 'gyur ro/ /de dag bru ba tsha bas gzir bzhin du de na kha zas kyi bya ba yang med do/ /de na lha'i bskyed mos tshal shing ljon pa brgya phrag mang po me tog shin tu rgyas pa dag dang / gsing ma sngon po yangs pa'i sa phyogs</text></item>
<item><p>100a8</p><section>dkon brtsegs</section><text>dag kyang yod par mthong ngo / /de dag gis bskyed mos tshal de dag mthong nas yid rab tu dga' ste 'di skad du grogs po dag bskyed mos tshal 'di na reg na bde ba'i ser bu ldang ba yod kyis tshur shog ces zer te/</text></item>
<item><p>100b1</p><section>dkon brtsegs</section><text>de dag 'dus nas myur ba myur bar bskyed mos tshal de'i nang du 'gro'o/ /de dag de'i nang du song nas yud tsam zhig bde ba'i 'du shes skyed do/ /de dag gis shing de dag las byung ba'i me tog de dag dang / lo ma de dag ral grir</text></item>
<item><p>100b2</p><section>dkon brtsegs</section><text>'gyur te/ ral gri de dag gis de dag gis yan lag gcod cing gshegs par byed de/ de dag ral gris bcad nas nyam thag pa'i sgra chen po 'byin par byed cing phyogs phyogs su 'byer ro/ /de dag 'byer ba na yang rang gi las</text></item>
<item><p>100b3</p><section>dkon brtsegs</section><text>las byung ba'i gshin rje'i mi lag na sog le dang tho ba thogs shing so dang bzhin bsgyur la skra 'bar zhing lus 'bar ba'i phreng bas yog la mtshon cha gzas pa dag phyi bzhin du sgra 'byin cing 'di skad du khyed cag sdod cig da</text></item>
<item><p>100b4</p><section>dkon brtsegs</section><text>gar 'bros/ khyed rang gi las kyis bsgrubs pa'i tshul 'di nyams su myong bar gyis shig ces zer te/ sman chen de ltar na sems can dmyal ba pa'i sems can rnams skyo ba skye bar 'gyur ro/ /sman chen gzhan yang</text></item>
<item><p>100b5</p><section>dkon brtsegs</section><text>zhag bdun lon nas sems can dmyal ba pa'i sems can rnams kyis las nyams su myong bar 'gyur te/ bung ba me tog la 'pho ba bzhin du dngos po sna tshogs kyi rkyen kyi dbang gis rnam par shes pa sems can</text></item>
<item><p>100b6</p><section>dkon brtsegs</section><text>dmyal ba rnams su skye ba yongs su len to/ /de yang dang po shi 'phos nas dbang med par khrid de sdug bsngal zhing yid mi bde bar gyur nas mun pa mug nag chen por zhugs te/ mi rgod kyis khrid pa bzhin du 'di snyam</text></item>
<item><p>100b7</p><section>dkon brtsegs</section><text>du sems te/ kyi hud da ni bdag 'dzam bu'i gling rnam par bkra ba bor te/ gnyen sdug pa yongs su spangs nas sems can dmyal ba dag tu mngon du gnas par gyur cing 'dug ci gud ni mtho ris kyi lam mi mthong ngo snyam</text></item>
<item><p>100b8</p><section>dkon brtsegs</section><text>mo de yang dar gyi srin bu rgyud gcig gis dkris pa bzhin du shin tu myur bar skye ba yongs su len te/ de yang bdag nyid kyi mgul nas zhags pas btags par shes so/ /bzang skyong de ltar na sems can dmyal bar sems</text></item>
<item><p>101a1</p><section>dkon brtsegs</section><text>can rnams su skye bar 'gyur zhing de ltar na de dag la rgyu'i bye brag dag 'byung bar 'gyur ro/ /de nas bzang skyong spu zing zhes byed nas thal mo sbyar te/ bcom ldan 'das la skyabs su song ngo / /rgyal po'i bu gzhon nu</text></item>
<item><p>101a2</p><section>dkon brtsegs</section><text>sman chen gyis kyang 'di skad du dam pa'i chos mnyan pa 'dis na bdag 'khor ba nas 'khor ba'i tshe log par ltung ba'i chos can du ma gyur cig /bdag sems can dmyal ba rnams su skye ba yongs su len par ma gyur cig ces</text></item>
<item><p>101a3</p><section>dkon brtsegs</section><text>smon lam btab po/ /de nas bcom ldan 'das la bzang skyong gis 'di skad ces gsol to/ /yang bcom ldan 'das la bdag zhu ba zhu'o/ /bcom ldan 'das kyis bka' stsal pa/ bzang skyong ci dang ci 'dod pa bzhin du 'dod</text></item>
<item><p>101a4</p><section>dkon brtsegs</section><text>pa dris shig /bzang skyong gis gsol pa/ bcom ldan 'das bsags pa ni gang lags/ spungs pa ni gang lags/ phung po rnams ni gang lags/ 'pho ba ni gang lags/ bcom ldan 'das kyis bka' stsal pa/ bzang</text></item>
<item><p>101a5</p><section>dkon brtsegs</section><text>skyong 'di la khams phrad pa'i phyir khams bzhi po dag gis lus 'grub par byed de/ shes rab dang / lta ba dang / yid dang / ma rig pa dang / khams dang / spyod yul dang / rnam par shes pa rnams ni bsags pa zhes bya'o/ /</text></item>
<item><p>101a6</p><section>dkon brtsegs</section><text>de la spungs pa ni khams drug po nyid dang / skye mched kyi spyod yul drug dang / khams kyi rang bzhin gsum dang / skye mched len pa'i rgyu gnyis dang / skra dang / kha spu dang / sen mo dang / ba spu dang / lpags pa dang / sha dang /</text></item>
<item><p>101a7</p><section>dkon brtsegs</section><text>rnag dang / mkhris pa dang / bad kan dang / snabs dang / tshil dang / chu ser dang / rkang dang / mig dang / yan lag dang / nying lag tshogs pa la spungs pa zhes bya'o/ /dper na 'bru spungs pa bzhin te/ nas dang / til dang /</text></item>
<item><p>101a8</p><section>dkon brtsegs</section><text>gro dang / mon sran sde'u mang po la spungs pa zhes bya ba de bzhin du lus kyi yan lag dang nying lag tu gtogs pa tshogs pa la spungs pa zhes bya'o/ /khams drug po dag gang zhe na/ de la sa'i khams dang / chu'i khams dang /</text></item>
<item><p>101b1</p><section>dkon brtsegs</section><text>me'i khams dang / rlung gi khams dang / nam mkha'i khams dang / rnam par shes pa'i khams zhes bya'o/ /skye mched drug gang zhe na/ 'di la mig dang / rna ba dang / sna dang / lce dang / lus dang / yid ces bya ba'o/ /skye mched</text></item>
<item><p>101b2</p><section>dkon brtsegs</section><text>kyi spyod yul drug gang zhe na/ 'di la gzugs dang / sgra dang / dri dang / ro dang / reg bya dang / chos kyi skye mched ces bya ba ste/ de dag ni spyod yul drug yin no/ /de la khams kyi rang bzhin gsum gang zhe na/ 'di la 'dod chags dang /</text></item>
<item><p>101b3</p><section>dkon brtsegs</section><text>zhe sdang dang / gti mug ces bya'o/ /de la de dag nyid kyi kun nas ldang ba gsum gang zhe na/ rlung dang / mkhris pa dang / bad kan rnams so/ /de la skye mched len pa'i rgyu gnyis gang zhe na/ 'di la tshul khrims dang / dad pa dang /</text></item>
<item><p>101b4</p><section>dkon brtsegs</section><text>gtong ba dang / nor dang / brtson 'grus dang / ting nge 'dzin dang / dge ba dang / mi dge ba zhes bya ba'o/ /de la phung po zhes bya ba'i don gang zhe na/ 'di la tshor ba dang / 'du shes dang / 'du byed rnams dang / rnam par shes pa zhes</text></item>
<item><p>101b5</p><section>dkon brtsegs</section><text>bya ba ste/ bzhi po 'di dag ni gzugs can ma yin pa'i phung po rnams so/ /de la tshor ba ni myong ba'o/ /'du shes ni shes pa'o/ /bde ba dang sdug bsngal ni 'du byed rnams so/ /lta ba dang nyan pa dang / bsnom pa dang / ro myang</text></item>
<item><p>101b6</p><section>dkon brtsegs</section><text>ba dang / reg bya rnams rig pa ni rnam par shes pa ste/ dngos po thams cad kyi khongs su gtogs pas na lus la dbang ba'i dbang phyug dang len pa dang 'thun pa yin no/ /de la 'pho ba zhes bya ba ni tshul khrims shin tu</text></item>
<item><p>101b7</p><section>dkon brtsegs</section><text>yongs su dag pa dang / lus dang ngag gi las kyi 'bras bu thob pa 'chi ba'i dus byed pa gang yin pa de'i tshe rnam par shes pa des phung po rnams yongs su btang nas yang srid par mi skye zhing phyir mi ldog pas na shin tu bde</text></item>
<item><p>101b8</p><section>dkon brtsegs</section><text>bar 'pho zhing 'gro ste/ 'phos pa de'i phyir 'pho ba can ma yin pa de lta bu ni de'i 'pho ba 'gyur ba yin no/ /de nas bzang skyong dang sman chen gnyis kyis bcom ldan 'das kyi zhabs la gtugs nas bcom ldan 'das la</text></item>
<item><p>102a1</p><section>dkon brtsegs</section><text>'di skad ces gsol to/ /bcom ldan 'das thams cad mkhyen pas sems can rnams tshim par bgyid pa gang lags pa'i chos kyi tshogs 'di legs par gsungs so/ /bcom ldan 'das kyis bka' stsal pa/</text></item>
<item><p>102a2</p><section>dkon brtsegs</section><text>bzang skyong de bzhin gshegs pa'i ye shes 'di ni bcos ma ma yin te/ 'di'i rang bzhin ni thams cad mkhyen pa ma yin pas rig pa ma yin no/ /shes rab kyi snang ba 'di ni dka' ba spyad pa brgya stong du mas bsgrubs pa ste/ 'di ni</text></item>
<item><p>102a3</p><section>dkon brtsegs</section><text>ngas ji skad bstan pa de kho na bzhin no/ /chos kyi nyi ma thams cad mkhyen pa nyid snang bar byed pa/ yon tan gyi grags pa rgyas par byed pa/ thams cad mkhyen pa'i ye shes rgya mtsho'i mdzod sems can rnams kyi rgyud 'dul bar byed pa</text></item>
<item><p>102a4</p><section>dkon brtsegs</section><text>'dul ba ston pa 'di yul gang na gnas sam/ de ston par 'gyur ba der ni mi ma yin pa rnams srung bar byed de/ lha dang / lha ma yin dang / lto 'phye chen po rnams phyag bya ba'i phyir 'ong bar 'gyur ro/ /chos kyi rnam grangs 'di</text></item>
<item><p>102a5</p><section>dkon brtsegs</section><text>'dzin pa dang / 'chang ba dang / klog pa dang / kun chub par byed par dang / gzhan dag la yang rgya cher rab tu ston pa gang yin pa de la ni mtshon gyi 'jigs pa 'byung bar mi 'gyur/ dug gi 'jigs pa 'byung bar mi 'gyur/ me'i 'jigs pa dang / rgyal</text></item>
<item><p>102a6</p><section>dkon brtsegs</section><text>po dang / chu dang / chom rkun gyi 'jigs pa 'byung bar mi 'gyur ro/ /dge slong dag khyed kyis deng phan chad ma dad pa rnams la bshad par mi bya'o/ /klan ka tshol ba rnams la ma yin/ gcer bu pa rnams la ma yin/ gcer bu pa'i nyan thos</text></item>
<item><p>102a7</p><section>dkon brtsegs</section><text>rnams la ma yin/ /gnas gzhan la zhugs pa la bshad par mi bya'o/ /ma dris par yang bshad par mi bya'o/ /de bas na gal te la la 'khrul par 'gyur na de bzhin gshegs pa 'khrul pa byas par 'gyur ro/ /</text></item>
<item><p>102a8</p><section>dkon brtsegs</section><text>dge slong ngam khyim na gnas pa gang la las 'di rtogs pa de ni phyag bya ba'i gnas su 'gyur te/ de bzhin gshegs pa la bya ba bzhin du gus pa bskyed par bya zhing 'di ni mdzod 'dzin pa yin no snyam du gzung bar bya'o/ /de nas</text></item>
<item><p>102b1</p><section>dkon brtsegs</section><text>bcom ldan 'das kyi tshe dang ldan pa dga' bo la 'di skad ces bka' stsal to/ /kun dga' bo chos kyi rnam grangs 'di zung shig /chongs shig /lhogs shig /shod cig /gzhan dag la yang rgya cher rab tu ston cig /</text></item>
<item><p>102b2</p><section>dkon brtsegs</section><text>kun dga' bos gsol pa/ bcom ldan 'das chos kyi rnam grangs 'di gzung bar 'tshal na/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka'</text></item>
<item><p>102b3</p><section>dkon brtsegs</section><text>stsal pa/ kun dga' bo de'i phyir khyod kyis chos kyi rnam grangs 'di rnam par shes pa 'pho ba zhes bya bar zung shig /bzang skyong gis zhugs pa zhes bya bar yang zung shig /brtsam par bya zhing 'byung bar bya/ /sangs rgyas bstan</text></item>
<item><p>102b4</p><section>dkon brtsegs</section><text>la 'jug par bya/ /'dam bu'i khyim la glang chen bzhin/ /'chi bdag sde rnams gzhom par bya/ /gang zhig rab tu bag yod par/ /chos 'dul 'di la sbyong 'gyur pa/ /skye ba'i 'khor ba rab spangs nas/ /sdug bsngal mtha'</text></item>
<item><p>102b5</p><section>dkon brtsegs</section><text>mar 'byin par 'gyur/ /bcom ldan 'das kyis de skad ces bka' stsal nas/ rgyal po'i bu gzhon nu sman chen dang / tshong dpon bzang skyong dang / lha dang / mi dang / lha ma yin dang / nam mkha' lding dang / dri zar bcas pa'i</text></item>
<item><p>102b6</p><section>dkon brtsegs</section><text>'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las tshong dpon bzang skyong gis zhus</text></item>
<item><p>102b7</p><section>dkon brtsegs</section><text>pa'i le'u zhes bya ste sum bcu rtsa dgu pa/ /rdzogs so// // rgya gar gyi mkhan po dzi na mi tra dang / su ren dra bo d+hi dang / zhu chen gyi lo ts+tsha ba ban de ye shes sdes zhus te gtan la phab pa/ /'phags pa dkon mchog</text></item>
<item><p>102b8</p><section>dkon brtsegs</section><text>brtsegs pa chen po'i chos kyi rnam grangs le'u stong phrag brgya pa las le'u bzhi bcu pa ste/ bu mo rnam dag dad pas zhus pa/ bam po gcig pa/ rgya gar skad du/ Ar+ya dA ri kA bi ma la shrad d+hA pa ri pri ts+tshA nA ma</text></item>
<item><p>103a1</p><section>dkon brtsegs</section><text>ma hA yA na sU tra/ bod skad du/ 'phags pa bu mo rnam dag dad pas zhus pa/ zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /</text></item>
<item><p>103a2</p><section>dkon brtsegs</section><text>'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po lnga brgya dang / byang chub sems dpa'</text></item>
<item><p>103a3</p><section>dkon brtsegs</section><text>sems dpa' chen po brgyad stong dang thabs gcig tu bzhugs te/ thams cad kyang shes par bya ba rnams rab tu shes pa/ gzungs dang thogs pa med pa'i spobs pa thob pa/ bzod pa rnams phun sum tshogs pa/</text></item>
<item><p>103a4</p><section>dkon brtsegs</section><text>bdud kyi dpung rab tu bcom pa/ de bzhin gshegs pa rnams kyis brnyes pa'i chos rnams rab tu thob pa sha stag la 'di lta ste/ byang chub sems dpa' 'jig rten 'dzin dang / byang chub sems dpa' lam 'dzin dang /</text></item>
<item><p>103a5</p><section>dkon brtsegs</section><text>byang chub sems dpa' sa 'dzin dang / byang chub sems dpa' sa 'dzin chen po dang / byang chub sems dpa' mos pa'i blo gros dang / byang chub sems dpa' mos byed dang / byang chub sems dpa' gzugs mdzes bkod</text></item>
<item><p>103a6</p><section>dkon brtsegs</section><text>pa dang / byang chub sems dpa' rin po che'i tog dang / byang chub sems dpa' rin po che'i rgyal mtshan dang / byang chub sems dpa' rin chen sems pa dang / byang chub sems dpa' rin chen 'byung gnas dang / byang chub</text></item>
<item><p>103a7</p><section>dkon brtsegs</section><text>sems dpa' rin chen blo gros dang / byang chub sems dpa' rin chen yon tan dang / byang chub sems dpa' rin chen 'od dang / gzhan yang bskal pa bzang po'i byang chub sems dpa' byams pa la sogs pa gtso bor gyur pa</text></item>
<item><p>103a8</p><section>dkon brtsegs</section><text>dang thabs gcig go/ gzhan yang sems pa dpe zla med pa'i byang chub sems dpa' 'jam dpal la sogs pa gtso bor gyur pa drug bcu po dag dang yang thabs gcig go/ gzhan yang skyes bu chen po byang chub sems dpa'</text></item>
<item><p>103b1</p><section>dkon brtsegs</section><text>bzang skyong la sogs pa gtso bor gyur pa bcu drug dang yang thabs gcig go/ gzhan yang dga' ldan gyi ris kyi lha'i bu nyi khri 'khor de nyid du 'dus par gyur pa dag dang yang thabs gcig go/ de'i tshe bcom ldan 'das bkod pa</text></item>
<item><p>103b2</p><section>dkon brtsegs</section><text>chen po'i mdzod ces bya ba'i seng ge'i gdan la 'khor brgya stong tshad med pa dag gis yongs su bskor nas bzhugs pas nyi zla lta bu'i 'od zer gyis ni kun du snang bar mdzad/ brgya byin dang tshangs pa'i rgyal po ltar gzi byin ni</text></item>
<item><p>103b3</p><section>dkon brtsegs</section><text>khyad par du 'phags/ ri'i rgyal po ri rab lta bur shin du mtho zhing phal las ni mngon par 'phags par gyur/ sgron ma chen po lta bur 'od zer dag ni rab tu 'bar/ glang po che'i rgyal po ltar phan tshun du ni gzigs par mdzad/</text></item>
<item><p>103b4</p><section>dkon brtsegs</section><text>seng ge'i sgra sgrogs pa ltar bsnyengs pa mi mnga' bar ni chos ston par mdzad/ lha ma yin gyi rgyal po sgra gcan zin ltar 'khor mang po rnams ni zil gyis mnan/ mtshan dang dpe byad bzang po dag gis ni sku rab tu brgyan/ gzi</text></item>
<item><p>103b5</p><section>dkon brtsegs</section><text>byin dang mthu stobs dag ni rab tu 'bar bar gyur te/ sems can thams cad nges pa'i don mchog la 'god cing khong du chud par mdzad pa'i phyir tshangs pa'i sgra dbyangs kyis stong gsum gyi stong chen po'i 'jig rten gyi khams kun</text></item>
<item><p>103b6</p><section>dkon brtsegs</section><text>du bsgrags nas 'khor mang po'i dbus su chos ston par mdzad do/ /de nas rgyal po gsal rgyal gyi bu mo rnam dag dad pa zhes bya ba gzhon nu ma byad bzhin sdug cing mdzes pa/ sems can rnams kyis mthong bar mos pa/</text></item>
<item><p>103b7</p><section>dkon brtsegs</section><text>sngon dge ba'i rtsa ba bskyed pa/ theg pa chen po bsgoms pa zhig yod pa de bu mo gzhon nu ma lnga brgyas yongs su bskor te/ so so nas gser gyi phreng ba thogs nas grong khyer mnyan yod nas byung ste/ rgyal bu rgyal byed kyi</text></item>
<item><p>103b8</p><section>dkon brtsegs</section><text>tshal du phyin pa dang / bcom ldan 'das kyi zhabs la spyi bos gtugs te phyag byas nas/ lan gsum bskor ba byas te/ bcom ldan 'das kyi spyan sngar phyogs gcig tu 'khod nas tshigs su bcad de mngon</text></item>
<item><p>104a1</p><section>dkon brtsegs</section><text>par bstod pa/ yun ring bsod nams rnam dag phrin las bsags/ /yon tan rgya mtsho mtha' yas yongs rdzogs shing / /mang po dad mos dga' bar mdzad pas na/ /de slad thub mchog khyod la bdag</text></item>
<item><p>104a2</p><section>dkon brtsegs</section><text>phyag 'tshal/ /gzi byin lham me ya mtshan rab ston cing / /rin chen 'byung gnas chos sgo ston par mdzad/ /sku yi 'od zer mdom gang rtag gsal ba/ /blo chen bsil ba'i rdzing la bdag phyag 'tshal/ /yon tan ljon</text></item>
<item><p>104a3</p><section>dkon brtsegs</section><text>shing bsod nams pas ma 'tshal/ /mi mchog khyod la 'jig rten kun gyis bsngags/ /smon lam chen po tshul khrims yongs rdzogs pas/ /de slad mchod 'os gtso la bdag phyag 'tshal/ /chos mchog rab</text></item>
<item><p>104a4</p><section>dkon brtsegs</section><text>gnas rtag par zhi zhing dben/ /'jig rten kun la thugs snyoms bu gcig bzhin/ mkhyen pa dag gis spyod rnams rab mkhyen pas/ /'dren mkhan bzhin du mnyam pa'i shul yang ston/ /rab brtan brtson 'grus</text></item>
<item><p>104a5</p><section>dkon brtsegs</section><text>ldan pa mchis gyur na/ /byams dang thugs rjes sems can sman mdzad pas/ /byang chub sems dpa'i spyod pa gang lags pa/ /de bzhin gshegs pas bkas ni bshad du gsol/ /ji ltar rab brtan stobs ni</text></item>
<item><p>104a6</p><section>dkon brtsegs</section><text>thob gyur nas/ /'khor bar gnas kyang bdud dpung pham bgyid lags/ /ji ltar mnyam pa'i chos ni thob 'gyur zhing / /ji ltar sems can yongs su smin bgyid lags/ /ji ltar bgyis na sa gzhi nam mkha' dang / /</text></item>
<item><p>104a7</p><section>dkon brtsegs</section><text>rlung dang chu me ji lta bzhin du 'gyur/ /ji ltar yid ches thob nas chos gnas shing / /ri rab seng ge'i rgyal po bzhin du 'gyur/ /ji ltar byams sdang sems ni yongs spangs nas/ /sems gtsang drang la g.yo sgyu ma mchis</text></item>
<item><p>104a8</p><section>dkon brtsegs</section><text>'gyur/ /ji ltar sbyin dang tshul khrims bzod pa dang / /brtson 'grus bsam gtan rnam grol skye 'gyur zhing / /shes rab nyon mongs mun pa rab bcom nas/ /rtag par thabs chen la ni gnas pa dang / /ting 'dzin</text></item>
<item><p>104b1</p><section>dkon brtsegs</section><text>gzungs la thogs pa ma mchis shing / /tshad med bzhi dang mngon shes lnga la gnas/ /ji ltar sangs rgyas spyan sngar gnas gyur nas/ /rtag par brdzus te skye zhing tshe rabs dran/ /sbyangs pas rtsod pa ma mchis dgon gnas</text></item>
<item><p>104b2</p><section>dkon brtsegs</section><text>nas/ /sems ni rab btul nyon mongs zhi bgyid dang / /tshul khrims ldan zhing byang chub lam bsgoms dang / /bdud rtsi 'gog thob bdud dpung 'joms pa dang / /bde stsol chos kyi 'khor lo skor 'gyur ba/ /</text></item>
<item><p>104b3</p><section>dkon brtsegs</section><text>de 'dra'i yang dag lam ni bkas bshad gsol/ /de nas bcom ldan 'das kyis bu mo rnam dag dad pa la bka' stsal pa/ bu mo byang chub sems dpa' gang stobs rnam pa brgyad dang ldan par 'gyur na 'khor ba na</text></item>
<item><p>104b4</p><section>dkon brtsegs</section><text>gnas kyang rab tu brtan pa'i dpa' bor 'gyur zhing yongs su ngal ba med par 'gyur ro/ /brgyad gang zhe na/ dang po ni sems kyis 'dun pa'i stobs te g.yo sgyu med pa'i phyir ro/ /gnyis pa ni mos pa'i stobs te/</text></item>
<item><p>104b5</p><section>dkon brtsegs</section><text>sdig pa rnams spong bar byed pa'i phyir ro/ /gsum pa ni sbyor ba'i stobs te/ rtag tu dge ba bsgrub pa'i phyir ro/ /bzhi pa ni mngon par yid ches pa'i stobs te/ las kyi rnam par smin pa dag la shin du mngon par</text></item>
<item><p>104b6</p><section>dkon brtsegs</section><text>yid ches pa'i phyir ro/ /lnga pa ni byang chub kyi sems kyi stobs te/ theg pa dman pa yongs su mi tshol ba'i phyir ro/ /drug pa ni byams pa chen po'i stobs te/ sems can la gnod pa med pa'i phyir ro/ /bdun pa ni</text></item>
<item><p>104b7</p><section>dkon brtsegs</section><text>snying rje chen po'i stobs te gnod pa byas pa rnams dang du len par byed pa'i phyir ro/ /brgyad pa ni dge ba'i bshes gnyen gyi stobs te/ dus dus su sad par byed pa'i phyir ro/ /bu mo 'di ni stobs rnam pa brgyad ces bya ste/</text></item>
<item><p>104b8</p><section>dkon brtsegs</section><text>byang chub sems dpa' gang stobs brgyad po 'di dag dang ldan par gyur na rab tu bstan pa'i dpa' bor 'gyur bas 'khor ba na gnas kyang mngon par zhen cing chags pa med par 'gyur ro/ /de nas bcom ldan 'das kyis yang</text></item>
<item><p>105a1</p><section>dkon brtsegs</section><text>tshigs su bcad de bka' stsal pa/ /sems 'dun dpa' bo gang yin pa/ /g.yo sgyu dag ni spong byed cing / /rtag par drang por spyod pas na/ /yang dag byang chub gzhol bar 'gyur/ /mos pa'i stobs ni gang yin</text></item>
<item><p>105a2</p><section>dkon brtsegs</section><text>pa/ /nyes pa mang po spong byed cing / /dge ba 'ba' shig spyod pas na/ /yang dag brtson la gnas par 'gyur/ /sbyor ba phun sum tshogs gyur pa/ /rtag tu legs par rab bstan nas/ /brtson 'grus brtan par 'gyur bas na/ /</text></item>
<item><p>105a3</p><section>dkon brtsegs</section><text>sems can rnams ni bde bar byed/ /mngon par yid ches stobs dbang gis/ /las kyi rnam smin rig pas na/ /sangs rgyas ye shes yid ches shing / /'jig rten yongs su sdud par 'gyur/ /byang chub sems stobs gang</text></item>
<item><p>105a4</p><section>dkon brtsegs</section><text>yin des/ /theg pa dman pa spong byed cing / /sangs rgyas gdung ni mi gcod pas/ /chos nyid la ni gnas par 'gyur/ /byams chen stobs kyi dbang gis ni/ /sems can snyoms par lta byed cing / /byams sdang dag ni</text></item>
<item><p>105a5</p><section>dkon brtsegs</section><text>med pas na/ /zhe sdang gnod sems skyed mi 'gyur/ /snying rje chen po'i stobs kyis ni/ /sems can dang du len byed cing / /'khor ba dag la zhen med pas/ /yongs su skyo zhing ngal ba med/ /dge ba'i bshes gnyen</text></item>
<item><p>105a6</p><section>dkon brtsegs</section><text>stobs kyis ni/ /rtag par phan tshun sad byed cing / /sems ni bying bar mi 'gyur bas/ /byang chub la ni gnas par 'gyur/ /dpa' bo gang yin de dag gis/ /stobs brgyad 'di dag thob gyur na/ /byang chub snying por 'dug nas ni/ /</text></item>
<item><p>105a7</p><section>dkon brtsegs</section><text>bdud dpung mang po bcom par 'gyur/ /gzhan yang bu mo byang chub sems dpa' chos rnam pa brgyad dang ldan par gyur na mnyam pa nyid la rab tu gnas par 'gyur ro/ /brgyad gang zhe na dang po ni sems can thams cad mnyam</text></item>
<item><p>105a8</p><section>dkon brtsegs</section><text>par gyur pa ste rang bzhin gyis bdag med pa'i phyir ro/ /gnyis pa ni chos thams cad mnyam par gyur pa ste chos rnams rab tu dben pa'i phyir ro/ /gsum pa ni zhing thams cad mnyam par gyur pa ste/ /stong pa nyid kyi khams</text></item>
<item><p>105b1</p><section>dkon brtsegs</section><text>su 'jug par 'gyur ba'i phyir ro/ /bzhi pa ni de bzhin gshegs pa thams cad mnyam par gyur pa ste/ snyoms pa nyid du ston pa'i phyir ro/ /lnga pa ni spyod pa thams cad mnyam par gyur pa ste/ rgyu dang rkyen la rang bzhin med pa'i phyir</text></item>
<item><p>105b2</p><section>dkon brtsegs</section><text>ro/ /drug pa ni theg pa thams cad mnyam par gyur pa ste/ 'dus ma byas su mtshungs pa'i phyir ro/ /bdun pa ni sems mnyam par gyur pa ste/ sems sgyu ma dang mtshungs pa'i phyir ro/ /brgyad pa ni bdud rnams mnyam par</text></item>
<item><p>105b3</p><section>dkon brtsegs</section><text>gyur pa ste/ nyon mongs pa'i thog ma mi dmigs pa'i phyir ro/ /'di ni chos rnam pa brgyad kyis mnyam pa nyid la rab tu gnas pa zhes bya'o/ /de nas bcom ldan 'das kyis yang tshigs su bcad de bka' stsal pa/</text></item>
<item><p>105b4</p><section>dkon brtsegs</section><text>sems can rang bzhin bdag med pas/ /skad cig tsam yang dmigs mi 'gyur/ /mnyam pa nyid la gang gnas pa/ /de lta bu ni blta bar bya/ /chos rnams thams cad mnyam pas na/ /rang bzhin rtag par stong zhing dben/ /</text></item>
<item><p>105b5</p><section>dkon brtsegs</section><text>yi ges tha dad phye bar zad/ chos rnams rang bzhin bye brag med/ /phyogs bcu'i zhing rnams thams cad kun/ /mu mtha' dag ni mi dmigs pas/ /de'i rang bzhin nam mkha' 'dra/ /sangs rgyas zhing ni rtag tu mnyam/ /</text></item>
<item><p>105b6</p><section>dkon brtsegs</section><text>dus gsum de bzhin gshegs pa kun/ /chos dbyings gnas par mnyam pas na/ /ye shes mtha' yas rnam par grol/ /sangs rgyas kun kyang de bzhin no/ /sems can rang bzhin rgyu rkyen rnams/ /thams cad kun</text></item>
<item><p>105b7</p><section>dkon brtsegs</section><text>kyang mnyam pa dang / /de'i spyod pa rab shes pas/ /ci rigs par ni go bar byed/ /sems can ji snyed tha dad pa/ /sgyu sprul lta bur rab tu rtogs/ /phyi nang gnyis ka len med pas/ /rang bzhin rtag tu rnam par dag /theg pa</text></item>
<item><p>105b8</p><section>dkon brtsegs</section><text>sna tshogs rab bshad kyang / /'dus ma byas su rab tu mnyam/ /'dren pas thabs ni rab mkhyen pas/ /rnam par phye ste theg gsum bshad/ /nyon mongs bdud la rab gnas kyang / /nyon mongs dngos po ci yang med/ /lha dang</text></item>
<item><p>106a1</p><section>dkon brtsegs</section><text>phung po 'chi bdag bdud/ /spyod yul thams cad stong pa yin/ /gzhan yang bu mo byang chub sems dpa' chos brgyad dang ldan na byams sdang rnams yongs su spong bar byed do/ /brgyad gang zhe na byams</text></item>
<item><p>106a2</p><section>dkon brtsegs</section><text>pa dang ldan pa dang / snying rje dang ldan pa dang / rtag par phan 'dogs par byed pa dang / 'jig rten pa'i chos la ma chags pa dang / rang gis lus la chags pa med pa dang / rtag tu ting nge 'dzin gyi sems sgoms pa</text></item>
<item><p>106a3</p><section>dkon brtsegs</section><text>dang / lus dang srog yongs su gtong ba dang / nyon mongs pa rnams la so sor rtog pa ste/ chos brgyad po 'di dag mngon par sgrub par nus na byams sdang yongs su spong bar 'gyur ro/ /de nas bcom ldan 'das kyis</text></item>
<item><p>106a4</p><section>dkon brtsegs</section><text>yang tshigs su bcad de bka' stsal pa/ byams sems go cha rab bgos nas/ /thams cad kun la snying brtse zhing / /mnyam pa'i sems la gang gnas pa/ /byams sdang sems la skye mi 'gyur/ /blo ldan phan 'dogs</text></item>
<item><p>106a5</p><section>dkon brtsegs</section><text>spyod pas na/ /rtag par gzhan la bde ba gtong / /rnyed pa thob kyang rang mi mthong / /brnyas shing smad kyang 'khon 'dzin med/ /rlung brgyad kyis ni mi sbyong pas/ /byams sdang dag ni mi skye zhing / /bdag gam gal te gzhan yang</text></item>
<item><p>106a6</p><section>dkon brtsegs</section><text>rung / /byams sdang 'dra shes yongs mi skyed/ /'du shes rnams ni rab spangs nas/ /spyod yul dag la zhen pa med/ /rtag par rang gi lus rtogs pas/ /lus srog dag la phangs pa med/ /mkhas rnams sdug</text></item>
<item><p>106a7</p><section>dkon brtsegs</section><text>bsngal bde ba yis/ /g.yos par mi 'gyur nam mkha' bzhin/ /nyon mongs legs par rtogs byed na/ /bdag dang bdag gi gnyis ga spong / /spong 'dzin rtag par sa 'dra bas/ /byams sdang dag ni yongs mi skyed/ /</text></item>
<item><p>106a8</p><section>dkon brtsegs</section><text>gzhan yang bu mo byang chub sems dpa' chos rnam pa brgyad dang ldan na 'khor bas yongs su ngal bar mi 'gyur ro/ /brgyad gang zhe na/ dge ba'i rtsa ba yang shing rgya che ba'i phyir dang / sems can la so sor rtog par byed</text></item>
<item><p>106b1</p><section>dkon brtsegs</section><text>pa'i phyir dang / rtag par de bzhin gshegs pa rnams mthong zhing mchod pa'i phyir dang / sangs rgyas kyi zhing tshad med pa rnams mthong ba'i phyir dang / rtag par sangs rgyas kyi mkhyen pa yongs su gnyer ba'i phyir dang /</text></item>
<item><p>106b2</p><section>dkon brtsegs</section><text>'khor ba rmi lam lta bu rab tu rtogs pa'i phyir dang / chos khyad par can dag la zhum pa med pa'i phyir dang / sngon gyi mtha' dang phyi ma'i mtha' dang yang dag pa'i mtha' la so sor rtog pa'i phyir ro/ /de nas bcom ldan 'das</text></item>
<item><p>106b3</p><section>dkon brtsegs</section><text>kyis yang tshigs su bcad de bka' stsal pa/ rnal 'byor lam ni gang sgom pa/ /dge sbyong skyon 'phan dri ma med/ /bar snang zla ba rnam dag bzhin/ /sdug bsngal sems can sgrol bar byed/ /yon tan rnams</text></item>
<item><p>106b4</p><section>dkon brtsegs</section><text>ni bsdu ba'i phyir/ /'khor bas yongs su ngal mi 'gyur/ /sems can rang bzhin rtog byed cing / /rab bstan brtson 'grus spyod par byed/ /sangs rgyas zhing ni tshad med du/ /sangs rgyas rnams ni gus mchod</text></item>
<item><p>106b5</p><section>dkon brtsegs</section><text>pas/ /de phyir stobs bcu gang ldan pa/ /'khor bas yongs su ngal mi 'gyur/ /'jig rten tshad med dpag med du/ /bsam gyis mi khyab chos ston cing / /dkon mchog gsum gyi gdung mi gcod/ /</text></item>
<item><p>106b6</p><section>dkon brtsegs</section><text>chos rgyal nyid du mngon 'tshang rgya/ /tshul khrims dam pa gang srung ba/ /'khor bas ngal bar mi 'gyur zhing / /'khor ba'i rang bzhin gang yin pa/ /rmi lam sprin dang glog ltar shes/ /chos las gang</text></item>
<item><p>106b7</p><section>dkon brtsegs</section><text>zhig rnam grol ba/ /'khor bas yongs su ngal mi 'gyur/ /byang chub la ni rab gnas shing / /dga' ba'i sems kyi rtag tu bde/ /thabs kyis pha rol gang phyin pa/ /'khor bas yongs su ngal</text></item>
<item><p>106b8</p><section>dkon brtsegs</section><text>mi 'gyur/ /rtag par dam chos sgrub pa yang / /bar snang zla bzhin 'phel bar 'gyur/ /sangs rgyas yon tan gang mos pa/ /'khor bar yongs su ngal mi 'gyur/ /'khor ba mu mtha' med gyur kyang / /</text></item>
<item><p>107a1</p><section>dkon brtsegs</section><text>rtag par yang dag mtha' la gnas/ /yud tsam shes rab rjes 'thun pa/ /'khor ba dag gis ngal mi 'gyur/ /gzhan yang bu mo chos brgyad dang ldan na sems kyi khams mnyam par 'gyur ro/ /brgyad</text></item>
<item><p>107a2</p><section>dkon brtsegs</section><text>gang zhe na/ sems dang mtshungs par gyur pa'i phyir dang / sems chu dang mtshungs par gyur pa'i phyir dang / sems me dang mtshungs par gyur pa'i phyir dang / sems rlung dang mtshungs par gyur pa'i phyir dang / sems</text></item>
<item><p>107a3</p><section>dkon brtsegs</section><text>nam mkha' dang mtshungs par gyur pa'i phyir dang / sems chos kyi dbyings dang mtshungs par gyur pa'i phyir dang / sems rnam par grol ba dang mtshungs par gyur pa'i phyir dang / sems mya ngan las 'das pa dang mtshungs par</text></item>
<item><p>107a4</p><section>dkon brtsegs</section><text>gyur pa'i phyir te/ 'di ni sems kyi khams mnyam pa nyid rnam pa brgyad ces bya'o/ /de nas bcom ldan 'das kyis yang tshigs su bcad de bka' stsal pa/ /sems ni sa dang mtshungs pas na/ /thams</text></item>
<item><p>107a5</p><section>dkon brtsegs</section><text>cad khur du khyer bar byed/ /dge ba dang ni sdig pa'ang rung / /'phel ba med cing 'grib pa med/ /sems ni chu dang mtshungs pas na/ /dri ma mi gtsang 'khru byed cing / /'jig rten rnams ni gso ba</text></item>
<item><p>107a6</p><section>dkon brtsegs</section><text>dang / /nyon mongs gdung ba sel bar byed/ /sems ni me dang mtshungs pas na/ /nyon mongs dag ni sreg byed cing / /sgron ma chen po snang ba yis/ /gsal bar mi byed gang yang med/ /</text></item>
<item><p>107a7</p><section>dkon brtsegs</section><text>sems ni rlung dang mtshungs pas na/ /gnas pa med cing rten med par/ /tshul khrims thos pa'i dri yis ni/ /dus gsum kun tu khyab par byed/ /sems ni nam mkha' mtshungs pas</text></item>
<item><p>107a8</p><section>dkon brtsegs</section><text>na/ /lta ba spong zhing rnam par dag /thams cad kun du 'jug byed kyang / /bdud kyi rjes su 'brang mi byed/ /sems ni chos dbyings mtshungs pas na/ /bde ba nyid du rab gnas shing / /'phel ba med cing 'grib med par/ /rtag par mnyam</text></item>
<item><p>107b1</p><section>dkon brtsegs</section><text>pa nyid la gnas/ /nyan thos dang ni rang rgyal gyi/ /rnam par grol ba thob gyur kyang / /'ching ba dag kyang yod min la/ /grol ba dag kyang yod pa min/ /'khor ba dang ni mya ngan 'das/ /'ong ba med cing 'gro med ces/ /rab dben nyer zhir</text></item>
<item><p>107b2</p><section>dkon brtsegs</section><text>gnas nas ni/ /dus gsum kun du 'gro bar byed/ /gzhan yang bu mo chos rnam pa brgyad dang ldan pa'i byang chub sems dpa' ni byang chub kyi 'byung gnas su 'gyur ro/ /brgyad gang zhe na/ dang po ni sbyin pa 'byung gnas su gyur pa yin</text></item>
<item><p>107b3</p><section>dkon brtsegs</section><text>te/ ci bdog pa rnams yongs su gtong ba'i phyir ro/ /gnyis pa ni tshul khrims 'byung gnas su gyur pa yin te/ nyams pa med pa'i phyir ro/ /gsum pa ni bzod pa 'byung gnas su gyur pa yin te/ zhes sdang med pa'i phyir ro/ /bzhi</text></item>
<item><p>107b4</p><section>dkon brtsegs</section><text>pa ni brtson 'grus 'byung gnas su gyur pa yin te/ le lo med cing nur ba med pa'i phyir ro/ /lnga pa ni bsam gtan 'byung gnas su gyur pa yin te/ thabs la mkhas pa'i phyir ro/ /drug pa ni shes rab 'byung gnas su gyur pa yin te/</text></item>
<item><p>107b5</p><section>dkon brtsegs</section><text>tshul khrims srung zhing mang du thos pa dang ldan pa'i phyir ro/ /bdun pa ni tshangs pa'i gnas pa 'byung gnas su gyur pa yin te/ rnam par grol bas nye bar zhi bar 'gyur ba'i phyir/ brgyad pa ni mngon par shes pa 'byung gnas su gyur</text></item>
<item><p>107b6</p><section>dkon brtsegs</section><text>pa yin te/ rtag par mnyam par bzhag pa la rab tu gnas pa'i phyir ro/ /de nas bcom ldan 'das kyis yang tshigs su bcad de bka' stsal pa/ rtag par sbyin pa gang gtong ba/ /'dod chags gdung ba spong bas na/ /'bras</text></item>
<item><p>107b7</p><section>dkon brtsegs</section><text>bu rnam smin mi re bar/ /sangs rgyas byang chub bsngo bar byed/ /khrims ldan theg pa che ba'i phyir/ /bcad cing gtubs kyang khong khro med/ /rtse gcig bde chen gnyer byed cing / /bag chags spangs nas 'gog mngon med/ /</text></item>
<item><p>107b8</p><section>dkon brtsegs</section><text>byang chub sems dpa' brtson 'grus can/ /bskal mang sems can ched du ni/ /sdug bsngal bzod cing 'jig rten rgyu/ /brtson 'grus stobs ni 'phel bar byed/ /bsam gtan dag ni gang sgom pa/ /spros pa rnams ni spong byed</text></item>
<item><p>108a1</p><section>dkon brtsegs</section><text>cing / /bsam gtan pha rol phyin gyur kyang / /bsam gtan rjes su yong mi skye/ /shes rab chen po mtshungs med pas/ /mthar lta rnams ni spong byed cing / /'jig rten stong dben rig pa nas/ /gti mug mun pa ma lus</text></item>
<item><p>108a2</p><section>dkon brtsegs</section><text>sel/ /nyer zhi tshangs gnas gang sgom pa/ /ngan song rnams ni spangs pas na/ /rtag par brgya byin tshangs par 'gyur/ /don gyi phan pa yon tan sgom/ /mngon shes sangs rgyas zhing rgyu ba/ /sangs rgyas bsnyen bkur chos kyang nyan/ /</text></item>
<item><p>108a3</p><section>dkon brtsegs</section><text>rang bzhin mos pa rab shes pas/ /chos bshad sems can zlos par byed/ /gzhan yang bu mo byang chub sems dpa' ni chos brgyad dang ldan pa'i phyir gzungs dang / thogs pa med pa'i spobs pa 'thob par 'gyur ro/ /brgyad gang</text></item>
<item><p>108a4</p><section>dkon brtsegs</section><text>zhe na/ chos la bla mar byed pa'i phyir dang / mkhan po dang / slob dpon la rim gro byed pa'i phyir dang / chos yongs su gnyer ba la skyo ba med pa'i phyir dang / ji skad thos pa bzhin du yang dag par ston par byed pa'i phyir dang / chos la</text></item>
<item><p>108a5</p><section>dkon brtsegs</section><text>ser sna mi byed pa'i phyir dang / gzhan gyi nyes pa sgrogs par mi byed pa'i phyir dang / chos smra ba dag la mkhan po bzhin du gus pas sri zhu byed pa'i phyir dang / gzhan gyi nyes pa mi mthong zhing nyes pa spang bar skul bar byed pa'i phyir te/</text></item>
<item><p>108a6</p><section>dkon brtsegs</section><text>'di ni byang chub sems dpa' chos brgyad dang ldan na gzungs dang / thogs pa med pa'i spobs pa phun sum tshogs pa 'thob par 'gyur ba zhes bya'o/ /de nas bcom ldan 'das kyis yang tshigs su bcad de bka' stsal pa/</text></item>
<item><p>108a7</p><section>dkon brtsegs</section><text>rtse gcig rtag tu chos gnyer ba/ /mkhan po dge bshes rim gro byed/ /sdig pa'i grogs po spong bas na/ /mi zad gter 'dzin thob par 'gyur/ /mang thos yongs su skyo med par/ /rab brtson chos ni gnyer bar byed/ /ji skad</text></item>
<item><p>108a8</p><section>dkon brtsegs</section><text>thos bzhin ston byed pas/ /rnyed pa dag la re tshol med/ /spobs pa rnam dag gang thob pa/ /'khor mang dga' bar byed pas na/ /chos sbyin pa la rab mos shing / /ser sna phrag dog spong bar byed/ /chos spyod mngon par zhan</text></item>
<item><p>108b1</p><section>dkon brtsegs</section><text>med cing / /gzungs ni gang zhig thob 'gyur ba/ /khrims srung rang lus lta bas na/ /gzhan gyi nyes skyon yod mi tshol/ /byams dang snying rje gnas gyur cing / /dus min tshig ni mi smra bas/ /thogs med spobs pa thob</text></item>
<item><p>108b2</p><section>dkon brtsegs</section><text>gyur nas/ /spro tshig pha rol phyin pa ston/ /chos ni legs par smra ba la/ /mkhan po bzhin du gus par byed/ /skyon 'tshab nyes pa spong skul bas/ /mi zad kun 'dzin rgya mtsho 'thob/ /gzhan yang bu mo byang chub sems</text></item>
<item><p>108b3</p><section>dkon brtsegs</section><text>dpa' ni chos rnam pa brgyad dang ldan pa'i phyir sangs rgyas rnams kyi spyan sngar pad ma las brdzus te skye bar 'gyur ro/ /brgyad gang zhe na/ srog la bab par gyur kyang gzhan gyi nyes pa mi brjod pa dang / sems can rnams</text></item>
<item><p>108b4</p><section>dkon brtsegs</section><text>dkon mchog gsum la skyabs su 'gro bar skul ba dang / thams cad byang chub kyi sems la 'god pa dang / tshangs par spyod pa la gos pa med pa dang / de bzhin gshegs pa'i sku gzugs dag byas nas pad mo'i</text></item>
<item><p>108b5</p><section>dkon brtsegs</section><text>gdan la 'jog pa dang / sems can mya ngan byed pa dag gi mya ngan sel bar byed pa dang / khengs shing nga rgyal byed pa dag gi mdun du rtag par bdag nyid dman par byed dang / gzhan la 'tshe ba mi byed pa gang yin pa'o/ /</text></item>
<item><p>108b6</p><section>dkon brtsegs</section><text>de nas bcom ldan 'das kyis yang tshigs su bcad pa de bka' stsal pa/ /gal te sdug bsngal gzir gyur kyang / /nam yang gzhan gyi skyon mi smra/ /rtag par dkon mchog gang bsngags pa/ /sangs rgyas spyan sngar</text></item>
<item><p>108b7</p><section>dkon brtsegs</section><text>rdzus te skye/ /byang chub sems ni bskyed pa dang / /thams cad mkhyen pa gnyer bskul nas/ /rtag par tshangs par gang spyod pa/ /sangs rgyas spyan sngar rdzus te skye/ /gser gyi sangs rgyas gzugs brgyan te/ /rin chen</text></item>
<item><p>108b8</p><section>dkon brtsegs</section><text>pad ma'i gdan la bzhag /sems can mya ngan gang sel ba/ /sangs rgyas spyan sngar rdzus te skye/ /nga rgyal byed pa de dag la/ /slob ma bzhin du bdag dman zhing / /gzhan la gang zhig mi 'tshe ba/ /sangs rgyas spyan sngar</text></item>
<item><p>109a1</p><section>dkon brtsegs</section><text>rdzus te skye/ /gzhan yang bu mo byang chub sems dpa' chos rnam pa brgyad dang ldan par gyur na sbyangs pa'i yon tan phun sum tshogs par 'gyur zhing rtag par dgon pa na gnas pa la mos par 'gyur ro/ /</text></item>
<item><p>109a2</p><section>dkon brtsegs</section><text>brgyad gang zhe na/ 'dod pa chung ba dang / chog shes pa dang / /dge ba'i chos yongs su rdzogs par gyur pa dang / dge bas bdag nyid gso bar byed pa dang / rtag par 'phags pa'i rigs yongs su 'dzin pa dang / 'khor ba'i</text></item>
<item><p>109a3</p><section>dkon brtsegs</section><text>nyes dmigs mthong bas sems la rtag par skyo ba dang / rtag par mi rtag pa dang / sdug bsngal ba dang / stong pa dang / bdag med par lta ba dang / dad pa shin tu brtan zhing gzhan gyi dring la mi 'jog pa gang yin pa'o/ /</text></item>
<item><p>109a4</p><section>dkon brtsegs</section><text>de nas bcom ldan 'das kyis yang tshigs su bcad de bka' stsal pa/ /'dod pa chung zhing chog shes pas/ /chos dga' dge mang bdag nyid gso/ /rtag par 'phags rigs sgrub la mos/ /'khor ba'i skyon mthong</text></item>
<item><p>109a5</p><section>dkon brtsegs</section><text>sems la skrag /sbyangs pa dag la rtag mos pas/ /bse ru gcig ltar grogs kyang med/ /'dus byas sdug bsngal bdag med ces/ /blo yis rab dang brtson 'grus gnas/ /chos mthong gzhan gyi rjes mi 'brang / /</text></item>
<item><p>109a6</p><section>dkon brtsegs</section><text>rtag par dben gnas sangs rgyas bsngags/ /sbyangs pas thag bsrings gdung ba med/ /rtsod pa nyes dmigs mang po med/ /gnyen bshes yongs spangs bsngags pa rjod/ /des na dgon par gnas la mos/ /gzhan</text></item>
<item><p>109a7</p><section>dkon brtsegs</section><text>yang bu mo byang chub sems dpa'i chos rnam pa brgyad dang ldan pa'i phyir bdud kyi dpung rab tu pham par byed do/ /brgyad gang zhe na/ ngo bo nyid stong pa nyid la zhugs pa dang / mtshan ma med pa la mngon par yid ches pa dang /</text></item>
<item><p>109a8</p><section>dkon brtsegs</section><text>smon pa med pa la mngon par yid ches pa dang / mngon par 'du bya ba med par rab tu shes pa dang / de la the tshom dang som nyi med pa dang / skye ba med par rab tu bzod pa dang / ngo bo nyid med par rab tu rtogs pa dang / thabs</text></item>
<item><p>109b1</p><section>dkon brtsegs</section><text>la mkhas pas chos thams cad la so sor rtog cing de bzhin nyid 'jig par mi byed pa gang yin pa'o/ /de nas bcom ldan 'das kyis yang tshigs su bcad de bka' stsal pa/ /stong dang mtshan ma med dang smon med pa/ /</text></item>
<item><p>109b2</p><section>dkon brtsegs</section><text>rnam thar gsum thob bdud dpung rab tu 'jom/ /'dus byas 'dus min mtshan nyid gnyis su med/ /skye med thob pas rnam par grol bar 'gyur/ /chos rnams skye med de ltar gang bzod pa/ /de dag bdud dpung rab tu</text></item>
<item><p>109b3</p><section>dkon brtsegs</section><text>pham par byed/ /skye ba med dang 'gag med 'di dag dang / /phung po khams la bdag med sgyu ma 'dra/ /chos la ngo bo nyid med rab tu rtogs/ /de bzhin nyid ni mi 'jig thabs mkhas pas/ /chos rnams</text></item>
<item><p>109b4</p><section>dkon brtsegs</section><text>bdud kyi las shes gang 'byed pa/ /rnam rtog spangs nas bdud ni pham par byed/ /thabs dang shes rab gnyis ka rab spyod cing / /yod dang stong la gnas pa med par ni/ /de ltar chos mchog gang zhig</text></item>
<item><p>109b5</p><section>dkon brtsegs</section><text>sgom byed pa/ /thabs mkhas gzugs lus mdzes pa 'thob par 'gyur/ /gzhan yang bu mo byang chub sems dpa' ni/ chos rnam pa brgyad dang ldan pa'i phyir byang chub dang / nam yang 'bral bar mi</text></item>
<item><p>109b6</p><section>dkon brtsegs</section><text>'gyur ro/ /brgyad gang zhe na/ yang dag pa'i lta bas log par lta ba'i sems can/ yongs su smin par byed pa dang / yang dag pa'i dran pas log par sems pa'i sems can la snying brtse bar byed pa dang /</text></item>
<item><p>109b7</p><section>dkon brtsegs</section><text>yang dag pa'i ngag gis log par smra ba rnams la/ snying brtse bar byed pa dang / yang dag pa'i las kyi mthas log pa'i las can rnams yongs su sdud pa dang / yang dag pa'i rtsol bas log par rtsol</text></item>
<item><p>109b8</p><section>dkon brtsegs</section><text>ba rnams yongs su zlog pa dang / yang dag pa'i 'tsho bas log par 'tsho ba'i sems can rnams spong bar mi byed pa dang / yang dag pa'i rtogs pas log par yid la byed pa spong bar byed pa dang /</text></item>
<item><p>110a1</p><section>dkon brtsegs</section><text>yang dag pa'i ting nge 'dzin gyis log pa'i ting nge 'dzin la gnas pa dag /bslad nas gong du rtsol du gzhug pa gang yin pa'o/ /de nas bcom ldan 'das kyis yang tshigs su bcad de bka' stsal pa/</text></item>
<item><p>110a2</p><section>dkon brtsegs</section><text>yang dag lta dang gang ldan pa/ /log lta de dag smin par byed/ /rtag par yang dag dran sgom pa/ /log sems dag la brtse bar byed/ /rnam dag yang dag ngag gis ni/ /log smra rnams la brtse bar byed/ /yang</text></item>
<item><p>110a3</p><section>dkon brtsegs</section><text>dag las mtha' gnas pa yis/ /log pa'i las can sdud par byed/ /rtag par yang dag rtsol bsgoms nas/ /log brtson dag ni spong bar byed/ /yang dag 'tsho bas rjes 'thun pas/ /log 'tsho</text></item>
<item><p>110a4</p><section>dkon brtsegs</section><text>gang yin sdud par byed/ /blo ldan yang dag rtog pa yis/ /log par yid byed brtse bar sems/ /yang dag ting 'dzin rtag gnas nas/ /log pa'i ting 'dzin sdud par byed/ /bla med yang dag lam brgyad kyis/ /</text></item>
<item><p>110a5</p><section>dkon brtsegs</section><text>chu bo dag la sgrol bar byed/ /rgyun phyogs ded pa zlog byed pas/ /de ni byang chub lam chen yin/ /nyan thos dang ni rang rgyal rnams/ /rtswa yi gzings bzhin bdag nyid zlog /byang chub sems dpa' kun zlog pas/ /</text></item>
<item><p>110a6</p><section>dkon brtsegs</section><text>dper na gru chen 'dren mkhan 'dra/ /gzhan yang bu mo byang chub sems dpa' ni chos rnam pa brgyad dang ldan pa'i phyir/ bdud rtsi'i lam mngon sum du byed par 'gyur ro/ /brgyad gang zhe na/ rtsod pa med pa'i chos</text></item>
<item><p>110a7</p><section>dkon brtsegs</section><text>la gnas pa dang / thogs pa'i sems legs par rab tu srung bar byed pa dang / rtag par de kho na nyid kyi don la lta bar byed pa dang / byang chub kyi sems la rab tu gnas nas/ rjes su dran pa drug sgom par</text></item>
<item><p>110a8</p><section>dkon brtsegs</section><text>byed pa dang / nan tan brtson 'grus kyi pha rol tu phyin pa rnams sgom par byed pa dang / dge ba'i rtsa ba bsags nas sems can yongs su smin par byed pa dang / snying rje chen po la gnas nas yang dag pa'i</text></item>
<item><p>110b1</p><section>dkon brtsegs</section><text>chos yongs su sdud par byed pa dang / mi skye ba'i chos la bzod pa thob nas/ phyir mi ldog pa la rab tu gnas pa gang yin pa'o/ /de nas bcom ldan 'das kyis yang tshigs su bcad de bka' stsal pa/ /rtag par</text></item>
<item><p>110b2</p><section>dkon brtsegs</section><text>rtsod med spyod bsgrubs na/ /dge sbyong chen po'i chos la gnas/ /zhe sdang nyes pa yongs spangs nas/ /dge ba'i rtsa ba sogs par byed/ /yang dag don la rab lta bas/ /mi zad spobs rnams</text></item>
<item><p>110b3</p><section>dkon brtsegs</section><text>'thob par byed/ /byang chub sems la rab gnas nas/ /rtag par dran med rjes su dran/ /pha rol phyin pa thams cad la/ /rab brtson bsgrubs pas log pa med/ /thabs mkhas stobs rnams thob</text></item>
<item><p>110b4</p><section>dkon brtsegs</section><text>pas na/ /des ni sems can sgrol bar byed/ /chos kyi mnga' bdag nor gyis ni/ /brtse sems thams cad kun sdud pas/ /myur du mi skye bzod thob nas/ /byang chub las ni ldog mi 'gyur/ /gal te de ltar</text></item>
<item><p>110b5</p><section>dkon brtsegs</section><text>spyod nus nas/ /sangs rgyas chos ni thob mi dka'/ /ring por mi thogs bdud btul nas/ /byang chub mchog ni thob par 'gyur/ /de nas bu mo des chos de lta bu thos nas dga' mgu rangs par gyur nas</text></item>
<item><p>110b6</p><section>dkon brtsegs</section><text>bcom ldan 'das la 'di skad ces gsol to/ /bcom ldan 'das chos du dang ldan par gyur na bud med kyi dngos po las ldog par 'gyur lags/ bcom ldan 'das kyis bka' stsal pa/ bu mo chos brgyad</text></item>
<item><p>110b7</p><section>dkon brtsegs</section><text>dang ldan par gyur na bud med kyi dngos po las ldog par 'gyur ro/ /brgyad gang zhe na/ phrag dog mi byed pa dang / ser sna mi byed pa dang / g.yo sgyu med pa dang / khong khro ba med pa dang / bden par smra ba dang /</text></item>
<item><p>110b8</p><section>dkon brtsegs</section><text>ngag rtsub po mi smra ba dang / 'dod chags spangs pa dang / log par lta ba rnams spangs pa gang yin pa ste/ bu mo chos brgyad po 'di dag mngon par bsgrubs na/ myur du bud med kyi dngos po las ldog par</text></item>
<item><p>111a1</p><section>dkon brtsegs</section><text>'gyur ro/ /de nas bcom ldan 'das kyis yang tshigs su bcad de bka' stsal pa/ gzhan la phrag dog mi byed cing / /ser sna spangs nas chos mos dang / /g.yo sgyu dag</text></item>
<item><p>111a2</p><section>dkon brtsegs</section><text>ni mi spyod cing / /bud med lus la skyo ba dang / /byams sems zhe sdang rab spangs nas/ /rtag par bden tshig smra ba dang / /'dod bsal ngag rtsub spangs nas ni/ /yang dag lta la gnas par bya/ /gang</text></item>
<item><p>111a3</p><section>dkon brtsegs</section><text>gi bud med lus skyo nas/ /'di 'dra'i chos ni sgrub byed na/ myur du bud med dngos spangs nas/ /skyes pa'i lus bzang len par 'gyur/ gzhan yang bu mo chos brgyad dang ldan par gyur na/ /bud med</text></item>
<item><p>111a4</p><section>dkon brtsegs</section><text>kyi dngos po las ldog par 'gyur ro/ /brgyad gang zhe na/ sangs rgyas la bla mar byed cing / chos la shin du mos pa dang / tshul khrims dang / bzod pa dang / mang du thos pa dang ldan pa'i dge sbyong dang bram ze dag</text></item>
<item><p>111a5</p><section>dkon brtsegs</section><text>la bsnyen bkur dang rim gror byed pa dang / skyes pa dang / bud med dang / khyim gyi dngos po dag la mngon par zhen cing / chags pa med pa dang / bslab pa'i dngos po yang dag par blangs pa rnams 'jig par mi byed</text></item>
<item><p>111a6</p><section>dkon brtsegs</section><text>pa dang / srog chags rnams la ldog pa'i bsam pa mi skyed pa dang / lhag pa'i bsam pas bud med kyi/ dngos po la yongs su skyo bar 'gyur ba dang / byang chub kyi sems kyis skyes bu chen po'i chos la gnas</text></item>
<item><p>111a7</p><section>dkon brtsegs</section><text>pa dang / 'jig rten pa'i khyim gyi 'tsho chos rnams la sgyu ma lta bu dang rmi lam lta bur lta ba gang yin pa'o/ /de nas bcom ldan 'das kyis yang tshigs su bcad de bka' stsal pa/ /sangs rgyas</text></item>
<item><p>111a8</p><section>dkon brtsegs</section><text>rab gus chos la mos/ /tshul khrims mang thos bla mar byed/ /'dod chags sred sems mi skyed na/ /bud med dngos po myur du spong / /khrims srung ngo tsha khrel yod ldan/ /gzhan la mi bden bsam mi</text></item>
<item><p>111b1</p><section>dkon brtsegs</section><text>byed/ /byang chub sems la rab gnas nas/ /theg pa gzhan la mos med na/ /des ni myur ba kho nar yang / /mi gtsang bud med dngos po spong / /bsam pa mchog gis sems skyo nas/ /thams cad</text></item>
<item><p>111b2</p><section>dkon brtsegs</section><text>sgyu ma lta bu dang / /chos rnams rang bzhin g.yo med dang / rgyu rkyen rang bzhin stong dben zhes/ /nan tan yang dag chos bsgoms na/ /myur du skyes pa'i lus 'thob 'gyur/ /de nas bu mo rnam dag dad pas</text></item>
<item><p>111b3</p><section>dkon brtsegs</section><text>gser gyi phreng ba thogs pa de dag bcom ldan 'das la mngon par gtor ba dang / /steng gi bar snang la gser yang dag pa'i gzhal med khang / khang pa brtsegs pa dag tu gyur nas gzhal med khang de dag gis nang</text></item>
<item><p>111b4</p><section>dkon brtsegs</section><text>na sprul pa'i de bzhin gshegs pa gser gyi gdan la bzhugs pa/ sha stag mngon du byung bar gyur to/ /de nas bu mo lnga brgya po de dag kyang so so nas/ lus kyi rgyan rnams bkrol nas bcom ldan 'das</text></item>
<item><p>111b5</p><section>dkon brtsegs</section><text>la mngon par gtor ba dang / steng gi bar snang la gser gyi gzhal med khang dang / rin po che'i gur dang / rin po che'i gdugs dang / bkod pa rnam pa sna tshogs su gyur to/ /de nas bu mo lnga brgya po de dag</text></item>
<item><p>111b6</p><section>dkon brtsegs</section><text>gis de lta bu'i chos 'phrul chen po mthong ba dang / skad 'thun par tshigs su bcad de smras pa/ /bcom ldan mi mchog khyad par 'phags pas na/ /thugs rjes sems can rnams la sman par mdzad/ /</text></item>
<item><p>111b7</p><section>dkon brtsegs</section><text>bdag cag deng ni byang chub sems bskyed nas/ /mos pa rjes 'thun rab tu dul la gnas/ /bcom ldan 'dren pa bde ba rab stsol pa/ /bdag cag mi mchog la ni mchod par bgyi/ /chos thos dbang gis rdul</text></item>
<item><p>111b8</p><section>dkon brtsegs</section><text>rnams rab spangs nas/ /bdag cag the tshom nem nur yongs ma mchis/ /des na bud med nyon mongs mang spangs nas/ /nyon mongs gtan bcom bdud ni pham par bgyi/ /phyogs bcu'i sangs rgyas bye ba</text></item>
<item><p>112a1</p><section>dkon brtsegs</section><text>tshad med rnams/ /bdag cag dga' bas rtag tu mchod par 'tshal/ /sbyin dang tshul khrims brtson 'grus rab gnas nas/ /bzod dang bsam gtan sems ni rab tu bgyi/ /thabs dang shes</text></item>
<item><p>112a2</p><section>dkon brtsegs</section><text>rab sems can yongs bsdus nas/ /byang chub mchog lam gang lags mngon du bgyi/ /lha mi'i 'khor ni tshad med sman btags nas/ /thams cad theg chen sems ni bskyed par bskul/ /bdag cag</text></item>
<item><p>112a3</p><section>dkon brtsegs</section><text>seng ge'i sgra ni sgrogs par 'gyur/ /bdag cag lha mi'i ston pa bgyid par mchi/ /de nas bcom ldan 'das 'dzum pa mdzad do/ /sangs rgyas rnams kyi chos nyid ni nam 'dzum pa mdzad pa na 'od zer kha dog</text></item>
<item><p>112a4</p><section>dkon brtsegs</section><text>rnam pa sna tshogs 'di lta ste/ sngon po dang / ser po dang / dmar po dang / dkar po dang / leb rgan dang / dngul dang / shel gyi kha dog lta bu dag de bzhin gshegs pa'i zhal gyi sgo nas byung ste/</text></item>
<item><p>112a5</p><section>dkon brtsegs</section><text>'jig rten gyi khams tshad med dpag tu med pa dag nas/ tshangs pa'i 'jig rten gyi bar du khyab par snang bar byas nas/ de bzhin gshegs pa la lan gsum bskor ba byas te/ de bzhin gshegs pa'i</text></item>
<item><p>112a6</p><section>dkon brtsegs</section><text>gtsug tu thim par gyur to/ /de nas tshe dang ldan pa kun dga' bo stan las langs te/ bcom ldan 'das la 'di skad ces gsol to/ /bcom ldan 'das rgyu rkyen gang gi slad du 'dzum pa 'di lta bu</text></item>
<item><p>112a7</p><section>dkon brtsegs</section><text>bstan par mdzad lags/ bcom ldan 'das kyis bka' stsal pa/ kun dga' bo khyod kyis bu mo rnam dag dad pa 'di mthong ngam/ kun dga' bos gsol pa/ mthong lags so/ /bcom ldan</text></item>
<item><p>112a8</p><section>dkon brtsegs</section><text>'das kyis bka' stsal pa/ kun dga' bo bu mo rnam dag dad pa la sogs pa bu mo lnga brgya po 'di dag ni/ 'di nas tshe zad pa dang / bud med kyi lus spangs nas dga' ldan gyi lha'i ris su skye ste/</text></item>
<item><p>112b1</p><section>dkon brtsegs</section><text>bcom ldan 'das byams pa dang / bskal pa bzang po'i de bzhin gshegs pa thams cad la bkur sti dang / rim gro dang / mchod pa byed par 'gyur bas bu mo rnam dag dad pas bskal pa bye ba khrag khrig</text></item>
<item><p>112b2</p><section>dkon brtsegs</section><text>brgyad khri bzhi stong 'das pa'i 'og tu 'jig rten gyi khams glog gi 'od ces bya bar mngon par rdzogs par 'tshang rgya bar 'gyur te/ de bzhin gshegs pa 'od zer gyi bkod pa zhes bya bar 'gyur ro/ /bskal</text></item>
<item><p>112b3</p><section>dkon brtsegs</section><text>pa'i ming ni rtag par snang ba zhes bya'o/ /de bzhin gshegs pa de'i sku tshe'i tshad ni dga' ldan gyi lha bzhin du/ tshe lo stong phrag bcu gnyis thub par 'gyur ro/ /'jig rten gyi khams de na yang byang chub</text></item>
<item><p>112b4</p><section>dkon brtsegs</section><text>sems dpa' sems dpa' chen po 'ba' zhig gi 'khor tshad med dpag tu med pa dag gis 'khor byed par 'gyur ro/ /bu mo lnga brgya po 'di dag kyang 'khor de dag gi nang na gtso bo mchog byed par 'gyur te/</text></item>
<item><p>112b5</p><section>dkon brtsegs</section><text>ji ltar da ltar nga'i tshe byang chub sems dpa' 'jam dpal la sogs pa drug bcu po dag gtso bor gyur pa bzhin no/ /kun dga' bo bud med gang la la zhig chos kyi rnam grangs 'di thos nas yongs su 'dzin</text></item>
<item><p>112b6</p><section>dkon brtsegs</section><text>par byed/ klog par byed/ kha ton du 'don par byed na bud med kyi lus 'di dag gtugs nas phyis yang len par mi 'gyur zhing myur du bla na med pa yang dag par rdzogs pa'i byang chub tu mngon par rdzogs</text></item>
<item><p>112b7</p><section>dkon brtsegs</section><text>par 'tshang rgya bar 'gyur ro/ /bcom ldan 'das kyis de skad ces bka' stsal nas/ bu mo rnam dag dad pa la sogs pa bu mo lnga brgya po/ de dag dang / lha dang / mi dang / lha ma yin du bcas pa'i 'jig rten</text></item>
<item><p>112b8</p><section>dkon brtsegs</section><text>thams cad bcom ldan 'das kyis gsungs pa la rab tu dga' nas mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las bu mo rnam dag dad pas</text></item>
<item><p>113a1</p><section>dkon brtsegs</section><text>zhus pa'i le'u ste bzhi bcu pa/ /rdzogs so// //'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa gcig pa ste/ 'phags</text></item>
<item><p>113a2</p><section>dkon brtsegs</section><text>pa byams pas zhus pa lung bstan pa/ bam po gcig pa/ @#/ /rgya gar skad du/ Ar+ya mai tre ya pa ri prits+tshA nA ma ma hA yA na sU tra/ bod skad du/ 'phags pa byams pas zhus pa zhes bya ba theg pa chen po'i</text></item>
<item><p>113a3</p><section>dkon brtsegs</section><text>mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yul brga na chu srin byis pa gsod lta bu'i ri 'jigs su</text></item>
<item><p>113a4</p><section>dkon brtsegs</section><text>rung ba'i nags ri dgas kyi nags na dge slong lnga brgya tsam gyi dge slong gi dge 'dun chen po mngon par shes pa mngon par shes pa gnas brtan nyan thos chen po shag stag la/ 'di lta ste/ tshe dang ldan pa kun</text></item>
<item><p>113a5</p><section>dkon brtsegs</section><text>shes kau Di n+ya dang tshe dang ldan pa rta thul dang / tshe dang ldan pa brlangs pa dang / tshe dang ldan pa ming chen dang / tshe dang ldan pa bzang ldan dang / tshe dang ldan pa dri ma med dang / tshe dang ldan pa gang po dang / tshe dang ldan pa ba lang</text></item>
<item><p>113a6</p><section>dkon brtsegs</section><text>bdag dang / tshe dang ldan pa ri dgas mgo dang / tshe dang ldan pa lteng rgyas 'od srung dang / tshe dang ldan pa chu klung 'od srung dang / tshe dang ldan pa ga yA 'od srung dang / tshe dang ldan pa byin pa 'od srung dang / tshe dang ldan pa 'od srung chen po</text></item>
<item><p>113a7</p><section>dkon brtsegs</section><text>dang / tshe dang ldan pa don yod rgyal po dang / tshe dang ldan pa blo gros bzang dang / tshe dang ldan pa shA ri'i bu dang / tshe dang ldan pa maud gal gyi bu chen po dang / tshe dang ldan pa ri rgyal dang / tshe dang ldan pa dga' bo dang / tshe dang ldan pa nye dga'</text></item>
<item><p>113a8</p><section>dkon brtsegs</section><text>dang / tshe dang ldan pa kun dga' bo dang / tshe dang ldan pa sgra gcan zin dang / de dag la sogs pa dge slong lnga brgya tsam dang thabs gcig tu bzhugs so/ /byams pa la sogs pa byang chub sems dpa' sems dpa' chen po mngon par</text></item>
<item><p>113b1</p><section>dkon brtsegs</section><text>shes pa mngon par shes pa khri dang yang thabs gcig la 'di lta ste/ byang chub sems dpa' blo gros 'phel dang / byang chub sems dpa' blo gros bzang dang / byang chub sems dpa' blo gros brtan dang / blo gros yangs pa dang / spobs pa brtsegs</text></item>
<item><p>113b2</p><section>dkon brtsegs</section><text>dang / spyan ras gzigs dbang phyug dang / mthu chen thob dang / tog dpal dang / 'jam dpal dang / mngon par shes pa'i me tog shin du rgyas pa dang / dmigs pa med pa yid la byed pa dang / dad ldan dang rin po che'i tog dang / dbang po'i lha dang chu lha dang / sgra dbyangs snyan dang /</text></item>
<item><p>113b3</p><section>dkon brtsegs</section><text>zhing rnam par spyod dang / lhun po brtsegs dang / spobs pa phun sum tshogs dang / dbang po'i dpal dang / sa 'dzin dang / sems can dmyal ba bskems dang / ngan song spong dang / rin chen ze ba dang de dag la sogs pa byang chub sems dpa' khri dang thabs</text></item>
<item><p>113b4</p><section>dkon brtsegs</section><text>gcig ste/ de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/ /de'i tshe byang chub sems dpa' byams pa 'khor de nyid du 'dus par gyur te 'dug go/ de nas byang chub sems dpa' byams pas</text></item>
<item><p>113b5</p><section>dkon brtsegs</section><text>byang chub sems dpa'i 'khor chen po de 'dus par rig nas stan las langs te/ bla gos phrag pa gcig tu gzar nas pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces</text></item>
<item><p>113b6</p><section>dkon brtsegs</section><text>gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang / bcom ldan 'das</text></item>
<item><p>113b7</p><section>dkon brtsegs</section><text>kyis byang chub sems dpa' sems dpa' chen po byams pa la 'di skad ces bka' stsal to/ /byams pa dri ba lung bstan pa'i phyir/ de bzhin gshegs pas rtag tu skabs phyes/ byams pa khyod ci dang ci 'dod pa dris shig dang / dris pa de dang de'i lung bstan pas/ sems rangs par bya'o/ /de nas</text></item>
<item><p>113b8</p><section>dkon brtsegs</section><text>bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das byang chub sems dpa' chos du dang ldan na ngan song thams cad spong zhing sdig pa'i grogs po'i sug par mchi bar mi 'gyur la/</text></item>
<item><p>114a1</p><section>dkon brtsegs</section><text>myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lags/ de skad ces gsol pa dang / bcom ldan 'das kyis byang chub sems dpa' sems dpa' chen po</text></item>
<item><p>114a2</p><section>dkon brtsegs</section><text>byams pa la 'di skad ces bka' stsal to/ /byams pa khyod ni 'di ltar sngon gyi rgyal ba la lhag par bya ba byas pa/ dge ba'i rtsa ba bskyed pa/ tshe rabs dran pa/ spobs pa thob pa/ yun ring po nas tshangs par spyod pa spyad pa</text></item>
<item><p>114a3</p><section>dkon brtsegs</section><text>ste/ byams pa khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / phan pa dang / bde ba dang / byang chub sems dpa'i theg pa pa'i</text></item>
<item><p>114a4</p><section>dkon brtsegs</section><text>rigs kyi bu dang / rigs kyi bu mo da ltar gyi dang / ma 'ongs pa rnams yongs su gzung ba'i phyir zhugs nas khyod de bzhin gshegs pa la don 'di 'dri bar sems pa legs so legs so/ /byams pa de'i phyir legs</text></item>
<item><p>114a5</p><section>dkon brtsegs</section><text>par rab tu nyon la yid la zung shig dang bshad do/ /byang chub sems dpa' sems dpa' chen po byams pas bcom ldan 'das legs so zhes gsol te bcom ldan 'das kyi ltar nyan pa dang / bcom ldan 'das</text></item>
<item><p>114a6</p><section>dkon brtsegs</section><text>kyis 'di skad ces bka' stsal to/ /byams pa byang chub sems dpa' chos gcig dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang</text></item>
<item><p>114a7</p><section>dkon brtsegs</section><text>chub mngon par rdzogs par 'tshang rgya ste/ chos gcig gang zhe na/ 'di lta ste/ lhag pa'i bsam pa phun sum tshogs pa'i byang chub kyi sems te/ byams pa byang chub sems dpa' chos gcig po de dang ldan na</text></item>
<item><p>114a8</p><section>dkon brtsegs</section><text>ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems dpa' chos</text></item>
<item><p>114b1</p><section>dkon brtsegs</section><text>gnyis dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/ gnyis gang zhe na/ 'di lta ste/ zhi gnas</text></item>
<item><p>114b2</p><section>dkon brtsegs</section><text>yongs su tshol ba dang / lhag mthong la mkhas pa ste/ byang chub sems dpa' chos gnyis po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par</text></item>
<item><p>114b3</p><section>dkon brtsegs</section><text>rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems dpa' chos gsum dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med</text></item>
<item><p>114b4</p><section>dkon brtsegs</section><text>pa yang dag par rdzogs pa'i byang chub mngon par rdzogs par 'tshang rgya ste/ gsum gang zhe na/ 'di lta ste/ snying rjes chen po thob pa dang / stong pa nyid kyi chos nges par sems pa dang / des kyang rlom sems mi byed pa ste/</text></item>
<item><p>114b5</p><section>dkon brtsegs</section><text>byams pa byang chub sems dpa' chos gsum po de dag dang ldan na ngan song thams cad spong zhing sdig pa'i grogs po'i lag tu mi 'gro la/ myur du bla na med pa yang dag par rdzogs pa'i byang chub mngon par rdzogs par</text></item>
<item><p>114b6</p><section>dkon brtsegs</section><text>'tshang rgya'o/ /byams pa gzhan yang byang chub sems dpa' chos bzhi dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon</text></item>
<item><p>114b7</p><section>dkon brtsegs</section><text>par rdzogs par 'tshang rgya ste/ bzhi gang zhe na/ 'di lta ste/ tshul khrims la gnas pa yin/ chos thams cad la som nyi med pa yin/ dgon pa la mngon par dga' ba yin/ yang dag par zhugs shing yang dag</text></item>
<item><p>114b8</p><section>dkon brtsegs</section><text>par blangs pa las mi g.yo ba yin te/ byams pa byang chub sems dpa' chos bzhi po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par</text></item>
<item><p>115a1</p><section>dkon brtsegs</section><text>rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems dpa' chos lnga dang ldan na ngan song thams cad spong zhing sdig pa'i grogs po'i lag tu mi 'gro la</text></item>
<item><p>115a2</p><section>dkon brtsegs</section><text>myur du bla na med pa yang dag par rdzogs pa'i byang chub mngon par rdzogs par 'tshang rgya ste/ lnga gang zhe na/ 'di lta ste/ stong pa nyid la gnas pa dang / gzhan dag gi 'khrul pa mi tshol ba dang / bdag lta rtog pa</text></item>
<item><p>115a3</p><section>dkon brtsegs</section><text>dang / chos la mngon par dga' ba dang / gzhan la phan 'dogs par zhugs pa yin te/ byams pa byang chub sems dpa' chos lnga po de dag dang ldan na ngan song thams cad spong zhing sdig pa'i grogs po'i lag</text></item>
<item><p>115a4</p><section>dkon brtsegs</section><text>tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems dpa' chos drug dang ldan na ngan song thams cad spong zhing sdig</text></item>
<item><p>115a5</p><section>dkon brtsegs</section><text>pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/ drug gang zhe na/ 'di lta ste/ brkam pa med pa yin/ sdang ba med pa yin/</text></item>
<item><p>115a6</p><section>dkon brtsegs</section><text>rmongs pa med pa yin/ dris ma thag tu yang dag pa ji lta ba bzhin du lan ldon pa yin/ bsnyen par dka' ba med pa yin/ stong pa nyid spyod yul ba yin te/ byams pa byang chub sems dpa' chos drug po de dag</text></item>
<item><p>115a7</p><section>dkon brtsegs</section><text>dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems</text></item>
<item><p>115a8</p><section>dkon brtsegs</section><text>dpa' chos bdun dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/ bdun gang zhe na/</text></item>
<item><p>115b1</p><section>dkon brtsegs</section><text>'di lta ste/ dran pa la mkhas pa yin/ chos la mkhas pa yin/ brtson 'grus brtsams pa yin/ dga' ba thob pa yin/ shin du sbyangs pa dang ldan pa yin/ ting nge 'dzin la mkhas pa yin/ shes rab kyis</text></item>
<item><p>115b2</p><section>dkon brtsegs</section><text>rab tu dgye ba la mkhas pa yin te/ byams pa byang chub sems dpa' chos bdun po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par</text></item>
<item><p>115b3</p><section>dkon brtsegs</section><text>rdzogs pa'i byang chub tu mngon par rdzogs par 'tshang rgya'o/ /byams pa gzhan yang byang chub sems dpa' chos brgyad dang ldan na ngan song thams cad spong zhing sdig pa'i grogs po'i lag tu mi 'gro la</text></item>
<item><p>115b4</p><section>dkon brtsegs</section><text>myur du bla na med pa yang dag par rdzogs pa'i byang chub mngon par rdzogs par 'tshang rgya ste/ brgyad gang zhe na/ 'di lta ste/ yang dag pa'i lta ba can yin/ yang dag pa'i rtog pa can yin/ yang dag pa'i ngag</text></item>
<item><p>115b5</p><section>dkon brtsegs</section><text>can yin/ yang dag pa'i las kyi mtha' can yin/ yang dag pa'i 'tsho ba can yin/ yang dag pa'i rtsol ba can yin/ yang dag pa'i dran pa can yin/ yang dag pa'i ting nge 'dzin can yin te/ byams pa</text></item>
<item><p>115b6</p><section>dkon brtsegs</section><text>chos brgyad po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /byams pa</text></item>
<item><p>115b7</p><section>dkon brtsegs</section><text>gzhan yang byang chub sems dpa' chos dgu dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang par rdzogs pa'i byang chub mngon par rdzogs par</text></item>
<item><p>115b8</p><section>dkon brtsegs</section><text>'tshang rgya ste/ dgu gang zhe na/ 'di lta ste/ byams pa 'di la byang chub sems dpa' ni 'dod pa dag las dben pa/ sdig pa mi dge ba'i chos rnams las dben pa/ rtog pa dang bcas pa dpyod pa dang</text></item>
<item><p>116a1</p><section>dkon brtsegs</section><text>bcas pa/ dben pa las skyes pa'i dga' ba dang bde ba can bsam gtan dang po bsgrubs te gnas so/ /rtog pa dang dpyod pa dang bral zhing nang rab tu dang ste/ sems kyi rgyud gcig tu gyur pas rtog</text></item>
<item><p>116a2</p><section>dkon brtsegs</section><text>pa med pa/ dpyod pa med pa/ ting nge 'dzin las skyes pa'i dga' ba dang bde ba can bsam gtan gnyis pa bsgrubs te gnas so/ /dga' ba'i 'dod chags dang bral bas/ btang snyoms la gnas shing dran pa dang</text></item>
<item><p>116a3</p><section>dkon brtsegs</section><text>shes bzhin can yin te/ bde ba lus kyis myong la/ 'phags pa rnams kyi gang de dran pa dang ldan pa bde ba la gnas pa btang snyoms pa'o/ /zhes brjod pa ste/ dga' ba med pa bsam gtan gsum pa bsgrubs</text></item>
<item><p>116a4</p><section>dkon brtsegs</section><text>te gnas so/ /bde ba yang spangs te/ snga nas sdug bsngal yang spangs shing yid bde ba dang yid mi bde ba yang nub pas bde ba yang ma yin/ sdug bsngal ba yang ma yin pa/ btang snyoms dang dran pa yongs su</text></item>
<item><p>116a5</p><section>dkon brtsegs</section><text>dag pa bsam gtan bzhi pa bsgrubs te gnas so/ /rnam pa thams cad du gzugs kyi 'du shes rnams las yang dag par 'das te/ thogs pa'i 'du shes rnams nub par gyur cing sna tshogs kyi 'du shes rnams</text></item>
<item><p>116a6</p><section>dkon brtsegs</section><text>yid la mi byed pas nam mkha' mtha' yas so snyam nam mkha' mtha' yas skye mched bsgrubs te gnas so/ /rnam pa thams cad du nam mkha' mtha' yas skye mched las yang dag par 'das te/ rnam</text></item>
<item><p>116a7</p><section>dkon brtsegs</section><text>par shes pa mtha' yas so snyam nas rnam shes mtha' yas skye mched bsgrubs te gnas so/ /rnam pa thams cad du rnam shes mtha' yas skye ched las yang dag par 'das te/ ci yang med do snyam nas ci yang</text></item>
<item><p>116a8</p><section>dkon brtsegs</section><text>med pa'i skye mched bsgrubs te gnas so/ /rnam pa thams cad du ci yang med pa'i skye mched las yang dag par 'das nas 'du shes med 'du shes med min skye mched bsgrubs te gnas so/ /rnam pa thams cad du</text></item>
<item><p>116b1</p><section>dkon brtsegs</section><text>'du shes med 'du shes med min skye mched las yang dag par 'das nas 'du shes dang tshor ba 'gog pa bsgrubs nas gnas pa ste/ byams pa byang chub sems dpa' chos dgu po de dag dang ldan na ngan song thams</text></item>
<item><p>116b2</p><section>dkon brtsegs</section><text>cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /byams pa gzhan yang byang chub sems dpa' chos bcu dang ldan na ngan song</text></item>
<item><p>116b3</p><section>dkon brtsegs</section><text>thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/ bcu gang zhe na/ 'di lta ste/ rdo rje lta bu'i ting nge 'dzin dang ldan pa yin/</text></item>
<item><p>116b4</p><section>dkon brtsegs</section><text>gnas dang gnas ma yin pa la mngon par brtson pa'i ting nge 'dzin dang ldan pa yin/ thabs kyis 'gro ba'i ting nge 'dzin dang ldan pa yin/ rnam par snang byed kyi ting nge 'dzin dang ldan pa yin/ kun nas snang ba'i ting nge 'dzin dang</text></item>
<item><p>116b5</p><section>dkon brtsegs</section><text>ldan pa yin/ kun du gsal ba'i ting nge 'dzin dang ldan pa yin/ rin chen zla ba'i ting nge 'dzin dang ldan pa yin/ zla ba sgron ma'i ting 'dzin dang ldan pa yin/ nyon mongs pa med pa'i ting nge 'dzin dang ldan pa yin/ rgyal mtshan</text></item>
<item><p>116b6</p><section>dkon brtsegs</section><text>gyi rtse mo'i dpung rgyan gyi ting nge 'dzin dang ldan pa yin te/ byams pa byang chub sems dpa' chos bcu po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag</text></item>
<item><p>116b7</p><section>dkon brtsegs</section><text>par rdzogs pa'i byang chub mngon par rdzogs par 'tshang rgya'o/ /de nas byang chub sems dpa' sems dpa' chen po byams pa tshim zhing mgu la yi rangs te rab tu dga' nas dga' ba dang yid bde ba skyes te/ stan las</text></item>
<item><p>116b8</p><section>dkon brtsegs</section><text>langs nas bla gos phrag pa gcig tu gzar nas pus mo g.yas pa'i lha nga sa btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la tshul dang 'dra ba'i tshigs su</text></item>
<item><p>117a1</p><section>dkon brtsegs</section><text>bcad pa 'di dag gis mngon par bstod do/ /sngon cad sbyin pa sbyin mdzad pa/ /sdug pa'i bu dang zas dang skom/ /mgo dang mig kyang btang mdzad de/ /sangs rgyas sbyin kun pha rol phyin/ /g.yag rnga bzhin du</text></item>
<item><p>117a2</p><section>dkon brtsegs</section><text>yun ring nas/ /khyod kyis tshul khrims ma nyams bsrungs/ /khrims kyis khyod 'dra ma mchis te/ /sangs rgyas khrims legs pha rol phyin/ /bzod pa'i stobs ni bskyed mdzad nas/ /byis pas nongs pa bgyis pa</text></item>
<item><p>117a3</p><section>dkon brtsegs</section><text>bzod/ /bzod pa'i stobs rnams kun dang ldan/ /sangs rgyas bzod legs pha rol phyin/ /brtson 'grus stobs ni bskyed mdzad nas/ zhi bde bla na med pa brnyes/ /brtson 'grus stobs kyis stobs dang ldan/ /</text></item>
<item><p>117a4</p><section>dkon brtsegs</section><text>sangs rgyas brtson legs pha rol phyin/ /sdig pa thams cad bsreg mdzad nas/ /'dren pa skyes chen bsam gtan dgyes/ /bsam gtan stobs kyis stobs dang ldan/ /sangs rgyas bsam legs pha rol phyin/ /</text></item>
<item><p>117a5</p><section>dkon brtsegs</section><text>chos rnams de dag rang bzhin stong / /ngo bo nyid kyis gang mi skye/ /shes rab kyis ni pha rol gshegs/ /sangs rgyas shes legs pha rol phyin/ /mkhyen chen byang chub shing drung du/ /sder bcas bdud ni khyod kyis</text></item>
<item><p>117a6</p><section>dkon brtsegs</section><text>btul/ /don gyi mchog kyang brnyes par gyur/ /sangs rgyas bdud kyi tshogs ngan 'dzoms/ /skyes chen bA rA Na sIr ni/ /chos kyi 'khor lo rab tu bskor/ /mu stegs tshogs ngan skrag par mdzad/ /sangs rgyas mu</text></item>
<item><p>117a7</p><section>dkon brtsegs</section><text>stegs can tshogs 'joms/ /shes rab chen po bla na med/ /kun nas zla dpe yong ma mchis/ /dkon mchog chos de ston par mdzad/ /'dren pa sangs rgyas 'od mdzad lags/ /sbyin pa dang ni khrims stobs</text></item>
<item><p>117a8</p><section>dkon brtsegs</section><text>dang / /bzod brtson khyod dang 'dra ma mchis/ /kun gyi pha rol phyin par gyur/ /sangs rgyas yon tan mang pos 'phags/ /de nas byang chub sems dpa' sems dpa' chen po byams pas bcom ldan 'das la</text></item>
<item><p>117b1</p><section>dkon brtsegs</section><text>tshul dang 'dra ba'i tshigs su bcad pa 'di dag gis mngon par bstod nas phyogs gcig tu 'dug go/ de nas bcom ldan 'das la tshe dang ldan pa kun dga' bos 'di skad ces gsol to/ /btsun pa bcom ldan</text></item>
<item><p>117b2</p><section>dkon brtsegs</section><text>'das byang chub sems dpa' sems dpa' chen po byams pa 'di 'di ltar spobs pa phun sum tshogs pa dang / 'di ltar shin du rnam par nges pa'i tshig gis chos ston pa dang / 'di ltar tshig dang yi ge mtshungs pa'i</text></item>
<item><p>117b3</p><section>dkon brtsegs</section><text>chos ston pa dang / 'di ltar zab mo'i tshig gis chos ston pa dang / 'di ltar legs par 'brel ba'i tshig gis chos ston pa dang / dran pa'i tshig gis chos ston pa ni ngo mtshar lags so/ /bcom ldan 'das kyis</text></item>
<item><p>117b4</p><section>dkon brtsegs</section><text>bka' stsal pa/ kun dga' bo de de bzhin no/ /ji skad smras pa bzhin te/ byang chub sems dpa' byams pa spobs pa phun sum tshogs pa dang ldan zhing byang chub sems dpa' byams pa shin du rnam par nges pa'i</text></item>
<item><p>117b5</p><section>dkon brtsegs</section><text>tshig gis chos ston pa nas rjes su dran pa'i tshig gi bar gyis chos ston pa ni ngo mtshar to/ /kun dga' bo byang chub sems dpa' byams pa ni da ltar nga la tshul dang 'dra ba'i tshigs su bcad pa dag gis bstod</text></item>
<item><p>117b6</p><section>dkon brtsegs</section><text>par yang ma zad de/ de ci'i phyir zhe na/ kun dga' bo sngon byung ba 'das pa'i dus na bskal pa grangs med pa bcur tshang bar gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i</text></item>
<item><p>117b7</p><section>dkon brtsegs</section><text>sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das snang bas rnam par</text></item>
<item><p>117b8</p><section>dkon brtsegs</section><text>rol pa'i mngon par shes pa zhes bya ba 'jig rten du byung ste/ de'i tshe bram ze'i khye'u bzang dag ces bya ba gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa zhig yod pa de bskyed</text></item>
<item><p>118a1</p><section>dkon brtsegs</section><text>mos tshal du 'gro ste/ grong bar du phyin pa dang / de bzhin gshegs pa dgra bcom pa yang dag par rdzogs pa'i sangs rgyas snang bas rnam par rol pa'i mngon par shes pa mdzes pa/ dad par bya ba/</text></item>
<item><p>118a2</p><section>dkon brtsegs</section><text>dbang po zhi ba/ thugs zhi ba/ dul ba dang zhi gnas kyi mchog brnyes pa/ dul ba dang zhi gnas kyi dam pa brnyes pa/ dbang po bsrungs pa/ glang po che dbang po thul ba lta bu/ mtsho ltar dang zhing rnyog pa med la gsal</text></item>
<item><p>118a3</p><section>dkon brtsegs</section><text>ba skyes bu chen po'i mtshan sum bcu rtsa gnyis po dag gis sku legs par brgyan pa/ dpe byad bzang po brgyad bcu po dag gis sku rnam par spras pa/ shing sA la'i rgyal po me tog shin tu rgyas pa 'dra ba/ ri'i</text></item>
<item><p>118a4</p><section>dkon brtsegs</section><text>rgyal po ri rab ltar mngon par 'phags pa/ zhal zla ba'i dkyil 'khor ltar zhi ba/ nyi ma'i dkyil 'khor ltar lham me lhan ne lhang nge ba/ shing n+ya gro d+ha ltar chu zheng gab pa 'od 'bar ba'i sku dpal chen pos 'bar ba</text></item>
<item><p>118a5</p><section>dkon brtsegs</section><text>mthong ngo / /mthong nas kyang de bcom ldan 'das la sems dad par gyur to/ /de sems dad nas 'di snyam du sems te/ a la la de bzhin gshegs pa'i sku 'di rnam par spras shing kha dog dang gzi brjid dang / dpal</text></item>
<item><p>118a6</p><section>dkon brtsegs</section><text>dang mtshan rnams kyis 'bar zhing lham me lhan ne lhang nge ba ngo mtshar to/ /snyam mo de nas bram ze'i khye'u bzang dag gis 'di skad ces smras te/ a la la bdag kyang ma 'ongs pa'i dus na lus 'di 'dra ba dang ldan par gyur</text></item>
<item><p>118a7</p><section>dkon brtsegs</section><text>cig /kho dog dang / gzi brjid dang / dpal dang / mtshan rnams kyis 'di ltar 'bar zhing lham me lhan ne lhang nge bar gyur cig ces des smon lam de skad btab nas sa la nyal te 'di snyam du bsams so/ /gal te</text></item>
<item><p>118a8</p><section>dkon brtsegs</section><text>bdag kyang ma 'ongs pa'i dus na 'di lta bu'i lus dang ldan par gyur te/ kha dog dang / gzi brjid dang / dpal dang / mtshan rnams kyis 'bar zhing lham me lhan ne lhang nger 'gyur zhe na/ de bzhin gshegs pa'i zhabs bdag</text></item>
<item><p>118b1</p><section>dkon brtsegs</section><text>gi lus la reg par gyur cig snyam mo/ /kun dga' bo de nas de bzhin gshegs pa dgra bcom pa yang dag par rdzogs pa'i sangs rgyas snang bas rnam par rol pa'i mngon par shes pa des bram ze'i khye'u bzang dag gi lhag</text></item>
<item><p>118b2</p><section>dkon brtsegs</section><text>pa'i bsam pa mkhyen nas bram ze'i khye'u bzang dag ga la ba der gshegs te/ bram ze'i khye'u bzang dag la zhabs kyis reg par mdzad do/ /de bzhin gshegs pa snang bas rnam par rol pa'i mngon par shes pa des</text></item>
<item><p>118b3</p><section>dkon brtsegs</section><text>bram ze'i khye'u bzang dag la zhabs kyis reg par mdzad ma thag tu/ de nas de'i tshe mi skye ba'i chos la bzod pa thob par gyur to/ /kun dga' bo de nas de bzhin gshegs pa snang bas rnam par rol pa'i mngon par</text></item>
<item><p>118b4</p><section>dkon brtsegs</section><text>shes pa des snam logs su gzigs nas dge slong rnams la bka' stsal pa/ dge slong dag khyed gang gis kyang bram ze'i khye'u bzang dag de'i lus la rkang pas ma rdzi shig /de ci'i phyir zhe na/ byang chub sems dpa'</text></item>
<item><p>118b5</p><section>dkon brtsegs</section><text>sems dpa' chen po 'di mi skye ba'i chos la bzod pa thob pa'i phyir ro/ /de nas de nyid kyi tshe bram ze'i khye'u bzang dag gis lha'i mig dang / lha'i rna ba dang / pha rol gyi sems shes pa dang / sngon gyi gnas rjes su dran pa</text></item>
<item><p>118b6</p><section>dkon brtsegs</section><text>mngon sum du bya ba'i shes pa thob po/ /rdzu 'phrul yang mngon par bsgrubs so/ /des de bzhin gshegs pa snang bas rnam par rol pa'i mngon par shes pa'i spyan sngar tshul dang 'dra ba'i tshigs su bcad pa dag gis</text></item>
<item><p>118b7</p><section>dkon brtsegs</section><text>kyang mngon par bstod do/ /phyogs dang phyogs mtshams rnams su bskor te btsal bgyis kyang / /'jig rten dag na mi dbang khyod 'dra yod ma mchis/ /'gro ba kun na rdzogs pa'i sangs rgyas mngon par 'phags/ /</text></item>
<item><p>118b8</p><section>dkon brtsegs</section><text>rnam par 'dren pa rang byung khyod la bdag phyag 'tshal/ /dper na par snang na ni nyi ma lhan ne ltar/ /phyogs dang phyogs mtshams kun kyi 'jig rten khams rnams na/ /'jig rten 'di dag thams cad 'od kyis</text></item>
<item><p>119a1</p><section>dkon brtsegs</section><text>lham mer gyur/ sangs rgyas yon tan gzi mnga' khyod la bdag phyag 'tshal/ /ji ltar seng ge nags khrod dag na sgra sgrogs pa/ /wa tshogs phal chen thams cad zil gyis gnon par bgyid/ /</text></item>
<item><p>119a2</p><section>dkon brtsegs</section><text>de ltar mi yi dam pa mthu chen mnga' ba yang / /mu stegs can mang 'dus pa thams cad zil kyis gnon/ /bde bar gshegs pa smin mtshams par gyi mdzod spu dkar/ /dngul dang kha ba'i tshogs bzhin</text></item>
<item><p>119a3</p><section>dkon brtsegs</section><text>mtha' yas gzi brjid can/ /des ni 'jig rten 'di dag thams cad snang bar bgyis/ /'jig rten kun na sangs rgyas khyod ni mi mnyam mnyam/ /skyes bu khyu mchog zhabs la lha yi 'khor lo mnga'/ /gsal</text></item>
<item><p>119a4</p><section>dkon brtsegs</section><text>zhing mdzes la rtsibs stong tshang zhing mu khyud 'khor/ /de dag gis ni ri dang nags bcas sa 'di rnams/ /rab tu g.yo bgyid thub pa gang zag mtshungs med pa/ /nyon mongs shas chen dor bar bgyi ba thams cad bor/ /</text></item>
<item><p>119a5</p><section>dkon brtsegs</section><text>'phags pa nges par 'byin pa'i lam ni rab tu brnyes/ /nor rnams kun dang ldan zhing yon tan rnams kyis phyug /bsam pa bzhin du 'phags pa'i nor rnams bkod pa mdzad/ /sa dang mtshungs shing</text></item>
<item><p>119a6</p><section>dkon brtsegs</section><text>sbyin pa'i gnas gyur mtshungs ma mchis/ /yon tan kun la mnga' brnyes tshul khrims rnam dag pa/ /ji ltar nam mkhar lag pa mi thogs mi chags ltar/ /'jig rten dag na khyod la rjes chags</text></item>
<item><p>119a7</p><section>dkon brtsegs</section><text>khro mi mnga'/ /bzod pa zad kyis gtugs pa don dang chos rnams kun/ /snying po ma mchis pa dang gsob dang gsog tu mkhyen/ /srid pa'i 'gro ba thams cad dag na gang rnams la/ /rlom sems 'gyur</text></item>
<item><p>119a8</p><section>dkon brtsegs</section><text>ba'i sems can srog dang dngos ma brnyes/ /khams dang spyod pa dag dang sbyor dang bsam pa mkhyen/ /rmad du byung dang rnam par 'byor mdzad sgron mar gyur/ /chu bo chen pos ded pa'i 'gro ba gzigs gyur nas/ /</text></item>
<item><p>119b1</p><section>dkon brtsegs</section><text>sngon chad brtson 'grus stobs brtan mthu ni bskyed pa mdzad/ /skye ba spangs shing nyon mongs zhi ba'i thugs dang ldan/ /thugs rgya chen po skye dang rga shi mtha' mar 'byin/ /nam mkha'i dkyil dang mtshungs par</text></item>
<item><p>119b2</p><section>dkon brtsegs</section><text>chags pa mi mnga' rgyu/ /'jig rten chos kyis mi gos 'jig rten gsum na rgyu/ /bdag nyid chen po shes rab kyis ni snang bar mdzad/ /mun pa mun gnag gyur pa thams cad rnam par sel/ /'dod</text></item>
<item><p>119b3</p><section>dkon brtsegs</section><text>chags rdul zhi mdzad cing zhe sdang gti mug gi/ dri ma sna tshogs mun bsal khyod la phyag 'tshal lo/ /kun dga' bo de tshun chad bram ze'i khye'u bzang dag de'i rdzu 'phrul rnams sam/ /mngon par shes pa</text></item>
<item><p>119b4</p><section>dkon brtsegs</section><text>rnams yongs su nyams par ma gyur to/ /kun dga' bo de'i tshe de'i dus na bram ze'i khye'u bzang dag ces bya bar gyur pa de gzhan zhig yin snyam du khyod dogs shing yid gnyis za 'am/ the tshom za na de ltar mi blta'o/ /</text></item>
<item><p>119b5</p><section>dkon brtsegs</section><text>de ci'i phyir zhe na/ byang chub sems dpa' sems dpa' chen po byams pa 'di nyid de'i tshe de'i dus na bram ze'i khye'u bzang dag ces bya bar gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>119b6</p><section>dkon brtsegs</section><text>sangs rgyas snang bas rnam par rol pa'i mngon par shes pa de la tshigs su bcad pa 'di dag gis mngon par bstod do/ /de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces</text></item>
<item><p>119b7</p><section>dkon brtsegs</section><text>gsol to/ /bcom ldan 'das byang chub sems dpa' sems dpa' chen po byams pa 'di gal te yun ring po de srid nas mi skye ba'i chos la bzod pa thob pa lags na/ ci'i slad du myur du bla na med pa yang dag</text></item>
<item><p>119b8</p><section>dkon brtsegs</section><text>par rdzogs pa'i byang chub mngon par rdzogs par sangs ma rgyas/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo byang chub sems</text></item>
<item><p>120a1</p><section>dkon brtsegs</section><text>dpa' rnams kyi bkod pa dang yongs su gzung ba ni gnyis po 'di dag ste/ /gnyis gang zhe na/ sems can bkod pa dang sems can yongs su gzung ba dang / zhing bkod pa dang zhing yongs su gzung ba dang</text></item>
<item><p>120a2</p><section>dkon brtsegs</section><text>gnyis po 'di dag yin na byang chub sems dpa' sems dpa' chen po byams pas ni sngon byang chub sems dpa'i spyad pa spyod pa'i tshe zhing bkod pa rnam par sbyangs zhing yongs su gzung ba yongs su bzung ngo / /kun</text></item>
<item><p>120a3</p><section>dkon brtsegs</section><text>dga' bo nga sngon byang chub sems dpa'i spyad pa spyod pa'i tshe/ ngas ni sems can bkod pa rnam par sbyangs/ sems can yongs su gzung ba yongs su bzung zhing bkod pa yang rnam par sbyangs zhing yongs su gzung ba</text></item>
<item><p>120a4</p><section>dkon brtsegs</section><text>yang yongs su gzung ngo / /kun dga' bo ngas mngon par shes te/ byang chub sems dpa' sems dpa' chen po byams pa yang dag par zhugs nas bskal pa bzhi bcu rtsa gnyis lon pa'i 'og tu ngas gdod</text></item>
<item><p>120a5</p><section>dkon brtsegs</section><text>bla na med pa yang dag par rdzogs pa'i byang chub tu sems bskyed de/ kun dga' bo bskal pa bzang po 'di 'das nas bskal pa dgu bcu rtsa bzhi na bla na med pa yang dag par rdzogs pa'i byang chub mngon par</text></item>
<item><p>120a6</p><section>dkon brtsegs</section><text>rdzogs par mtshang rgya ba'i rigs pa las/ kun dga' bo ngas brtson 'grus 'bar bar byas pas myur du bla na med pa yang dag par rdzogs pa'i byang chub mngon par rdzogs par sangs rgyas te/ kun dga' bo ngas</text></item>
<item><p>120a7</p><section>dkon brtsegs</section><text>brtson 'grus rlabs po ches myur du bla na med pa yang dag par rdzogs pa'i byang chub tu mngon par rdzogs par sangs rgyas so/ /kun dga' bo chos bcu po 'di dag gis nga myur du bla na med pa yang dag par</text></item>
<item><p>120a8</p><section>dkon brtsegs</section><text>rdzogs pa'i byang chub mngon par rdzogs par sangs rgyas te/ bcu gang zhe na/ bdog pa phangs pa thams cad yongs su btang ba dang / chung ma phangs pa yongs su btang ba dang / bu phangs pa yongs su btang ba dang /</text></item>
<item><p>120b1</p><section>dkon brtsegs</section><text>mgo phangs pa yongs su btang ba dang / mig phangs pa yongs su btang ba dang / rgyal srid phangs pa yongs su btang ba dang / longs spyod phangs pa yongs su btang ba dang / khrag phangs pa yongs su btang ba dang / rus pa</text></item>
<item><p>120b2</p><section>dkon brtsegs</section><text>dang rkang phangs pa yongs su btang ba dang / yan lag phangs pa thams cad yongs su btang bas nga myur du bla na med pa yang dag par rdzogs pa'i byang chub mngon par rdzogs par sangs rgyas te/ kun dga' bo chos bcu po de dag</text></item>
<item><p>120b3</p><section>dkon brtsegs</section><text>gis nga myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo gzhan yang nga chos bcus myur du bla na med pa yang dag par rdzogs pa'i byang chub mngon par rdzogs par</text></item>
<item><p>120b4</p><section>dkon brtsegs</section><text>sangs rgyas te/ bcu gang zhe na/ kun dga' bo nga tshul khrims kyi yon tan kyi chos la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo nga bzod pa'i</text></item>
<item><p>120b5</p><section>dkon brtsegs</section><text>stobs dang ldan pas myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo nga brtson 'grus 'bar ba brtsams pas myur du bla na med pa yang dag par rdzogs pa'i</text></item>
<item><p>120b6</p><section>dkon brtsegs</section><text>byang chub mngon par rdzogs par sangs rgyas so/ /kun dga' bo nga bsam gtan gyi yon tan la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo nga shes</text></item>
<item><p>120b7</p><section>dkon brtsegs</section><text>rab kyi pha rol du phyin pa la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo ngas sems can thams cad yongs su ma btang bas myur du</text></item>
<item><p>120b8</p><section>dkon brtsegs</section><text>bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo nga thabs la mkhas pa la gnas te myur du bla na med pa yang dag par rdzogs pa'i byang chub mngon par rdzogs</text></item>
<item><p>121a1</p><section>dkon brtsegs</section><text>par sangs rgyas so/ /kun dga' bo nga sems can thams cad la sems snyoms pas myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo ngas</text></item>
<item><p>121a2</p><section>dkon brtsegs</section><text>stong pa nyid kyi chos rtogs pas myur du bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo ngas mtshan ma med pa dang / smon pa med pa'i chos rtogs pas myur</text></item>
<item><p>121a3</p><section>dkon brtsegs</section><text>du bla na med pa yang dag par rdzogs pa'i byang chub mngon par rdzogs par sangs rgyas te/ kun dga' bo chos bcu po de dag gis nga myur du bla na med pa yang dag par rdzogs pa'i byang chub mngon par rdzogs par</text></item>
<item><p>121a4</p><section>dkon brtsegs</section><text>sangs rgyas so/ /kun dga' bo ngas tshor ba sdug bsngal ba drag pa rtsub pa ji lta bu dag gis bla na med par yang dag par rdzogs pa'i byang chub mngon par rdzogs par sangs rgyas pa de/ gal te khyod kyis shes</text></item>
<item><p>121a5</p><section>dkon brtsegs</section><text>su zin na kun dga' bo khyod spobs par mi 'gyur ro/ /de ci'i phyir zhe na/ kun dga' bo sngon byung ba 'das pa'i dus na rgyal bu gzhon nu nor thams cad sbyin pa zhes bya ba gzugs bzang ba/ mdzes pa blta na</text></item>
<item><p>121a6</p><section>dkon brtsegs</section><text>sdug pa/ kha dog bzang po rgyas pa mchog dang ldan pa/ rgyal po'i 'byor pa chen po dang rgyal po'i mthu chen po dang ldan pa zhig yod pa de bskyed mos tshal du 'gro te/ grong bar du phyin pa dang gnod pas nyen cing sdug</text></item>
<item><p>121a7</p><section>dkon brtsegs</section><text>bsngal la nad tshabs chen pos btab pa'i mi zhig mthong ngo / /mthong nas kyang de snying rje bar gyur te/ de mi de ga la ba der song ste phyin nas 'di skad ces smras so/ /kye mi khyod ci sdug bsngal lam/ des smras pa/ lha</text></item>
<item><p>121a8</p><section>dkon brtsegs</section><text>bdag ni nad kyis btab bo/ /des smras pa/ kye mi khyod kyi nad cis zhi bar 'gyur/ khyod la ci sbyin/ des 'di skad ces smras so/ /gal te bdag gis lha khyod kyi lus las ji tsam gyis tshim par 'gyur pa'i khrag cig</text></item>
<item><p>121b1</p><section>dkon brtsegs</section><text>btung du thob pa lta na bdag gi nad zhi bar 'gyur ro/ /kun dga' bo de nas rgyal bu gzhon nu nor thams cad sbyin pa des mtshon rnon po blangs te/ rang gis lus phug nas khrag gzags te mi de la btung bar byin no/ /kun</text></item>
<item><p>121b2</p><section>dkon brtsegs</section><text>dga' bo mi des de 'thungs ma thag tu mi de'i nad sos par gyur to/ /kun dga' bo rgyal bu gzhon nu nor thams cad sbyin pas rang gi lus phug ste khrag thams cad gzags kyang 'gyod pa'i sems gcig kyang med do/ /</text></item>
<item><p>121b3</p><section>dkon brtsegs</section><text>kun dga' bo de'i tshe de'i dus na rgyal bu gzhon nu nor thams cad sbyin par gyur pa de gzhan zhig yin pa snyam du khyod dogs shing yid gnyis sam/ the tshom za na de ltar mi blta'o/ /de ci'i phyir zhe na/ nga nyid de'i tshe de'i dus na</text></item>
<item><p>121b4</p><section>dkon brtsegs</section><text>rgyal bu gzhon nu nor thams cad sbyin pa zhes bya bar gyur to/ /kun dga' bo rgya mtsho chen po bzhi'i chu'i phung po ni tshad gzung du yod kyi bla na med pa yang dag par rdzogs pa'i byang chub 'di yongs su tshol zhing ngas sngon sems can</text></item>
<item><p>121b5</p><section>dkon brtsegs</section><text>rnams la khrag byin pa ni tshad med do/ /kun dga' bo sngon byung ba 'das pa'i dus na rgyal bu gzhon nu me tog ces bya ba gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa/ rgyal</text></item>
<item><p>121b6</p><section>dkon brtsegs</section><text>po'i 'byor pa chen po dang / rgyal po'i mthu chen po dang ldan pa zhig yod pa de bskyed mos tshal gyi sar 'gro ste/ grong bar du phyin pa ngar skya rbab kyi nad kyis btab pa'i mi gnod pas nyen pa/ sdug bsngal ba/ nad tshabs</text></item>
<item><p>121b7</p><section>dkon brtsegs</section><text>chen po zhig mthong ngo / /des de mthong nas kyang snying rje bar gyur te/ de mi de ga la ba der song ste/ 'di skad ces smras so/ /kye ci zhig gis mi khyod kyi nad 'di zhi bar 'gyur/ khyod la ci zhig sbyin/ des 'di skad ces</text></item>
<item><p>121b8</p><section>dkon brtsegs</section><text>smras so/ /gal te bdag gis lha khyod kyi lus las ji tsam gyis tshim par 'gyur ba'i rkang thob pa lta na bdag gi nad zhi bar 'gyur ro/ /de nas rgyal bu gzhon nu me tog de tshim zhing mgu la yi rangs te rab tu dga'</text></item>
<item><p>122a1</p><section>dkon brtsegs</section><text>nas bde ba dang yid bde ba skyes te/ rang gi lus brdungs nas rkang brus te mi de'i lus la bskus so/ /kun dga' bo bskus ma thag tu mi de'i nad sos par gyur to/ /kun dga' bo rgyal bu gzhon nu me tog</text></item>
<item><p>122a2</p><section>dkon brtsegs</section><text>gis rang gi lus brdungs te/ rkang gzags kyang sems la 'gyod pa med par gyur to/ /kun dga' bo de'i tshe de'i dus na rgyal bu gzhon nu me tog ces bya bar gyur pa de gzhan zhig yin bsnyam du khyod dogs shing yid gnyis</text></item>
<item><p>122a3</p><section>dkon brtsegs</section><text>sam the tshom za na de ltar mi blta'o/ /de ci'i phyir zhe na/ nga nyid de'i tshe de'i dus na rgyal bu gzhon nu me tog ces bya bar gyur to/ /kun dga' bo rgya mtsho chen po bzhi'i chu'i phung po ni tshad gzung du yod kyi bla na med pa yang</text></item>
<item><p>122a4</p><section>dkon brtsegs</section><text>dag par rdzogs pa'i byang chub 'di yongs su tshol zhing ngas sngon sems can rnams la rkang byin pa ni tshad med do/ /kun dga' bo sngon byung ba 'das pa'i dus na rgyal po mtsho phung zla 'od ces bya ba gzugs bzang ba/ mdzes pa/</text></item>
<item><p>122a5</p><section>dkon brtsegs</section><text>blta na sdug pa/ kha dog bzang po rgyas pa mchog dang ldan pa/ rgyal po'i 'byor pa chen po dang ldan pa zhig yod pa de bskyed mos tshal du 'gro ste/ grong bar du phyin pa dang / mi mig med pa long ba/ dbul po/ bkren pa/</text></item>
<item><p>122a6</p><section>dkon brtsegs</section><text>slongs mo byed pa zhig mthong ngo / /mthong nas kyang de snying rje bar gyur to/ /de nas mi de rgyal po zla 'od ga la ba der song ste phyin nas 'di skad ces smras so/ /lha khyod ni skyid do/ /lha khyod ni dgyes so/ /bdag ni sdug bsngal</text></item>
<item><p>122a7</p><section>dkon brtsegs</section><text>lo long ngo / /mig ma mchis so/ /dbul lo bkren no/ /slongs mo pa'o/ /mgon ma mchis pa'o/ /kun dga' bo de nas rgyal po zla 'od kyis mi de yang mthong / tshig kyang thos nas dus te mchi ma zag bzhin du de la 'di</text></item>
<item><p>122a8</p><section>dkon brtsegs</section><text>skad ces smras so/ /kye mi khyod la ci dgos/ khyod la bza' ba dang / btung ba dang / bzhon pa dang / rgyan dang / gser dang / nor bu dang / mu tig dang / rin po che sna tshogs sbyin par bya 'am/ khyod la gang dgos pa de smros shig</text></item>
<item><p>122b1</p><section>dkon brtsegs</section><text>mi des smras pa/ bdag la mig 'tshal na bdag la mig stsal du gsol/ kun dga' bo de nas rgyal po zla 'od des rang gi mig phyung ste mi de la byin no/ /kun dga' bo de nas rgyal po zla 'od kyis rang gi mig phyung ste mi de</text></item>
<item><p>122b2</p><section>dkon brtsegs</section><text>la byin yang de'i sems la 'gyod pa med par gyur to/ /kun dga' bo de'i tshe de'i dus na rgyal po zla 'od ces bya bar gyur pa de gzhan zhig yin pa snyam du khyod dogs shing yid gnyis sam the tshom za na de ltar mi blta'o/ /</text></item>
<item><p>122b3</p><section>dkon brtsegs</section><text>de ci'i phyir zhe na/ nga nyid de'i tshe de'i dus na rgyal po zla 'od ces bya bar gyur to/ /kun dga' bo ri'i rgyal po ri rab la ni tshad gzung du yod kyi bla na med pa yang dag par rdzogs pa'i byang chub 'di yongs su tshol zhing ngas</text></item>
<item><p>122b4</p><section>dkon brtsegs</section><text>sems can rnams la mig ga byin pa ni ches mang ste tshad med do/ /kun dga' bo byang chub sems dpa' sems dpa' chen po byams pas ni sngon byang chub sems dpa'i spyad pa spyod pa na theg pa bde ba/ 'jug pa</text></item>
<item><p>122b5</p><section>dkon brtsegs</section><text>bde ba lam bde bas bla na med pa yang dag par rdzogs pa'i byang chub yang dag par bsgrubs so/ /kun dga' bo byang chub sems dpa' sems dpa' chen po byams pas ni sngon byang chub sems dpa'i spyad pa spyod</text></item>
<item><p>122b6</p><section>dkon brtsegs</section><text>pa'i tshe lag pa yongs su btang ba ma byas/ rkang pa yongs su btang ba ma byas/ rkang yongs su btang ba ma byas/ chung ma phangs pa yongs su btang ba ma byas/ bu phangs pa yongs su btang ba ma byas/ grong dang</text></item>
<item><p>122b7</p><section>dkon brtsegs</section><text>grong rdal dang / grong khyer dang / ljongs dang / yul 'khor dang / rgyal po'i pho brang 'khor phangs pa yongs su btang ba ma byas te/ kun dga' bo byang chub sems dpa' sems dpa' chen po byams pas ni sngon</text></item>
<item><p>122b8</p><section>dkon brtsegs</section><text>byang chub sems dpa'i spyad pa spyod pa na thabs la mkhas pas theg pa bde ba/ 'jug pa bde ba/ lam bde bas bla na med pa yang dag par rdzogs pa'i byang chub yang dag par bsgrubs so/ /de nas bcom ldan</text></item>
<item><p>123a1</p><section>dkon brtsegs</section><text>'das la tshe dang ldan pa kun dga' bos 'di skad ces gsol to/ /bcom ldan 'das byang chub sems dpa' sems dpa' chen po byams pas thabs la mkhas pa gang la gnas nas bla na med pa yang dag par</text></item>
<item><p>123a2</p><section>dkon brtsegs</section><text>rdzogs pa'i byang chub yang dag par bsgrubs pa'i thabs la mkhas pa de gang lags/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo 'di</text></item>
<item><p>123a3</p><section>dkon brtsegs</section><text>la byang chub sems dpa' sems dpa' chen po byams pas sngon byang chub sems dpa'i spyad pa spyod pa'i tshe/ nyin lan gsum mtshan lan gsum du bla gos phrag pa gcig tu gzar nas pus mo g.yas pa'i lha</text></item>
<item><p>123a4</p><section>dkon brtsegs</section><text>nga sa la btsugs te thal mo sbyar nas sangs rgyas thams cad mngon sum du byas te tshig 'di skad ces smras so/ /sangs rgyas kun la phyag 'tshal lo/ /drang srong lha mig ldan pa yin/ /byang chub sems dpa' rnams</text></item>
<item><p>123a5</p><section>dkon brtsegs</section><text>dang yang / /nyan thos rnams la phyag 'tshal lo/ /ngan 'gro thams cad zlog bgyid cing / /mtho ris lam ni rab ston la/ /rga shi med par 'dren bgyid pa/ /byang chub sems la phyag 'tshal lo/ /sems kyi dbang du</text></item>
<item><p>123a6</p><section>dkon brtsegs</section><text>gyur pas na/ /bdag gis sdig pa ci bgyis pa/ /sangs rgyas spyan sngar mchis nas su/ /bdag gis de dag bshags par bgyi/ /bdag las rnam pa gsum gang gis/ /bsod nams tshogs ni skyes pa de/ /bdag gi kun</text></item>
<item><p>123a7</p><section>dkon brtsegs</section><text>mkhyen sa bon te/ /bdag gi byang chub mi zad shog /phyogs bcu dag gi zhing rnams su/ /sangs rgyas mchod pa gang byung ba/ /sangs rgyas mkhyen pa'i yi rang pas/ /de la bdag ni yid rang ngo / /sdig pa thams cad</text></item>
<item><p>123a8</p><section>dkon brtsegs</section><text>bshags par bgyi/ /bsod nams kun la yi rang ngo / /sangs rgyas kun la phyag 'tshal lo/ /bdag ni ye shes mchog thob shog /phyogs bcu dag gi phyogs rnams na/ /sa bcu dag la gnas pa yi/ /byang chub</text></item>
<item><p>123b1</p><section>dkon brtsegs</section><text>sems dpa' byang chub mchog /mtshang rgya bgyid par skul ma 'debs/ /byang chub dam par sangs rgyas shing / /sde dang bcas pa'i bdud btul nas/ /srog chags kun la sman slad du/ /chos kyi 'khor lo</text></item>
<item><p>123b2</p><section>dkon brtsegs</section><text>skor gyur cig /chos rnga chen po'i sgra yis ni/ /sdug bsngal sems can thar bgyid shog /bskal pa bye ba bsam yas su/ /chos ston mdzad cing bzhugs gyur cig /'dod pa'i 'dam du bying gyur cing / /</text></item>
<item><p>123b3</p><section>dkon brtsegs</section><text>sred pa'i srad bus dam bcings pa/ /'ching ba kun gyis bcings bdag la/ /rkang gnyis mchog rnams gzigs su gsol/ /sems kyi dri mar bgyis pa la/ /sangs rgyas rnams ni smod mi mdzad/ /sems can</text></item>
<item><p>123b4</p><section>dkon brtsegs</section><text>rnams la byams thugs ldan/ /srid pa'i mtsho las sgrol bar shog /rdzogs pa'i sangs rgyas gang bzhugs dang / /gang dag 'das dang ma byon pa/ /de dag rjes su bdag slob cing / /byang chub spyad pa spyod gyur cig /</text></item>
<item><p>123b5</p><section>dkon brtsegs</section><text>pha rol phyin drug rdzogs bgyis nas/ /'gro drug sems can thar bgyid shog /mngon shes drug po mngon bgyis nas/ /bla med byang chub reg gyur cig /ma skyes pa dang mi 'byung dang / /rang bzhin ma mchis gnas</text></item>
<item><p>123b6</p><section>dkon brtsegs</section><text>ma mchis/ /rnam rig ma mchis dngos ma mchis/ /stong pa'i chos ni rtogs par shog /sangs rgyas drang srong chen po ltar/ /sems can ma mchis srog ma mchis/ /gang zag ma mchis gso ma mchis/ /bdag</text></item>
<item><p>123b7</p><section>dkon brtsegs</section><text>ma mchis pa'i chos rtogs shog /bdag 'dzin bdag gir 'dzin par ni/ /dngos po kun la mi gnas par/ /sems can kun la bde slad du/ /ser sna ma mchis sbyin gtong shog /dngos po dngos po ma mchis</text></item>
<item><p>123b8</p><section>dkon brtsegs</section><text>pas/ /bdag gi longs spyod lhun grub shog /dngos po thams cad rnams 'jig pas/ /sbyin pa'i pha rol phyin rdzogs shog /khrims kyi tshul khrims skyon med cing / /tshul khrims rnam par dag dang ldan/ /rlom sems</text></item>
<item><p>124a1</p><section>dkon brtsegs</section><text>med pa'i tshul khrims kyis/ /tshul khrims pha rol phyin rdzogs shog /sa 'am yang na chu 'am me/ /rlung gi khams ltar mi gnas shing / /bzod pa 'am khro ba ma mchis par/ /bzod pa'i pha rol phyin rdzogs</text></item>
<item><p>124a2</p><section>dkon brtsegs</section><text>shog /brtson 'grus brtsams pa'i brtson 'grus kyis/ /brtan spro le lo ma mchis shing / /stobs dang ldan pa'i lus sems kyis/ /brtson 'grus pha rol phyin rdzogs shog /sgyu ma lta bu'i ting 'dzin dang / /dpa' bar</text></item>
<item><p>124a3</p><section>dkon brtsegs</section><text>'gro ba'i ting 'dzin dang / /rdo rje lta bu'i ting 'dzin gyis/ /bsam gtan pha rol phyin rdzogs shog /rnam par thar pa'i sgo gsum dang / /dus gsum mnyam pa nyid dang yang / /rig gsum mngon sum bgyis pa yis/ /</text></item>
<item><p>124a4</p><section>dkon brtsegs</section><text>shes rab pha rol phyin rdzogs shog /sangs rgyas kun gyis bsngags pa dang / /'od dang gzi brjid 'bar ba dang / /byang chub sems dpa'i brtson 'grus kyis/ /bdag gi bsam pa rdzogs gyur cig /de ltar spyad pa spyod</text></item>
<item><p>124a5</p><section>dkon brtsegs</section><text>byed cing / /byams pa grags dang ldan pa yis/ /pha rol phyin drug rdzogs byas nas/ /sa bcu po la rab tu gnas/ /kun dga' bo byang chub sems dpa' sems dpa' chen po byams pas gang la gnas nas thabs la</text></item>
<item><p>124a6</p><section>dkon brtsegs</section><text>mkhas pas theg pa bde ba/ 'jug pa bde ba/ lam bde bas bla na med pa yang dag par rdzogs pa'i byang chub yang dag par bsgrubs pa'i thabs la mkhas pa ni de yin no/ /kun dga' bo byang chub sems dpa' sems</text></item>
<item><p>124a7</p><section>dkon brtsegs</section><text>dpa' chen po byams pas sngon byang chub sems dpa'i spyad pa spyod pa'i tshe sems can rnams 'dod chags chung ba dang / zhe sdang chung ba dang / gti mug chung ba dang / dge ba bcu'i las kyi lam dang ldan par gyur la/ phyis</text></item>
<item><p>124a8</p><section>dkon brtsegs</section><text>bdag bla na med pa yang dag par rdzogs pa'i byang chub mngon par rdzogs par sangs rgyas na ci ma rung zhes de ltar zhing rnam par sbyangs so/ /kun dga' bo dus de dang tshod de 'byung ba yod de/ de'i tshe de'i dus na sems can</text></item>
<item><p>124b1</p><section>dkon brtsegs</section><text>dag 'dod chags chung ba dang / zhe sdang chung ba dang / gti mug chung ba dang / dge ba bcu'i las kyi lam dang ldan pa dag 'byung bar 'gyur te/ de'i 'og tu byang chub sems dpa' sems dpa' chen po byams pa smon lam</text></item>
<item><p>124b2</p><section>dkon brtsegs</section><text>gyi dbang gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /kun dga' bo ngas ni sngon byang chub sems dpa'i spyad pa spyod pa na snyigs ma lnga dang ldan pa'i 'jig rten</text></item>
<item><p>124b3</p><section>dkon brtsegs</section><text>gnas pa'i tshe sems can 'dod chags kyi shas che ba dang / zhe sdang gi shas che ba dang / gti mug gi shas che ba dang / 'dod chags bdo ba dang / zhe sdang bdo ba dang / gti mug bdo ba dang / chos ma yin pa la chags</text></item>
<item><p>124b4</p><section>dkon brtsegs</section><text>zhing zhen pa dang / chags pa'i ya nga bas zil gyis non pa dang / chos log pas yongs su zin pa dang / pha la 'khu ba dang / ma la 'khu ba dang / spun la 'khu ba dang / ming sring la 'khu ba dang / khyo shug la 'khu ba dang /</text></item>
<item><p>124b5</p><section>dkon brtsegs</section><text>nye du la 'khu ba dang / 'phags pa la 'khu ba dang / mkhan po dang / slob dpon la 'khu ba dang / bdag la 'khu ba dang / mi gzhan la 'khu ba dang / mi dri ma can dang / mi dmu rgod dang / mi cang shes ma yin pa rnams kyi nang du</text></item>
<item><p>124b6</p><section>dkon brtsegs</section><text>bdag bla na med pa yang dag par rdzogs pa'i byang chub mngon par rdzogs par sangs rgyas na ci ma rung zhes de ltar smon lam yongs su sbyangs te/ dus ya nga ba 'di lta bu la gnas nas kun dga' bo ngas snying rje chen po mdun</text></item>
<item><p>124b7</p><section>dkon brtsegs</section><text>du byas te/ snying rje chen po dang ldan pas nga da ltar grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor rnams su zhugs te chos ston pa na/ nga la kha ngan zer zhing gshe rgya ste tshogs</text></item>
<item><p>124b8</p><section>dkon brtsegs</section><text>par mi dbyung ba rtsub pa brlang pos smra bar byed do/ /kun dga' bo nga la chad par smra ba yin no/ /zhes kyang zer ro/ /rtag par smra ba yin no zhes kyang zer ro/ /'khor 'dod pa mang ngo zhes kyang gleng ngo / /'dod pa che'o zhes kyang gleng ngo /</text></item>
<item><p>125a1</p><section>dkon brtsegs</section><text>khyim gyi nang du zhugs na yang nga las sa kyang 'thor ro/ /dug dang bsres pa'i zas kyang byin no/ /me'i phung po yang nye bar bslu bas so/ /'di lta ste/ sangs rgyas su gyur kyang mdzes ldan ma dang zhes bya ba lta bu 'khrig pa'i chos</text></item>
<item><p>125a2</p><section>dkon brtsegs</section><text>dang ldan pas nga la skur ba yang btab bo/ /kun dga' bo nga ni snying rje chen po mdun du byas te/ snying rje chen po dang ldan pas da ltar sems can de dag la chos ston te/ de skad ces bka' stsal pa dang / bcom ldan 'das la tshe dang ldan pa</text></item>
<item><p>125a3</p><section>dkon brtsegs</section><text>kun dga' bos 'di skad ces gsol to/ /bcom ldan 'das sems can de lta bu de dag la chos ston par mdzad pa ni de bzhin gshegs pa dgra bcom pa yang dag par rdzogs pa'i sangs rgyas ma dul ba 'dul ba/ khur chen po</text></item>
<item><p>125a4</p><section>dkon brtsegs</section><text>bsnams pa/ dka' ba mdzad pa lags so/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo de de bzhin no/ /ji skad smras pa de bzhin te/ kun dga'</text></item>
<item><p>125a5</p><section>dkon brtsegs</section><text>bo de bzhin gshegs pa dgra bcom pa yang dag par rdzogs pa'i sangs rgyas ma dul ba 'dul ba/ khur chen po bsnams pa/ dge ba'i chos thams cad dang ldan pa gang dag sems can de lta bu dag la chos ston pa ni dka' ba</text></item>
<item><p>125a6</p><section>dkon brtsegs</section><text>mdzad pa'o/ /de ci'i phyir zhe na/ 'di ltar snying rje chen pos yongs su zin pa'i phyir ro/ /de skad ces bka' stsal pa dang / bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das</text></item>
<item><p>125a7</p><section>dkon brtsegs</section><text>'di ltar chos kyi rnam grangs 'di mdzes pa dang / bdag gis chos kyi rnam grangs 'di thos shing / bcom ldan 'das kyi khyu mchog gi gnas 'di thos nas spu zing zhes bgyid pa ni ngo mtshar lags so/ /bcom ldan</text></item>
<item><p>125a8</p><section>dkon brtsegs</section><text>'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di sngon gyi smon lam yang dag par 'phags</text></item>
<item><p>125b1</p><section>dkon brtsegs</section><text>pa zhes bya bar zung shig /de bzhin gshegs pa yang dag par 'byung ba zhes bya bar yang zung shig /byang chub kyi dgongs pa 'byung ba zhes bya bar yang zung shig /byams pas zhus pa zhes bya bar yang zung shig /</text></item>
<item><p>125b2</p><section>dkon brtsegs</section><text>bcom ldan 'das kyis de skad ces bka' stsal nas/ tshe dang ldan pa kun dga' bo dang / byang chub sems dpa' byams pa dang / dge slong lnga brgya po de dag dang / thams cad dang ldan pa'i 'khor de dang / lha dang mi dang /</text></item>
<item><p>125b3</p><section>dkon brtsegs</section><text>lha ma yin dang / dri zar bcas pa'i 'jig rten yi rangs te/ bcom ldan kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa</text></item>
<item><p>125b4</p><section>dkon brtsegs</section><text>las byams pas zhus pa'i le'u zhes bya ste bzhi bcu rtsa gcig pa/ rdzogs so// // rgya gar gyi mkhan po dzi na mi tra dang su ren dra bo d+hi dang / zhu chen gyi lo tsa ba ban de ye shes sdes bsgyur cing zhus te gtan pa phab pa/ /</text></item>
<item><p>125b5</p><section>dkon brtsegs</section><text>'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa gnyis pa ste 'phags pa byams pas chos brgyad zhus pa lung bstan pa/ bam po phyed pa/ @#/ /rgya gar</text></item>
<item><p>125b6</p><section>dkon brtsegs</section><text>skad du/ Ar+ya mai tre ya pa ri p-its+tshA nA ma ma hA yA na sU tra/ bod skad du/ 'phags pa byams pas zhus pa zhes bya ba theg pa chen po'i mdo/ / sangs rgyas dang / byang chub sems dpa' thams cad la phyag 'tshal lo/ /'di skad</text></item>
<item><p>125b7</p><section>dkon brtsegs</section><text>bdag gis thos pa'i dus gcig na/ bcom ldan 'das rgyal po'i khab na bya rgod phung po'i ri la dge slong stong nyis brgya lnga bcu'i dge slong gi dge 'dun chen po dang / byang chub sems dpa' khri dang thabs gcig tu bzhugs te/</text></item>
<item><p>125b8</p><section>dkon brtsegs</section><text>de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/ /de'i tshe byang chub sems dpa' sems dpa' chen po byams pa zhes bya ba 'khor de nyid du 'dus par gyur te 'dug</text></item>
<item><p>126a1</p><section>dkon brtsegs</section><text>go/ de nas byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba der logs</text></item>
<item><p>126a2</p><section>dkon brtsegs</section><text>su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na de bzhin gshegs pa dgra bcom pa yang dag</text></item>
<item><p>126a3</p><section>dkon brtsegs</section><text>par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal</text></item>
<item><p>126a4</p><section>dkon brtsegs</section><text>to/ /byams pa khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang / dris pa de dang de'i lung bstan pas ngas khyod kyi sems rangs par bya'o/ /de nas bcom</text></item>
<item><p>126a5</p><section>dkon brtsegs</section><text>ldan 'das kyis skabs phye bas byang chub sems dpa' sems dpa' chen po byams pas bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po chos du dang</text></item>
<item><p>126a6</p><section>dkon brtsegs</section><text>ldan na bla na med pa yang dag par rdzogs pa'i byang chub las phyir mi ldog pa'i chos can du 'gyur zhing mi nyams la yongs su mi nyams te/ khyad par thob par 'gyur ba dang / bdud phyir rgol ba bcom par 'gyur ba dang /</text></item>
<item><p>126a7</p><section>dkon brtsegs</section><text>byang chub sems dpa'i spyad pa spyod pa na chos thams cad kyi ngo bo nyid kyi mtshan nyid ji lta ba bzhin du rtogs nas 'khor ba na yongs su mi skyo ba dang / yongs su mi skyo ba'i yid dang ldan par gyur nas kyang gzhan gyi</text></item>
<item><p>126a8</p><section>dkon brtsegs</section><text>kha na ma las pa'i ye shes kyis myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ de skad ces gsol pa dang / bcom ldan 'das kyis byang chub sems dpa'</text></item>
<item><p>126b1</p><section>dkon brtsegs</section><text>sems dpa' chen po byams pa la 'di skad ces bka' stsal to/ /byams pa legs so/ /byams pa khyod de bzhin gshegs pa la de na 'di 'dri bar sems pa khyod yang legs so/ /byams pa de'i phyir legs par</text></item>
<item><p>126b2</p><section>dkon brtsegs</section><text>rab tu nyon la yid la zung shig dang ngas khyod la bshad do/ /bcom ldan 'das de ltar 'tshal lo zhes gsol to/ /byang chub sems dpa' sems dpa' chen po byams pa bcom ldan 'das kyi ltar nyan pa dang / bcom ldan</text></item>
<item><p>126b3</p><section>dkon brtsegs</section><text>'das kyis de la 'di skad ces bka' stsal to/ /byams pa byang chub sems dpa' sems dpa' chen po chos brgyad dang ldan na bla na med pa yang dag par rdzogs pa'i byang chub las phyir mi ldog pa'i chos can du 'gyur</text></item>
<item><p>126b4</p><section>dkon brtsegs</section><text>zhing mi nyams la yongs su mi nyams te/ khyad par thob par 'gyur/ bdud phyir rgol ba bcom par 'gyur/ byang chub sems dpa'i spyad pa spyod pa na chos thams cad kyi ngo bo nyid kyi mtshan nyid ji lta ba bzhin du rtogs</text></item>
<item><p>126b5</p><section>dkon brtsegs</section><text>nas 'khor ba na yongs su mi skyo bar 'gyur/ yongs su mi skyo ba'i yid dang ldan par gyur nas kyang gzhan gyi kha na ma las pa'i ye shes kyis myur du bla na med pa yang dag par rdzogs pa'i byang chub mngon par rdzogs par</text></item>
<item><p>126b6</p><section>dkon brtsegs</section><text>'tshang rgya'o/ /brgyad gang zhe na/ 'di lta ste/ byams pa 'di la byang chub sems dpa' sems dpa' chen po ni bsam pa phun sum tshogs pa yin/ sbyor ba phun sum tshogs pa yin/ gtong ba phun sum tshogs pa yin/</text></item>
<item><p>126b7</p><section>dkon brtsegs</section><text>yongs su bsngo ba la mkhas pa yin/ byams pa phun sum tshogs pa yin/ snying rje phun sum tshogs pa yin/ thabs la mkhas pa yin/ shes rab kyi pha rol du phyin pa la nges par byung ba yin no/ /byams pa ji ltar na byang chub</text></item>
<item><p>126b8</p><section>dkon brtsegs</section><text>sems dpa' sems dpa' chen po bsam pa phun sum tshogs pa yin/ zhe na/ byams pa 'di la byang chub sems dpa' sems dpa' chen po ni sangs rgyas kyi bsngags pa'am/ bsngags pa ma yin pa thos kyang bla na</text></item>
<item><p>127a1</p><section>dkon brtsegs</section><text>med pa yang dag par rdzogs pa'i byang chub la bsam pa nges pa yin/ chos kyi bsngags pa'am bsngags pa ma yin pa thos kyang bla na med pa yang dag par rdzogs pa'i byang chub la bsam pa nges pa yin/ dge</text></item>
<item><p>127a2</p><section>dkon brtsegs</section><text>'dun gyi bsngags pa 'am bsngags pa ma yin pa thos kyang bla na med pa yang dag par rdzogs pa'i byang chub la bsam pa nges pa yin te/ byams pa de ltar na byang chub sems dpa' sems dpa' chen po bsam pa phun</text></item>
<item><p>127a3</p><section>dkon brtsegs</section><text>sum tshogs pa ni yin no/ /byams pa ji ltar na byang chub sems dpa' sems dpa' chen po sbyor ba phun sum tshogs pa yin zhe na/ byams pa 'di la byang chub sems dpa' sems dpa' chen po ni srog gcod pa</text></item>
<item><p>127a4</p><section>dkon brtsegs</section><text>spangs pa yin/ ma byin par len pa dang / 'dod pa la log par g.yem pa dang / brdzun du smra ba dang / phra ma'i tshig dang / ngag rtsub po dang / tshig kyal ba spangs pa yin te/ byams pa de ltar na byang chub sems dpa' sems</text></item>
<item><p>127a5</p><section>dkon brtsegs</section><text>dpa' chen po sbyor ba phun sum tshogs pa yin no/ /byams pa ji ltar na byang chub sems dpa' sems dpa' chen po gtong ba phun sum tshogs pa yin zhe na/ byams pa 'di la byang chub sems dpa' sems dpa'</text></item>
<item><p>127a6</p><section>dkon brtsegs</section><text>chen po ni dge sbyong dang / bram ze rnams dang / phongs pa dang / slong ba rnams la gos dang / zas dang / mal cha dang / na pa'i gsos sman dang / yo byad rnams gtong ba dang / sbyin bdag tu gyur pa yin te/ byams pa de ltar na</text></item>
<item><p>127a7</p><section>dkon brtsegs</section><text>byang chub sems dpa' sems dpa' chen po gtong ba phun sum tshogs pa yin no/ /byams pa ji ltar na byang chub sems dpa' sems dpa' chen po yongs su bsngo ba la mkhas pa yin zhe na/ byams pa 'di</text></item>
<item><p>127a8</p><section>dkon brtsegs</section><text>la byang chub sems dpa' sems dpa' chen po ni lus dang ngag dang / yid kyis dge ba'i rtsa ba mngon par 'du byed pa gang ci yang rung ste/ de thams cad bla na med pa yang dag par rdzogs pa'i byang chub tu yongs su bsngo</text></item>
<item><p>127b1</p><section>dkon brtsegs</section><text>bar byed de/ byams pa de ltar na byang chub sems dpa' sems dpa' chen po yongs su bsngo ba la mkhas pa yin no/ /byams pa ji ltar na byang chub sems dpa' sems dpa' chen po byams pa phun sum tshogs pa yin</text></item>
<item><p>127b2</p><section>dkon brtsegs</section><text>zhe na byams pa 'di la byang chub sems dpa' sems dpa' chen po ni byams pa'i lus kyi las dang ldan pa yin/ byams pa'i ngag gi las dang ldan pa yin/ byams pa'i yid kyi las dang ldan pa yin te/ byams pa de</text></item>
<item><p>127b3</p><section>dkon brtsegs</section><text>ltar na byang chub sems dpa' sems dpa' chen po byams pa phun sum tshogs pa yin no/ /byams pa ji ltar na byang chub sems dpa' sems dpa' chen po snying rje phun sum tshogs pa yin zhe na/ byams pa 'di la</text></item>
<item><p>127b4</p><section>dkon brtsegs</section><text>byang chub sems dpa' sems dpa' chen po ni gnod sems med pa'i lus kyi las dang ldan pa yin/ gnod sems med pa'i ngag gi las dang ldan pa yin/ gnod sems med pa'i yid kyi las dang ldan pa yin te/</text></item>
<item><p>127b5</p><section>dkon brtsegs</section><text>byams pa de ltar na byang chub sems dpa' sems dpa' chen po snying rje phun sum tshogs pa yin no/ /byams pa ji ltar na byang chub sems dpa' sems dpa' chen po thabs la mkhas pa yin zhe na/ byams pa</text></item>
<item><p>127b6</p><section>dkon brtsegs</section><text>'di la byang chub sems dpa' sems dpa' chen po ni kun rdzob kyi don la mkhas pa yin/ dam pa'i don la mkhas pa yin/ gnyis ga'i don la mkhas pa yin te/ byams pa de ltar na byang chub sems dpa' sems</text></item>
<item><p>127b7</p><section>dkon brtsegs</section><text>dpa' chen po thabs la mkhas pa yin no/ /byams pa ji ltar na byang chub sems dpa' sems dpa' chen po sher rab kyi pha rol du phyin pa la nges par 'byung ba yin zhe na byams pa 'di la byang chub sems dpa'</text></item>
<item><p>127b8</p><section>dkon brtsegs</section><text>sems dpa' chen po ni 'di ltar yang dag par slob ste/ 'di yod pa'i phyir 'di 'byung / 'di skyes pas 'di skye ba ste/ 'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa rnam par</text></item>
<item><p>128a1</p><section>dkon brtsegs</section><text>shes pa'i rkyen gyis ming dang gzugs/ ming dang gzugs kyi rkyen gyis skye mched drug skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa len</text></item>
<item><p>128a2</p><section>dkon brtsegs</section><text>pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar na sdug bsngal gyi phung po</text></item>
<item><p>128a3</p><section>dkon brtsegs</section><text>chen po 'ba' zhig po 'di 'byung bar 'gyur ro/ /'di med pa'i phyir 'di mi 'byung / 'di 'gags pas 'di 'gag ste/ 'di lta ste/ ma rig pa 'gags pas 'du byed 'gag /'du byed 'gags pas rnam par shes pa 'gag</text></item>
<item><p>128a4</p><section>dkon brtsegs</section><text>rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag / skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags</text></item>
<item><p>128a5</p><section>dkon brtsegs</section><text>pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang / sdug bsngal</text></item>
<item><p>128a6</p><section>dkon brtsegs</section><text>ba dang yid mi bde ba dang / 'khrug pa rnams 'gag par 'gyur te/ de ltar na sdug bsngal gyi phung po chen po 'ba' shig po 'di 'gag par 'gyur ro/ /snyam pa ste/ byams pa de ltar na byang chub sems dpa' sems dpa'</text></item>
<item><p>128a7</p><section>dkon brtsegs</section><text>chen po shes rab kyi pha rol du phyin pa la nges par byung ba yin no/ /byams pa byang chub sems dpa' sems dpa' chen po chos brgyad po de dag dang ldan na bla na med pa yang dag par rdzogs pa'i byang chub las phyir mi</text></item>
<item><p>128a8</p><section>dkon brtsegs</section><text>ldog pa'i chos can du 'gyur zhing mi nyams la yongs su mi nyams te/ khyad par thob par 'gyur/ bdud phyir rgol ba bcom par 'gyur/ byang chub sems dpa'i spyad pa spyod pa na chos thams cad kyi ngo bo nyid kyi</text></item>
<item><p>128b1</p><section>dkon brtsegs</section><text>mtshan nyid ji lta bzhin du rtogs nas 'khor ba na yongs su mi skyo bar 'gyur/ yongs su mi skyo ba'i yid dang ldan nas kyang gzhan gyi kha na ma las pa'i ye shes kyis myur du bla na med pa yang dag par rdzogs pa'i</text></item>
<item><p>128b2</p><section>dkon brtsegs</section><text>byang chub mngon par rdzogs par 'tshang rgya'o/ /bcom ldan 'das kyis de skad ces bka' stsal nas/ byang chub sems dpa' sems dpa' chen po byams pa dang / dge slong de dag dang / byang chub sems dpa' de dag dang / lha</text></item>
<item><p>128b3</p><section>dkon brtsegs</section><text>dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa</text></item>
<item><p>128b4</p><section>dkon brtsegs</section><text>las byams pas zhus pa chos brgyad pa zhes bya ba'i le'u ste bzhi bcu rtsa gnyis pa rdzogs so// // rgya gar gyi mkhan po dzi na mi tra dang / dA na shI la dang / zhu chen gyi lo ts+tsha ba ban de ye shes sdes bsgyur cing</text></item>
<item><p>128b5</p><section>dkon brtsegs</section><text>zhus te skad gsar chad kyis kyang bcos nas gtan la phab pa/ 'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa gsum pa ste/</text></item>
<item><p>128b6</p><section>dkon brtsegs</section><text>'phags pa 'od srung gis zhus pa lung bstan pa/ bam po dang po/ rgya gar skad du/ Ar+ya kA sh+ya ba pa ri brta nA ma ma hA yA na sU tra/ bod skad du/ 'phags pa 'od srung gi le'u zhes bya ba theg pa</text></item>
<item><p>128b7</p><section>dkon brtsegs</section><text>chen po'-i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab kyi bya rgod phung po'i ri la/</text></item>
<item><p>128b8</p><section>dkon brtsegs</section><text>dge slong brgyad stong gi dge slong gi dge 'dun chen po dang / byang chub sems dpa' sangs rgyas kyi zhing sna tshogs nas/ 'dus pa khri drug stong thams cad kyang 'di lta ste/ bla na med pa yang dag par rdzogs pa'i</text></item>
<item><p>129a1</p><section>dkon brtsegs</section><text>byang chub tu skye ba gcig gis thogs pa sha stag dang thabs gcig tu bzhugs te/ de'i tshe na tshe dang ldan pa 'od srung chen po 'khor de nyid du 'dus par gyur nas 'dug go/ de nas bcom ldan 'das</text></item>
<item><p>129a2</p><section>dkon brtsegs</section><text>kyis tshe dang ldan pa 'od srung chen po la bka' stsal pa/ 'od srung chos bzhi po 'di dag ni byang chub sems dpa'i shes rab yongs su nyams par 'gyur ba ste/ bzhi gang zhe na/ 'di lta ste/ chos dang / chos</text></item>
<item><p>129a3</p><section>dkon brtsegs</section><text>smra ba la mi gus pa yin/ chos la ser sna byed cing chos la slob dpon gyi dpe mkhyud byed pa yin/ chos 'dod pa'i gang zag rnams la chos kyi bar chad byed cing 'dun pa zlog par byed rnam par 'khrug</text></item>
<item><p>129a4</p><section>dkon brtsegs</section><text>par byed de/ mi ston cing rab tu 'chab pa yin/ mngon pa'i nga rgyal gyis bdag la stod cing gzhan la smod pa yin te/ 'od srung chos bzhi po de dag ni byang chub sems dpa'i shes rab yongs su nyams</text></item>
<item><p>129a5</p><section>dkon brtsegs</section><text>par 'gyur ba'o/ /de la 'di skad ces bya ste/ /chos smra ba la gus pa med pa yin/ /chos la ser sna byed par gyur pa dang / /chos la slob dpon dpe mkhyud byed pa yin/ /chos 'dod rnams la bgegs</text></item>
<item><p>129a6</p><section>dkon brtsegs</section><text>ni byed gyur cing / /'dun pa zlog la de bzhin rnam 'khrug byed/ /rgyal bas bsngags pa'i chos ni yong mi ston/ /le lo can de bdag stod rtag tu brtson/ /gzhan la smod par byed la mngon par dga'/ /</text></item>
<item><p>129a7</p><section>dkon brtsegs</section><text>chos bzhi 'di dag rgyal ba'i sras rnams kyi/ /shes rab nyams par 'gyur par rgyal bas gsungs/ /chos bzhi 'di dag rab tu spang byas la/ /rgyal bas gsungs pa'i chos bzhi gzhan bsgom mo/ /</text></item>
<item><p>129a8</p><section>dkon brtsegs</section><text>'od srung chos bzhi po 'di dag ni byang chub sems dpa'i shes rab chen por 'gyur ba ste/ bzhi gang zhe na/ 'di lta ste/ chos dang chos smra ba la gus pa dang bcas pa yin/ zang zing med pa'i sems kyis rnyed pa</text></item>
<item><p>129b1</p><section>dkon brtsegs</section><text>dang bkur sti dang / tshigs su bcad pa la mi re bar ji ltar thos pa dang / ji ltar khong du chud pa'i chos rnams gzhan dag la rgya cher yang dag par rab tu ston par byed pa yin/ mang du thos pa las shes rab 'byung bar</text></item>
<item><p>129b2</p><section>dkon brtsegs</section><text>rig nas mgo 'am gos la me 'bar ba bzhin du thos pa yongs su tshol zhing ji ltar thos pa'i chos rnams 'dzin par byed pa yin/ nan tan snying por byed kyi smra ba dang brjod pa'i tshig lhur len pa ma yin pa ste/</text></item>
<item><p>129b3</p><section>dkon brtsegs</section><text>'od srung chos bzhi po 'di dag ni byang chub sems dpa'i shes rab chen por 'gyur ba'o/ /de la 'di skad ces bya ste/ /chos smra ba la gus dang bcas pa yin/ /zang zing med cing rnyed dang bkur sti la/ /re ba med cing tshigs</text></item>
<item><p>129b4</p><section>dkon brtsegs</section><text>bcad mi sems par/ /ji ltar thos pa'i chos rnams gzhan la ston/ /thos las shes rab 'byung bar des rig nas/ /mgo la 'bar bzhin rtag tu thos pa tshol/ /de ni ji ltar thos pa'i chos rnams 'dzin/ /</text></item>
<item><p>129b5</p><section>dkon brtsegs</section><text>chos bzung nas ni nan tan bya phyir gnas/ /mkhas de nan tan snying por byed pa yin/ /tshig lhur mi len smra ba lhur mi len/ /mkhas pas chos bzhi 'di dag bsten byas na/ /rgyal bas bsngags</text></item>
<item><p>129b6</p><section>dkon brtsegs</section><text>pa'i shes rab thob par 'gyur/ /'od srung byang chub sems dpa' chos bzhi dang ldan na byang chub kyi sems brjed par 'gyur te/ bzhi gang zhe na/ 'di lta ste/ slob dpon dang / bla ma dang</text></item>
<item><p>129b7</p><section>dkon brtsegs</section><text>sbyin gnas slu ba dang / gzhan 'gyod pa med pa dag la 'gyod pa nye bar sgrub pa dang / theg pa chen po la yang dag par zhugs pa'i sems can rnams la bsngags pa ma yin pa dang / mi snyan pa dang / brjod pa ma yin pa'i sgra</text></item>
<item><p>129b8</p><section>dkon brtsegs</section><text>tshigs su bcad pa 'byin pa dang / sgyu dang g.yos gzhan la nye bar spyod kyi lhag pa'i bsam pas ma yin pa ste/ 'od srung byang chub sems dpa' chos bzhi po de dag dang ldan na byang chub kyi sems brjed par 'gyur ro/ /de la 'di skad</text></item>
<item><p>130a1</p><section>dkon brtsegs</section><text>ces bya ste/ sbyin gnas bla mas bsgom bzhin mi byed dang / /gzhan dag la yang the tshom nyer sgrub dang / /sems can gang dag byang chub rab zhugs pa/ /de la bsngags min mi</text></item>
<item><p>130a2</p><section>dkon brtsegs</section><text>snyan smra ba dang / /sgyu dang g.yo dang rgyan la dor byed pas/ /gzhan la sten kyi bsam pas ma yin pa/ /chos bzhi 'di dag kun tu bsten byas nas/ /sangs rgyas byang chub sems mchog nyams par 'gyur/ /</text></item>
<item><p>130a3</p><section>dkon brtsegs</section><text>de lta bas na chos 'di sten byed na/ /byang chub mchog las de ni ring bar 'gyur/ /de las bzlog pa sten par byed na ni/ /byang chub mchog rab bsngags pa reg par 'gyur/ /'od srung byang chub</text></item>
<item><p>130a4</p><section>dkon brtsegs</section><text>sems dpa' chos bzhi dang ldan na skye ba thams cad du skyes ma thag tu byang chub kyi sems mngon du 'gyur te/ byang chub kyi snying po la 'dug gi bar du bar ma dor brjed par mi 'gyur ro/ /bzhi</text></item>
<item><p>130a5</p><section>dkon brtsegs</section><text>gang zhe na/ 'di lta ste/ srog gi phyir ram/ tha na bzhad gad kyi phyir yang brdzun gyi tshig mi smra ba dang / sgyu dang g.yo med par sems can thams cad kyi drung na lhag pa'i bsam pas gnas pa dang</text></item>
<item><p>130a6</p><section>dkon brtsegs</section><text>byang chub sems dpa' thams cad la ston par 'du shes skyed cing de dag gi yang dag pa'i bsngags pa phyogs bzhir rjod pa dang / nyi tshe ba'i theg pa mi 'dod pa'i phyir sems can gang rnams</text></item>
<item><p>130a7</p><section>dkon brtsegs</section><text>yongs su smin par byed pa de dag thams cad kyang bla na med pa yang dag par rdzogs pa'i byang chub yang dag par 'dzin du 'jug pa ste/ 'od srung chos bzhi po de dag dang ldan pa'i byang chub sems</text></item>
<item><p>130a8</p><section>dkon brtsegs</section><text>dpa' skye ba thams cad du skyes ma thag tu byang chub kyi sems mngon du 'gyur te byang chub kyi snying po la 'dug gi bar du ngar ba dor brjed par mi 'gyur ro/ /de la 'di skad ces bya ste/</text></item>
<item><p>130b1</p><section>dkon brtsegs</section><text>srog gi phyir yang brdzun tshig mi smra zhing / /rtag tu don dang ldan pa'i tshig rnams smra/ /sgyu dang g.yo ni rtag tu rnam spangs te/ /lhag pa'i bsam pas rtag tu sems can lta/ /sems</text></item>
<item><p>130b2</p><section>dkon brtsegs</section><text>can dge ba byang chub gang zhugs pa/ /byang chub sems dpa' de la ston par sems/ /ston pa'i 'du shes nye bar gzhag nas kyang / /de dag bsngags pa phyogs bzhir rjod</text></item>
<item><p>130b3</p><section>dkon brtsegs</section><text>par byed/ /sems can gang dag yongs su smin byed pa/ /bla med ye shes yang dag 'dzin du 'jug /chos de dag la rab tu gnas pa rnams/ /byang chub sems ni nams kyang</text></item>
<item><p>130b4</p><section>dkon brtsegs</section><text>brjed mi 'gyur/ /'od srung byang chub sems dpa' chos bzhi dang ldan pa'i dge ba'i chos skyes shing byung ba rnams yongs su zad par 'gyur te/ dge ba'i chos de dag gis rgyas par</text></item>
<item><p>130b5</p><section>dkon brtsegs</section><text>mi 'gyur ro/ /bzhi gang zhe na/ 'di lta ste/ mngon pa'i nga rgyal gyis 'jig rten rgyang pan pa'i gsang tshig tshol ba dang / rnyed pa dang bkur sti la lhag par zhen pas khyim la lta ba dang / byang chub</text></item>
<item><p>130b6</p><section>dkon brtsegs</section><text>sems dpa' la rnam par sdang zhing skur ba 'debs pa dang / ma thos pa dang ma zin pa'i mdo sde rnams spong ba ste/ 'od srung byang chub sems dpa' chos bzhi po de dag dang</text></item>
<item><p>130b7</p><section>dkon brtsegs</section><text>ldan pa'i dge ba'i chos skyes shing byung ba rnams yongs su zad par 'gyur te/ dge ba'i chos de dag gis rgyas par mi 'gyur ro/ /de la 'di skad ces bya ste/ nga rgyal gyis ni 'jig rten rgyang pan</text></item>
<item><p>130b8</p><section>dkon brtsegs</section><text>tshol/ /rnyed kyi phyir ni khyim la sbyor bar byed/ /byang chub sems dpa' sangs rgyas sras la sdang / /de dag bsngags min kun du smra bar byed/ /de ni ma thos pa dang ma zin mdo/ /bde bar</text></item>
<item><p>131a1</p><section>dkon brtsegs</section><text>gshegs pas gsungs pa spong bar byed/ /chos 'di dag dang ldan par gyur pa ni/ /dge ba'i chos kyis rgyas par mi 'gyur ro/ /de ltas byang chub sems dpa' mkhas pa yi/ /chos bzhi 'di dag rgyang bsring rnam</text></item>
<item><p>131a2</p><section>dkon brtsegs</section><text>par spang / /'di dag bsten na byang chub rab ring ste/ /gnam sa ring bas shin du ring bar 'gyur/ /'od srung byang chub sems dpa' chos bzhi dang ldan na khyad par du 'gro bas yongs su mi nyams pa'i chos can du 'gyur te/</text></item>
<item><p>131a3</p><section>dkon brtsegs</section><text>bzhi gang zhe na/ 'di lta ste/ 'di ltar pha rol du phyin pa drug dang ldan pa byang chub sems dpa'i sde snod tshol ba la brtsams nas legs par thos pa tshol gyi nyes pa mi tshol te/ sems can thams cad la nga rgyal</text></item>
<item><p>131a4</p><section>dkon brtsegs</section><text>med pa'i phyir sems khyi dang 'dra ba yin/ chos kyi rnyed pas chog par 'dzin te/ log pas 'tsho ba thams cad yongs su spangs shing 'phags pa'i rigs kyis chog par 'dzin pa yin/ gzhan dag gi ltung ba byung ba</text></item>
<item><p>131a5</p><section>dkon brtsegs</section><text>dang ma byung ba mi gling zhing gzhan dag gi 'khrul pa gzhan dang gzhan mi tshol ba yin/ sangs rgyas kyi chos zab mo gang dag de'i blos mi rtogs pa de la sangs rgyas kyi byang chub ni mtha' yas shing sems can mos</text></item>
<item><p>131a6</p><section>dkon brtsegs</section><text>pa tha dad pa rnams la de bzhin gshegs pa rnams kyi chos bstan pa 'jug ste/ de bzhin gshegs pa nyid kyis mkhyen kyi bdag gis ni mi shes te/ de bzhin gshegs pas mngon sum mo zhes byas nas mi</text></item>
<item><p>131a7</p><section>dkon brtsegs</section><text>spong ba ste/ 'od srung byang chub sems dpa' chos bzhi po de dag dang ldan na khyad par du 'gro bas yongs su mi nyams pa'i chos can du 'gyur ro/ /de la 'di skad ces bya ste/ de ni rtag tu pha rol phyin rnams dang / /thabs</text></item>
<item><p>131a8</p><section>dkon brtsegs</section><text>la mkhas dang byang chub sde snod brtson/ /nga rgyal med pas khyi 'dra'i sems kyis su/ /sems can kun la nga rgyal bcag pa yin/ /chos dang 'thun pa'i rnyed pas chog sems shing / /'tsho ba yongs dag 'phags pa'i rigs</text></item>
<item><p>131b1</p><section>dkon brtsegs</section><text>la gnas/ /gzhan gyi 'khrul pa tshol bar mi byed cing / /gzhan gyi ltung ba gleng bar mi byed do/ /gang la de yi blos ni mi rtogs pa/ /de la de bzhin gshegs pa mngon sum ste/ /bde gshegs bshad pa'i byang chub mtha' yas</text></item>
<item><p>131b2</p><section>dkon brtsegs</section><text>pas/ /rgyal bas mkhyen gyi bdag gis mi shes so/ /chos bzhi 'di dag rig par gyur pa ni/ /ye shes khyad par 'phags mchog nyams mi 'gyur/ /chos 'di dag la rab tu gnas pa ni/ /rgyal bas bsngags pa'i byang</text></item>
<item><p>131b3</p><section>dkon brtsegs</section><text>chub rnyed mi dka'/ /'od srung chos bzhi po 'di dag ni gya gyu can gyi sems bskyed pa ste/ de dag byang chub sems dpas yongs su spang par bya'o/ /bzhi gang zhe na/ 'di lta ste/ sangs rgyas kyi chos rnams la som nyi dang</text></item>
<item><p>131b4</p><section>dkon brtsegs</section><text>yid gnyis dang / the tshom za ba dang / sems can rnams la nga rgyal dang / rgyags pa dang / 'chab pa dang / khre ba dang / gnod par sems pa dang / gzhan gyi rnyed pa rnams la phrag dog dang ser sna byed pa dang / byang chub</text></item>
<item><p>131b5</p><section>dkon brtsegs</section><text>sems dpa' rnams la bsngags pa ma yin pa dang / mi snyan pa dang / brjod pa ma yin pa'i sgras tshigs su bcad pa 'byin pa ste/ 'od srung bzhi po de dag ni gya gyu can gyi sems bskyed pa ste/ de dag byang</text></item>
<item><p>131b6</p><section>dkon brtsegs</section><text>chub sems dpas yongs su spang bar bya'o/ /de la 'di skad ces bya ste/ chos rnams la ni som nyi yi gnyis byed/ /sems can rnams la nga rgyal rgyags khro sten/ /gzhan gyi rnyed la ser sna phrag dog byed/ /</text></item>
<item><p>131b7</p><section>dkon brtsegs</section><text>rgyal ba la ni nams kyang dad mi byed/ /mi mkhas rtag tu byang chub sems dpa' la/ /bsngags pa min dang brjod min mi snyan rjod/ /gyu gyu can gyi sems bzhi rnam par spang / /byang chub sems dpas rtag tu sems can bsten/ /</text></item>
<item><p>131b8</p><section>dkon brtsegs</section><text>'od srung bzhi po 'di dag ni byang chub sems dpa' drang po'i drang ba'i mtshan nyid yin te/ bzhi gang zhe na/ 'di lta ste/ ltung ba byung ba rnams mi 'chab cing rjod de rnam par 'byed pa dang / 'chags pas kun nas ldang ba</text></item>
<item><p>132a1</p><section>dkon brtsegs</section><text>med pa yin/ de'i bden pa'i tshig gang gis rgyal srid stor ba 'am/ nor yal ba 'am/ srog gi bar chad du 'gyur yang bden pa'i tshig mi mkhyud cing gzhan nas gzhan du sgyur ba'i tshig mi smra pa yin/</text></item>
<item><p>132a2</p><section>dkon brtsegs</section><text>gzhan gyis gnod par bya ba skur pa dang / mtshang 'dru ba dang / smod pa dang / bshung ba dang / sdigs pa dang / rdeg pa dang / gsod pa dang / 'ching bar byed pa'i nyes par thams cad la bdag gis nyes par sems shing</text></item>
<item><p>132a3</p><section>dkon brtsegs</section><text>las kyi rnam par smin pa la rton pas gzhan dag la mi 'khrug cing 'khon du 'dzin pa med pa yin/ de dad pa la rab tu gnas pa yin te/ bsam pa yongs su dag pa'i phyir thams cad dad par mi 'gyur ba'i sangs</text></item>
<item><p>132a4</p><section>dkon brtsegs</section><text>rgyas kyi chos la mngon par dad pa ste/ 'od srung bzhi po de dag ni byang chub sems dpa' drang po'i drang ba'i mtshan nyid yin no/ /de la 'di skad ces bya ste/ ltung ba byung ba 'chab par mi byed kyi/ rjod cing rnam par 'byed de</text></item>
<item><p>132a5</p><section>dkon brtsegs</section><text>nyes par 'dor/ nor dang rgyal srid phyir dang srog phyir yang 'du shes bsgyur te brdzun pa'i tshig mi smra/ skur dang smod dang bshung dang gsod pa dang / /'ching bar byed dang go rar bcug pa la/ /bdag gis nyes sems</text></item>
<item><p>132a6</p><section>dkon brtsegs</section><text>gzhan la 'khrug mi byed/ /las ni bdag gir bya bas 'khon mi 'dzin/ /de ni bde gshegs rnams kyi byang chub dang / /dad la gnas shing bsam pa dag ldan pa/ /'di dag drang ba'i mtshan du sangs rgyas gsungs/ /</text></item>
<item><p>132a7</p><section>dkon brtsegs</section><text>sems can mchog gis rtag tu bsten par bya/ /'od srung bzhi po 'di dag ni byang chub sems dpa' dmu rgod de/ bzhi gang zhe na/ 'di lta ste/ thos pa la gces pa 'dor ba'i chos su gnas shing chos kyi rjes su 'thun pa'i</text></item>
<item><p>132a8</p><section>dkon brtsegs</section><text>chos sgrub pa la nan tan du mi byed pa yin/ rjes su bstan pa la gces pa 'dor ba'i chos su gnas shing slob dpon dang mkhan po la sri zhu mi byed pa yin/ dam bcas pa las nyams kyang dad pas byin pa la kun</text></item>
<item><p>132b1</p><section>dkon brtsegs</section><text>du spyod de/ dad pas byin pa log par ltung bar byed pa yin/ byang chub sems dpa' dul ba cang shes rnams mthong na mi gus shing nga rgyal 'dzin pa yin te/ 'od srung bzhi po de dag ni byang chub sems dpa' dmu rgod do/ /</text></item>
<item><p>132b2</p><section>dkon brtsegs</section><text>de la 'di skad ces bya ste/ thos pas rgod par gnas par byed pa yin/ /rjes su bstan pa'i chos nyid rtogs mi 'gyur/ /de ni chos kun gces pa 'dor ba sten/ /'phags pa rnams la nam yang sri zhu byed/ /dam bcas</text></item>
<item><p>132b3</p><section>dkon brtsegs</section><text>nyams kyang dad pas byin pa yin/ /kha zas rnams la de ni rtag tu za/ /byang chub sems dpa' cang shes thob pa dag /mthong bar gyur na gus par mi byed cing / /dmu rgod de ni nga rgyal 'phel bar byed/ /byang chub sems</text></item>
<item><p>132b4</p><section>dkon brtsegs</section><text>dpa' nga rgyal bcag mi sten/ /'di dag dmu rgod bde bar gshegs pas gsungs/ /de dag rgyal sras rnams kyis yongs su spang / /'od srung bzhi po 'di dag ni byang chub sems dpa' cang shes pa ste/ bzhi gang</text></item>
<item><p>132b5</p><section>dkon brtsegs</section><text>zhe na/ 'di lta ste/ legs par thos pa nyan cing de la nan tan du byed de don la rton kyi tshig 'bru la mi rton pa yin/ gdams ngag dang rjes su bstan pa la 'thun par 'dzin cing bka' blo bde la legs par byed pa'i las</text></item>
<item><p>132b6</p><section>dkon brtsegs</section><text>byed cing bla ma la sri zhu bya ba tshar phyin pa yin/ tshul khrims dang ting nge 'dzin las ma nyams te cang shes pas zas za ba yin/ byang chub sems dpa' dul ba cang shes rnams mthong na gus pa dang bcas shing rjes</text></item>
<item><p>132b7</p><section>dkon brtsegs</section><text>dang bcas par de la gzhol/ de la 'bab/ de la bab cing de'i yon tan 'dod pa yin te/ 'od srung bzhi po de dag ni byang chub sems dpa' cang shes so/ /de la 'di skad ces bya ste/ gang mnyan de ni legs par thos</text></item>
<item><p>132b8</p><section>dkon brtsegs</section><text>par byed/ /chos don snying por byed cing nan tan gnas/ /rjes su bstan pa 'thun par 'dzin byed cing / /chos 'dod bka' blo bde bar bla ma sten/ /tshul khrims ting nge 'dzin la rtag gnas shing / /tshul khrims bsdams</text></item>
<item><p>133a1</p><section>dkon brtsegs</section><text>nas de ni bza' ba za/ /gus dang bcas shing rje sar bcas pa yin/ /de la gzhol zhing der 'bab yon tan 'dod/ /rgyal sras gang dag cang shes thob gyur pa/ /de dag la ni</text></item>
<item><p>133a2</p><section>dkon brtsegs</section><text>rtag tu dga' bas lta/ /bde bar gshegs pas bstan pa 'di bzhi ni/ /bde gshegs sras po cang shes thob pa yin/ /'od srung bzhi po 'di dag ni byang chub sems dpa'i 'khrul pa ste/ bzhi</text></item>
<item><p>133a3</p><section>dkon brtsegs</section><text>gang zhe na/ 'di lta ste/ sems can yongs su smin par ma byas pa rnams la yid rton pa byang chub sems dpa'i 'khrul ba dang / sems can snod du ma gyur pa rnams la sangs rgyas kyi chos rgya chen</text></item>
<item><p>133a4</p><section>dkon brtsegs</section><text>po ston pa byang chub sems dpa'i 'khrul pa dang / rgya chen po la mos pa'i sems can rnams la theg pa dman pa ston pa/ byang chub sems dpa'i 'khrul pa dang / sems can yang dag pa la rab tu</text></item>
<item><p>133a5</p><section>dkon brtsegs</section><text>gnas pa tshul khrims dang ldan pa dge ba'i chos can rnams la brnyas shing tshul khrims 'chal ba sdig pa'i chos can kun tu sdud pa byang chub sems dpa'i 'khrul pa ste/ 'od srung bzhi po 'di dag ni byang chub</text></item>
<item><p>133a6</p><section>dkon brtsegs</section><text>sems dpa'i 'khrul pa'o/ /de la 'di skad ces bya ste/ yongs smin ma byas rnams la yid mi brtan/ /snod min rnams la rgya chen chos mi bshad/ /rgya chen sems can rnams la theg pa dman/ /byang</text></item>
<item><p>133a7</p><section>dkon brtsegs</section><text>chub sems dpa' mchog gis bshad mi bya/ /yang dag gnas shing tshul khrims yon tan ldan/ /dge ba'i chos can rnams la brnyas mi bya/ /tshul khrims 'chal ba'i sems can yongs mi sdu/ /sdig</text></item>
<item><p>133a8</p><section>dkon brtsegs</section><text>pa'i chos rnams yongs su spang bar bya/ /'khrul ba'i chos bzhi de dag shes gyur nas/ /byang chub sems dpas rgyang bsring rnam par spang / /'di dag bsten na byang chub 'tshang mi rgya/ /de lta bas na mkhas</text></item>
<item><p>133b1</p><section>dkon brtsegs</section><text>pas chos 'di spang / /'od srung bzhi po de dag ni byang chub sems dpa'i lam ste/ bzhi gang zhe na/ 'di lta ste/ sems can thams cad la sems mnyam pa dang / sems can thams cad la mtshungs</text></item>
<item><p>133b2</p><section>dkon brtsegs</section><text>par chos ston pa dang / sems can thams cad sangs rgyas kyi ye shes yang dag par 'dzin du 'jug pa dang / sems can thams cad la yang dag par sbyor ba ste/ 'od srung bzhi po 'di dag ni byang chub</text></item>
<item><p>133b3</p><section>dkon brtsegs</section><text>sems dpa'i lam mo/ /de la 'di skad ces bya ste/ sems can rnams la rtag tu sems snyoms bya/ /sangs rgyas theg mchog yang dag 'dzin du 'jug /rgyal bas bsngags pa'i chos</text></item>
<item><p>133b4</p><section>dkon brtsegs</section><text>ni bstan par bya/ /sems can kun la dang ba'i sems su bya/ /yang dag sbyor zhing nan tan byed par gnas/ /sems can kun la mtshungs par spyad par bya/ /</text></item>
<item><p>133b5</p><section>dkon brtsegs</section><text>chos bzhi 'di dag rgyal bas rab bsngags te/ /rgyal sras rnams kyis de dag rtag tu bsten/ /'od srung bzhi po 'di dag ni byang chub sems dpa'i bshes gnyen ngan pa grogs po ngan</text></item>
<item><p>133b6</p><section>dkon brtsegs</section><text>pa ste/ de dag byang chub sems dpas yongs su spang bar bya'o/ /bzhi gang zhe na/ 'di lta ste/ nyan thos kyi theg pa pa dag la phan pa'i phyir zhugs pa</text></item>
<item><p>133b7</p><section>dkon brtsegs</section><text>dang / rang sangs rgyas kyi theg pa pa don nyung zhing bya ba nyung ba dang / 'jig rten rgyang pan pa gsang tshig sna tshogs kyi spobs pa can dang / gang la bsten pas 'jig</text></item>
<item><p>133b8</p><section>dkon brtsegs</section><text>rten gyi zang zing kun sdud par 'gyur gyi chos kun mi sdud pa ste/ 'od srung bzhi po de dag ni byang chub sems dpa'i bshes gnyen ngan pa grogs po ngan pa ste/</text></item>
<item><p>134a1</p><section>dkon brtsegs</section><text>de dag byang chub sems dpas yongs su spang bar bya'o/ /de la 'di skad ces bya ste/ nyan thos gang dag bdag phan brtson pa dang / /gang dag rab tu byung</text></item>
<item><p>134a2</p><section>dkon brtsegs</section><text>nas rnal 'byor spyod/ /rang sangs rgyas pa gang dag byed nyung zhing / /bdag gi don du 'du 'dzi rnam par spong / /byis pa gang dag 'jig rten rgyang pan klog /ji ltar bstan</text></item>
<item><p>134a3</p><section>dkon brtsegs</section><text>bzhin gang dag 'dir rtsod byed/ /gang la bsten na zang zing kun sdud kyi/ /chos ni nam yang sdud par mi byed pa/ /de bzhi byang chub sems dpas rab spangs nas/ /</text></item>
<item><p>134a4</p><section>dkon brtsegs</section><text>dge ba'i bshes gnyen bzhi la bsten par bya/ /'di dag bshes gnyen ngan dang grogs ngan du/ /rgyal bas gsungs te thag bsring yongs su spang / /'od</text></item>
<item><p>134a5</p><section>dkon brtsegs</section><text>srung bzhi po 'di dag ni byang chub sems dpa'i dge ba'i bshes gnyen te/ bzhi gang zhe na/ 'di lta ste/ byang chub kyi lam rton pa'i phyir slong ba byang chub sems</text></item>
<item><p>134a6</p><section>dkon brtsegs</section><text>dpa'i dge ba'i bshes gnyen dang / thos pa'i shes rab rton pa'i phyir chos smra ba byang chub sems dpa'i dge ba'i bshes gnyen dang / dge ba'i rtsa ba thams</text></item>
<item><p>134a7</p><section>dkon brtsegs</section><text>cad rton pa'i phyir rab tu 'byung ba yang dag par 'dzin du 'jug pa byang chub sems dpa'i dge ba'i bshes gnyen dang / sangs rgyas kyi chos thams cad rton pa'i</text></item>
<item><p>134a8</p><section>dkon brtsegs</section><text>phyir sangs rgyas bcom ldan 'das rnams byang chub sems dpa'i dge ba'i bshes gnyen te/ 'od srung bzhi po de dag ni byang chub sems dpa'i dge ba'i bshes gnyen no/ /</text></item>
<item><p>134b1</p><section>dkon brtsegs</section><text>de la 'di skad ces bya ste/ byang chub yongs su rton phyir len pa po/ /sbyin byed rnams kyi dge ba'i bshes gnyen yin/ /chos don smra ba thos dang shes rab byed/ /dge ba'i bshes gnyen yin</text></item>
<item><p>134b2</p><section>dkon brtsegs</section><text>par bde gshegs gsungs/ /gang dag rab 'byung yang dag 'dzin 'jug pa/ /de dag dge rtsa yin pas bshes gnyen gsungs/ /rdzogs sangs rgyas kyi lam ni rton pa'i phyir/ /</text></item>
<item><p>134b3</p><section>dkon brtsegs</section><text>sangs rgyas rnams ni bde gshegs sras kyi bshes/ /rgyal bas bsngags pa bzhi po 'di dag ni/ /bde gshegs sras kyi dge ba'i bshes gnyen te/ /'di dag bsten cing rtag tu bag</text></item>
<item><p>134b4</p><section>dkon brtsegs</section><text>yod na/ /bde gshegs bstan pa'i byang chub 'thob par 'gyur/ /'od srung bzhi po 'di dag ni byang chub sems dpa' ltar bcos pa ste/ bzhi gang zhe na/ 'di lta ste/ rnyed pa dang bkur sti</text></item>
<item><p>134b5</p><section>dkon brtsegs</section><text>don du gnyer gyi chos don du gnyer ba ma yin pa dang / rjod pa'i sgra tshigs su bcad pa don du gnyer gyi yon tan don du gnyer ba ma yin pa dang / bdag bde ba don du gnyer gyi sems can gyi sdug bsngal</text></item>
<item><p>134b6</p><section>dkon brtsegs</section><text>bsal pa don du gnyer ba ma yin pa dang / 'khor gyi tshogs don du gnyer gyi dben pa don du gnyer ba ma yin pa ste/ 'od srung bzhi po de dag ni byang chub sems dpa' ltar bcos pa'o/ /</text></item>
<item><p>134b7</p><section>dkon brtsegs</section><text>de la 'di skad ces bya ste/ rnyed pa don du gnyer gyi chos 'dod min/ /brjod pa don gnyer yon tan don gnyer min/ /bdag bde rtag tu don du gnyer byed cing / /sems can sdug</text></item>
<item><p>134b8</p><section>dkon brtsegs</section><text>bsngal bsal ba don mi gnyer/ /'khor tshogs don du gnyer gyi dben mi 'dod/ /bde la chags kyi yon tan ma chags pa/ /bzhi po de dag bcos</text></item>
<item><p>135a1</p><section>dkon brtsegs</section><text>par gsungs pa ste/ /de dag byang chub sems dpas yongs su spangs/ /'od srung bzhi po 'di dag ni byang chub sems dpa' rnams kyi byang chub sems dpa'i yang dag pa'i yon</text></item>
<item><p>135a2</p><section>dkon brtsegs</section><text>tan te/ bzhi gang zhe na/ 'di lta ste/ stong pa nyid la yang mos la las kyi rnam par smin pa la yid ches pa dang / de bdag med par bzod la sems can la snying rje che ba dang / de'i bsam</text></item>
<item><p>135a3</p><section>dkon brtsegs</section><text>pa mya ngan las 'das pa la yang gnas la sbyor ba 'khor ba na yang gnas pa dang / de sems can yongs su smin par bya ba'i phyir/ sbyin pa yang gtong la rnam par smin pa la yang</text></item>
<item><p>135a4</p><section>dkon brtsegs</section><text>mi re ba ste/ 'od srung bzhi po de dag ni byang chub sems dpa' rnams kyi byang chub sems dpa'i yang dag pa'i yon tan no/ /de la 'di skad ces bya ste/ chos rnams</text></item>
<item><p>135a5</p><section>dkon brtsegs</section><text>stong pa nyid du rtag mos kyang / /las kyi rnam par smin la 'ang yid ches so/ /bdag med bzod pas mnyam pa nyid gnas kyang / /sems can rnams</text></item>
<item><p>135a6</p><section>dkon brtsegs</section><text>la snying rje chen po skyed/ /de bsam rtag tu mya ngan 'das la gnas/ /de yi sbyor ba 'khor bar gnas pa yin/ /yongs smin bya phyir</text></item>
<item><p>135a7</p><section>dkon brtsegs</section><text>sbyin pa sbyin byed kyang / /las kyi rnam par smin la re ba med/ /'od srung bzhi po de dag ni byang chub sems dpa'i gter chen po rnyed pa ste/ bzhi</text></item>
<item><p>135a8</p><section>dkon brtsegs</section><text>po gang zhe na/ 'di lta ste/ sangs rgyas 'byung ba mnyes par byed pa dang / pha rol du phyin pa drug nyan pa dang / chos smra ba la khong khro ba med pa'i</text></item>
<item><p>135b1</p><section>dkon brtsegs</section><text>sems kyis lta ba dang / bag yod par dgon pa la gnas par mngon par dga' ba ste/ 'od srung bzhi po de dag ni byang chub sems dpa'i gter chen po rnyed</text></item>
<item><p>135b2</p><section>dkon brtsegs</section><text>pa'o/ /de la 'di skad ces bya ste/ tshe rab kun tu sangs rgyas mnyes par byed/ /pha rol phyin pa drug po rnams kyang nyan/ /chos smra ba la sems ni rab tu dang / /</text></item>
<item><p>135b3</p><section>dkon brtsegs</section><text>mthong na rtag tu gus pa skyed par byed/ /rtag tu bag yod gyur nas dgon par gnas/ /de ni de nyid la yang rtag tu dga'/ /bzhi po 'di dag rgyal ba'i</text></item>
<item><p>135b4</p><section>dkon brtsegs</section><text>sras rnams kyi/ /gter chen yin par bde bar gshegs pas gsungs/ /'od srung bzhi po 'di dag ni byang chub sems dpa' bdud kyi lam las yang</text></item>
<item><p>135b5</p><section>dkon brtsegs</section><text>dag par 'da' ba'i chos te/ bzhi gang zhe na/ 'di lta ste/ byang chub kyi sems mi gtong ba dang / sems can thams cad la khong khro ba'i sems</text></item>
<item><p>135b6</p><section>dkon brtsegs</section><text>med pa dang / lta bar gyur pa thams cad rtog pa dang / sems can thams cad la mi brnyas pa ste/ 'od srung bzhi po de dag ni byang chub sems dpa' bdud</text></item>
<item><p>135b7</p><section>dkon brtsegs</section><text>kyi lam las yang dag par 'da' pa'i chos so/ /de la 'di skad ces bya ste/ byang chub sems ni yongs su gtong mi byed/ /sems can rnams la khong khro</text></item>
<item><p>135b8</p><section>dkon brtsegs</section><text>rtag tu spong / /lta bar gyur pa thams cad 'dor bar byed/ /sems can tshogs la brnyas par yod mi byed/ /bde bar gshegs pas bzhi po 'di dag ni/ /bdud las 'da'</text></item>
<item><p>136a1</p><section>dkon brtsegs</section><text>bar 'gyur ba'i chos su gsungs/ /'di dag bsten na rgyal ba rnam 'dren pa/ /gser 'dra'i sku mnga' mtshungs pa med par 'gyur/ /'od srung chos bzhi po 'di dag ni byang chub sems dpa'i dge ba'i rtsa ba'i chos thams cad sdud par</text></item>
<item><p>136a2</p><section>dkon brtsegs</section><text>'gyur ba ste/ bzhi gang zhe na/ 'di lta ste/ tshul 'chos med par dgon pa na gnas pa dang / len du phan 'dogs par re ba med par 'gyur ba'i bsdu ba'i dngos po bzhi po dag dang / sems can thams cad la lus dang srog /gtong zhing dam</text></item>
<item><p>136a3</p><section>dkon brtsegs</section><text>pa'i chos yongs su tshol ba dang / thos pa dang don gyis ngoms mi myong zhing dge ba'i rtsa ba thams cad yang dag par sdud pa'i brtson 'grus te/ 'od srung chos bzhi po de dag ni byang chub sems dpa'i dge ba'i rtsa ba'i chos thams cad</text></item>
<item><p>136a4</p><section>dkon brtsegs</section><text>sdud par 'gyur ro/ /de la 'di skad ces bya ste/ dgon par gnas shing tshul 'chos rnam par spong / /rgyal gsungs bsdu ba sems can rnams la byed/ /dam chos yongs su btsal ba brtsam byas nas/ /lus dang srog kyang yongs</text></item>
<item><p>136a5</p><section>dkon brtsegs</section><text>su gtong bar byed/ /dge ba'i rtsa ba shin du mi nyung ba/ /yang dag bsgrub phyir rtag tu ngoms mi myong / /dge ba'i chos rnams yang dag bsdu ba'i phyir/ /chos bzhi 'di dag bde bar gshegs pas gsungs/ /'od srung bzhi po 'di dag</text></item>
<item><p>136a6</p><section>dkon brtsegs</section><text>ni byang chub sems dpa'i bsod nams kyi tshogs dpag tu med pa ste/ bzhi gang zhe na/ 'di lta ste/ zang zing med pa'i sems kyis chos sbyin pa dang / /tshul khrims 'chal ba rnams la cher snying rje ba dang / /sems can thams</text></item>
<item><p>136a7</p><section>dkon brtsegs</section><text>cad byang chub kyi sems ston pa dang / /nyam chung ba rnams la bzod pa sten pa ste/ 'od srung bzhi po de dag ni byang chub sems dpa'i bsod nams kyi tshogs dpag tu med pa'o/ /de la 'di skad ces bya ste/ dag cing zang zing med</text></item>
<item><p>136a8</p><section>dkon brtsegs</section><text>pa'i sems kyis su/ /chos kyi sbyin byed rgyal bas rab tu bsngags/ /tshul khrims mi ldan pa la snying rje che/ /gzhan dag byang chub phyir ni sems bskyed 'jug /nyam chung rnams la bzod pas dang du len/ /'di ni dge</text></item>
<item><p>136b1</p><section>dkon brtsegs</section><text>chos sdud par gsungs pa ste/ /'di dag bsten na rgyal bar 'gyur bas na/ /byang chub sems dpa' de dag rtag tu bsten/ /'od srung chos bzhi po 'di dag ni byang chub sems dpa'i ma rig pa'i bag chags kyi sa'i nyon mongs pa</text></item>
<item><p>136b2</p><section>dkon brtsegs</section><text>'joms par 'gyur ba ste/ bzhi gang zhe na/ 'di lta ste/ tshul khrims kyi sdom pa yang dag par 'dzin pa dang / dam pa'i chos yongs su 'dzin pa dang / sgron ma sbyin pa dang / tha na 'dris pa rnams la yang sbyin pa ste/ 'od</text></item>
<item><p>136b3</p><section>dkon brtsegs</section><text>srung chos bzhi po 'di dag ni byang chub sems dpa'i ma rig pa'i bag chags kyi sa'i nyon mongs pa 'jom par byed pa'o/ /de la 'di skad ces bya ste/ tshul khrims sdom pa yang dag 'dzin byed pa/ /dam chos 'dzin dang sgron</text></item>
<item><p>136b4</p><section>dkon brtsegs</section><text>ma sbyin pa dang / /de bzhin tha na 'dris la sbyin byed cing / /mkhas pa ma rig sa las rnam par 'byed/ /'od srung chos bzhi po 'di dag ni byang chub sems dpa'i sgrib pa med pa'i ye shes thob par 'gyur ba ste/ bzhi gang zhe na/</text></item>
<item><p>136b5</p><section>dkon brtsegs</section><text>'di lta ste/ dam pa'i chos sbyin pa dang / dam pa'i chos yongs su 'dzin pa dang phrag dog med pa dang / gzhan dag la mi brnyes pa ste/ 'od srung chos bzhi po de dag ni byang chub sems dpa' sgrib pa med pa'i ye shes thob par 'gyur</text></item>
<item><p>136b6</p><section>dkon brtsegs</section><text>ba'o/ /de la 'di skad ces bya ste/ gang dag byang chub la ni sgrib byed pa/ /sdig pa bzhi pa bcu po rnam spangs nas/ /mkhas pas de bzhin bcu gnyis gzhan bsten na/ /'chi med reg nas byang chub thob par 'gyur/ /</text></item>
<item><p>136b7</p><section>dkon brtsegs</section><text>sems can dam pa gang dag chos tshul 'di/ /'dzin tam klog gam rab tu sten byed pa/ /de dag bsod nams mtha' yas rgyal ba gsungs/ /de yi tshad ni rgyal ba rnams rjod do/ /gang gis zhing ni gang gA'i bye ma snyed/ /</text></item>
<item><p>136b8</p><section>dkon brtsegs</section><text>rin chen bkang ste rgyal la phul ba bas/ /gang gis 'di las tshig bzhi'i tshigs bcad klog /bsod nams 'di yi grangs su'ang 'di mi phod do/ /'od bsrung byang chub sems</text></item>
<item><p>137a1</p><section>dkon brtsegs</section><text>dpa'i ming tsam gyis byang chub sems dpa' zhes mi bya'i 'od srung byang chub sems dpa' chos spyod pa dang / snyoms par spyod pa dang / dge ba spyod pa dang / chos la gnas pa dang ldan pa la byang chub sems</text></item>
<item><p>137a2</p><section>dkon brtsegs</section><text>dpa' zhes bya'o/ /'od srung gzhan yang byang chub sems dpa' chos sum bcu rtsa gnyis dang ldan na byang chub sems dpa' zhes bya ste/ sum bcu rtsa gnyis gang zhe na/ 'di lta ste/ sems can thams cad la phan</text></item>
<item><p>137a3</p><section>dkon brtsegs</section><text>pa dang bde bar bya ba'i lhag pa'i bsam pa dang / thams cad mkhyen pa'i ye shes la 'dzud pa dang / bdag ci re zhes yongs su 'jal zhing gzhan gyi shes pa la mi smod pa dang / nga rgyal med pa dang / lhag pa'i</text></item>
<item><p>137a4</p><section>dkon brtsegs</section><text>bsam pa bstan pa dang / bcos ma ma yin pa'i byams pa dang / mdza' ba dang mi mdza' ba la sems snyoms pa dang / mya ngan las 'das pa'i mtha'i bar du gtan du mjal ba dang / tshig ran cing 'dzum pa'i bzhin gyis gsong</text></item>
<item><p>137a5</p><section>dkon brtsegs</section><text>por smra ba dang / khur blangs pa rnams la sgyid lug pa med pa dang / sems can thams can la snying rje chen po yongs su ma bcad pa dang / yid yongs su mi skyo ba dang / dam pa'i chos yongs su tshol ba'i phyir thos pa dang /</text></item>
<item><p>137a6</p><section>dkon brtsegs</section><text>don gyis mi ngom mi myong ba dang / bdag gi 'khrul pa rnams la skyon du lta zhing gzhan gyi 'khrul pa rnams la mi gshe bar bsgo ba dang / spyod lam thams cad du byang chub kyi sems yongs su sbyong ba dang / rnam par smin pa la</text></item>
<item><p>137a7</p><section>dkon brtsegs</section><text>mi re ba'i gtong ba dang / srid pa'i 'gro bar skye ba thams cad la mi gnas pa'i tshul khrims dang / sems can thams cad la zhe 'gras pa med pa'i bzod pa dang / dge ba'i rtsa ba thams cad yang dag par sgrub pa'i brtson</text></item>
<item><p>137a8</p><section>dkon brtsegs</section><text>'grus dang / gzugs med pa'i khams rnam par gsal ba'i bsam gtan dang / thams mkhas pas bsdu ba'i dngos po bzhi dang rab tu ldan pa'i thabs kyis zin pa'i shes rab dang / tshul khrims dang ldan pa dang tshul</text></item>
<item><p>137b1</p><section>dkon brtsegs</section><text>khrims 'chal ba rnams la gnyis su med pa'i byams pa dang / gus par byas te chos nyan pa dang / gus par byas te dgon pa la gnas par mngon par dga' ba dang / 'jig rten gyi sna tshogs rnams la mi dga' zhing</text></item>
<item><p>137b2</p><section>dkon brtsegs</section><text>'jig rten las 'das pa'i chos rnams la mngon par dga' ba dang / theg pa dman pa la mi 'dod cing theg pa chen po la phan yon du lta ba dang / sdig pa'i grogs po yongs su spong zhing dge ba'i bshes gnyen la sten pa dang /</text></item>
<item><p>137b3</p><section>dkon brtsegs</section><text>tshangs pa'i gnas pa bzhi sgrub pa dang / mngon par shes pa lngas rnam par rtsen pa dang / ye shes la rton pa dang / sgrub pa dang log par sgrub pa la gnas pa'i sems can rnams mi gtong ba dang / gcig tu chad par smra ba dang /</text></item>
<item><p>137b4</p><section>dkon brtsegs</section><text>bden pa gces su byed pa dang / byang chub kyi sems sngon du 'gro ba ste/ 'od srung byang chub sems dpa' chos sum bcu rtsa gnyis po de dag dang ldan na byang chub sems dpa' zhes bya'o/ /de la 'di skad ces bya ste/ sems</text></item>
<item><p>137b5</p><section>dkon brtsegs</section><text>can kun la phan dang bde bya ba'i/ /lhag pa'i bsam la mos par byed pa yin/ /kun mkhyen ye shes la ni sems grol zhing / /ri 'am mi ri snyam du bdag la dpog /smod pa med cing lhag pa'i nga rgyal med/ /</text></item>
<item><p>137b6</p><section>dkon brtsegs</section><text>bsam pa brtan zhing bcos pa med par byams/ /mdza' dang mi mdza' rnams la sems kyang snyoms/ /mya ngan 'das pa'i mtha' la thug par du/ /sems can rnams la gtan du rab du mdza'/ /'dzum pa'i bzhin gyis</text></item>
<item><p>137b7</p><section>dkon brtsegs</section><text>'jam por smra bar byed/ /khur blangs pa la sgyid lug zhum pa med/ /sems can dag la snying rje yongs ma bcad/ /dam chos yongs su tshol la skyo ba med/ /thos pas mi ngom bdag gi 'khrul skyon lta/ /gzhan la</text></item>
<item><p>137b8</p><section>dkon brtsegs</section><text>gshe bas gdung bar byed pa med/ /spyod lam rnams su sems ni rab tu sbyong / /gtong ba rnam par smin la re ba med/ /tshul khrims srid pa'i 'gro bar gnas ma yin/ /sems can rnams la bzod cing khong khro med/ /</text></item>
<item><p>138a1</p><section>dkon brtsegs</section><text>dge ba yang dag sgrub pa'i brtson 'grus dang / /gzugs med khams spangs pa yi bsam gtan dang / /thabs kyis yang dag zin pa'i shes rab dang / /bsdu ba rnam bzhis yang dag zin thabs dang / /khrims ldan</text></item>
<item><p>138a2</p><section>dkon brtsegs</section><text>khrims med gnyis med byams pa dang / /gus par byas te dus su chos nyan dang / /gus par byas te dgon zhi gnas pa dang / /'jig rten sna tshogs dga' bar mi byed dang / /theg pa dman la dga' bar mi byed cing / /theg pa che</text></item>
<item><p>138a3</p><section>dkon brtsegs</section><text>la 'dod pa skyed pa dang / /sdig pa'i grogs po rnam par spong byed cing / /dge ba'i bshes gnyen rtag tu sten pa dang / /tshangs pa'i gnas pa bzhi la sgom pa dang / /mngon shes rnam lngas rtag tu rtsen pa dang / /ye shes</text></item>
<item><p>138a4</p><section>dkon brtsegs</section><text>rjes su rtag tu 'brang ba dang / /sgrub dang ldan pa gtong bar mi byed dang / /sgrub dang mi ldan gzhan yang mi gtong dang / /gcig tu chad par rtag tu smra ba dang / /bden la rtag tu gus dang bcas pa dang / /byang chub sems</text></item>
<item><p>138a5</p><section>dkon brtsegs</section><text>ni sngon du btang nas su/ /rgyal ba'i bsngags pa'i chos ni sgom par byed/ /bde gshegs gsungs pa'i sum bcu rtsa gnyis chos/ /'di dag bde gshegs sras kyis bsten par bya/ /byang chub sems dpa' gang yin</text></item>
<item><p>138a6</p><section>dkon brtsegs</section><text>de dag ni/ /chos 'di bden zhes bde bar gshegs pas gsungs/ /'od srung dpe nye bar 'god pa bstan pa gang dag gis byang chub sems dpa'i yon tan rab tu shes par byed pa'i dpe nye bar dgod pa khyod la bstan par bya'o/ /</text></item>
<item><p>138a7</p><section>dkon brtsegs</section><text>'od srung 'di lta ste/ dper na sa chen po 'di ni sems can thams cad kyi 'tsho ba ste/ 'gyur ba med cing lan du phan 'dogs pa la re ba med do/ /'od srung de bzhin du byang chub sems dpa' sems dang po bskyed pa yang byang chub</text></item>
<item><p>138a8</p><section>dkon brtsegs</section><text>kyi snying po la thug gi bar du sems can thams cad kyi 'tsho ba yin te/ 'gyur ba med cing lan du phan 'dogs par re ba med do/ /de la 'di skad ces bya ste/ dper na sa 'di skye bo kun gyi 'tsho/ /lan la mi re 'gyur ba</text></item>
<item><p>138b1</p><section>dkon brtsegs</section><text>med pa bzhin/ /byang chub sems dpa' thog mar sems gnas pa/ /rgyal mchog bla na med pa'i ye shes su/ /ma gyur bar du skye bo kun gyi 'tsho/ /lan la re ba med cing 'gyur ba med/ /bu dang dgra la yid kyis mtshungs par sems/ /</text></item>
<item><p>138b2</p><section>dkon brtsegs</section><text>byang chub mchog rab rtag par yongs su tshol/ /'od srung 'di lta ste dper na chu'i khams ni rtsa dang / shing gel ba dang / sman dang / nags tshal thams cad skyed par byed do/ /'od srung de bzhin du byang chub sems dpa' bsam pa</text></item>
<item><p>138b3</p><section>dkon brtsegs</section><text>dag pa sems can thams cad la byams pas khyab par byas te gnas pa yang sems can thams cad la dkar po'i chos thams cad skyed do/ /de la 'di skad ces bya ste/ dper na chu ni rtswa dang gel pa dang / /nags tshal</text></item>
<item><p>138b4</p><section>dkon brtsegs</section><text>sman dang 'bru'i rnam pa skyed/ /de bzhin byang chub sems dpa' bsam dag pa/ /sems can mtha' yas byams pas khyab par byed/ /sna tshogs chos la khyab byas rim gyis su/ /dkar po'i chos kyis rnam par rgyas 'gyur zhing / /</text></item>
<item><p>138b5</p><section>dkon brtsegs</section><text>dpung bcas sde dang bcas pa'i bdud bcom nas/ /rim gyis rgyal ba'i byang chub thob par 'gyur/ /'od srung 'di lta ste/ dper na me'i khams ni lo tog thams cad yongs su smin par byed do/ /'od srung de bzhin du byang chub</text></item>
<item><p>138b6</p><section>dkon brtsegs</section><text>sems dpa'i shes rab kyang sems can thams cad kyi dkar po'i chos thams cad yongs su smin par byed do/ /de la 'di skad ces bya ste/ dper na me ni rtswa dang sman rnams dang / /lo tog thams cad yongs su smin par byed/ /</text></item>
<item><p>138b7</p><section>dkon brtsegs</section><text>de bzhin bde gshegs sras kyi shes rab kyang / /skye bo rnams kyi dge ba'i chos smin byed/ /'od srung 'di lta ste/ dper na rlung gi khams ni sangs rgyas kyi zhing thams cad rnam par sgrub bo/ /'od srung de bzhin du</text></item>
<item><p>138b8</p><section>dkon brtsegs</section><text>byang chub sems dpa'i thabs mkhas pa yang sems can thams cad la sangs rgyas kyi chos thams cad rnam par sgrub bo/ /de la 'di skad ces bya ste/ dper na rlung ni sangs rgyas dgongs pa bzhin/ /</text></item>
<item><p>139a1</p><section>dkon brtsegs</section><text>rnam pa sna tshogs zhing rnams rnam par sgrub/ /de bzhin rgyal sras rnams kyi thabs mkhas kyang / /bde gshegs gsungs pa'i chos mchog rnam par sgrub/ /'od srung 'di lta ste dper na bdud sdig can gyi dpung</text></item>
<item><p>139a2</p><section>dkon brtsegs</section><text>gi tshogs yan lag bzhi pa ni 'dod pa na spyod pa'i lha thams cad kyis zil gyis gnon pa 'am/ yongs su zad par bya bar mi nus so/ /'od srung de bzhin du byang chub sems dpa' bsam pa dag pa yang bdud thams cad kyis zil</text></item>
<item><p>139a3</p><section>dkon brtsegs</section><text>gyis gnon pa 'am/ yongs su zad par bya bar mi nus so/ /'od srung 'di lta ste/ dper na zla ba yar gyi ngo la zla ba'i dkyil 'khor skye zhing gang bar 'gyur ro/ /'od srung de bzhin du byang chub sems dpa' bsam pa dag pa yang</text></item>
<item><p>139a4</p><section>dkon brtsegs</section><text>dkar po'i chos thams cad kyis rdzogs shing rgyas par 'gyur ro/ /de la 'di skad ces bya ste/ dper na zla ba'i dkyil 'khor yar ngo la/ /skye zhing yongs su gang 'gyur 'bri mi 'gyur/ /de bzhin bsam dag byang chub sems dpa'</text></item>
<item><p>139a5</p><section>dkon brtsegs</section><text>yang / /dkar po'i chos kyis rtag tu rgyas par 'gyur/ 'od srung 'di lta ste/ dper na nyi ma'i dkyil 'khor las lan cig byung ba'i 'od zer rnams kyis sems can thams cad la snang bar byed do/ /'od srung de bzhin du</text></item>
<item><p>139a6</p><section>dkon brtsegs</section><text>byang chub sems dpa' rnams kyis lan cig byung ba'i shes rab kyi 'od zer rnams kyis kyang sems can thams cad la shes pa'i snang ba byed do/ /de la 'di skad ces bya ste/ dper na nyi las lan cig byung ba yi/ /</text></item>
<item><p>139a7</p><section>dkon brtsegs</section><text>'od zer rnams kyis sems can snang bar byed/ /de bzhin rgyal sras ye shes 'od zer gyis/ /sems can rnams la shes rab snang bar byed/ /'od srung 'di lta ste/ dper na ri dgas kyi rgyal po seng ge ni ga las gar 'gro</text></item>
<item><p>139a8</p><section>dkon brtsegs</section><text>ba thams cad du mi 'jigs mi skrag pa nyid du 'gro'o/ /'od srung de bzhin du byang chub sems dpa' thos pa dang / tshul khrims dang / bslab pa dang / sbyangs pa'i yon tan dang / yo byad bsnyungs pa dang / ting nge 'dzin</text></item>
<item><p>139b1</p><section>dkon brtsegs</section><text>dang / ye shes la gnas pa yang ga las gar 'gro ba thams cad du mi 'jigs mi skrag pa nyid du 'gro'o/ /de la 'di skad ces bya ste/ ri dgas rgyal po seng ge ral pa can/ /'jigs pa med par gang tu 'dod par 'gro/ /</text></item>
<item><p>139b2</p><section>dkon brtsegs</section><text>de bzhin byang chub sems dpa' tshul khrims dang / /thos dang ye shes gnas pa dga' mgur 'gro/ /'od srung 'di lta ste dper na bal glang glang po che shin du dul ba ni khal thams cad khyer bas yongs su skyo ba med do/ /</text></item>
<item><p>139b3</p><section>dkon brtsegs</section><text>'od srung de bzhin du byang chub sems dpa' sems shin du dul ba yang sems can thams cad kyi don gyi phyir phung po lnga'i khur khyer bas yongs su skyo ba med do/ /de la 'di skad ces bya ste/ dper na rab dul stobs ldan glang</text></item>
<item><p>139b4</p><section>dkon brtsegs</section><text>po che/ /khal rnams khyer yang yongs su skyo ba med/ /de bzhin byang chub sems dpa' chos rab dul/ /sems can khur gyis skyo bar 'gyur ba med/ /'od srung 'di lta ste/ dper na pad ma ni chu las skyes kyang chus mi gos so/ /</text></item>
<item><p>139b5</p><section>dkon brtsegs</section><text>'od srung de bzhin du byang chub sems dpa' 'jig rten du skyes kyang 'jig rten gyi chos rnams kyis mi gos so/ /de la 'di skad ces bya ste/ dpen na pad ma chu las skyes gyur kyang / /chu 'am rdzab kyis de la gos pa med/ /</text></item>
<item><p>139b6</p><section>dkon brtsegs</section><text>de bzhin byang chub sems dpa' 'jig rten skyes/ /'jig rten chos kyi nam yang gos pa med/ /'od srung 'di lta ste dper na shing ljon pa yal ga bcad pa ni rtsa ba ma snad na slar yang sa las skye'o/ /'od srung de</text></item>
<item><p>139b7</p><section>dkon brtsegs</section><text>bzhin du byang chub sems dpa' thabs la mkhas pa nyon mongs pa'i yal ga gcad pa yang snying rje chen po dge ba'i rtsa ba la kun du sbyor ba ma nyams na slar yang khams gsum du skye'o/ /de la 'di skad ces</text></item>
<item><p>139b8</p><section>dkon brtsegs</section><text>bya ste/ dper na shing ljon yal ga bcad pa ni/ /rtsa ba brtan pa ma snad slar yang skye/ /de bzhin rtsa ba kun sbyor ma spangs na/ /thabs kyis bsal kyang slar yang skye bar 'gyur/ /'od srung 'di lta ste/ dper na</text></item>
<item><p>140a1</p><section>dkon brtsegs</section><text>phyogs dang phyogs mtshams tha dad pa nas klung chen po'i chu'i phung po rgya mtsho chen por bab pa ni 'di lta ste/ lan tshwa'i ror ro gcig par 'gyur ro/ /'od srung de bzhin du byang chub sems dpa'i dge ba'i rtsa ba sgo tha dad pa</text></item>
<item><p>140a2</p><section>dkon brtsegs</section><text>nas bsags pa byang chub tu yongs su bsngos pa thams cad kyang 'di lta ste/ thams cad mkhyen pa nyid kyi ror ro gcig par 'gyur ro/ /de la 'di skad ces bya ste/ dper na tha dad phyogs kyi chu klung rnams/ /rgya mtsho</text></item>
<item><p>140a3</p><section>dkon brtsegs</section><text>cher bab ro gcig 'gyur ba bzhin/ /tha dad sgo nas dge ba bsags byas pa/ /byang chub bsngos pa rnams kyang ro gcig 'gyur/ /'od srung 'di lta ste dper na rgyal chen bzhi'i ris dang / sum bcu rtsa gsum pa'i</text></item>
<item><p>140a4</p><section>dkon brtsegs</section><text>lha rnams ni ri rab la gnas so/ /'od srung de bzhin du byang chub sems dpa' thams cad mkhyen pa nyid kyang byang chub kyi sems kyi dge ba'i rtsa ba la gnas so/ /de la 'di skad ces bya ste/ dper na rgyal chen bzhi'i ris rnams</text></item>
<item><p>140a5</p><section>dkon brtsegs</section><text>dang / /sum bcu rtsa gsum lha tshogs ri rab gnas/ /de bzhin byang chub sems dpa' dger gnas te/ /thams can mkhyen nyid thob nas chos kyang ston/ /'od srung 'di lta ste/ dper na blon pos yongs su zin pa'i rgyal</text></item>
<item><p>140a6</p><section>dkon brtsegs</section><text>po rnams ni rgyal po'i bya ba thams cad byed do/ /'od srung de bzhin du byang chub sems dpa' thabs mkhas pa'i yongs su zin pa'i shes rab kyang sangs rgyas kyi mdzad pa thams cad byed do/ /de la 'di skad ces bya ste/</text></item>
<item><p>140a7</p><section>dkon brtsegs</section><text>dper na blon por ldan pa'i rgyal po rnams/ /bya ba thams cad rtag tu byed pa ltar/ /thabs ldan byang chub sems dpa'i shes rab kyang / /sangs rgyas don rnams rtag tu byed pa yin/ /'od srung 'di lta ste dper na sprin</text></item>
<item><p>140a8</p><section>dkon brtsegs</section><text>med cing nam thang pa'i nam mkha' la ni char 'bab pa'i rgyu med do/ /'od srung de bzhin du byang chub sems dpa' thos pa nyung ba la yang dam pa'i chos kyi char 'bab pa'i rgyu med do/ /de la 'di skad ces bya ste/ dper na</text></item>
<item><p>140b1</p><section>dkon brtsegs</section><text>sprin med nam thang nam mkha' la/ /char 'bab rgyu ni nam kyang mi dmigs so/ /de bzhin byang chub sems dpa' thos nyung la/ /chos ston nam yang dmigs par mi 'gyur ro/ /'od srung 'di lta ste dper na sprin chen po</text></item>
<item><p>140b2</p><section>dkon brtsegs</section><text>las byung ba'i char gyi rgyun ni lo tog thams cad la mngon par 'bab bo/ /'od srung de bzhin du byang chub sems dpa'i snying rje chen po dang mang du thos pa'i chos kyi sprin las byung ba'i dam pa'i chos kyi char yang sems can</text></item>
<item><p>140b3</p><section>dkon brtsegs</section><text>thams cad la mngon par 'bab bo/ /de la 'di skad ces bya ste/ dper na sprin chen glog dang bcas pa las/ /char pa bab pa lo tog ngoms par byed/ /de bzhin byang chub sems dpa' dam chos kyi/ /sprin byung</text></item>
<item><p>140b4</p><section>dkon brtsegs</section><text>chos rgyun sems can tshim par byed/ /'od srung 'di lta ste dper na 'khor los sgyur ba'i rgyal po gang du byung ba der rin po che sna bdun yang 'byung ngo / /'od srung de bzhin du byang chub sems dpa' gang du byung ba der byang chub</text></item>
<item><p>140b5</p><section>dkon brtsegs</section><text>kyi phyogs kyi chos sum bcu rtsa bdun po dag kyang 'byung ngo / /de la 'di skad ces bya ste/ 'khor los sgyur ba'i rgyal po gar byung ba/ /der ni de yi rin chen sna bdun 'byung / /byang chub sems dpa' gang du byung gyur pa/ /</text></item>
<item><p>140b6</p><section>dkon brtsegs</section><text>der de'i byang chub yan lag bdun po 'byung / /'od srung 'di lta ste dper na gang na nor bu rin po che bai dUr+ya 'byung ba'i sgo yod pa de na kAr Sha pa na brgya stong mang po 'byung ba'i sgo yod do/ /'od srung de bzhin du gang na byang chub sems</text></item>
<item><p>140b7</p><section>dkon brtsegs</section><text>dpa' 'byung ba'i sgo yod pa de na nyan thos dang / rang sangs rgyas 'bum phrag mang po 'byung ba'i sgo yod do/ /de la 'di skad ces bya ste/ dper na gang du nor bu rin chen 'byung / /der ni kAr Sha pA Na mang 'byung ltar/ /gang du</text></item>
<item><p>140b8</p><section>dkon brtsegs</section><text>rdzogs pa'i byang chub sems 'byung ba/ /der ni nyan thos mang po 'byung bar 'gyur/ /'od srung 'di lta ste/ dper na sum bcu rtsa gsum pa'i lha 'dres pa'i tshal du zhugs pa rnams kyi longs spyod dang yongs su sbyang ba rnams</text></item>
<item><p>141a1</p><section>dkon brtsegs</section><text>ni mtshungs par gnas so/ /'od srung de bzhin du byang chub sems dpa' bsam pa dag pa'i sbyor ba yang sems can thams cad kyi bya ba thams cad la mtshungs par 'gyur ro/ /de la 'di skad ces bya ste/ dper</text></item>
<item><p>141a2</p><section>dkon brtsegs</section><text>na 'dres pa'i tshal gnas lha rnams kyi/ /longs spyod rnams ni mtshungs par gnas pa yin/ /de bzhin bsam dag byang chub sems dpa' yang / /sems can rnams la rtag tu logs par sbyor/ /'od srung 'di lta ste/</text></item>
<item><p>141a3</p><section>dkon brtsegs</section><text>dper na sngags dang sman gyis yongs su zin pa'i dug gis ni 'chi bar byed mi nus so/ /'od srung de bzhin du ye shes dang thabs mkhas pas yongs su zin pa'i byang chub sems dpa'i nyon mongs pa'i dug gis kyang log par ltung bar byed mi nus</text></item>
<item><p>141a4</p><section>dkon brtsegs</section><text>so/ /de la 'di skad ces bya ste/ dper na sngags kyis yongs su zin pa'i dug /skye bo rnams la nyes pa byed mi nus/ /de bzhin byang chub sems dpa'i ye shes can/ nyon mongs rnams kyis log ltung byed mi nus/</text></item>
<item><p>141a5</p><section>dkon brtsegs</section><text>'od srung 'di lta ste dper na grong khyer chen po rnams kyi lung gang yin pa de ni bu ram shing gi zhing dag dang / rgun gyi zhing dag la phan par gyur pa yin no/ /'od srung de bzhin du byang chub sems dpa'i nyon mongs pa'i lud gang</text></item>
<item><p>141a6</p><section>dkon brtsegs</section><text>yin pa de yang thams cad mkhyen pa nyid la phan par gyur pa yin no/ /de la 'di skad ces bya ste/ dper na grong khyer rnams kyi mi gtsang lud/ /de ni bu ram shing gi zhing la phan/ /de bzhin byang chub sems dpa'i nyon mongs</text></item>
<item><p>141a7</p><section>dkon brtsegs</section><text>lud/ /de ni rgyal ba'i chos la phan par byed/ /'od srung 'di lta ste/ dper na 'phong rtsal ma bslabs pa las mtshon thabs slob pa de bzhin du byang chub sems dpa' thos pa nyung ba las dam pa'i chos rab tu rnam par 'byed pa dang /</text></item>
<item><p>141a8</p><section>dkon brtsegs</section><text>dpyod pa dang / don 'dzin pa'i shes par blta'o/ /'od srung 'di lta ste/ dper na so ma btang ba'i snod rnams la ni rdza mkhan gyis me chen po btang dgos so/ /'od srung de bzhin du shes rab ma smin pa'i sems can</text></item>
<item><p>141b1</p><section>dkon brtsegs</section><text>rnams la yang byang chub sems dpa' sangs rgyas kyi chos kyi me chen po gtang dgos par blta'o/ /'od srung de lta bas na byang chub sems dpa' dkon mchog brtsegs pa chen po'i chos kyi rnam grangs 'di la slob par 'dod pas</text></item>
<item><p>141b2</p><section>dkon brtsegs</section><text>tshul bzhin du chos la rab tu sbyar bar bya'o/ /'od srung de la byang chub sems dpa'i tshul bzhin du chos la rab tu sbyor ba gang zhe na/ 'di lta ste dbu ma'i lam chos rnams la yang dag par so sor rtog pa'o/ /'od srung dbu ma'i</text></item>
<item><p>141b3</p><section>dkon brtsegs</section><text>lam chos rnams la yang dag par so sor rtog pa gang zhe na/ 'od srung gang la bdag med par so sor rtog pa dang / sems can med pa dang / srog med pa dang / gso ba med pa dang / skyes bu med pa dang / gang zag med pa dang / shed</text></item>
<item><p>141b4</p><section>dkon brtsegs</section><text>las skyes med pa dang / shed bu med par so sor rtog pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung gzhan yang dbu ma'i lam chos rnams la yang dag par so sor</text></item>
<item><p>141b5</p><section>dkon brtsegs</section><text>rtog pa ni gang gzugs la rtag par yang so sor mi rtog /mi rtag par yang so sor mi rtog pa dang / 'od srung de bzhin du tshor ba dang / 'du shes dang / 'du byed dang / rnam par shes pa la gang rtag par so sor mi</text></item>
<item><p>141b6</p><section>dkon brtsegs</section><text>rtog /mi rtag par yang so sor mi rtog pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung gzhan yang dbu ma'i lam chos rnams la yang dag par so sor</text></item>
<item><p>141b7</p><section>dkon brtsegs</section><text>rtog pa ni gang sa'i khams la rtag par yang so sor mi rtog /mi rtag par yang so sor mi rtog pa dang / de bzhin du chu'i khams dang / me'i khams dang / rlung gi khams dang / nam mkha'i khams dang / rnam par shes</text></item>
<item><p>141b8</p><section>dkon brtsegs</section><text>pa'i khams la rtag par yang so sor mi rtog /mi rtag par yang so sor mi rtog pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung gzhan yang dbu ma'i lam chos</text></item>
<item><p>142a1</p><section>dkon brtsegs</section><text>rnams la yang dag par so sor rtogs pa ni gang mig gi skye mched la rtag par yang so sor mi rtog /mi rtag par yang so sor mi rtog pa dang / de bzhin du rna ba dang / sna dang / lce dang / lus dang / yid kyi</text></item>
<item><p>142a2</p><section>dkon brtsegs</section><text>skye mched rnams la rtag par yang so sor mi rtog /mi rtag par yang so sor mi rtog pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung rtag ces bya ba 'di</text></item>
<item><p>142a3</p><section>dkon brtsegs</section><text>ni mtha' gcig go/ mi rtag ces bya ba 'di ni mtha' gnyis so/ /mtha' de gnyis kyi dbus gang yin pa de ni dpyad du med pa/ bstan du med pa dang / rten ma yin pa/ snang ba med pa/ rnam par rig pa med pa</text></item>
<item><p>142a4</p><section>dkon brtsegs</section><text>gnas med pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung bdag ces bya ba de ni mtha' gcig go/ bdag med ces bya ba de ni mtha' gnyis so/ /mtha'</text></item>
<item><p>142a5</p><section>dkon brtsegs</section><text>gnyis kyi dbus gang yin pa de ni dpyad du med pa/ bstan du med pa/ rten ma yin pa/ snang ba med pa/ rnam par rig pa med pa/ gnas med pa ste/ 'od srung 'di ni dbu ma'i lam chos rnams la yang dag par so</text></item>
<item><p>142a6</p><section>dkon brtsegs</section><text>sor rtog pa zhes bya'o/ /'od srung sems yang dag pa zhes bya ba 'di ni mtha' gcig go/ sems yang dag pa ma yin pa zhes bya ba de ni mtha' gnyis so/ /'od srung gang na sems med pa dang / sems pa med pa dang</text></item>
<item><p>142a7</p><section>dkon brtsegs</section><text>yid med pa dang / rnam par shes pa med pa 'di ni 'od srung dbu ma'i lam chos rnams la yang dag par so sor rtog pa zhes bya'o/ /dge ba dang / mi dge ba rnams dang / 'jig rten pa dang / 'jig rten las 'das</text></item>
<item><p>142a8</p><section>dkon brtsegs</section><text>pa rnams dang / kha na ma tho ba dang bcas pa dang / kha na ma tho ba med pa rnams dang / zag pa dang bcas pa dang / zag pa med pa rnams dang / 'dus byas dang / 'dus ma byas kyi chos thams cad kyang de bzhin no/ /'od</text></item>
<item><p>142b1</p><section>dkon brtsegs</section><text>srung kun nas nyon mongs pa zhes bya ba de ni mtha' gcig go/ rnam par byang ba zhes bya ba de ni mtha' gnyis so/ /mtha' de gnyis khas mi len cing mi rjod mi smra ba gang yin pa de ni 'od srung dbu ma'i lam chos rnams la yang</text></item>
<item><p>142b2</p><section>dkon brtsegs</section><text>dag par so sor rtog pa zhes bya'o/ /'od srung yod ces bya ba de ni mtha' gcig go/ med ces bya ba de ni mtha' gnyis so/ /de gnyis kyi dbus gang yin pa de ni dpyad du med pa/ bstan du med pa/ rten ma yin pa/ snang ba med pa/ rnam par</text></item>
<item><p>142b3</p><section>dkon brtsegs</section><text>rig pa med pa/ gnas med pa ste/ 'od srung 'di ni dbu ma'i lam chos rnams la yang dag par so sor rtog pa zhes bya'o/ /'od srung 'khor ba zhes bya ba de ni mtha' gcig go/ mya ngan las 'das pa zhes bya ba de ni mtha' gnyis so/ /</text></item>
<item><p>142b4</p><section>dkon brtsegs</section><text>de gnyis kyi dbus gang yin pa de ni dpyad du med pa/ bstan du med pa/ rten ma yin pa/ snang ba med pa/ rnam par rig pa med pa/ gnas med pa ste/ 'od srung 'di ni dbu ma'i lam chos rnams la yang dag par so sor rtog</text></item>
<item><p>142b5</p><section>dkon brtsegs</section><text>pa zhes bya'o/ /'od srung gang yang nges khyed rnams la ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skyed mched</text></item>
<item><p>142b6</p><section>dkon brtsegs</section><text>drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen</text></item>
<item><p>142b7</p><section>dkon brtsegs</section><text>gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar sdug bsngal gyi phung po chen po 'ba' shig po 'di 'byung bar 'gyur</text></item>
<item><p>142b8</p><section>dkon brtsegs</section><text>ro/ /ma rig pa 'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug</text></item>
<item><p>143a1</p><section>dkon brtsegs</section><text>'gag /skye mched 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /</text></item>
<item><p>143a2</p><section>dkon brtsegs</section><text>srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag ste/ de ltar sdug bsngal gyi phung</text></item>
<item><p>143a3</p><section>dkon brtsegs</section><text>po chen po 'ba' shig po 'di 'gag par 'gyur ro/ /zhes bstan pa de la 'od srung rig pa dang ma rig pa de dag gnyis ma yin zhing rnam pa gnyis su dbyer med de/ 'od srung 'di la shes pa gang yin pa de ni dbu ma'i lam</text></item>
<item><p>143a4</p><section>dkon brtsegs</section><text>chos rnams la yang dag par so sor rtog pa zhes bya'o/ /de bzhin du 'du byed rnams dang / 'dus ma byas dang / rnam par shes pa dang / rnam par shes pa 'gag pa dang / ming dang gzugs dang /</text></item>
<item><p>143a5</p><section>dkon brtsegs</section><text>ming dang gzugs 'gag pa dang / skye mched drug dang / skye mched drug 'gag pa dang / reg pa dang / reg pa 'gag pa dang / tshor ba dang / tshor ba 'gag pa dang / sred pa dang / sred pa 'gag pa dang / len pa dang /</text></item>
<item><p>143a6</p><section>dkon brtsegs</section><text>len pa 'gag pa dang / srid pa dang / srid pa 'gag pa dang / skye ba dang / skye ba 'gag pa dang / rga shi dang / rga shi 'gag pa de dag gnyis ma yin zhing rnam pa gnyis su dbyer med de/ 'od srung 'di la shes pa gang yin pa</text></item>
<item><p>143a7</p><section>dkon brtsegs</section><text>de ni dbu ma'i lam chos rnams la yang dag par so sor rtog pa zhes bya'o/ /'od srung gzhan yang dbu ma'i lam chos rnams la yang dag par so sor rtog pa ni gang stong pa nyid kyis chos rnams stong par mi byed de</text></item>
<item><p>143a8</p><section>dkon brtsegs</section><text>chos rnams nyid stong pa dang / gang mtshan ma med pas chos rnams mtshan ma med par mi byed de chos rnams nyid mtshan ma med pa dang / gang smon pa med pas chos rnams smon pa med par mi byed de chos rnams nyid</text></item>
<item><p>143b1</p><section>dkon brtsegs</section><text>smon pa med pa dang / gang mngon par 'du byed pa med pas chos rnams mngon par 'du byed pa med par mi byed de chos rnams nyid mngon par 'du mi byed pa dang / gang ma skyes pas chos rnams ma skyes par mi byed de chos rnams</text></item>
<item><p>143b2</p><section>dkon brtsegs</section><text>nyid ma skyes pa dang / gang ma byung bas chos rnams ma byung bar mi byed de chos rnams nyid ma byung ba dang / gang ngo bo nyid med pas chos rnams ngo bo nyid med par mi byed de chos rnams nyid ngo bo nyid med par gang dag de ltar so sor rtog</text></item>
<item><p>143b3</p><section>dkon brtsegs</section><text>pa de ni 'od srung dbu ma'i lam chos rnams la yang dag par so sor rtog pa zhes bya'o/ /yang 'od srung gang zag rnam par gzhig pa'i phyir stong pa nyid ma yin gyi stong pa nyid stong pa'o/ /'od srung sngon gyi mtha' stong pa/</text></item>
<item><p>143b4</p><section>dkon brtsegs</section><text>phyi ma'i mtha' stong pa/ da ltar byung ba stong pa ste/ stong pa nyid la rton par bya'i gang zag la ma yin no/ /'od srung gang zag stong pa nyid du dmigs pas stong pa nyid la rton pa de dag ni ngas gsung rab 'di las nyams</text></item>
<item><p>143b5</p><section>dkon brtsegs</section><text>rab tu nyams shes bshad do/ /'od srung gang zag tu lta ba ri rab tsam la gnas pa sla'i/ mngon pa'i nga rgyal can stong pa nyid du lta ba ni de lta ma yin no/ /de ci'i phyir zhe na/ 'od srung lta bar gyur pa</text></item>
<item><p>143b6</p><section>dkon brtsegs</section><text>thams cad las 'byung ba ni stong pa nyid yin na/ 'od srung gang stong pa nyid kho nar lta ba de ni gsor mi rung ngo zhes ngas bshad do/ /'od srung 'di lta ste/ dper na mi nad pa zhig yod na sman</text></item>
<item><p>143b7</p><section>dkon brtsegs</section><text>pas de la sman btang nas sman des de'i nad thams cad bskyod de sman lto na 'dug pa de nyid mi 'byung na/ 'od srung 'di ji snyam du sems/ mi de nad de las thar bar 'gyur ram/ gsol ba/</text></item>
<item><p>143b8</p><section>dkon brtsegs</section><text>bcom ldan 'das de ni mi 'gyur lags te/ gang sman des nad thams cad bskyod nas sman ltor mchis pa nyid ma byung na mi de'i bro nad shin tu tshabs che bar 'gyur lags so/ /bcom ldan 'das kyis bka' stsal pa 'od</text></item>
<item><p>144a1</p><section>dkon brtsegs</section><text>srung de bzhin du lta bar gyur pa thams cad las 'byung ba ni stong pa nyid yin na 'od srung gang stong pa nyid kho nar lta ba de ni gsor mi rung ngo zhes ngas bshad do/ /de la 'di skad ces bya ste/ /dper na sman pas nad ni</text></item>
<item><p>144a2</p><section>dkon brtsegs</section><text>bsal ba'i phyir/ /mi zhig la ni bkru sman btang ba las/ /nad rnams bskyod nas 'khrus par ma gyur na/ /de yi gzhi las nad ni sos mi 'gyur/ /de bzhin lta ba thibs por gnas pa las/ /'byung ba'i mchog ni stong pa nyid yin na/ /</text></item>
<item><p>144a3</p><section>dkon brtsegs</section><text>gang zhig stong pa kho nar lta gyur pa/ /de ni gsor mi rung zhes rgyal bas gsungs/ /'od srung 'di lta ste dper na mi la la zhig nam mkhas 'jigs skrags nas brang rdung zhing ngu ste/ nam mkha' 'di sol/ nam mkha'</text></item>
<item><p>144a4</p><section>dkon brtsegs</section><text>'di sol zhes de skad ces zer na 'od srung 'di ji snyam du sems/ nam mkha' de bsal bar nus sam/ gsol pa/ bcom ldan 'das de ni rngo mi thog lags so/ /bcom ldan 'das kyis bka' stsal pa/</text></item>
<item><p>144a5</p><section>dkon brtsegs</section><text>'od srung de bzhin du dge sbyong dang bram ze gang dag stong pa nyid kyis skrag /rab tu skrag na de dag ni sems 'khrugs pa chen por 'gyur ro/ /zhes ngas bshad do/ /de ci'i phyir zhe na/ 'od srung de dag ni stong pa</text></item>
<item><p>144a6</p><section>dkon brtsegs</section><text>nyid la spyod la de nyid kyis skrag pa'i phyir ro/ /de la 'di skad ces bya ste/ dper na nam mkhas 'jigs pas nyen pa'i mi/ /blun po nam mkha' 'di ni sol zhes zer/ /nam mkha' bsal bar nus pa</text></item>
<item><p>144a7</p><section>dkon brtsegs</section><text>ma yin yang / /rmongs pas byis pa dag ni de skad smra/ /de bzhin dge sbyong bram ze gang dag cig /stong pa nyid kyis skrag cing sems 'khrugs pa/ /byis pa de dag stong pa nyid spyod pa/ /stong pa nyid ni</text></item>
<item><p>144a8</p><section>dkon brtsegs</section><text>gang du 'ang gzhig mi nus/ /'od srung 'di lta ste dper na ri mo mkhan zhig gis bdag nyid kyi gnod sbyin gyi gzugs 'jigs 'jigs lta zhig bris nas de 'jigs skrag ste khas bub du 'gyel nas rgyal bar gyur pa</text></item>
<item><p>144b1</p><section>dkon brtsegs</section><text>de bzhin du/ 'od srung byis pa so so'i skye bo rnams kyang bdag nyid kyis byas pa'i gzugs dang / sgra dang / dri dang / ro dang / reg bya rnams kyis 'khor ba na 'khor yang chos de dag yang dag pa ji lta ba bzhin du rab tu mi shes so/ /de la 'di</text></item>
<item><p>144b2</p><section>dkon brtsegs</section><text>skad ces bya ste/ /dper na ri mo mkhan zhig gis/ /gnod sbyin 'jigs pa'i gzugs byas nas/ /de yis 'jigs te khas bub tu/ /'gyel nas brgyal bar 'gyur ba ltar/ /byis pa so so'i skye bo kun/ /bdag nyid kyis ni byas pa</text></item>
<item><p>144b3</p><section>dkon brtsegs</section><text>yi/ /gzugs sgra la sogs rmongs gyur pas/ /'gro ba drug tu 'khyam par 'gyur/ /'od srung 'di lta ste/ /dper na mi sgyu ma mkhan zhig gis sgyu ma sprul pa sprul nas sprul pa des sgyu ma mkhan de nyid zos pa de bzhin du 'od srung dge</text></item>
<item><p>144b4</p><section>dkon brtsegs</section><text>slong rnal 'byor spyod pa yang gang dang gang yid la byed pa de thams cad de la gsog tu snang ngo / /gsob dang / stong pa dang / snying po med pa nyid du snang ngo / /de la 'di skad ces bya ste/ dper na sgyu ma mkhan gyis mngon sprul pa/ /</text></item>
<item><p>144b5</p><section>dkon brtsegs</section><text>sgyu ma byas pa de yis de zos ltar/ /rnal 'byor pas ni yid la gang byed pa/ /de ni de la gsog dang gsob tu snang / 'od srung 'di lta ste/ dper na shing gnyis rlung gis drud pa/ de las me byung ste/ byung nas shing de gnyis sreg pa</text></item>
<item><p>144b6</p><section>dkon brtsegs</section><text>de bzhin du 'od srung yang dag par so sor rtog pa yod na 'phags pa shes rab kyi dbang po skye ste/ de skyes pas yang dag par so sor rtog pa de nyid sreg par byed do/ /de la 'di skad ces bya ste/ /dper na shing gnyis rlung gis drud pa las</text></item>
<item><p>144b7</p><section>dkon brtsegs</section><text>me byung nas ni de nyid sreg par byed/ /de bzhin shes rab dbang po skyes nas kyang / /so sor rtog pa de nyid sreg par byed/ /'od srung 'di lta ste dper na/ mar me bus na mun pa mun gnag med par 'gyur yang mun pa mun gnag de gang nas</text></item>
<item><p>144b8</p><section>dkon brtsegs</section><text>kyang 'ong ba 'am 'gro ba med de shar phyogs dang / lho dang / nub dang / byang phyogs su yang 'gro ba 'am 'ong ba med do/ /yang 'od srung mar me de 'di snyam du bdag gis mun pa mun gnag bsal lo snyam du mi sems mod kyi 'on kyang mar me la brten nas mun pa mun</text></item>
<item><p>145a1</p><section>dkon brtsegs</section><text>gnag med par 'gyur ro/ /'od srung de la mar me gang yin pa dang / mun pa mun gnag gang yin pa de gnyis ga stong pa ste/ gzung du med cing byed pa med do/ /'od srung de bzhin du ye shes skyes na mi shes pa med par</text></item>
<item><p>145a2</p><section>dkon brtsegs</section><text>'gyur yang mi shes pa de gang nas kyang 'ong ba 'am 'gro ba med de/ shar phyogs dang / lho dang / nub dang / byang phyogs su yang 'gro ba 'am 'ong ba med do/ /yang 'od srung ye shes 'di snyam du bdag gis mi shes pa bsal lo snyam du mi</text></item>
<item><p>145a3</p><section>dkon brtsegs</section><text>sems mod kyi 'on kyang ye shes la brten nas mi shes pa med par 'gyur ro/ /'od srung de la ye shes gang yin pa dang / mi shes pa gang yin pa de gnyis ga stong pa ste gzung du med cing byed pa med do/ /de la 'di skad</text></item>
<item><p>145a4</p><section>dkon brtsegs</section><text>ces bya ste/ dper na sgron mas mun pa mun gnag kun/ /med par gyur kyang 'ong ba 'am 'gro ba med/ /de bzhin shes byung mi shes med 'gyur yang / /de ni gang nas 'ong ba 'am 'gro ba med/ /sgron mas</text></item>
<item><p>145a5</p><section>dkon brtsegs</section><text>mun pa bsal snyam mi sems kyang / /snang ba byung nas mun pa med par 'gyur/ /stong pa gzung med nam mkha'i me tog 'dra/ /de bzhin ye shes mi shes gnyis ga stong / /'od srung 'di lta ste/</text></item>
<item><p>145a6</p><section>dkon brtsegs</section><text>dper na khyim dang / khang pa dang / khang phran lo 'bum 'das par sus kyang lan 'ga' yang mar me ma bus pa der mi la la zhig gis mar me bus na 'od srung 'di ji snyam du sems/ mun pa mun gnag de</text></item>
<item><p>145a7</p><section>dkon brtsegs</section><text>'di snyam du bdag ni lo 'bum du bsags pa yin te/ bdag 'di nas mi 'gro'o snyam du sems sam/ gsol pa bcom ldan 'das de ni mi sems lags te/ mar me bus na mun pa mun gnag la mi 'chi ba'i</text></item>
<item><p>145a8</p><section>dkon brtsegs</section><text>mthu ma mchis kyi gdon mi 'tshal bar ma mchis par 'gyur lags so/ /bcom ldan 'das kyis bka' stsal pa/ 'od srung de bzhin du las dang nyon mongs pa bskal pa 'bum du bsags pa yang tshul bzhin du yid</text></item>
<item><p>145b1</p><section>dkon brtsegs</section><text>la byed pa'i so sor rtog pa gcig gis med par 'gyur ro/ /'od srung mar me zhes bya ba de ni 'phags pa'i shes rab kyi dbang po'i tshig bla dgas so/ /'od srung mun pa mun gnag ces bya ba de ni 'phags pa ma yin pa'i las</text></item>
<item><p>145b2</p><section>dkon brtsegs</section><text>dang nyon mongs pa'i tshig bla dgas so/ /de la 'di skad ces bya ste/ /dper na khyim du mi 'ga' la la yis/ /ring zhing lon nas mar me bus byas na/ /de la mun pa bdag gnas ring lon gyis/ /'di nas mi 'gro snyam du sems</text></item>
<item><p>145b3</p><section>dkon brtsegs</section><text>pa med/ /mar me phyung na mun pa mun gnag la/ /med par mi 'gyur ba yi nus med de/ /mar me brten nas mun pa med par 'gyur/ /gnyis ga stong pa rlom sems ci yang med/ /de bzhin zag med 'phags pa'i ye shes</text></item>
<item><p>145b4</p><section>dkon brtsegs</section><text>brten/ /mi shes nyon mongs bsags pa med par 'gyur/ /ye shes dang ni nyon mongs rtag par yang / /de dag lan 'ga' tsam yang 'grogs pa med/ /ye shes mi shes med bya mi sems kyang / /ye shes brten nas</text></item>
<item><p>145b5</p><section>dkon brtsegs</section><text>mi shes med par 'gyur/ /gnyis ga gzung med nam mkha'i me tog bzhin/ /de bzhin ye shes mi shes gnyis ga stong / /'od srung 'di lta ste/ dper na nam mkha' la ni sa bon rnams mi skye'o/ /'od srung de bzhin du gang</text></item>
<item><p>145b6</p><section>dkon brtsegs</section><text>'dus ma byas las byang chub sems dpa'i sangs rgyas kyi chos rnams skye ba ni ma byung mi 'byung ngo / /de la 'di skad ces bya ste/ dper na mkha' las sa bon skye ba ni/ /'das dang ma 'ongs pa dang da ltar med/ /de bzhin 'dus ma</text></item>
<item><p>145b7</p><section>dkon brtsegs</section><text>byas las sangs rgyas chos/ /skye ba gang du 'ang ma byung 'byung mi 'gyur/ /'od srung 'di lta ste dper na lud kyis gang ba'i sa la ni sa bon thams cad skye'o/ /'od srung de bzhin du nyon mongs pa'i lud kyis gang ba'i 'jig rten gnas pa las</text></item>
<item><p>145b8</p><section>dkon brtsegs</section><text>byang chub sems pa'i sangs rgyas kyi chos rnams skye'o de la 'di skad ces bya ste/ dper na lud bcas rlan dang bcas pa la/ /sa bon skye yi dgon dung rnams la min/ /de bzhin nyon mongs log ldan skye bo la/ /rgyal sras rnams kyi rgyal ba'i</text></item>
<item><p>146a1</p><section>dkon brtsegs</section><text>chos rnams skye/ /'od srung 'di lta ste/ dper na 'brog dgon pa dgon dung rnams na ni pad ma mi skye'o/ /'od srung de bzhin du gang 'dus ma byas la byang chub sems dpa'i sangs rgyas kyi chos rnams skye ba ni ma byung mi 'byung ngo / /</text></item>
<item><p>146a2</p><section>dkon brtsegs</section><text>de la 'di skad ces bya ste/ dper na pad ma chu rdzing rnams na skye/ /dgon dung dag na nams kyang skye mi 'gyur/ /de bzhin 'dus ma byas la sangs rgyas chos/ /skye ba gang du'ang ma byung 'byung mi 'gyur/ /'od srung 'di lta ste/ dper na lud yod</text></item>
<item><p>146a3</p><section>dkon brtsegs</section><text>yod pa'i 'dam rdzab nas pad ma skye'o/ /'od srung de bzhin du nyon mongs pa'i lud yod pa'i 'dam rdzab log pa nyid du nges pa'i sems can rnams la byang chub sems dpa'i sangs rgyas kyi chos rnams skye'o/ /de la 'di skad ces bya ste dper na</text></item>
<item><p>146a4</p><section>dkon brtsegs</section><text>lud bcas 'dam rdzab chu las ni/ /pad ma skye yi thang las nam yang min/ /de bzhin nyon mongs log ldan skye bo la/ /rgyal sras rnams kyi rgyal ba'i chos rnams skye/ /'od srung 'di lta ste/ dper na rgya mtsho chen po bzhi mar sar gyis</text></item>
<item><p>146a5</p><section>dkon brtsegs</section><text>yongs su gang bar gyur pa de bzhin du byang chub sems dpa'i dge ba'i rtsa ba mngon par 'dus byas pa blta bar bya'o/ /de la 'di skad ces bya ste/ dper na rgya mtsho bzhi po mar sar gyis/ /yongs gang gtsang zhing kun nas yid du 'ong / /de bzhin</text></item>
<item><p>146a6</p><section>dkon brtsegs</section><text>byang chub sems dpa' bde gshegs sras/ /dge ba'i klung gis rtag tu gang bar blta/ /'od srung 'di lta ste/ dper na mi la la zhig gis skra tshal pa brgyar gshags pa'i rtse mos rgya mtsho chen po bzhi las chu thigs pa</text></item>
<item><p>146a7</p><section>dkon brtsegs</section><text>gcig blangs pa de bzhin du 'od srung nyan thos kyi dge ba'i rtsa ba mngon par 'dus byas pa blta bar bya'o/ /de la 'di skad ces bya ste/ dper na chu yi phung po de las ni/ /skra tshal brgya'i rtse mos thigs blangs pa/ /de bzhin</text></item>
<item><p>146a8</p><section>dkon brtsegs</section><text>nyan thos rnams kyis dge byas pa'i/ /dge ba dag dang ldan par blta bar bya/ /'od srung 'di lta ste/ dper na yungs 'bru srin bus zos pa'i nang gi nam mkha' bzhin du nyan thos kyi 'dus ma byas shes pa blta bar bya'o/ /</text></item>
<item><p>146b1</p><section>dkon brtsegs</section><text>de la 'di skad ces bya ste/ dper na yungs 'bru srin bus zos pa yi/ /nang gi nam mkha' de ni chung ba yin/ /nyan thos 'dus ma byas pa shes pa yang / /de bzhin chung zhing shin du chung bar blta/ 'od srung 'di lta ste dper na phyogs bcu'i</text></item>
<item><p>146b2</p><section>dkon brtsegs</section><text>nam mkha'i khams bzhin du byang chub sems dpa'i 'dus ma byas shes pa blta bar bya'o/ /de la 'di skad ces bya ste/ dper na phyogs bcu'i 'jig rten thams cad na/ /nam mkha'i khams ni sgrib pa med par 'dug /byang chub</text></item>
<item><p>146b3</p><section>dkon brtsegs</section><text>sems dpa'i 'dus ma byas shes pa/ /'gro ba kun gyi mchog kyang de ltar blta'o/ /'od srung 'di lta ste dper na rgyal po rgyal rigs spyi bo nas dbang bskur ba'i btsun mo dam pa skyes pa/ dbul po dang nyal nas phyis</text></item>
<item><p>146b4</p><section>dkon brtsegs</section><text>de la bu byung bar gyur na/ 'od srung 'di ji snyam du sems/ de rgyal po'i bu zhes bya 'am/ gsol pa bcom ldan 'das de ni mi 'gyur lags so/ /bcom ldan 'das kyis bka' stsal pa/ 'od srung de bzhin</text></item>
<item><p>146b5</p><section>dkon brtsegs</section><text>du nga'i nyan thos rnams chos kyi dbyings las skyes mod kyi de bzhin gshegs pa'i sras dbang bskur ba'i 'os shes mi bya'o/ /de la 'di skad ces bya ste/ dper na rgyal po'i btsun mo yid 'ong ba/ /skyes pa dbul</text></item>
<item><p>146b6</p><section>dkon brtsegs</section><text>po dang ni nyal gyur te/ /de phyir de la bu byung gang yin pa/ /de ni rgyal po'i bu min dbang bskur min/ /de bzhin nyan thos 'dod chags bral gyur pa/ /de dag nga bu dbang bskur 'os ma yin/ /de ltar de dag bdag la phan phyir brtson/ /</text></item>
<item><p>146b7</p><section>dkon brtsegs</section><text>bdag gzhan gnyis ga'i don byed sangs rgyas sras/ 'od srung 'di lta ste dper na rgyal po rgyal rigs spyi bo nas dbang bskur ba bran mo ngan pa dang nyal ba de las de'i bu byung na/ 'od srung de bran mo ngan pa las byung du zin kyang de la</text></item>
<item><p>146b8</p><section>dkon brtsegs</section><text>rgyal po'i sras shes bya'o/ /'od srung de bzhin du byang chub sems dpa' sems dang po bskyed pa 'khor ba na 'khor zhing sems can rnams 'dul ba'i mthu ma thob tu zin kyang de ni de bzhin gshegs pa'i sras shes bya'o/ /de la 'di skad ces bya ste dper na 'khor los</text></item>
<item><p>147a1</p><section>dkon brtsegs</section><text>sgyur ba bran mo dang / /nyal bar gyur pa de las bu byung ba/ /bran mo las ni byung bar gyur kyang de/ /rgyal po'i sras shes 'jig rten zer ba ltar/ /byang chub sems dpa' dang po sems bskyed pa/ /srid pa gsum na 'khor</text></item>
<item><p>147a2</p><section>dkon brtsegs</section><text>zhing mthu chung ste/ /sbyin dang thabs kyis sems can mi 'dul yang / /sems can dag pa rgyal ba'i sras shes bya// // bam po gnyis pa/ 'od srung 'di lta ste dper na 'khor los sgyur ba'i rgyal po la bu gzhon nu</text></item>
<item><p>147a3</p><section>dkon brtsegs</section><text>stobs che zhing mgyogs pa'i shugs dang ldan pa mthu rnyed pa stong yod par gyur la/ de dag gang yang 'khor los sgyur ba'i mtshan dang mi ldan na de la 'khor los sgyur ba'i rgyal po'i sras su 'du shes mi skyed pa de bzhin</text></item>
<item><p>147a4</p><section>dkon brtsegs</section><text>du/ 'od srung de bzhin gshegs pa'i zhabs 'bring ba nyan thos bye ba brgya stong de dag gang yang byang chub sems dpar ma gyur na de dag la de bzhin gshegs pa'i sras su 'du shes mi skyed do/ /de la 'di skad ces bya ste/ dper</text></item>
<item><p>147a5</p><section>dkon brtsegs</section><text>na mi dbang rgyal po'i sras stong po/ /'ga' yang bu yi mtshan dang mi ldan/ /de phyir de dag gces byed mi nus pas/ /de la mi mchog bu yi 'du shes med/ /de bzhin sangs rgyas zhabs 'bring byed pa mang / /'ga' yang byang chub</text></item>
<item><p>147a6</p><section>dkon brtsegs</section><text>sems dpa' ma yin na/ /de na byang chub sems dpa' 'ga' med phyir/ /de la bde gshegs sras su dgongs mi mdzad/ /'od srung 'di lta ste/ dper na 'khor los sgyur ba'i rgyal po'i btsun mo dam pa'i mngal du gzhon nu</text></item>
<item><p>147a7</p><section>dkon brtsegs</section><text>'khor los sgyur ba'i mtshan dang ldan pa chags nas zhag bdun lon te 'byung ba chen po mer mer por 'dug kyang shin du stobs dang ldan pas de la lha rnams re ba skyed kyi/ gzhon nu stobs che la mgyogs pa'i shugs dang</text></item>
<item><p>147a8</p><section>dkon brtsegs</section><text>ldan zhing mthu rnyed pa de dag la ni ma yin no/ /de ci'i phyir zhe na/ de ni 'khor los sgyur ba'i rigs mi 'chad par gnas pa'i phyir ro/ /'od srung de bzhin du byang chub sems dpa' sems dang po bskyed pa dbang po yongs su</text></item>
<item><p>147b1</p><section>dkon brtsegs</section><text>ma smin pa/ nyon mongs pa'i 'byung ba chen po mer mer por gyur pa 'khor ba na 'khor zhing sangs rgyas kyi chos rnams yang dag par sgrub pa yang shin du stobs dang ldan pas de la sngon sangs rgyas mthong ba'i lha rnams re</text></item>
<item><p>147b2</p><section>dkon brtsegs</section><text>ba skyed kyi/ dgra bcom pa rnam par thar pa brgyad la bsam gtan pa de dag la ni ma yin no/ /de ci'i phyir zhe na/ de sangs rgyas kyi gdung mi 'chad par gnas pa'i phyir ro/ /de la 'di skad ces bya ste/ dper na 'khor los sgyur</text></item>
<item><p>147b3</p><section>dkon brtsegs</section><text>pa'i btsun mo mchog /de mngal bsod nams mtshan ldan sems can chags/ /stobs dang ldan pas lha rnams re ba skyed/ /gzhon nu mthu thob rnams la ma yin ltar/ /byang chub sems dpa' rtse gcig sems gnas shing / /</text></item>
<item><p>147b4</p><section>dkon brtsegs</section><text>'khor bar gnas te byang chub tshol byed pa/ /de la lha dang klu rnams re ba skyed/ /rnam thar brgyad pos bsam gtan byed la min/ /'od srung 'di lta ste dper na nor bu rin po che bai dU r+ya gcig gis mching bu'i nor bu'i phung po ri rab</text></item>
<item><p>147b5</p><section>dkon brtsegs</section><text>tsam zil gyis gnon to/ /'od srung de bzhin du byang chub sems dpa' sems dang po bskyed pas kyang nyan thos dang rang sangs rgyas thams cad zil gyis gnon to/ /de la 'di skad ce bya ste/ dper na 'od gsal rin chen bai dU r+ya/ /</text></item>
<item><p>147b6</p><section>dkon brtsegs</section><text>mching bu'i nor bu mang po zil gyis gnon/ /byang chub sems dpa' thog mar sems bskyed pas/ /nyan thos stong yang de ltar zil gyis gnon/ /'od srung 'di lta ste dper na bya ka la ping ka'i phru gu sgo nga'i sbubs</text></item>
<item><p>147b7</p><section>dkon brtsegs</section><text>na 'dug pa mig ma bye ba yang 'di lta ste/ zab cing snyan pa'i sgra skad kyis bya'i tshogs thams cad zil gyis gnon to/ /'od srung de bzhin du byang chub sems dpa' sems dang po bskyed pa ma rig pa'i sgo nga'i sbubs</text></item>
<item><p>147b8</p><section>dkon brtsegs</section><text>na 'dug pa las dang nyon mongs pa'i mun pa dang rab rib kyi ling tog gis khebs par yang 'di lta ste/ dge ba'i rtsa ba yongs su bsngo ba'i sbyor ba'i sgra skad kyis nyan thos dang rang sangs rgyas thams cad zil gyis</text></item>
<item><p>148a1</p><section>dkon brtsegs</section><text>gnon to/ /'od srung 'di lta ste/ dper na 'khor los sgyur ba'i rgyal po'i btsun mo dam pa las gzhon nu 'khor los sgyur ba'i mtshan dang ldan pa btsas ma thag tu tshong dpon dang / grong rdal gyi</text></item>
<item><p>148a2</p><section>dkon brtsegs</section><text>mi dang / yul gyi mi thams cad dang / rgyal phran thams cad phyag 'tshal bar 'gyur ro/ /'od srung de bzhin du byang chub sems dpa' sems dang po skyed pa la yang lha dang bcas pa'i 'jig rten phyag</text></item>
<item><p>148a3</p><section>dkon brtsegs</section><text>'tshal lo/ /de la 'di skad bya ste/ dper na sa bdag chen po rgyal po la/ /mtshan gyis lus spras bu zhig yod gyur na/ /gzhon nu de ni btsas par mthong ma thag /grong khyer mi dang rgyal phran thams cad</text></item>
<item><p>148a4</p><section>dkon brtsegs</section><text>'dud/ /de bzhin byang chub sems ni bskyed ma thag /mtshan ldan rgyal ba'i sras po de la ni/ /lha dang bcas pa'i 'jig rten phyag mtshal zhing / /dang ba'i sems kyis shin du gces par 'dzin/ /'od srung</text></item>
<item><p>148a5</p><section>dkon brtsegs</section><text>'di lta ste dper na ri'i rgyal po gangs ri la sman gang dag skyes pa de dag thams cad ni nga yir bya ba med/ ris su bcad pa med/ rnam par rtog pa med de/ nad gang la btang yang nad de rab tu zhi bar byed do/ /'od srung</text></item>
<item><p>148a6</p><section>dkon brtsegs</section><text>de bzhin du byang chub sems dpa' ye shes kyi sman gang yang dag par sgrub pa de thams cad rnam par mi rtog par sgrub cing / sems can thams cad la snyoms pa'i sems kyis gso bar rab tu sbyor ro/ /de</text></item>
<item><p>148a7</p><section>dkon brtsegs</section><text>la 'di skad ces bya ste/ dper na ri rgyal gangs kyi ri bo la/ /sman skyes de dag mi rtog ngar 'dzin med/ /gang la btang ba de kun zhi bar byed/ /kha cig nad dang rga ba 'ang sel bar byed/ /de bzhin rgyal ba'i sras po</text></item>
<item><p>148a8</p><section>dkon brtsegs</section><text>ye shes sman/ /yang dag sgrub pa 'ang rnam par rtog spangs nas/ /sems can phan phyir thams cad yang dag sgrub/ /snyoms pa'i sems kyis sems can gso bar byed/ /'od srung 'di lta ste dper na zla ba tshes</text></item>
<item><p>148b1</p><section>dkon brtsegs</section><text>pa la phyag 'tshal ba ltar nya ba la ni ma yin no/ /'od srung de bzhin du gang dag nga la rab tu dad pa de dag gis byang chub sems dpa' rnams la phyag bya'i de bzhin gshegs pa rnams la ni de lta ma yin no/ /de</text></item>
<item><p>148b2</p><section>dkon brtsegs</section><text>ci'i phyir zhe na/ byang chub sems dpa' las ni de bzhin gshegs pa rnams 'byung ngo / /de bzhin gshegs pa las ni nyan thos dang rang sangs rgyas thams cad 'byung ngo / /de la 'di skad ces bya ste/ zla ba tshes la</text></item>
<item><p>148b3</p><section>dkon brtsegs</section><text>thams cad phyag 'tshal gyi/ /zla ba nya la de ltar phyag mi 'tshal/ /de bzhin gang dag nga dad de dag gis/ /rgyal sras byang chub sems dpa' phyag 'tshal cig /'od srung 'di lta ste/ dper na yi ge'i</text></item>
<item><p>148b4</p><section>dkon brtsegs</section><text>phyi mo rnams ni bstan bcos thams cad 'dzin pa shes pa'i sngon du 'gro'o/ /'od srung de bzhin du byang chub sems dpa' sems dang po bskyed pa yang sangs rgyas kyi rnam par sprul pa dang / byin gyi brlabs</text></item>
<item><p>148b5</p><section>dkon brtsegs</section><text>thams cad 'dzin pa'i ye shes bla na med pa'i sngon du 'gro'o/ /'od srung 'di lta ste dper na zla ba'i dkyil 'khor btang ste sus kyang skar ma'i gzugs la nam yang sngon phyag ma byas so/ /'od srung de bzhin du</text></item>
<item><p>148b6</p><section>dkon brtsegs</section><text>mkhas pa rnams kyang byang chub sems dpa' bdag la phan pa dang gzhan la phan pa'i snying rje chen po dang ldan pa nga'i bslab pa la zhugs pa btang ste nyan thos la nam yang phyag mi 'tshal lo/ /de la 'di skad ces</text></item>
<item><p>148b7</p><section>dkon brtsegs</section><text>bya ste/ sus kyang zla ba rnam par spangs nas su/ /skar ma'i tshogs la nam yang phyag ma byas/ /de bzhin bslab pa la zhugs pa nam du yang / /nga sras btang ste nyan thos phyag mi 'tshal/ /'od srung 'di lta ste dper na lha</text></item>
<item><p>148b8</p><section>dkon brtsegs</section><text>dang bcas pa'i 'jig rten gyis mching bu'i nor bu byi dor byas kyang mching bu'i nor bu nam yang nor bu rin po che bai dU r+yar mi 'gyur ro/ /'od srung de bzhin du nyan thos tshul khrims dang / bslab pa dang / sbyangs</text></item>
<item><p>149a1</p><section>dkon brtsegs</section><text>pa'i yon tan dang / yo byad snyungs pa dang / ting nge 'dzin thams cad dang ldan yang byang chub kyi snying po la 'dug te bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>149a2</p><section>dkon brtsegs</section><text>rgya bar nam yang mi 'gyur ro/ /de la 'di skad ces bya ste/ dper na lha dang bcas pa'i 'jig rten gyis/ /mching bu'i nor bu byi dor byas kyang ni/ /mching bu dag ste bai dU r+yar mi 'gyur/ /'di 'dra de nyid de yi rang</text></item>
<item><p>149a3</p><section>dkon brtsegs</section><text>bzhin yin/ /de bzhin nyan thos khrims dang thos pa dang / /bsam gtan ldan zhing sbyangs pa kun ldan yang / /byang chub snying por 'dug ste bdud btul nas/ /byang chub reg ste bde gshegs 'gyur ba med/ /'od srung 'di lta</text></item>
<item><p>149a4</p><section>dkon brtsegs</section><text>ste/ dper na nor bu rin po che bai dUr+ya byi dor byas na de kAr Sha pA Na brgya stong mang po 'byung ba'i sgor 'gyur ro/ /'od srung de bzhin du byang chub sems dpa'i yon tan byi dor byas na de nyan thos dang rang sangs rgyas brgya</text></item>
<item><p>149a5</p><section>dkon brtsegs</section><text>stong mang po 'byung ba'i sgor 'gyur ro/ /de la de skad ces bya ste/ rin chen bai dUr+ya ni sbyang byas na/ /kAr Sha pA Na mang po 'byung bar 'gyur/ /de bzhin sangs rgyas sras kyis sbyang byas na/ /nyan thos mang po 'byung</text></item>
<item><p>149a6</p><section>dkon brtsegs</section><text>ba'i sgor 'gyur ro/ /de nas yang bcom ldan 'das kyis tshe dang ldan pa 'od srung chen po la bka' stsal pa 'od srung yul gang du srin bu rnga mo dung ka zhes bya ba mgo nag gan rkyal du nyal ba byung na</text></item>
<item><p>149a7</p><section>dkon brtsegs</section><text>yul de 'jigs pa dang bcas/ 'tshe ba dang bcas/ nye ba'i nyon mongs pa dang bcas/ 'khrug pa dang bcas par 'gyur ro/ /'od srung gal te yul der byang chub sems dpa' byung na</text></item>
<item><p>149a8</p><section>dkon brtsegs</section><text>yul de 'jigs pa med pa dang / 'tshe ba med pa dang / nye ba'i nyon mongs pa med pa dang / 'khrug pa med par 'gyur ro/ /'od srung de lta bas na byang chub sems dpa' sems can gyi don la</text></item>
<item><p>149b1</p><section>dkon brtsegs</section><text>brtson par bya ste/ des dge ba'i rtsa ba thams cad yang dag par bsgrub par bya'o/ /dge ba'i rtsa ba thams cad yang dag par bsgrub nas sems can thams cad la gtang bar bya'o/ /ye shes kyi sman</text></item>
<item><p>149b2</p><section>dkon brtsegs</section><text>gang tshol ba des phyogs bzhir song ste sems can rnams la yang dag pa'i gso ba bya'o/ /yang dag pa'i gso bas sems can rnams gso bar bya'o/ /'od srung de la yang dag pa'i gso ba gang zhe na/</text></item>
<item><p>149b3</p><section>dkon brtsegs</section><text>'di lta ste/ 'dod chags la mi sdug pa dang / zhe sdang la byams pa dang / gti mug la rten cing 'brel bar 'byung ba dang / lta bar gyur pa thams cad stong pa nyid dang / rtog pa dang / rnam par rtog pa dang /</text></item>
<item><p>149b4</p><section>dkon brtsegs</section><text>mtshan ma'i dmigs pa yid la byed pa thams cad la mtshan ma med pa dang / 'dod pa'i khams dang / gzugs kyi khams dang / /gzugs med pa'i khams thams cad la gnas pa spang pa'i phyir</text></item>
<item><p>149b5</p><section>dkon brtsegs</section><text>smin pa med pa dang / phyin ci log thams cad spang ba'i phyir phyin ci ma log pa bzhi ste/ bzhi gang zhe na/ mi rtag pa la rtag par 'du shes pa la 'du byed thams cad mi rtag par dang / sdug bsngal ba la bde bar 'du</text></item>
<item><p>149b6</p><section>dkon brtsegs</section><text>shes pa la/ 'du byed thams cad sdug bsngal ba dang / bdag med pa la bdag tu 'du shes pa la chos thams cad bdag med pa dang / mi sdug pa la sdug par 'du shes pa la mya ngan las 'das pa zhi</text></item>
<item><p>149b7</p><section>dkon brtsegs</section><text>bas gso ba dang / lus dang / tshor ba dang / sems dang / chos la gnas pa rnams la dran pa nye bar gzhag pa bzhi ste/ de la lus la lus kyi rjes su lta ba can du gnas kyang lus kyi rjes su lta bas</text></item>
<item><p>149b8</p><section>dkon brtsegs</section><text>bdag tu lta bar mi ltung ba dang / tshor ba rnams la tshor ba'i rjes su lta ba can du gnas kyang tshor ba'i rjes su lta bas bdag tu lta bar mi ltung ba dang / sems la sems kyi rjes su lta ba can du</text></item>
<item><p>150a1</p><section>dkon brtsegs</section><text>gnas kyang sems kyi rjes su lta bas bdag tu lta bar mi ltung ba dang / chos la chos kyi rjes su lta ba can du gnas kyang chos kyi rjes su lta bas bdag tu lta bar mi ltung bas gsog dang / yang</text></item>
<item><p>150a2</p><section>dkon brtsegs</section><text>dag par spong ba bzhis ni mi dge ba'i chos thams cad spong ba dang / dge ba'i chos thams cad yongs su rdzogs par 'gyur ba dang / rdzu 'phrul gyi rkang pa bzhis ni lus dang sems la ril por 'dzin pa 'dor</text></item>
<item><p>150a3</p><section>dkon brtsegs</section><text>bar 'gyur ba dang / dbang po lnga dang / stobs lngas ni ma dad pa dang / le lo dang / brjed ngas pa dang / rnam par g.yeng ba dang / shes bzhin med pa rnams gso ba dang / byang chub kyi yan lag bdun gyis ni chos la</text></item>
<item><p>150a4</p><section>dkon brtsegs</section><text>shin du rmongs shing mi shes pa gso ba dang / 'phags pa'i lam yan lag brgyad pas ni 'chal pa'i shes rab dang / phas kyi rgol ba thams cad dang / lam ngan par zhugs pa rnams gso ba ste/ 'od</text></item>
<item><p>150a5</p><section>dkon brtsegs</section><text>srung 'di ni yang dag pa'i gso ba zhes bya'o/ /'od srung byang chub sems dpas gso ba 'di la bslab par brtson par bya'o/ /'od srung 'dzam bu'i gling na sman pa dang / sman pa'i slob ma ji snyed yod</text></item>
<item><p>150a6</p><section>dkon brtsegs</section><text>pa de dag gi nang na 'tsho byed ni mchog ces bya'o/ /'od srung gal te stong gsum gyi stong chen po'i 'jig rten gyi khams kyi sems can ji snyed pa de dag thams cad sman pa'i rgyal po 'tsho byed dang 'dra</text></item>
<item><p>150a7</p><section>dkon brtsegs</section><text>bar gyur kyang de dag la la zhig gis lta ba dang 'gyod pa la gnas pa gso ba'i sman gang yin zhes dris na/ de dag gis shes pa 'am/ bstan pa 'am/ bsgo bar mi nus so/ /'od srung de la byang chub</text></item>
<item><p>150a8</p><section>dkon brtsegs</section><text>sems dpas 'di snyam du bdag ni 'jig rten gyi sman tsam gyis chog par mi bya'i/ bdag gis 'jig rten las 'das pa'i ye shes kyi sman yongs su btsal bar bya'o/ /dge ba'i rtsa ba thams cad kyang</text></item>
<item><p>150b1</p><section>dkon brtsegs</section><text>legs par yang dag par bsgrub par bya'o snyam du brtag par bya'o/ /de ltar brtags nas 'jig rten las 'das pa'i ye shes kyi sman gang tshol ba des phyogs bzhir song la sems can rnams la yang dag pa'i</text></item>
<item><p>150b2</p><section>dkon brtsegs</section><text>gso ba bya ste/ yang dag pa'i gso bas sems can rnams gso bar bya'o/ /'od srung de la 'jig rten las 'das pa'i ye shes kyi sman gang zhe na/ 'di lta ste/ rgyu rkyen la 'jug pa shes pa dang / bdag med pa dang</text></item>
<item><p>150b3</p><section>dkon brtsegs</section><text>sems can med pa dang / srog med pa dang gso ba med pa dang / gang zag med pa'i chos rnams la mos pa'i shes pa dang / stong pa nyid kyis mi dmigs pa'i chos rnams la mi sdang ba dang / sems can yongs su tshol</text></item>
<item><p>150b4</p><section>dkon brtsegs</section><text>ba'i brtson 'grus so/ /de 'di ltar sems yongs su tshol te/ 'dod chags par 'gyur ba 'am/ zhe sdang bar 'gyur ba 'am/ gti mug par 'gyur ba'i sems de gang yin/ ces 'das pa 'am/ ma 'ongs pa 'am/</text></item>
<item><p>150b5</p><section>dkon brtsegs</section><text>da ltar byung ba zhig yin nam/ de la sems 'das pa gang yin pa de ni zad pa'o/ /ma 'ongs pa gang yin pa de ni ma phyin pa'o/ /da ltar byung ba ni gnas pa med do snyam mo/ /'od srung sems ni nang na yang med/ phyi</text></item>
<item><p>150b6</p><section>dkon brtsegs</section><text>rol na yang med/ gnyis ga med pa la yang mi dmigs so/ /'od srung sems ni dpyad du med pa/ bstan du med pa/ rten ma yin pa/ snang ba med pa/ rnam par rig pa med pa/ gnas pa med pa'o/ /'od srung</text></item>
<item><p>150b7</p><section>dkon brtsegs</section><text>sems ni sangs rgyas thams cad kyis kyang ma gzigs mi gzigs/ gzigs par mi 'gyur ro/ /log par bzhugs pa'i 'du shes las chos rnams byung ba ma gtogs par sems ni sangs rgyas thams</text></item>
<item><p>150b8</p><section>dkon brtsegs</section><text>cad kyis kyang ma gzigs/ mi gzigs/ gzigs par mi 'gyur ba gang yin pa de ni rgyu ci 'dra bar blta zhe na/ 'od srung sems ni sgyu ma dang mtshungs te/ yang dag pa ma yin pa kun brtags pas skye ba rnam pa</text></item>
<item><p>151a1</p><section>dkon brtsegs</section><text>mang po yongs su 'dzin to/ /'od srung sems ni 'bab chu'i rgyun dang mtshungs te/ mig gnas pa skyes nas 'jig cing 'jug pa'o/ /'od srung sems ni rlung dang mtshungs te/ ring du 'gro zhing gzung du med par rgyu</text></item>
<item><p>151a2</p><section>dkon brtsegs</section><text>ba'o/ /'od srung sems ni mar me'i 'od 'phro ba dang mtshungs te/ rgyu dang rkyen las 'byung ba'o/ /'od srung sems ni nam mkha' dang mtshungs te/ nye ba'i nyon mongs pa glo bur ba rnams kyis nye bar nyon mongs pa'o/ /</text></item>
<item><p>151a3</p><section>dkon brtsegs</section><text>'od srung sems ni glog dang mtshungs te/ skad cig tu 'jig cing mi gnas pa'o/ /'od srung sems ni spre'u dang mtshungs te/ yul thams cad 'dod pa'o/ /'od srung sems ni las rnam pa sna tshogs mngon par 'du byed</text></item>
<item><p>151a4</p><section>dkon brtsegs</section><text>pa'i phyir ri mo mkhan dang mtshungs so/ /'od srung sems ni nyon mongs pa tha dad pa 'byung ba'i phyir mi gnas pa'o/ /'od srung sems ni gnyis pa mtshams sbyor ba med pa'i phyir gcig pu rgyu ste gnyis su med</text></item>
<item><p>151a5</p><section>dkon brtsegs</section><text>pa'o/ /'od srung sems ni chos thams cad la dbang byed pa'i phyir rgyal po dang mtshungs so/ /'od srung sems ni sdug bsngal thams cad skyed pa'i phyir mi mdza' ba dang mtshungs so/ /'od srung sems ni</text></item>
<item><p>151a6</p><section>dkon brtsegs</section><text>dge ba'i rtsa ba thams cad 'jig par byed pa'i phyir bye ma'i khang pa dang mtshungs so/ /'od srung sems ni mi rtag pa la rtag par 'du shes pa'i phyir zil pa dang mtshungs so/ /'od srung sems ni sdug bsngal</text></item>
<item><p>151a7</p><section>dkon brtsegs</section><text>la bde bar 'du shes pa'i phyir nya'i mchil pa dang mtshungs so/ /'od srung sems ni bdag med pa la bdag tu 'du shes pa'i phyir rmi lam dang mtshungs so/ /'od srung sems ni mi gtsang ba la gtsang bar 'du</text></item>
<item><p>151a8</p><section>dkon brtsegs</section><text>shes pa'i phyir sbrang ma sngon po dang mtshungs so/ /'od srung sems ni gnod pa rnam pa mang po byed pas phyir rgol ba dang mtshungs so/ /'od srung sems ni rtag tu klan ka tshol ba'i phyir gnod sbyin mdangs</text></item>
<item><p>151b1</p><section>dkon brtsegs</section><text>'phrog pa dang mtshungs so/ /'od srung sems ni rtag tu glags lta bas dgra dang mtshungs so/ /'od srung sems ni rjes su chags pa dang khong khro ba dang ldan pas rtag par mtho dma' can no/ /'od srung sems ni dge ba'i</text></item>
<item><p>151b2</p><section>dkon brtsegs</section><text>rtsa ba thams cad rku bas chom rkun dang mtshungs so/ /'od srung sems ni gzugs la dga' bas phyi byi zhwa la'i mig dang mtshungs so/ /'od srung sems ni sgra la dga' bas g.yul gyi rnga dang mtshungs so/ /'od srung sems</text></item>
<item><p>151b3</p><section>dkon brtsegs</section><text>ni phag mi gtsang ba'i dri la dga' ba bzhin du dri la dga'o/ /'od srung sems ni ro la dga' bas zas kyi lhag ma za ba'i bran mo dang mtshungs so/ /'od srung sems ni reg pa la dga' bas sbrang ma 'bru mar gyi snod</text></item>
<item><p>151b4</p><section>dkon brtsegs</section><text>la chags pa dang mtshungs so/ /'od srung sems ni kun du btsal na mi rnyed do/ /gang mi rnyed pa de mi dmigs so/ /gang mi dmigs pa de ni 'das pa yang ma yin/ ma 'ongs pa yang ma yin/ da ltar byung ba yang</text></item>
<item><p>151b5</p><section>dkon brtsegs</section><text>ma yin no/ /gang 'das pa yang ma yin/ ma 'ongs pa yang ma yin/ da ltar byung ba yang ma yin pa de ni dus gsum las yang dag par 'das pa'o/ /gang dus gsum las yang dag par 'das pa de ni yod pa yang</text></item>
<item><p>151b6</p><section>dkon brtsegs</section><text>ma yin med pa yang ma yin no/ /gang yod pa yang ma yin/ med pa yang ma yin pa de ni ma skyes pa'o gang ma skyes pa de la ngo bo nyid med do/ /gang ngo bo nyid med pa de la 'byung ba med do/ /gang 'byung ba med pa de la</text></item>
<item><p>151b7</p><section>dkon brtsegs</section><text>'gag pa med do/ /gang 'gag pa med pa de la 'bral ba med do/ /gang 'bral ba med pa de la 'ong ba yang med/ 'gro ba yang med/ 'chi 'pho yang med/ skye ba yang med do/ /gang la 'ong ba yang med/ 'gro ba yang med/</text></item>
<item><p>151b8</p><section>dkon brtsegs</section><text>'chi 'pho yang med/ skye ba yang med pa de la 'du byed gang yang med do/ /gang la 'du byed gang yang med pa de ni 'dus ma byas pa'o/ /gang 'dus ma byas pa de ni 'phags pa rnams kyi rigs so/ /'phags pa</text></item>
<item><p>152a1</p><section>dkon brtsegs</section><text>rnams kyi rigs gang yin pa de la bslab pa yang med/ bslab pa las 'das pa yang med do/ /gang la bslab pa yang med/ bslab pa las 'das pa yang med pa de la rgyu ba yang med/ mi rgyu ba yang med/</text></item>
<item><p>152a2</p><section>dkon brtsegs</section><text>rab tu rgyu ba yang med pa gang la rgyu ba yang med/ mi rgyu ba yang med/ rab tu rgyu ba yang med pa de la sems kyang med/ sems las byung ba'i chos rnams kyang med do/ /gang la sems kyang med/ sems las byung ba'i chos rnams</text></item>
<item><p>152a3</p><section>dkon brtsegs</section><text>kyang med pa de la las kyang med/ las kyi rnam par smin pa yang med do/ /gang la las kyang med/ las kyi rnam par smin pa yang med pa de la bde ba yang med/ sdug bsngal yang med do/ /gang la bde ba yang med/ sdug pa</text></item>
<item><p>152a4</p><section>dkon brtsegs</section><text>bsngal ba yang med pa de ni 'phags pa rnams kyi rigs te/ 'phags pa rnams kyi rigs gang yin pa de la ni las kyang med/ las mngon par 'du byed pa yang med do/ /gang la las kyang med/ las mngon par 'du byed</text></item>
<item><p>152a5</p><section>dkon brtsegs</section><text>pa yang med pa'i rigs de la ni lus kyi las byed pa med do/ /ngag gis ma yin/ yid kyis ma yin no/ /rigs de la tha ma dang 'bring dang mchog tu rnam par gzhag pa yang med do/ /de ci'i phyir zhe na/ rigs de ni nam mkha'</text></item>
<item><p>152a6</p><section>dkon brtsegs</section><text>dang mtshungs pa'i phyir mnyam pa'o/ /rigs de ni chos thams cad ro gcig pa'i phyir khyad par med pa'o/ /rigs de ni lus dang sems dben pa'i phyir dben pa'o/ /rigs de ni mya ngan las 'das pa dang 'thun pa'o/ /rigs</text></item>
<item><p>152a7</p><section>dkon brtsegs</section><text>de ni nyon mongs pa thams cad kyi dri ma dang bral ba'i phyir dri ma med pa'o/ /rigs de ni ngar 'dzin pa dang / nga yir 'dzin pas nga'i ba med pa'o/ /rigs de ni yang dag pa dang / yang dag pa ma yin pa mnyam pa las byung ba</text></item>
<item><p>152a8</p><section>dkon brtsegs</section><text>ste/ mi mnyam pa med pa'o/ /rigs de ni don dam pa'i bden pa yin pas bden pa'o/ /rigs de ni gtan du mi skye ba'i phyir mi zad pa'o/ /rigs de ni rtag tu chos thams cad de bzhin nyid kyi phyir rtag pa'o/ /</text></item>
<item><p>152b1</p><section>dkon brtsegs</section><text>rigs de ni mya ngan las 'das pa mchog gi phyir bde ba'o/ /rigs de ni rnam pa thams cad du dri ma med pa'i phyir dge ba'o/ /rigs de ni bdag yongs su btsal te ma rnyed pa'i phyir bdag med do/ /rigs de ni rab tu</text></item>
<item><p>152b2</p><section>dkon brtsegs</section><text>rnam par dag pa'i phyir rnam par dag pa'o/ /'od srung nang du yongs su tshol la phyi rol du ma rgyu shig /'od srung ma 'ongs pa'i dus na dge slong khyi rdo la snyegs pa dang mtshungs pa dag 'byung ngo / /'od srung ji ltar na dge slong</text></item>
<item><p>152b3</p><section>dkon brtsegs</section><text>khyi rdo la snyegs pa dang mtshungs pa yin zhe na/ 'od srung 'di lta ste dper na khyi ni rdos 'jigs la rdo de nyid kyi phyir snyegs kyi rdo de sus 'phangs pa de la ni mi snyegs so/ /'od srung de bzhin du dge sbyong dang bram ze kha</text></item>
<item><p>152b4</p><section>dkon brtsegs</section><text>cig gzugs dang / sgra dang / dri dang / ro dang / reg byas 'jigs shing skrag nas dgon pa'i gnas rnams na gnas shing de dag de na gcig pu gnyis su med par lus rab tu dben par 'dug</text></item>
<item><p>152b5</p><section>dkon brtsegs</section><text>ste/ chags par 'gyur ba'i gzugs dang / sgra dang / dri dang / ro dang / reg bya rnams snang bar gyur na de dag de la btang snyoms su 'jog cing bsod nyams su sbyor ba dang ldan par gnas kyi nang du so sor rtog</text></item>
<item><p>152b6</p><section>dkon brtsegs</section><text>pa la mngon par brtson te/ de dag gzugs dang / sgra dang / dri dang / ro dang / reg bya rnams las cis 'byung ba mi shes shing khong du mi chud do/ /de dag gis de ma shes khong du ma chud pas grong dang grong khyer</text></item>
<item><p>152b7</p><section>dkon brtsegs</section><text>dang / grong rdal dang / ljongs dang / yul 'khor dang / rgyal po'i pho brang 'khor dag tu song na yang gzugs dang / sgra dang / dri dang / ro dang / reg bya rnams kyis gnod pa 'gyur ro/ /gal te de dag dgon pa na gnas</text></item>
<item><p>152b8</p><section>dkon brtsegs</section><text>pa las 'chi ba'i dus byas par gyur na 'jig rten pa'i sdom pa la gnas pa de dag mtho ris kyi 'jig rten du skye bar 'gyur te/ der yang de dag lha'i 'dod pa'i yon tan lnga po dag gis gnod par 'gyur ro/ /</text></item>
<item><p>153a1</p><section>dkon brtsegs</section><text>ro/ /de dag de nas shi 'phos nas ngan song bzhi las yongs su ma grol bar 'gyur te/ bzhi gang zhe na/ 'di lta ste/ sems can dmyal ba dang / dud 'gro'i skye gnas dang / gshin rje'i 'jig rten dang / lha ma</text></item>
<item><p>153a2</p><section>dkon brtsegs</section><text>yin no/ /'od srung de ltar na dge slong khyi rdo la snyegs pa dang / mtshungs pa dag yin no/ /'od srung ji ltar na khyi rdo la snyegs pa dang mi 'dra ba yin zhe na/ 'od srung gang gshe yang slar mi gshe/ khros kyang slar mi khro/ mtshang brus kyang</text></item>
<item><p>153a3</p><section>dkon brtsegs</section><text>slar mtshang mi 'dru/ brdegs kyang slar mi rdeg /bsdigs kyang slar mi sdigs/ smad kyang slar mi smod cing nang du sems la so sor rtog ste/ 'di la gshe ba 'am/ khros pa 'am/ brdegs pa 'am/ bsdigs pa 'am/ smad</text></item>
<item><p>153a4</p><section>dkon brtsegs</section><text>pa 'am/ mtshang brus pa de dag gang yin snyam du so sor rtog pa'o/ /'od srung de ltar na dge slong khyi rdo la snyegs pa dang mi 'dra ba yin no/ /de la 'di skad ces bya ste/ dper na khyi ni rdo bas skrag gyur kyang / /sus 'phangs</text></item>
<item><p>153a5</p><section>dkon brtsegs</section><text>mi snyegs rdo la snyegs par byed/ /de bzhin dge sbyong bram ze la la dag /gzugs la sogs pas skrag nas dgon par gnas/ /de dag dgon par gnas gyur kyang / /gzugs la sogs pa sdug pa mthong</text></item>
<item><p>153a6</p><section>dkon brtsegs</section><text>gyur na/ /btang snyoms 'jog cing nang gi tshul mi shes/ /de yi nyes las byung ba gang yin pa/ /mi shes pas na slar yang grong du gnas/ /gzugs la sogs pas der yang gnod par 'gyur/ /'dir yang lha yi longs</text></item>
<item><p>153a7</p><section>dkon brtsegs</section><text>spyod spyad gyur te/ /lha dang mi las kha cig gi 'phos nas/ /de dag ngan song sar ni ltung bar 'gyur/ /blun po de dag shi 'phos sdug bsngal 'gyur/ /de ltar sdug bsngal brgya ldan de dag ni/ /khyi rdo snyegs pa 'dra zhes</text></item>
<item><p>153a8</p><section>dkon brtsegs</section><text>bde gshegs gsungs/ /spyos kyang mig gshe brdegs kyang mi rdeg dang / /su zhig smad kyang smod par mi byed dang / /de bzhin mtshang brus mtshang 'dru mi byed dang / /khros kyang des pa khro bar mi byed cing / /nang</text></item>
<item><p>153b1</p><section>dkon brtsegs</section><text>gi sems kyi gnyen por gyur pa dag /tshol zhing yid zhi dran dang ldan gyur pa/ /de 'dra'i tshul khrims brtul bzhugs ldan pa ni/ /rdo snyegs khyi mi 'dra zhes rgyal bas gsungs/ /'od srung 'di lta ste dper na rta'i 'dul</text></item>
<item><p>153b2</p><section>dkon brtsegs</section><text>sbyong la mkhas pas rta de gang dang gang du g.yo byed cing ma byang ba de dang de rab tu sbyong ngo / /'od srung de bzhin du dge slong rnal 'byor spyod pa yang gang dang gang du sems 'gyur bar mthong ba de dang der rab tu spyod pa la</text></item>
<item><p>153b3</p><section>dkon brtsegs</section><text>'jug ste/ de ci nas phyis 'khrug par mi 'gyur ba de ltar sems rab tu 'chos so/ /de la 'di skad ces bya ste/ dper na rta yi 'dul sbyong mkhas pa zhig /byang zhing g.yo med tshul du rab tu 'dul/ /rnal 'byor</text></item>
<item><p>153b4</p><section>dkon brtsegs</section><text>pa yang sems ni 'gyur mthong nas/ /ji ltar phyis 'khrug mi 'gyur de ltar 'chos/ /'od srung 'di lta ste dper na klog nad lha 'or gyis ni srog gi dbang po 'gag par byed do/ /'od srung de bzhin du lta bar gyur pa</text></item>
<item><p>153b5</p><section>dkon brtsegs</section><text>thams cad kyi nang na bdag tu 'dzin pa ni chos kyi srog gi dbang po 'gag par byed pa'o/ /de la 'di skad ces bya ste/ dper na lha 'or srog gi dbang po la/ /gnod cing de la bde ba sbyin pa min/ /de bzhin lta gyur nang</text></item>
<item><p>153b6</p><section>dkon brtsegs</section><text>na bdag lta ba/ /de ni chos srog rnam par 'jig par byed/ /'od srung 'di lta ste dper na mi ni gang dang gang du bcings pa de dang de nyid las dgrol bar bya ba yin no/ /'od srung de bzhin du rnal 'byor spyod pa'i</text></item>
<item><p>153b7</p><section>dkon brtsegs</section><text>sems gang dang gang la chags pa de dang de las dgrol bar bya ba yin no/ /de la 'di skad ces bya ste/ dper na mi ni gang du bcings gyur pa/ /de dang de las dgrol bar bya ba yin/ /de bzhin sems rmongs gang</text></item>
<item><p>153b8</p><section>dkon brtsegs</section><text>dang gar chags pa/ /rnal 'byor pas ni de dang de las dgrol/ /'od srung 'di gnyis ni rab tu byung ba'i nam mkha' la yongs su chags pa ste/ gnyis gang zhe na/ 'jig rten rgyang pan pa'i gsang tshig</text></item>
<item><p>154a1</p><section>dkon brtsegs</section><text>yongs su tshol ba dang / lhung bzed dang chos gos lhag par 'chang ba ste/ 'di gnyis so/ /de la 'di skad ces bya ste/ 'jig rten rgyang pan goms byed brtson pa dang / /lhung bzed chos gos lhag</text></item>
<item><p>154a2</p><section>dkon brtsegs</section><text>par 'chang byed pa/ /'di gnyis nam mkha' la ni chags pa ste/ /de dag byang chub sems dpas spang par bya/ /'od srung 'di gnyis ni rab tu byung ba'i 'ching ba dam po ste/ gnyis gang zhe na/ lta bar gyur pa'i</text></item>
<item><p>154a3</p><section>dkon brtsegs</section><text>'ching ba dang / rnyed pa dang / bkur sti dang tshigs su bcad pa'i 'ching ba ste/ 'di gnyis so/ /de la 'di skad ces bya ste/ lta gyur 'ching dang rnyed dang bkur sti dang / /grags pa'i 'ching ba rab tu byung ba yi/ /'ching ba dam</text></item>
<item><p>154a4</p><section>dkon brtsegs</section><text>zhes 'phags pa rnams kyis gsungs/ /de dag rtag tu rab tu byung bas spong / /'od srung 'di gnyis ni rab tu byung ba'i bar du gcod pa'i chos te/ gnyis gang zhe na/ khyim pa'i phyogs la sten pa dang / 'phags pa'i</text></item>
<item><p>154a5</p><section>dkon brtsegs</section><text>phyogs la smod par sems pa ste 'di gnyis so/ /de la 'di skad ces bya ste/ khyim pa'i phyogs la sten par byed pa dang / /'phags pa'i phyogs la rnam par smod byed pa/ /'di gnyis rab byung bar chad bgegs byed</text></item>
<item><p>154a6</p><section>dkon brtsegs</section><text>yin/ /byang chub sems dpas de dag rnam par spang / /'od srung 'di gnyis ni rab tu byung ba'i dri ma ste/ /gnyis gang zhe na/ nyon mongs pa la mi mjed pa dang / mdza' bo'i khyim dang zas ster ba'i khyim yongs su 'dzin</text></item>
<item><p>154a7</p><section>dkon brtsegs</section><text>pa ste 'di gnyis so/ /de la 'di skad bya ste/ rab tu byung ba'i nyon mongs mi mjed dang / /mdza' bo'i khyim dang zas ster khyim sten pa/ /de gnyis dri mar rgyal ba'i dbang pos gsungs/ /byang chub sems dpas</text></item>
<item><p>154a8</p><section>dkon brtsegs</section><text>de dag rnam par spang / 'od srung 'di gnyis ni rab tu byung ba'i ser ba 'bab pa ste/ gnyis gang zhe na/ dam pa'i chos spong ba'i chos spong pa dang / tshul khrims las nyams kyang dang bas sbyin pa yongs su spyod pa</text></item>
<item><p>154b1</p><section>dkon brtsegs</section><text>ste 'di gnyis so/ /de la 'di skad ces bya ste/ dam pa'i chos ni spong pa dang / /tshul khrims nyams kyang spyod pa ste/ /ser ba 'bab pa 'di gnyis ni/ /rgyal sras rnams kyis spang bar bya/ /'od srung 'di gnyis ni rab</text></item>
<item><p>154b2</p><section>dkon brtsegs</section><text>tu byung ba'i rma yin te/ gnyis gang zhe na/ pha rol gyi nyes pa la so sor rtog pa dang / bdag gi nyes pa 'chab pa ste 'di gnyis so/ /de la 'di skad ces bya ste/ bdag gi skyon ni 'chab byed dang / /pha rol nyes la rtogs byed pa/ /</text></item>
<item><p>154b3</p><section>dkon brtsegs</section><text>de gnyis dug gi me dang 'dra/ /rtogs pa rnams kyi rma 'di spang / /'od srung 'di gnyis ni rab tu byung ba'i yongs su gdung ba ste/ gnyis gang zhe na/ rnyog pa dang bcas pa'i sems kyis ngur smrig 'chang ba dang / tshul</text></item>
<item><p>154b4</p><section>dkon brtsegs</section><text>khrims dang ldan pa/ yon tan dang ldan pa las bsnyen bkur dang rim gror bya ba bdag gir byed pa ste 'di gnyis so/ /de la 'di skad ces bya ste/ rnyog dang bcas pa'i sems kyis ngur smrig 'chang ba dang / /bsnyen</text></item>
<item><p>154b5</p><section>dkon brtsegs</section><text>bkur rim gro byed dang gus par smra ba dag /tshul khrims ldan pa rnams la sten par byed pa ste/ /chos gnyis 'di dag yongs su spang bar bya ba yin/ 'od srung 'di gnyis ni rab tu byung ba'i zug rngu ste/ gnyis gang zhe na/</text></item>
<item><p>154b6</p><section>dkon brtsegs</section><text>bslab pa'i gzhi las 'gal ba dang / snying po ma blangs par 'chi ba'i dus byed pa ste gnyis so/ /de la 'di skad ces bya ste/ bslab pa'i gzhi las 'gal bar gyur pa dang / /snying po ma blangs par ni dus byed pa/ /</text></item>
<item><p>154b7</p><section>dkon brtsegs</section><text>'di gnyis rab tu byung ba'i zug rngu zhes/ /lha mi'i ston pa thams cad mkhyen pas gsungs// // bam po gsum pa/ 'od srung 'di gnyis ni rab tu byung ba'i nad gsor mi rung ba ste/ gnyis gang zhe na/ mngon pa'i</text></item>
<item><p>154b8</p><section>dkon brtsegs</section><text>nga rgyal gyis sems nges par sems pa dang theg pa chen po la yang dag par zhugs pa'i gang zag rnams kyi 'dun pa zlog pa ste 'di gnyis so/ /de la 'di skad ces bya ste/ mngon pa'i nga rgyal sems la nges</text></item>
<item><p>155a1</p><section>dkon brtsegs</section><text>sems dang / /sangs rgyas theg pa las ni 'dun pa zlog /'di gnyis rab tu byung ba'i nad yin zhes/ /gang zag mtshungs pa med pa'i rgyal bas gsungs/ /'od srung dge sbyong dge sbyong zhes bya ba ji</text></item>
<item><p>155a2</p><section>dkon brtsegs</section><text>tsam gyis na dge sbyong dge sbyong zhes bya zhe na/ 'od srung bzhi po 'di dag ni dge sbyong ste/ /bzhi gang zhe na/ kha dog dang rtags dang dbyibs kyi dge sbyong dang / cho ga srung zhing tshul 'chos pa'i dge sbyong dang / brjod pa'i</text></item>
<item><p>155a3</p><section>dkon brtsegs</section><text>sgra tshigs su bcad pa'i dge sbyong dang / yang dag par sgrub pa'i dge sbyong ngo / /'od srung de la kha dog dang rtags dang dbyibs kyi dge sbyong gang zhe na/ 'od srung 'di la dge sbyong kha cig kha dog dang rtags dang dbyibs dang</text></item>
<item><p>155a4</p><section>dkon brtsegs</section><text>ldan par gyur te/ chos gos snam sbyar gyon cing mgo bregs te/ lag na lhung bzed thogs mod kyi lus kyi las yongs su ma dag par spyod/ ngag gi las yongs su ma dag par spyod/ yid kyi las yongs su ma dag par</text></item>
<item><p>155a5</p><section>dkon brtsegs</section><text>spyod cing ma dul ba ma zhi ba/ ma bsrungs pa/ ma byang ba/ 'tsho ba yongs su ma dag pa/ brkam pa/ le lo can/ tshul khrims 'chal pa/ sdig pa'i las chos can yin te/ 'od srung de ni kha dog dang rtags dang</text></item>
<item><p>155a6</p><section>dkon brtsegs</section><text>dbyibs kyi dge sbyong zhes bya'o/ /'od srung de la cho ga srung zhing tshul 'chos pa'i dge sbyong gang zhe na/ 'od srung 'di la dge sbyong kha cig cho ga dang / spyod yul dang / spyod pa phun sum tshogs shing spyod lam</text></item>
<item><p>155a7</p><section>dkon brtsegs</section><text>bzhir shes bzhin du spyod la/ zas dang skom ngan pa za 'thung / 'phags pa'i rigs bzhi po dag gis chog par 'dzin/ bas mtha'i gnas mal la mngon par dga'/ khyim pa dang rab tu byung ba</text></item>
<item><p>155a8</p><section>dkon brtsegs</section><text>rnams dang mi 'drel tshig nyung zhing smra ba nyung mod kyi de'i spyod la de dag kyang tshul 'chos pa dang / kha gsag gis yongs su brtags pa yin te/ sems yongs su dag par bya ba'i phyir ma yin</text></item>
<item><p>155b1</p><section>dkon brtsegs</section><text>dul bar bya ba'i phyir ma yin/ nye bar zhi bar bya ba'i phyir ma yin gyi/ dmigs par lta ba yin te/ ngar 'dzin pa dang / nga yir 'dzin pa la gnas shing stong pa nyid kyis mi dmigs pa'i chos rnams la g.yang</text></item>
<item><p>155b2</p><section>dkon brtsegs</section><text>sar 'du shes pa yin/ stong pa nyid smra ba'i dge slong rnams la yang dgrar 'du shes pa yin te/ 'od srung de ni cho ga srung zhing tshul 'chos pa'i dge sbyong zhes bya'o/ /'od srung de la brjod pa'i sgra tshigs su</text></item>
<item><p>155b3</p><section>dkon brtsegs</section><text>bcad pa'i dge sbyong gang zhe na/ 'od srung 'di la dge sbyong kha cig ji ltar bdag tshul khrims dang ldan par gzhan gyis shes par 'gyur snyam du so sor brtags nas tshul khrims srung / ji ltar mang du thos par</text></item>
<item><p>155b4</p><section>dkon brtsegs</section><text>gzhan gyis shes par 'gyur snyam du so sor brtags nas thos pa 'dzin/ ji ltar bdag dgon par gzhan gyis shes par 'gyur snyam du so sor brtags nas dgon pa la gnas shing so sor brtags nas</text></item>
<item><p>155b5</p><section>dkon brtsegs</section><text>'dod pa nyung la chog shes pa dang / rab tu dben par gyur te/ 'di ltar gzhan la bstan pa'i phyir yin gyi skyo bar bya ba'i phyir ma yin/ 'dod chags dang bral bar bya ba'i phyir ma yin/ 'gog par bya ba'i</text></item>
<item><p>155b6</p><section>dkon brtsegs</section><text>phyir ma yin nye bar zhi bar bya ba'i phyir ma yin/ rdzogs par byang chub par bya ba'i yin phyir ma yin/ dge sbyong gi phyir ma yin/ tshangs pa'i phyir ma yin/ mya ngan las 'das pa'i phyir ma yin te/ 'od srung de ni brjod</text></item>
<item><p>155b7</p><section>dkon brtsegs</section><text>pa'i sgra tshigs su bcad pa'i dge sbyong zhes bya'o/ /'od srung de la yang dag par sgrub pa'i dge sbyong gang zhe na/ 'od srung gang lus dang srog la yang mi lta ba yin na rnyed pa dang / bkur sti dang / tshigs su</text></item>
<item><p>155b8</p><section>dkon brtsegs</section><text>bcad pa la lta ci smos/ stong pa nyid dang / mtshan ma med pa dang / smon pa med pa'i chos rnams thos nas dga' zhing de bzhin nyid du zhugs pa yin/ mya ngan las 'das pa la yang 'dod pa med par spyad pa spyod na</text></item>
<item><p>156a1</p><section>dkon brtsegs</section><text>khams gsum pa la mngon par dga' ba lta ci smos/ stong pa nyid du lta ba yang mi 'dod pa yin na/ bdag dang sems can dang srog dang skye ba po dang gso ba dang skyes bu dang gang zag tu lta ba lta ci</text></item>
<item><p>156a2</p><section>dkon brtsegs</section><text>smos/ don la rton gyi tshig 'bru la rton pa ma yin/ nyon mongs pa rnams las rnam par thar pa nang du tshol gyi phyi rol du rgyug pa ma yin/ chos thams cad shin tu yongs su dag cing rang bzhin gyis kun nas nyon mongs</text></item>
<item><p>156a3</p><section>dkon brtsegs</section><text>pa med par mthong bas bdag nyid skyabs yin gyi/ gzhan skyabs ma yin/ de de bzhin gshegs pa la chos nyid du yang mi lta na gzugs kyi skur lta ci smos/ chos la 'dod chags dang bral bar yang mi lta na smra ba'i</text></item>
<item><p>156a4</p><section>dkon brtsegs</section><text>tshig gi lam nas brjod par lta ci smos/ 'phags pa 'dus ma byas pa'i dge 'dun la yang rnam par mi rtog na mang po 'dus par lta ci smos/ chos gang spang bar bya ba'i phyir brtson pa ma yin/</text></item>
<item><p>156a5</p><section>dkon brtsegs</section><text>bsgom par bya ba'i phyir ma yin/ mngon sum du bya ba'i phyir ma yin/ 'khor bar yang mi skye/ mya ngan las 'das pa la yang mngon par dga' ba ma yin/ thar pa yang mi dmigs</text></item>
<item><p>156a6</p><section>dkon brtsegs</section><text>so/ /bcing ba yang ma yin la chos thams cad rang bzhin gyis yongs su mya ngan las 'das par rig nas kun du mi 'khor/ yongs su mya ngan la mi 'da' ba yin te/ 'od</text></item>
<item><p>156a7</p><section>dkon brtsegs</section><text>srung de ni yang dag par sgrub pa'i dge sbyong zhes bya'o/ /'od srung yang dag par sgrub pa'i dge sbyong du 'gyur par brtson par bya'i ming gis gnod par mi bya ste/ 'od srung dge sbyong</text></item>
<item><p>156a8</p><section>dkon brtsegs</section><text>ni bzhi po de dag go/ /de la 'di skad ces ste/ gang zhig lus dang ngag dang sems ma dag /ma dul ma bsrungs ma byang 'dod chen can/ /mgo bregs chos gos lhung bzed lag na</text></item>
<item><p>156b1</p><section>dkon brtsegs</section><text>thogs/ /de ni dbyibs rtags dge sbyong yin zhes bstan/ cho ga spyod pa la sogs ldan gyur cing / /kha zas zan za tshul 'chos la sogs sten/ /'du 'dzi rgyang ring yongs su spong byed cing / /</text></item>
<item><p>156b2</p><section>dkon brtsegs</section><text>spyod lam 'phags pa'i rigs dang ldan gyur kyang / /de'i de kun dul bar bya phyir min/ /zhi phyir ma yin skyo bar bya phyir min/ /stod pa mtshan med g.yang sar 'du shes pa/ /cho ga srung zhing tshul 'chos</text></item>
<item><p>156b3</p><section>dkon brtsegs</section><text>gnyis pa yin/ /tshul khrims ting 'dzin sbyangs pa'i yon tan thos/ /gzhan dag ngo mtshar 'dzin du gzhug phyir byed/ /zhi phyir ma yin skyo bar bya phyir min/ /brjod dang grags 'dod dge sbyong gsum</text></item>
<item><p>156b4</p><section>dkon brtsegs</section><text>pa yin/ /gang zhig lus srog don du mi gnyer zhing / /rnyed dang bkur sti la ni rgyab kyis phyogs/ /rnam par thar pa bskyed pa'i sgo thos nas/ /srid pa'i 'gro ba thams cad don mi gnyer/ /</text></item>
<item><p>156b5</p><section>dkon brtsegs</section><text>chos rnams shin du stong par yongs brtags nas/ /mya ngan 'das dang ma 'das mthong mi 'gyur/ /chos la 'dod chags bral bar rtag tu rtog /ma byas chos rtogs mya ngan 'das par</text></item>
<item><p>156b6</p><section>dkon brtsegs</section><text>'gyur/ /'od srung 'di lta ste/ dper na mi dbul po zhig la/ mdzod 'byor pa zhes ming btags na/ 'od srung 'di ji snyam du sems/ mi dbul po de dang ming de 'thun pa yin nam/</text></item>
<item><p>156b7</p><section>dkon brtsegs</section><text>gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'od srung de bzhin du/ gang dge sbyong dang / bram ze gang dag dge sbyong dang / bram ze'i</text></item>
<item><p>156b8</p><section>dkon brtsegs</section><text>yon tan dang mi ldan pa de dag ni/ /gsung rab 'di la mi dbul po zhes ngas bshad do/ /de la 'di skad ces bya ste/ dper na dbul por gyur pa'i mi zhig la/ /mdzod ldan ming btags de la mdzes ma yin/ /</text></item>
<item><p>157a1</p><section>dkon brtsegs</section><text>dge sbyong nyams la dge sbyong ming mi mdzes/ /dbul la phyug ces btags pa'i dpe dang mtshungs/ /'od srung 'di lta ste/ dper mi la la zhig rgya mtsho'i chu chen pos khyer la chus skom bzhin du 'chi ba'i dus</text></item>
<item><p>157a2</p><section>dkon brtsegs</section><text>byed pa de bzhin du 'od srung 'di la dge sbyong dang bram ze kha cig chos mang po blangs te kun chub par byas kyang 'dod chags la sred pa mi sel/ zhe sdang la sred pa mi sel/ gti mug la sred pa mi sel pa de dag chos kyi rgya mtshos</text></item>
<item><p>157a3</p><section>dkon brtsegs</section><text>khyer la/ nyon mongs pa'i skom pas 'chi ba'i dus byed par 'gyur te/ ngan 'gror 'gro bar 'gyur ro/ /de la 'di skad ces bya ste/ dper na mi zhig rgya mtsho'i chus khyer la/ /de ni skom bzhin 'chi ba'i dus byed gyur/ /de bzhin chos</text></item>
<item><p>157a4</p><section>dkon brtsegs</section><text>mang sred pas bag med pa/ /chos kyi rgya mtshor gnas kyang ngan song 'gro/ /'od srung 'di lta ste dper na sman pa sman sgro thogs te/ phyogs dang phyogs mtshams su rgyu ba de nad cig gis btab nas nad de gso mi nus na de'i sman</text></item>
<item><p>157a5</p><section>dkon brtsegs</section><text>de ni don med pa yin no/ /'od srung de bzhin du mang du thos pas nyon mongs pa'i nad du blta ste/ gang mang du thos pa des bdag nyon mongs pa'i nad las gso mi nus na de'i mang du thos pa de ni don med pa yin no/ /de la 'di skad</text></item>
<item><p>157a6</p><section>dkon brtsegs</section><text>ces bya ste/ dper na sman pa'i sman sgror bcug pa'i sman/ /'jig rten kun du yongs su rgyu byed kyang / /nad kyis btab pa bzlog par mi nus na/ /de yi sman de don med gyur pa yin/ /de bzhin dge slong tshul khrims yon tan</text></item>
<item><p>157a7</p><section>dkon brtsegs</section><text>ldan/ /thos dang ldan yang tshul bzhin ma yin pa'i/ /nyon mongs byung ba'i nad de mi sel na/ /de yin thos la brtson pa don med yin/ /'od srung 'di lta ste/ dper na mi nad pa zhig la rgyal po la 'os pa'i sman btang la cho</text></item>
<item><p>157a8</p><section>dkon brtsegs</section><text>ga bzhin ma byas pas 'chi ba'i dus byed pa de bzhin du 'od srung gang mi sdom pa des 'chi ba'i dus byed pa de yang mang du thos pa'i nyon mongs pa'i nad du blta'o/ /de la 'di skad bya ste/ dper na rgyal po 'os pa'i</text></item>
<item><p>157b1</p><section>dkon brtsegs</section><text>sman btang nas/ /cho ga ma byas ming shi bar gyur/ /de bzhin gang mi sdom pas 'dir shi ba/ /de ni mang du thos pa'i nyon mongs nad/ /'od srung 'di lta ste dper na nor bu rin po che mi gtsang ba'i nang du lhung na smad par 'gyur zhing</text></item>
<item><p>157b2</p><section>dkon brtsegs</section><text>mkho bar mi 'gyur ro/ /'od srung de bzhin mang du thos pa rnyed pa dang bkur sti'i mi gtsang ba'i nang du lhung bar blta ste/ ci yang med pa la ni lha dang mi rnams dga' bar 'gyur ro/ /de la 'di skad ces bya ste/ dper na rin chen</text></item>
<item><p>157b3</p><section>dkon brtsegs</section><text>mi gtsang lhung ba smad/ /ji ltar sngon bzhin de ni phyis ma yin/ /dge slong mang du thos par gyur pa yang / /bkur sti'i mi gtsang lhung ba de 'drar bshad/ /'od srung 'di lta ste/ dper na mi ro'i mgo la gser gyi phreng ba btags</text></item>
<item><p>157b4</p><section>dkon brtsegs</section><text>pa de bzhin du tshul khrims 'chal ba ngur smrig gyon par blta'o/ /de la 'di skad ces bya ste/ dper na mi ro mgo la gser phreng ngam/ /yang na me tog phreng ba btags byas pa/ /de bzhin tshul khrims med ngur smrig gyon</text></item>
<item><p>157b5</p><section>dkon brtsegs</section><text>pa yang / /mthong nas de la yid ni dang mi 'gyur/ /'od srung 'di lta ste dper na tshong dpon gyi bu zhig legs par khrus byas te/ legs par rnam par byugs la/ skra dang sen mo bregs nas gos dkar po bgos</text></item>
<item><p>157b6</p><section>dkon brtsegs</section><text>te/ tsan dan mchog gis bskus pa'i mgo la tsam pa ka'i me tog gi phreng ba thogs pa de bzhin du 'od srung tshul khrims dang ldan zhing mang du thos pa ngur smrig gyon par blta'o/ /de la 'di skad ces bya ste/ legs</text></item>
<item><p>157b7</p><section>dkon brtsegs</section><text>bkrus legs par byugs pa yi/ /tshong dpon bu yi mgo bo la/ /tsam pa ka yi me tog phreng / /dri zhim yid 'ong btags pa mdzes/ /de bzhin tshul khrims ldan gyur cing / /mang thos tshul khrims phun sum tshogs/ /rgyal</text></item>
<item><p>157b8</p><section>dkon brtsegs</section><text>ba'i sras po yon tan ldan/ /de la ngur smrig de bzhin mdzes/ /'od srung bzhi po 'di dag ni tshul khrims 'chal ba tshul khrims dang ldan pa ltar bcos pa yin te/ bzhi gang zhe na/ 'od srung 'di la dge slong kha cig tshul khrims dang ldan pa yin te</text></item>
<item><p>158a1</p><section>dkon brtsegs</section><text>so sor thar pa'i sdom pas bsdams shing gnas/ cho ga dang spyod yul phun sum tshogs/ kha na ma tho ba phra rab rnams la 'jigs par lta/ yang dag par blangs te bslab pa'i gzhi rnams la slob cing lus kyi las dang / ngag gi las</text></item>
<item><p>158a2</p><section>dkon brtsegs</section><text>dang / yid kyi las yongs su dag pa dang ldan par gnas pas 'tsho ba yongs su dag kyang de bdag tu smra ba yin te/ 'od srung de ni tshul khrims 'chal ba tshul khrims dang ldan pa ltar bcos pa dang po'o/ /'od srung gzhan yang 'di la dge slong kha cig 'dul</text></item>
<item><p>158a3</p><section>dkon brtsegs</section><text>ba 'dzin cing 'dul ba la zhugs te/ 'dul ba'i tshul la gnas pa yin yang 'jig tshogs la lta ba las ma bskyed pa yin te/ 'od srung de ni tshul khrims 'chal ba tshul khrims dang ldan pa ltar bcos pa gnyis pa'o/ /'od srung gzhan yang 'di la/ dge</text></item>
<item><p>158a4</p><section>dkon brtsegs</section><text>slong kha cig byams pa la gnas pa yin te/ sems can la dmigs pa'i byams pa dang ldan pa yin yang 'du byed thams cad la skye ba med pa thos nas skrag ste kun du dngang bar 'gyur zhing kun du rab dngang bar 'gyur ba de ni 'od srung</text></item>
<item><p>158a5</p><section>dkon brtsegs</section><text>tshul khrims 'chal ba tshul khrims dang ldan pa ltar bcos pa gsum pa'o/ /'od srung gzhan yang 'di la dge slong kha cig sbyangs pa'i yon tan bcu gnyis yang dag par blangs kyang dmigs par lta ba yin te/ ngar 'dzin pa dang / ngar yir 'dzin</text></item>
<item><p>158a6</p><section>dkon brtsegs</section><text>pa la gnas pa de ni 'od srung tshul khrims 'chal ba tshul khrims dang ldan pa ltar bcos pa bzhi pa ste/ 'od srung bzhi po de dag ni tshul khrims 'chal ba tshul khrims dang ldan pa ltar bcos pa yin no/ /'od srung tshul khrims tshul khrims shes bya</text></item>
<item><p>158a7</p><section>dkon brtsegs</section><text>ba ni gang la bdag med pa dang / bdag gi ba med pa dang / bya ba med pa dang / mi bya ba yang med pa dang / byed pa med pa dang / byed pa med pa yang ma yin pa dang / rgyu ba ma yin pa dang / mi rgyu ba ma yin pa dang / rab tu spyod pa</text></item>
<item><p>158a8</p><section>dkon brtsegs</section><text>med pa dang / rab tu spyod pa med pa yang ma yin pa dang / ming med pa dang / gzugs med pa dang / mtshan ma med pa dang / mtshan ma med pa yang ma yin pa dang / rab tu zhi ba ma yin pa dang / rab tu zhi ba ma yin pa yang ma yin pa dang / 'dzin</text></item>
<item><p>158b1</p><section>dkon brtsegs</section><text>pa med pa dang / 'dor ba med pa dang / gzung ba med pa dang / gzung ba med pa yang ma yin pa dang / sems can med pa dang / sems can du 'dogs pa med pa dang / tshig med pa dang / tshig tu 'dogs pa med pa dang / sems med pa dang / sems</text></item>
<item><p>158b2</p><section>dkon brtsegs</section><text>su 'dogs pa med pa dang / 'jig rten med pa dang / 'jig rten med pa yang ma yin pa dang / rten med pa dang / rten med pa yang ma yin pa dang / bdag gi tshul khrims la mi stod pa dang / gzhan gyi tshul khrims la mi smod pa dang / tshul khrims</text></item>
<item><p>158b3</p><section>dkon brtsegs</section><text>kyis rlom sems su mi byed pa dang / tshul khrims la mi rtog pa yin te/ de ni 'phags pa rnams kyi tshul khrims zag pa med pa dang / gtogs pa ma yin pa/ khams gsum pa dang bral ba/ rten thams cad med pa zhes bya'o/ /de nas bcom</text></item>
<item><p>158b4</p><section>dkon brtsegs</section><text>ldan 'das kyis tshigs su bcad pa 'di dag gsungs so/ /tshul khrims ldan la dri ma med cing ci yang med/ /tshul khrims ldan la rgyags pa med de rten pa med/ /tshul khrims ldan la mun pa med cing 'ching ba med/ /</text></item>
<item><p>158b5</p><section>dkon brtsegs</section><text>tshul khrims ldan la rdul rnams med de nyes pa med/ /zhi ba rab tu zhi ba nyer bar zhi ba'i yid/ /rtog dang rnam par rtog dang bral zhing nyon mongs med/ /g.yo ba dang ni rlom sems kun dang rnam bral ba/</text></item>
<item><p>158b6</p><section>dkon brtsegs</section><text>de ni 'od srung sangs rgyas bstan la tshul khrims ldan/ /lus la mi lta srog la phangs par 'dzin mi byed/ /srid pa rnams su skye ba kun la 'dod pa med/ /yang dag zhugs shing de nyid tshul la rab gnas pa/ /</text></item>
<item><p>158b7</p><section>dkon brtsegs</section><text>de ni 'od srung sangs rgyas bstan la tshul khrims ldan/ /'jig rten ma gos 'jig rten dag la gnas pa med/ /snang ba thob cing bdag gi med de ci yang med/ /bdag tu 'du shes med cing gzhan du 'du shes med/ /'du shes yongs su shes pas tshul</text></item>
<item><p>158b8</p><section>dkon brtsegs</section><text>khrims rnam par dag /gang la tshu rol med cing pha rol dbus kyang med/ /pha rol tshu rol dag la nams kyang mi chags shing / bcings dang chags med tshul 'chos med cing zag pa med/ /de ni 'od srung sangs rgyas bstan la tshul</text></item>
<item><p>159a1</p><section>dkon brtsegs</section><text>khrims ldan/ /ming dang gzugs rnams la yang chags pa med pa'i yid/ /de ni mnyam par bzhag cing shin du dul ba'i sems/ /gang la bdag med bdag gir 'dzin pa med pa ni/ /de tsam gyis na tshul khrims gnas shes brjod pa yin/ /so sor</text></item>
<item><p>159a2</p><section>dkon brtsegs</section><text>thar pa'i slob pas rlom sems byed pa med/ /des ni 'di na de la chags par mi 'gyur te/ /de yi gong du 'phags pa'i lam rnams tshol byed pa/ /de ni tshul khrims rnam par dag pa'i mtshan ma'o/ /tshul khrims gtso bor ma yin ting 'dzin der chags med/ /de</text></item>
<item><p>159a3</p><section>dkon brtsegs</section><text>yi gong du shes rab bsgom pa yongs su tshol/ /dmigs pa med pa 'phags pa rnams kyi rigs yin te/ /tshul khrims de ni bde bar gshegs pas rab tu bsngags/ /'jig pa'i tshogs la lta las rnam par grol ba'i yid/ /de 'dir nga dang nga yi snyam</text></item>
<item><p>159a4</p><section>dkon brtsegs</section><text>du 'gyur ba med/ /sangs rgyas spyod yul stong pa nyid la lhag par mos/ /de yi tshul khrims de ni mnyam pa med pa'o/ /tshul khrims la ni gnas nas ting nge 'dzin kyang thob/ /ting nge 'dzin rnams thob nas shes rab shin du sgom/ /shes rab kyis ni</text></item>
<item><p>159a5</p><section>dkon brtsegs</section><text>ye shes rnam par 'thob/ /ye shes rnam par dag pas tshul khrims phun sum tshogs/ /tshigs su bcad pa mngon par sgrub pa 'di dag gsungs pa'i tshe dge slong brgyad brgya ni len pa med pa zag pa rnams las sems rnam par grol lo/ /</text></item>
<item><p>159a6</p><section>dkon brtsegs</section><text>srog chags sum khri nyis stong ni chos rnams la chos kyi mig rdul dang bral zhing dri ma med pa rnam par dag go/ dge slong bsam gtan thob pa lnga brgya ni chos bstan pa zab mo 'di la mi 'jug ste/ ma rtogs ma mos pas stan las langs te dong ngo / /</text></item>
<item><p>159a7</p><section>dkon brtsegs</section><text>de nas bcom ldan la tshe dang ldan pa 'od srung chen pos 'di skad ces gsol to/ /bcom ldan 'das dge slong bsam gtan thob pa lnga brgya po 'di dag chos bstan pa zab mo la mi 'jug ste/ ma rtogs ma mos pas stan las langs te mchis</text></item>
<item><p>159a8</p><section>dkon brtsegs</section><text>so/ /bcom ldan 'das kyis bka' stsal pa/ 'od srung 'di ltar dge slong mngon pa'i nga rgyal can dag ni tshul khrims rnam par dag pa zag pa med pa 'di la 'jug ste/ ma rtogs ma mos shing skrag ste kun du dngangs/</text></item>
<item><p>159b1</p><section>dkon brtsegs</section><text>kun du rab tu dngangs so/ /'od srung tshigs su bcad pa mngon par sgrub pa zab pas sangs rgyas bcom ldan 'das rnams kyi byang chub zab ste/ de la dge ba'i rtsa ba ma bskyed pa/ sdig pa'i grogs pos yongs su zin pa dang / mos</text></item>
<item><p>159b2</p><section>dkon brtsegs</section><text>pa mi mang ba dag gis mos par mi nus so/ /'od srung dge slong lnga brgya po 'di dag ni de bzhin gshegs pa 'od srung gi gsung rab la mu stegs can gyi nyan thos su gyur te de dag de bzhin gshegs pa 'od srung las brgal pa'i bsam</text></item>
<item><p>159b3</p><section>dkon brtsegs</section><text>pas chos bstan pa gcig thos so/ /thos nas dang ba'i sems gcig rnyed de/ ji tsam du de bzhin gshegs pa dgra bcom pa yang dag par rdzogs pa'i sangs rgyas 'od srung 'jam zhing snyan par gsung pa ngo mtshar to snyam mo/ /</text></item>
<item><p>159b4</p><section>dkon brtsegs</section><text>de dag 'chi ba'i dus byas nas dang ba'i sems gcig rnyed pa des sum bcu rtsa gsum pa'i lha rnams kyi nang du skyes so/ /de dag de nas shi 'phos nas 'dir skyes te/ rgyu de nyid kyis nga'i bstan pa 'di la rab tu byung ste/ 'od srung dge slong</text></item>
<item><p>159b5</p><section>dkon brtsegs</section><text>lnga brgya po lta bar bying ba 'di dag ni chos bstan pa zab mo 'di la mi 'jug ste/ ma rtogs ma mos shing skrag ste/ kun du dngangs/ kun du rab tu dngangs so/ /yang 'di dag ni chos bstan pa 'dis yongs su sbyang ba byas te phyis</text></item>
<item><p>159b6</p><section>dkon brtsegs</section><text>ngan 'gro log par ltung bar mi 'gyur zhing phung po 'di dag nyid kyis yongs su mya ngan las 'da'o/ /de nas bcom ldan 'das kyis tshe dang ldan pa rab 'byor la bka' stsal pa/ rab 'byor khyod song la dge slong de dag kun shes par byos</text></item>
<item><p>159b7</p><section>dkon brtsegs</section><text>shig /rab 'byor gyis gsol pa/ bcom ldan 'das nyid kyis 'di dag la bshad na yang 'thun par mi bgyid na bdag la lta smos kyang ci 'tshal/ de nas bcom ldan 'das kyis dge slong de dag lam gang nas 'dong ba'i</text></item>
<item><p>159b8</p><section>dkon brtsegs</section><text>lam der dge slong gnyis shig sprul pa sprul to/ /de nas dge slong lnga brgya po de dag sprul pa'i dge slong de gnyis lam gang nas 'dong ba'i lam der dong ste phyin pa dang / 'di skad ces smras so/ /tshe dang ldan pa dag</text></item>
<item><p>160a1</p><section>dkon brtsegs</section><text>gar 'dong / de gnyis kyis smras pa/ kho bo cag ni dgon pa'i gnas rnams su bsam gtan gyi bde ba la reg par gnas par bya bar 'dong ngo / /de ci'i phyir zhe na/ kho bo cag ni bcom ldan 'das</text></item>
<item><p>160a2</p><section>dkon brtsegs</section><text>kyis chos bstan pa gang yin pa'i chos bstan pa de la mi 'jug ste/ ma rtogs ma mos shing skrag ste/ kun du dngangs/ kun du rab tu dngangs par gyur nas kho bo cag dgon pa'i gnas rnams su bsam gtan gyi bde</text></item>
<item><p>160a3</p><section>dkon brtsegs</section><text>ba la reg par gnas pa rnams kyis gnas par bya'o/ /dge slong lnga brgya po de dag gis 'di skad ces smras so/ /tshe dang ldan pa dag kho bo cag kyang bcom ldan 'das kyis chos bshad pa la mi 'jug ste/ ma rtogs</text></item>
<item><p>160a4</p><section>dkon brtsegs</section><text>ma mos shing skrag ste/ kun tu dngangs ste/ kun tu dngangs/ kun du rab tu dngangs par gyur ro/ /de'i phyir kho bo cag kyang dgon pa'i gnas rnams su bsam gtan gyi bde ba la reg par gnas pa rnams kyis gnas par bya'o/ /sprul pa dag gis smras pa/</text></item>
<item><p>160a5</p><section>dkon brtsegs</section><text>tshe dang ldan pa dag de'i phyir bdag cag yang dag par 'gro bar bya'o/ /rtsod par mi bya'o/ /rtsod pa med pa lhur len pa ni dge sbyong gi chos so/ /tshe dang ldan pa dag gang 'di yongs su mya ngan las 'das pa zhes bya ba gang / yongs su mya ngan</text></item>
<item><p>160a6</p><section>dkon brtsegs</section><text>las 'da' bar 'gyur ba'i chos de gang / lus 'di la bdag gam/ sems can nam/ srog gam/ skye ba po 'am/ skyes bu 'am/ gang zag gam/ shed las skyes sam/ shed bu 'am/ gang yongs su mya ngan 'das 'da' bar</text></item>
<item><p>160a7</p><section>dkon brtsegs</section><text>'gyur/ gang zad pas yongs su mya ngan las 'da'/ de dag gis smras pa/ 'dod chags zad/ zhe sdang zad/ gti mug zad pas yongs su mya ngan las 'da'o/ /sprul pa gnyis kyis smras pa/ tshe dang ldan pa dag 'dod chags</text></item>
<item><p>160a8</p><section>dkon brtsegs</section><text>dang / zhe sdang dang / gti mug yod pa yin nam/ ci nas de zad par bya/ de dag gis smras pa/ de dag ni nang na yang med/ phyi rol na yang med/ gnyis ga med pa la yang mi dmigs te/ de dag ni yongs su ma brtags pa las</text></item>
<item><p>160b1</p><section>dkon brtsegs</section><text>kyang mi skye'o/ /sprul pa gnyis kyis smras pa/ tshe dang ldan pa dag de lta bas na ma rtog rnam par ma rtog shig /tshe dang ldan pa dag nam mi rtog rnam par mi rtog pa de ni chags par yang mi 'gyur/ chags pa dang bral bar yang mi 'gyur ro/ /</text></item>
<item><p>160b2</p><section>dkon brtsegs</section><text>chags pa med cing chags pa dang bral ba yang med pa gang yin pa de ni zhi ba zhes bya'o/ /tshe dang ldan pa dag tshul khrims ni mi 'khor zhing yongs su mya ngan las mi 'da'o/ /tshe dang ldan pa dag ting nge 'dzin dang / shes rab dang / rnam par</text></item>
<item><p>160b3</p><section>dkon brtsegs</section><text>grol ba dang / rnam par grol ba'i ye shes mthong ba yang mi 'khor zhing yongs su mya ngan las mi 'da'o/ /tshe dang ldan pa dag chos de dag gis yongs su mya ngan las 'da' bar ston na chos de dag kyang stong pa/ dben pa gzung du med pa'o/ /</text></item>
<item><p>160b4</p><section>dkon brtsegs</section><text>tshe dang ldan pa dag 'di lta ste/ mya ngan las 'das pa'i 'du shes spongs shig /'du shes la yang 'du shes su ma byed cig / 'du shes la 'du shes kyis yongs su shes par ma byed cig / /gang 'du shes la 'du shes kyis yongs su shes pa de ni de'i 'du shes kyis bcings pa yin no/ /tshe dang ldan</text></item>
<item><p>160b5</p><section>dkon brtsegs</section><text>pa dag 'du shes dang tshor ba 'gog pa'i snyoms par 'jug pa la snyoms par zhugs shig /tshe dang ldan pa dag 'du shes dang tshor ba 'gog pa'i snyoms par 'jug pa la snyoms par zhugs pa las gong na bya ba med do zhes</text></item>
<item><p>160b6</p><section>dkon brtsegs</section><text>smra'o/ /chos kyi rnam grangs 'di bshad pa'i tshe dge slong lnga brgya po de dag len pa med par zag pa rnams las sems rnam par grol lo/ /de dag sems rnam par grol nas bcom ldan 'das</text></item>
<item><p>160b7</p><section>dkon brtsegs</section><text>ga la ba der dong ste lhags pa dang / bcom ldan 'das kyi zhabs la mgo bos phyag 'tshal te phyogs gcig tu 'khod do/ /de nas tshe dang ldan pa rab 'byor gyis dge slong de dag la 'di skad ces smras so/ /tshe dang</text></item>
<item><p>160b8</p><section>dkon brtsegs</section><text>ldan pa dag gar dong dong / gang nas lhags/ de dag gis smras pa/ btsun pa rab 'byor gang du yang 'gro ba med pa dang / gang nas 'ong ba med pa'i phyir bcom ldan 'das kyis chos bstan to/ /smras pa tshe dang ldan pa dag khyod kyi ston pa gang yin</text></item>
<item><p>161a1</p><section>dkon brtsegs</section><text>smras pa/ gang ma skyes shing yongs su mya ngan las mi 'da' ba'o/ /smras pa/ khyed kyis ji ltar chos thos/ smras pa/ bcings pa'i phyir yang ma yin/ thar pa'i phyir yang ma yin no/ /smras pa/ khyod sus btul</text></item>
<item><p>161a2</p><section>dkon brtsegs</section><text>smras pa/ su la lus med cing sems med pas so/ /smras pa/ khyed ji ltar brtson/ smras pa/ ma rig pa spang pa'i phyir yang ma yin rig pa bskyed pa'i phyir yang ma yin no/ /smras pa/ khyed ji ltar rnam par grol/ smras pa/</text></item>
<item><p>161a3</p><section>dkon brtsegs</section><text>sbyor ba'i phyir yang ma yin spang ba'i phyir yang ma yin no/ /smras pa/ khyed su'i nyan thos/ smras pa/ gang gis thob pa med cing mngon par rdzogs par sangs rgyas pa med pa'i 'o/ /smras pa/ khyed kyi tshangs pa mtshungs par spyod pa</text></item>
<item><p>161a4</p><section>dkon brtsegs</section><text>gang / smras pa/ gang dag khams gsum ni mi rgyu ba rnams so/ /smras pa/ tshe dang ldan pa dag khyed ji srid cig na yongs su mya ngan las 'da'/ smras pa/ de bzhin gshegs pa'i sprul pa nam yongs su mya ngan las 'da'</text></item>
<item><p>161a5</p><section>dkon brtsegs</section><text>ba na'o/ /smras pa/ khyed kyis bya ba byas sam/ smras pa/ ngar 'dzin pa dang / nga yir 'dzin pa yongs su shes pas so/ /smras pa/ khyed nyon mongs pa zad dam/ smras pa/ chos thams cad gtan du zad pa'i phyir ro/ /smras pa/</text></item>
<item><p>161a6</p><section>dkon brtsegs</section><text>khyed kyis bdud btul lam/ smras pa/ phung po'i bdud mi dmigs pa'i phyir ro/ /smras pa/ khyed kyis ston pa la bsnyen bkur byas sam/ smras pa/ lus kyis kyang ma byas/ ngag gis kyang ma byas/ sems kyis kyang ma byas so/ /</text></item>
<item><p>161a7</p><section>dkon brtsegs</section><text>smras pa/ khyed kyis sbyin pa'i gnas kyis sbyangs sam/ smras pa/ 'dzin pa med cing sdud pa med pas so/ /smras pa/ khyed la 'khor ba las rgal tam smras pa/ chad pa med cing rtag pa med pa'i phyir ro/ /smras pa/ khyed sbyin pa'i gnas</text></item>
<item><p>161a8</p><section>dkon brtsegs</section><text>kyi sar zhugs sam/ smras pa/ 'dzin pa thams cad las rnam par dgrol ba'i phyir ro/ /smras pa/ tshe dang ldan pa dag gar 'gro/ smras pa/ de bzhin gshegs pa'i sprul pa gang du bzhud par ro/ /de ltar tshe dang ldan pa rab 'byor gyis yongs su dris te/</text></item>
<item><p>161b1</p><section>dkon brtsegs</section><text>dge slong de dag gis lan btab nas 'khor de'i dge slong brgyad brgya ni len pa med par zag pa rnams las sems rnam par grol lo/ /srog chags sum khri nyis stong ni chos rnams la chos kyi mig rdul med cing dri ma dang bral ba rnam par dag go /</text></item>
<item><p>161b2</p><section>dkon brtsegs</section><text>de nas byang chub sems dpa' sems dpa' chen po kun du snang ba zhes bya ba 'khor de nyid du 'dus par 'gyur te 'dug pa de stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das</text></item>
<item><p>161b3</p><section>dkon brtsegs</section><text>ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das dkon mchog brtsegs pa chen po'i chos kyi rnam grangs 'di la slob par 'tshal ba'i byang chub sems dpas ji ltar</text></item>
<item><p>161b4</p><section>dkon brtsegs</section><text>bslab par bgyi/ bcom ldan 'das kyis bka' stsal pa/ rigs kyi bu tshar gcad cing tshar bcad nas chos kyi rnam grangs 'dir bslab pa bstan te/ chos kyi rnam grangs 'di ni skyes bu dam pa nan tan snying por byed pa rnams kyi don chen por</text></item>
<item><p>161b5</p><section>dkon brtsegs</section><text>'gyur ro/ /rigs kyi bu 'di lta ste dper na mi la la zhig kham pa'i grur zhugs te/ gang gA'i klung chen po rgal bar 'dod par gyur na/ rigs kyi bu 'di ji snyam du sems/ mi des ci 'dra ba'i brtson 'grus kyi gru de btsal bar bya/ gsol</text></item>
<item><p>161b6</p><section>dkon brtsegs</section><text>pa/ bcom ldan 'das stobs dang ldan pa'i brtson 'grus kyis bgyi'o/ /de ci'i slad du zhe na/ bdag ni chu bo chen po'i nang du zhugs kyi bdag 'gram du ma phyin par bar ma dor gru zhig tu 'ong ngo snyam du sems pa'i slad du'o/ /</text></item>
<item><p>161b7</p><section>dkon brtsegs</section><text>bcom ldan 'das kyis bka' stsal pa/ kun du snang ba de ltar byang chub sems dpas de bas ches stobs dang ldan pa'i brtson 'grus kyis chos kyi rnam grangs 'di la bslab par bya ste/ stobs chen po dang ldan pa'i brtson 'grus kyis</text></item>
<item><p>161b8</p><section>dkon brtsegs</section><text>sangs rgyas kyi chos thams cad yang dag par bsgrub par bya'o/ /kye ma'o lus 'di ni mi rtag pa ste/ bdag gis snying po ma blangs par bar ma dor 'chi ba'i dus byas su 'ong ngo zhes yid la byed pa de lta bus bdag ni chu bo chen por zhugs kyis/ chu bo</text></item>
<item><p>162a1</p><section>dkon brtsegs</section><text>bzhir zhugs pa'i sems can rnams chu bo chen por zhugs pa las bsgral ba'i phyir dam pa'i chos kyi gru gang gis sems can 'khor ba'i rgya mtshos khyer ba thams cad bsgral bar bya ba'i dam pa'i chos kyi gru</text></item>
<item><p>162a2</p><section>dkon brtsegs</section><text>chen po sbyar bar bya'o/ /kun du snang ba de la byang chub sems dpas dam pa'i chos kyi gru chen po sbyar bar bya ba de ci 'dra zhe na/ 'di lta ste/ sems can thams cad la sems mnyam pa nyid de/ bsod nams kyi tshogs mtha' yas pa</text></item>
<item><p>162a3</p><section>dkon brtsegs</section><text>bsags pa/ tshul khrims kyi snam gyis sbyar ba/ sbyin pa'i 'khor gyi rgyan gyis brgyan pa/ bsam pa dang lhag pa'i bsam pa'i bcing ba sra pas dam por sbrel pa/ bzod pa dang nges pa dang dran pa'i sbyor kas legs par sbyar ba/ byang chub kyi yan</text></item>
<item><p>162a4</p><section>dkon brtsegs</section><text>lag bdun gyi tshogs can/ brtson 'grus brtan pa dang dge ba'i chos kyi shing gis yang dag par sbyar ba/ bsam gtan gyi sems kyis las su rung bar byas pa/ dul ba dang zhi ba dang cang shes kyi dge ba'i bzos legs par zin</text></item>
<item><p>162a5</p><section>dkon brtsegs</section><text>par byas pa/ shin du mi 'khrugs pa'i chos can snying rje chen pos yang dag par zin pa/ bsdu ba'i dngos po dang dpa' bar 'gro bas bstar pa/ shes rab dang ye shes kyis phyir rgol ba legs par bsrungs ba/</text></item>
<item><p>162a6</p><section>dkon brtsegs</section><text>thabs mkhas pas rnam par bsags pa legs par byas pa/ tshangs pa'i gnas bzhis legs par yongs su sbyangs pa/ dran pa nye bar gzhag pa bzhis legs par rnam par bsams pa'i lus</text></item>
<item><p>162a7</p><section>dkon brtsegs</section><text>kyis bsten pa/ yang dag pa'i spong bas 'gro ba/ rdzu 'phrul gyi rkang pa'i mgyogs pa'i shugs dang ldan pa/ dbang pos legs par brtags pas lta ba ngan pa'i shing yon po med pa/ stobs kyi shugs</text></item>
<item><p>162a8</p><section>dkon brtsegs</section><text>yang dag par 'byung bas par shag shig med pa/ byang chub kyi yan lag gis 'gro ba rnam par dag pa/ gtsugs can dgra nyon mongs pa'i 'dud kyi lam 'dor bar byed pa/ lam du 'jug par byed pa/ pha rol gyi dogs</text></item>
<item><p>162b1</p><section>dkon brtsegs</section><text>su phyin pa byed pa/ mu stegs can ngan pa'i mu stegs 'dor bar byed pa/ zhi gnas kyi nges par sems pa brtan pa/ lhag mthong gis sbyor ba mtha' gnyis la ma chags par 'jug pa/ rgyu'i chos dang yang dag par ldan pa/</text></item>
<item><p>162b2</p><section>dkon brtsegs</section><text>sgra grags pa yangs shing rgya che la mi zad cing tshad med pa tshur shog /dam pa'i chos kyi gru chen po mya ngan las 'das pa'i grong khyer du 'gro ba bde bar 'gro ba/ 'jigs pa med par 'gro ba/ lam du 'gro ba/ 'jig tshogs la lta ba</text></item>
<item><p>162b3</p><section>dkon brtsegs</section><text>'dor bar zhugs la tshu rol gyi 'gram nas pha rol gyi 'gram nas pha rol gyi 'gram du lta ba thams cad sel ba/ gtse ba med pa'i mya ngan las 'das par myur du song shig /ces phyogs bcur sgras go bar byed pa ste/ rigs kyi bu sems can thams cad kyi</text></item>
<item><p>162b4</p><section>dkon brtsegs</section><text>don gyi phyir bskal pa bye ba khrag khrig brgya stong dpag tu med par yid yongs su mi skyo bar byang chub sems dpa' dam pa'i chos kyi gru chen po 'di 'dra ba de sbyar bar bya'o/ /dam pa'i chos kyi gru 'dis chu bo bzhis khyer ba'i</text></item>
<item><p>162b5</p><section>dkon brtsegs</section><text>sems can thams cad bsgral bar bya'o/ /kun du snang ba de la 'dir byang chub sems dpa'i mngon par shes pa myur ba gang zhe na/ gang 'di sems can thams cad la bcos ma ma yin pa'i sbyor ba ste/ bsam pa dag pas rab tu</text></item>
<item><p>162b6</p><section>dkon brtsegs</section><text>'dun pa dang / dge ba'i rtsa ba thams cad yang dag par bsgrub pa'i phyir brtson 'grus 'bar ba dang / tshul bzhin yid la byed pas dge ba la 'dun pa dang / shes pa yongs su rdzogs par bya ba'i phyir</text></item>
<item><p>162b7</p><section>dkon brtsegs</section><text>thos pas mi ngoms pa dang / ye shes brtan par bya ba'i phyir nga rgyal med pa dang / yon tan thams cad yongs su rdzogs par bya ba'i phyir rab tu 'byung ba la gzhol ba dang / lus dang sems dben par dgon pa na gnas pa dang /</text></item>
<item><p>162b8</p><section>dkon brtsegs</section><text>skye bo mi srun pa rnam par spangs pas 'du 'dzi med pa dang / don dam pa la rton pas chos don du gnyer ba dang / shin du mi 'khrugs pas ye shes kyi don dang / ye shes kyi don yin pas chos kyi don dang / mi 'khrugs</text></item>
<item><p>163a1</p><section>dkon brtsegs</section><text>pas bden pa'i don dang / yang dag par sbyor bar bya bas stong pa nyid kyi don dang / shin du nye bar zhi ba'i don yin pas dben pa'i don yin te/ rigs kyi bu/ 'di ni 'dir byang chub sems dpa'i</text></item>
<item><p>163a2</p><section>dkon brtsegs</section><text>mngon par shes pa myur ba'o/ /de nas bcom ldan 'das la tshe dang ldan pa 'od srung chen pos 'di skad ces gsol to/ /'di ltar dkon mchog brtsegs pa chen po'i chos kyi rnam grangs 'di theg pa chen po</text></item>
<item><p>163a3</p><section>dkon brtsegs</section><text>la yang dag par zhugs pa'i rigs kyi bu'am rigs kyi bu mo rnams la phan 'dogs par gyur pa ni bcom ldan 'das ngo mtshar to/ /bde bar gshegs pa ngo mtshar to/ /bcom ldan 'das dkon mchog brtsegs pa chen po'i chos</text></item>
<item><p>163a4</p><section>dkon brtsegs</section><text>kyi rnam grangs 'di las tshigs su bcad pa gcig tsam bstan na rigs kyi bu 'am rigs kyi bu mo de bsod nams kyi phung po ji tsam skyed par 'gyur/ de skad ces gsol pa dang / bcom ldan 'das kyis tshe dang ldan pa</text></item>
<item><p>163a5</p><section>dkon brtsegs</section><text>'od srung chen po la 'di skad ces bka' stsal to/ /'od srung rigs kyi bu 'am rigs kyi bu mo gang la las 'jig rten gyi khams gang gA'i klung gi bye ma snyed rin po che sna bdun gyis rab tu gang bar byas te de bzhin gshegs pa</text></item>
<item><p>163a6</p><section>dkon brtsegs</section><text>dgra bcom pa yang dag par rdzogs pa'i sangs rgyas rnams la sbyin pa byin pa dang / sangs rgyas bcom ldan 'das gang gA'i klung gi bye ma snyed rnams las de bzhin gshegs pa re re'i gtsug lag khang rin po che sna</text></item>
<item><p>163a7</p><section>dkon brtsegs</section><text>bdun las byas pa gang gA'i klung gi bye ma snyed brtsigs pa dang / sangs rgyas bcom ldan 'das gang gA'i klung gi bye ma snyed rnams las de bzhin gshegs pa re re'i nyan thos kyi dge 'dun dpag tu med pa dag la bskal</text></item>
<item><p>163a8</p><section>dkon brtsegs</section><text>pa gang gA'i klung gi bye ma snyed du bde ba'i yo byad thams cad kyis rim gror byas pa dang / de bzhin gshegs pa yongs su mya ngan las 'das pa de dag gi mchod rten rin po che sna bdun las byas pa bas rigs kyi bu 'am</text></item>
<item><p>163b1</p><section>dkon brtsegs</section><text>rigs kyi bu mo dad pa dang ldan pa gzhan zhig gis dkon mchog brtsegs pa chen po'i chos kyi rnam grangs 'di las tshigs su bcad pa gcig tsam lung mnos te/ lung mnos nas kyang mi spong na de ni de bas</text></item>
<item><p>163b2</p><section>dkon brtsegs</section><text>ches bsod nams mang du skyed do/ /bud med gang zhig lung 'bog na de nam yang log par ltung bar mi 'gyur te/ de nyid de'i bud med kyi lus kyi tha ma yin no/ /sa phyogs gang du chos kyi rnam grangs 'di bshad pa 'am/</text></item>
<item><p>163b3</p><section>dkon brtsegs</section><text>bstan pa 'am/ yi ger 'dri ba 'am/ yi ger bris nas glegs bam du byas te bzhag pa'i sa phyogs de lha dang bcas pa'i 'jig rten gyi mchod rten dang 'dra bar 'gyur ro/ /su zhig chos smra ba las chos kyi rnam grangs 'di nyan pa 'am/ 'dzin pa 'am</text></item>
<item><p>163b4</p><section>dkon brtsegs</section><text>yi ger 'dri ba de la 'di lta ste/ de bzhin gshegs pa la ji ltar bya ba de bzhin du gus par bya'o/ /'od srung rigs kyi bu 'am/ rigs kyi bu mo gang zhig de bzhin gshegs pa'i chos smra ba la bkur stir byed pa dang / btsun par byed pa dang / ri mor</text></item>
<item><p>163b5</p><section>dkon brtsegs</section><text>byed pa dang / mchod par byed pa de la nga bla na med pa yang dag par rdzogs pa'i byang chub tu lung ston to/ /de 'chi ba'i dus kyi tshe de bzhin gshegs pa mthong bar 'gyur ro/ /de bzhin gshegs pa mthong nas kyang lus kyi las yongs su dag pa</text></item>
<item><p>163b6</p><section>dkon brtsegs</section><text>bcu 'thob par 'gyur te/ bcu gang zhe na/ 'di lta ste/ tshor bas sems kun du ma zin par 'chi ba'i dus byed pa dang / de mig 'khrul bar mi 'gyur ba dang / lag pa g.yob bar mi byed pa dang / rkang pa 'phra bar mi byed pa dang / gcin mi</text></item>
<item><p>163b7</p><section>dkon brtsegs</section><text>gtor ba dang / phyi sa mi 'byung ba dang / de'i snying khar rdul mi 'byung ba dang / khyu tshur mi 'chang ba dang / nam mkha' la mi snyeg pa dang / ji ltar 'dug pa de bzhin du tshe'i 'du byed 'dor bar 'gyur ba ste/ lus kyi las yongs su dag pa bcu po de</text></item>
<item><p>163b8</p><section>dkon brtsegs</section><text>dag thob par 'gyur ro/ /ngag gi las yongs su dag pa bcu 'thob par 'gyur te/ bcu gang zhe na 'di lta ste/ gdangs snyen pa'i tshig dang / mnyen pa'i tshig dang / 'jam pa'i tshig dang / dga' ba'i tshig dang / snum pa'i tshig dang /</text></item>
<item><p>164a1</p><section>dkon brtsegs</section><text>slar bzlog pa ma yin pa'i tshig dang / gzung bar 'os pa'i tshig dang / btsun pa'i tshig dang / lha dang mi yongs su gzung ba'i tshig dang / sangs rgyas kyis yongs su bzung ba'i tshig ste ngag gi las yongs su dag pa bcu po de</text></item>
<item><p>164a2</p><section>dkon brtsegs</section><text>dag thob par 'gyur ro/ /yid kyi las yongs su dag pa bcu thob par 'gyur te/ bcu gang zhe na/ 'di lta ste/ khro bar mi 'gyur ba dang / 'khon du 'dzin pa med pa dang / 'chab par mi 'gyur ba dang / 'tshig par mi 'gyur ba dang / nyes pa la mi dga' ba</text></item>
<item><p>164a3</p><section>dkon brtsegs</section><text>dang / 'khon gcugs la mi dga' ba dang / 'du shes phyin ci log tu mi 'gyur ba dang / spong ba la bag yod par 'gyur ba dang / ma zhum pa'i sems kyis sangs rgyas kyi zhing yongs su dag pa 'dzin pa dang / nga rgyal dang che ba'i nga</text></item>
<item><p>164a4</p><section>dkon brtsegs</section><text>rgyal med par sangs rgyas kyi chos thams cad mngon par sgrub pa'i ting nge 'dzin thob par 'gyur ba ste/ yid kyi las yongs su dag pa bcu po de dag 'thob par 'gyur ro/ /de la 'di skad ces bya ste/ /tshor bas nyen cing 'chi ba'i dus mi byed/ /de</text></item>
<item><p>164a5</p><section>dkon brtsegs</section><text>yi mig la 'khrul par 'gyur ba med/ /lag pa mi g.yob rkang pa 'phra mi 'gyur/ /de ni bshang gci gtor bar yod mi 'gyur/ /de'i snying khar rdul yang 'byung mi 'gyur/ /'dug bzhin bde bar 'chi ba'i dus byed de/ /lus las yongs su dag pa 'di bcu</text></item>
<item><p>164a6</p><section>dkon brtsegs</section><text>'thob/ /gdangs snyan phun sum tshogs shing 'jam mnyen tshig /snum zhing yid 'ong de bzhin dga' bar 'gyur/ /gzhan gyis slar mi bzlog cing gzung 'os tshig /skye bos btsun par bya ba'i tshig tu 'gyur/ /de yi tshig ni lha dang klu dag dang / /mi 'am ci dang</text></item>
<item><p>164a7</p><section>dkon brtsegs</section><text>de bzhin rgyal bas bsngags/ /des bshad pa yi don kyang 'dzin byed de/ /des ni ngag las dag pa de dag 'thob/ /khro ba med cing 'khon du 'dzin pa med/ /brtan pa 'chab pa med cing 'tshig pa med/ /nyes la mi dga' 'khon gcugs dga' ba med/ /</text></item>
<item><p>164a8</p><section>dkon brtsegs</section><text>de yi 'du shes phyin ci log mi 'gyur/ /bslab pa yang dag blangs la sems mi zhum/ /spong ba la ni bag med mi 'gyur te/ /zhum pa med pa'i sems kyis zhing sbyong byed/ /nga rgyal las kyang nga rgyal yongs spangs nas/ /ting 'dzin 'byor</text></item>
<item><p>164b1</p><section>dkon brtsegs</section><text>pa thams cad mngon bsgrubs shing / /yid kyis mngon par bsgrubs pa'i chos rnams 'thob/ /chos rnams 'di dag ldan par gyur pa la/ /sangs rgyas dngos po dkon par mi 'gyur ro/ /'od srung gang la la bde ba'i yo byad thams cad kyis nga la</text></item>
<item><p>164b2</p><section>dkon brtsegs</section><text>bkur sti byed par 'dod pa dang / mchod pa thams cad kyis mchod par 'dod pa des dkon mchog brtsegs pa chen po'i chos kyi rnam grangs 'di gzung bar bya/ kun chub par bya/ yi ger bri bar bya/ bklag par bya/ bcang bar bya'o/ /'od srung de ltar na</text></item>
<item><p>164b3</p><section>dkon brtsegs</section><text>de bzhin gshegs pa dgra bcom par yang dag par rdzogs pa'i sangs rgyas rnams la mchod pa bla na med pa byas par 'gyur ro/ /bcom ldan 'das kyis de skad ces bka' stsal nas/ tshe dang ldan pa 'od srung chen po dang / byang chub sems</text></item>
<item><p>164b4</p><section>dkon brtsegs</section><text>dpa' sems dpa' chen po sangs rgyas kyi zhing sna tshogs nas 'dus pa de dag dang / dge slong de dag dang / lha dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa</text></item>
<item><p>164b5</p><section>dkon brtsegs</section><text>dkon mchog brtsegs pa chen po'i chos kyi rnam grangs le'u stong phrag brgya pa las 'od srung gi le'u zhes bya ste bzhi bcu rtsa gsum pa rdzogs so// // rgya gar gyi mkhan po 'dzi na mi tra dang / shI len dra bo d+hi dang / zhu chen gyi lo ts+tsha ba ban de</text></item>
<item><p>164b6</p><section>dkon brtsegs</section><text>ye shes sdes bsgyur cing zhus te skad gsar bcad kyis kyang bcos nas gtan la phab pa/ /@#/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa bzhi pa ste/ 'phags</text></item>
<item><p>164b7</p><section>dkon brtsegs</section><text>pa rin po che'i phung po lung bstan pa/ bam po dang po/ rgya gar skad du/ Ar+ya rad na rA shi nA ma ma hA yA na sU tra/ bod skad du/ 'phags pa rin po che'i phung po zhes bya ba theg pa chen po'i mdo/ sangs rgyas dang / byang chub</text></item>
<item><p>164b8</p><section>dkon brtsegs</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod phung po'i ri la/ dge slong brgyad stong tsam gyi dge slong gi dge 'dun chen po dang / sangs rgyas kyi</text></item>
<item><p>165a1</p><section>dkon brtsegs</section><text>zhing sna tshogs nas 'dus pa'i byang chub sems dpa' khri drug stong dang thabs gcig tu bzhugs te/ thams cad kyang 'di lta ste/ bla na med pa yang dag par rdzogs pa'i byang chub tu skye ba gcig gis thogs pa phyir mi ldog pa'i bzod pa thob pa</text></item>
<item><p>165a2</p><section>dkon brtsegs</section><text>sha stag go/ de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das dge sbyong dge sbyong zhes bgyi ba ji tsam gyis na dge sbyong dge sbyong zhes bgyi ba lags/ de skad ces gsol pa dang / bcom ldan 'das kyis tshe dang</text></item>
<item><p>165a3</p><section>dkon brtsegs</section><text>ldan pa 'od srung chen po la 'di skad ces bka' stsal to/ /'od srung dge sbyong dge sbyong zhes bya ba ni/ zhi ba dang / dul ba dang / cang shes pa dang / tshul khrims kyi phung po yongs su dag pa dang / ting nge 'dzin la 'jug pa shes pas dge sbyong zhes bya ste/ shes rab</text></item>
<item><p>165a4</p><section>dkon brtsegs</section><text>dang ldan pa dang / rnam par grol ba'i snying po lhur len pa dang / rnam par thar pa'i sgo gsum la som nyi med cing the tshom mi za ba dang / 'phags pa'i spyod yul la gnas pa dang / dran pa nye bar gzhag pa bzhi la gnas pa dang / yang dag par spong ba bzhi la</text></item>
<item><p>165a5</p><section>dkon brtsegs</section><text>gnas pa dang / rdzu 'phrul gyi rkang pa bzhi bsgom pa bsgoms pa dang / dad pa'i dbang po dang ldan pa dang / sangs rgyas la dad pa mi phyed pa dang / chos la dad pa mi phyed pa dang / dge 'dun la dad pa mi phyed pa dang / sangs rgyas dang chos dang dge 'dun la shes pas</text></item>
<item><p>165a6</p><section>dkon brtsegs</section><text>dad pa dang ldan pa dang / gzhan gyi dring la mi 'jog pa'i shes pa dang ldan pa dang / dge ba'i chos rnams la brtson 'grus brtsams pa dang / srid pa bcom pa dang / yang dag par zhugs pa dang / dran pa dang shes bzhin la mkhas pa dang / sems rtse gcig pa dang /</text></item>
<item><p>165a7</p><section>dkon brtsegs</section><text>shes rab kyis lhag mthong la mkhas pa dang / stobs lnga dang ldan pa dang / nyon mongs pa thams cad kyis mi rdzi ba dang / byang chub kyi yan lag bdun la bsam gtan pa dang / chos rnams kyi brten pa shes pa la mkhas pa dang / lam shes pa dang /</text></item>
<item><p>165a8</p><section>dkon brtsegs</section><text>lam la mkhas pa dang / yang dag par lta ba dang / yang dag pa'i ting nge 'dzin dang / zhi gnas dang / lhag mthong sgom pa la mkhas pa dang / so so yang dag par rig pa bzhi la gzhan gyi dring mi 'jog pa'i shes rab dang ldan pa dang / don la rton gyi tshig</text></item>
<item><p>165b1</p><section>dkon brtsegs</section><text>'bru la mi rton pa dang / ye shes la rton gyi rnam par shes pa la mi rton pa dang / nges pa'i don gyi mdo sde la rton gyi drang ba'i don gyi mdo sde la mi rton pa dang / chos nyid la rton gyi gang zag la mi rton pa dang / bdud bzhi'i lam las shin du 'das pa dang / phung po yongs su</text></item>
<item><p>165b2</p><section>dkon brtsegs</section><text>shes pa srung ba dang / nyon mongs pa bsal ba dang / tha ma'i lus 'dzin pa dang / 'chi bdag gi lam las yang dag par 'das pa dang / sdug bsngal yang dag par yongs su shes pa dang / kun 'byung ba thams cad spangs pa dang / 'gog</text></item>
<item><p>165b3</p><section>dkon brtsegs</section><text>pa mngon sum du bya ba la zhugs pa dang / lam sgom pa'i rnal 'byor kyi rjes su zhugs pa dang / 'phags pa'i bden pa bzhi mthong ba dang / gzhan gyi dring la mi 'jog pa dang / ston pa'i bstan pa la bya ba byas pa dang / byed pa byas pa dang /</text></item>
<item><p>165b4</p><section>dkon brtsegs</section><text>zag pa zad pa dang / rnam par thar pa brgyad la bsam gtan pa dang / brgya byin dang / tshangs pa dang / 'jig rten skyong bas bsu ba dang / sngon gyi spyod pa dang / bsam pa phun sum tshogs pa dang / dgon pa la gnas par</text></item>
<item><p>165b5</p><section>dkon brtsegs</section><text>mngon par dga' ba dang / 'phags pa'i rigs la gnas pa dang / sbyangs pa'i yon tan la gnas pa dang / blo gya gyu med pa dang / rab tu byung nas/ khyim gyi gnas dang mi 'dre ba dang / bse ru ltar gcig pu rgyu ba dang /</text></item>
<item><p>165b6</p><section>dkon brtsegs</section><text>'du 'dzis 'jigs skrag pa dang / khams gsum ma lus pa las rnam par grol ba dang / rtag tu 'jigs pa'i yid dang ldan pa dang / yang dag pa'i dge sbyong gi tshul la gnas pa dang / thams cad la</text></item>
<item><p>165b7</p><section>dkon brtsegs</section><text>'dod pa med pa dang / 'jig rten gyi chos brgyad po rnyed pa dang ma rnyed pa dang / grags pa dang ma grags pa dang / bde ba dang sdug bsngal ba dang / bstod pa dang / smad pa rnams las yang dag par 'das pa dang / sa dang mtshungs</text></item>
<item><p>165b8</p><section>dkon brtsegs</section><text>pa'i sems kyis nye bar bsgrubs te gnas pa dang / bdag dang gzhan rjes su srung ba dang / 'khrul pa med pa dang / 'khrug pa med pa dang / yang dag par zhugs pa dang / nam mkha' dang mtshungs pa'i sems kyis nye bar bsgrubs te gnas pa</text></item>
<item><p>166a1</p><section>dkon brtsegs</section><text>dang / mtshan ma thams cad la de'i sems mi chags mi 'ching ste dper na nam mkha' la lag mthil bzhin du mi chags mi 'ching ba yin te/ 'od srung dge sbyong gi chos rnam pa de lta bu de dag dang ldan na dge sbyong dge sbyong zhes bya'o/ /</text></item>
<item><p>166a2</p><section>dkon brtsegs</section><text>de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das 'di ltar de bzhin gshegs pa dgra bcom pa yang dag par rdzogs pa'i sangs rgyas kyis yang dag pa'i dge sbyong gi yon tan 'di dag yang dag</text></item>
<item><p>166a3</p><section>dkon brtsegs</section><text>par rab tu bstan pa ni ngo mtshar to/ /bcom ldan 'das ma mchis pa'i dus na gang dag de bzhin gshegs pa'i byang chub bskal pa grangs ma mchis par yang dag par bsgrubs nus par bgyid pa dge sbyong ma lags dge sbyong du mchid</text></item>
<item><p>166a4</p><section>dkon brtsegs</section><text>kyis 'che zhing / tshangs par spyod pa ma lags par tshangs par spyod pa mchid kyis 'che ba'i dge slong gang la la dag 'byung bar 'gyur lags sam/ bcom ldan 'das kyis bka' stsal pa/ 'od srung nga dang / khyod dang nyan thos chen po</text></item>
<item><p>166a5</p><section>dkon brtsegs</section><text>'di dag kyang yongs su mya ngan las 'das shing / byang chub sems dpa' 'di dag kyang sangs rgyas kyi zhing gzhan du dong nas bstan pa 'di rab tu 'jig par 'gyur ba ni tshig gis bstan par mi nus so/ /'od srung de la dge slong lus</text></item>
<item><p>166a6</p><section>dkon brtsegs</section><text>ma bsgoms pa/ tshul khrims ma bsgoms pa/ sems ma bsgoms pa/ shes rab ma bsgoms pa/ byis pa dman pa/ glen pa/ rmongs pa/ rab tu ma zhi ba/ ma dul ba kha cig 'byung bar 'gyur te/ de dag gi g.yo dang / sgyu dang /</text></item>
<item><p>166a7</p><section>dkon brtsegs</section><text>dri ma dang / gya gyu dang / dge sbyong gi dri ma dang / dge sbyong gi skyon rnams brjod par bya'o/ /'od srung de la dge sbyong gi dri ma rnams gang zhe na/ 'od srung sum bcu rtsa gnyis po 'di dag ni dge sbyong gi dri ma ste/ de dag spangs na dge sbyong dge sbyong zhes bya'o/ /sum bcu</text></item>
<item><p>166a8</p><section>dkon brtsegs</section><text>rtsa gnyis gang zhe na/ 'dod pa la rnam par rtog pa dge sbyong gi dri ma dang / gnod sems kyi rnam par rtog pa dge sbyong gi dri ma dang / rnam par 'tshe ba'i rnam par rtog pa dge sbyong gi dri ma dang / bdag la bstod pa dge sbyong gi dri ma dang / gzhan la brnyas pa dge sbyong gi dri ma</text></item>
<item><p>166b1</p><section>dkon brtsegs</section><text>dang / mi mthun pa'i rnyed pa kun du tshol ba dge sbyong gi dri ma dang / rnyed pas rnyed par byed 'dod pa dge sbyong gi dri ma dang / dad pas byin pa chud gzon pa dge sbyong gi dri ma dang / ltung ba 'chab pa dge sbyong gi dri ma dang / khyim pa la sten pa dge sbyong gi dri ma dang / rab tu byung</text></item>
<item><p>166b2</p><section>dkon brtsegs</section><text>ba dang sten pa dge sbyong gi dri ma dang / 'du 'dzi la mngon par dga' ba dge sbyong gi dri ma dang / rnyed pa yongs su ma grub par rtog pa dge sbyong gi dri ma dang / bdag gi rnyed pas chog par mi 'dzin pa dge sbyong gi dri ma dang / pha rol bsod snyoms rnyed pa la phrag dog dang</text></item>
<item><p>166b3</p><section>dkon brtsegs</section><text>ser sna byed pa dge sbyong gi dri ma dang / pha rol gyi rnyed pa la 'dod pa dge sbyong gi dri ma dang / bdag gi 'khrul pa la mi rtog pa dge sbyong gi dri ma dang / gzhan gyi 'khrul pa yongs su tshol ba dge sbyong gi dri ma dang / so sor thar pa dang 'dul ba mi srung ba dge sbyong gi</text></item>
<item><p>166b4</p><section>dkon brtsegs</section><text>dri ma dang / khwa ltar mu cor smra ba dge sbyong gi dri ma dang / ma gus pa dang / rgod pa dang / khengs pa dge sbyong gi dri ma dang / lta bas kun nas dkris pa dge sbyong gi dri ma dang / rten cing 'brel bar 'byung ba dang 'gal ba dge sbyong gi dri ma dang / mthar</text></item>
<item><p>166b5</p><section>dkon brtsegs</section><text>lta ba la gnas pa dge sbyong gi dri ma dang / 'khor ba la mngon par dga' ba dge sbyong gi dri ma dang / mya ngan las 'das pa la mngon par mi dga' ba dge sbyong gi dri ma dang / 'jig rten rgyang pan pa'i gsang tshig 'dzin pa dge sbyong gi</text></item>
<item><p>166b6</p><section>dkon brtsegs</section><text>dri ma dang / sgrib pas kun nas dkris pa dge sbyong gi dri ma dang / las kyi rnam par smin pa dang 'gal ba dge sbyong gi dri ma dang / rnam par thar pa'i sgo gsum gyis skrag pa dge sbyong gi dri ma dang / chos zab</text></item>
<item><p>166b7</p><section>dkon brtsegs</section><text>mo spong ba dge sbyong gi dri ma dang / chos dang 'gal bar gnas pa dge sbyong gi dri ma dang / dkon mchog gsum la mi gus pa dge sbyong gi dri ma ste/ 'od srung sum bcu rtsa gnyis po de dag ni dge sbyong gi dri ma ste/</text></item>
<item><p>166b8</p><section>dkon brtsegs</section><text>de dag spangs na dge sbyong dge sbyong zhes bya'o/ /'od srung brgyad po 'di dag ni dge sbyong gi chos kyi sgrib pa ste/ brgyad gang zhe na 'di lta ste/ bla ma rnams la mi gus pa dang / chos rnams la rim gro med pa dang / tshul bzhin ma yin pa yid la byed pa dang /</text></item>
<item><p>167a1</p><section>dkon brtsegs</section><text>ma thos pa'i mdo spong ba dang / bdag med pa sems can med pa/ srog med pa/ gang zag med pa'i chos kyis skrag pa dang / 'dus ma byas kyi chos bstan pa la mi 'jug par 'dus byas nyid kyi rjes su snyegs pa dang / 'du</text></item>
<item><p>167a2</p><section>dkon brtsegs</section><text>byed rnams ma skyes pa zhes thos na skrag pa dang / chos thams cad rang bzhin gyis ma skyes pa zhes thos na g.yang sa chen por ltung ba bzhin du ltung ba ste/ 'od srung brgyad po de dag ni dge sbyong gi chos kyi sgrib pa ste/ rab tu byung</text></item>
<item><p>167a3</p><section>dkon brtsegs</section><text>bas de dag yongs su spang par bya'o/ /'od srung dge sbyong ni kha dog dang rtags kyi dbyibs kyis dge sbyong zhes nga mi 'chad kyi/ yon tan gyi chos la nan tan byed pa'i dge sbyong ni dge sbyong zhes ngas bshad do/ /'od srung dge sbyong gis ni</text></item>
<item><p>167a4</p><section>dkon brtsegs</section><text>rnyog pa med pa'i sems kyis lus la ngur smrig dag bcang par bya'o/ /de ci'i phyir zhe na/ 'od srung rnyog pa med pa la ngas ngur smrig gnad gi/ 'od srung gang rnyog pa dang bcas pas lus la ngur smrig dag 'chang ba de dag thams cad ni ngur</text></item>
<item><p>167a5</p><section>dkon brtsegs</section><text>smrig tshig pa'o zhes bshad de/ bsam pas mos pa rnams ni ma gtogs so/ /de ci'i phyir zhe na/ de ni 'phags pa rnams kyi rgyal mtshan yin pa'i phyir te/ skyo zhing 'dod chags dang bral bar spyod pa rnams kyi gos 'di dag ni</text></item>
<item><p>167a6</p><section>dkon brtsegs</section><text>nye bar zhi ba'i rjes su 'thun pa byams pa'i rjes su zhugs pa'o/ /'od srung de la 'phags pa rnams kyi rgyal mtshan gang zhe na/ 'od srung bcu gnyis po 'di dag ni 'phags pa rnams kyi rgyal mtshan te/ bcu gnyis gang</text></item>
<item><p>167a7</p><section>dkon brtsegs</section><text>zhe na/ 'od srung tshul khrims 'phags pa rnams kyi rgyal mtshan dang / ting nge 'dzin 'phags pa rnams kyi rgyal mtshan dang / shes rab 'phags pa rnams kyi rgyal mtshan dang / rnam par grol ba 'phags pa rnams kyi</text></item>
<item><p>167a8</p><section>dkon brtsegs</section><text>rgyal mtshan dang / rnam par grol ba'i ye shes mthong ba 'phags pa rnams kyi rgyal mtshan dang / bden pa la 'jug pa 'phags pa rnams kyi rgyal mtshan dang / rten cing 'brel bar 'byung ba la 'jug pa 'phags pa rnams kyi rgyal</text></item>
<item><p>167b1</p><section>dkon brtsegs</section><text>mtshan dang / bsam gtan bzhi 'phags pa rnams kyi rgyal mtshan dang / tshad med pa bzhi 'phags pa rnams kyi rgyal mtshan dang / gzugs med pa'i snyoms par 'jug pa bzhi 'phags pa rnams kyi rgyal mtshan dang / skyon med pa la 'jug pa 'phags</text></item>
<item><p>167b2</p><section>dkon brtsegs</section><text>pa rnams kyi rgyal mtshan dang / zag pa zad pa 'phags pa rnams kyi rgyal mtshan te/ 'od srung bcu gnyis po de dag ni 'phags pa rnams kyi rgyal mtshan no/ /'od srung gang la la rgyal mtshan 'di dag dang mi ldan par 'phags pa'i rigs gos ngur</text></item>
<item><p>167b3</p><section>dkon brtsegs</section><text>smrig dag 'chang ba de ni nor ba'i chos la zhugs pa'o zhes ngas bshad do/ /chos dang 'gal bar gnas pa zhes bshad do/ /de bzhin gshegs pa'i bstan pa las ring du gnas pa zhes bshad do/ /mya ngan las 'das pa'i phyogs kyi mi mthun</text></item>
<item><p>167b4</p><section>dkon brtsegs</section><text>pa'i phyogs la gnas pa zhes bshad do/ /'khor ba'i phyogs dang 'thun pa zhes bshad do/ /nga rgyal gyi mchil pas zin pa zhes bshad do/ /snying po ma blangs pa zhes bshad do/ /chos las nyams pa zhes bshad do/ /nyam nga ba'i lam</text></item>
<item><p>167b5</p><section>dkon brtsegs</section><text>la gnas pa zhes bshad do/ /'od srung de lta bas na dge sbyong gis lus la ngur smrig dag 'chang ba na rnyog pa med pa'i sems su bya'o/ /gal te des 'bras bu thob par ma gyur na des gus pa brgyad kyis lus la ngur smrig dag bcang bar</text></item>
<item><p>167b6</p><section>dkon brtsegs</section><text>bya ste/ brgyad gang zhe na/ mchod rten gyi 'du shes dang / ston pa'i 'du shes dang / nye bar zhi ba'i 'du shes dang / byams pa'i 'du shes dang / sangs rgyas la gus pa'i 'du shes dang / ngo tsha shes pa'i 'du shes dang / khrel yod pa'i 'du shes dang / rnyog pa</text></item>
<item><p>167b7</p><section>dkon brtsegs</section><text>med par bya'o snyam pa ste/ dge sbyong gi tshul dang 'thun pa'i phyir gus pa brgyad po de dag gis lus la ngur smrig dag bcang bar bya'o/ /'od srung gang dag lhod cing yang dag par ma sdom pa dang / dge sbyong gi yon tan gyi chos 'di dag las nyams par lus la</text></item>
<item><p>167b8</p><section>dkon brtsegs</section><text>ngur smrig dag 'chang ba rnams ni gus pa 'di dag mi skyed do/ /'od srung dge sbyong gi kha dog dang gzugs can la gnod pa byed pa zhes bya ba'i nyi tshe ba'i sems can dmyal ba yod de/ 'od srung nyi tshe ba'i sems can dmyal ba der dge sbyong gi gzugs su gyur bzhin</text></item>
<item><p>168a1</p><section>dkon brtsegs</section><text>du gos 'bar ba dag dang / mgo 'bar ba dag dang / lhung bzed 'bar ba dag dang / stan 'bar ba dag dang / mal cha 'bar ba dag gnod pa byed de/ de dag gi longs spyod dang yongs su spyad pa gang ci yod pa de dag thams</text></item>
<item><p>168a2</p><section>dkon brtsegs</section><text>cad 'bar rab tu 'bar te kun du rab tu mched cing 'bar la de mir gyur te/ dge sbyong gi kha dog dang gzugs kyis gnod pa de dag myong bar 'gyur ro/ /de ci'i phyir zhe na/ 'di ltar lus dang ngag dang yid kyi las yongs su ma dag pa dang</text></item>
<item><p>168a3</p><section>dkon brtsegs</section><text>ldan pa'i phyir te/ lus dang ngag dang yid kyi las yongs su ma dag pa dang ldan pa de dag gi 'gro ba yang yongs su ma dag pa nyid du 'gyur ro/ /'od srung dge sbyong ma yin la dge sbyong du khas 'che ba dang / tshangs par spyod pa ma yin</text></item>
<item><p>168a4</p><section>dkon brtsegs</section><text>la tshangs par spyad par khas 'che ba gang zhig tshul khrims dang ldan pa rnams dang / yon tan dang ldan pa rnams kyi phyag byas pa bdag gir byed na de mi dge ba'i las des brnyas pa brgyad 'thob te/ brgyad gang zhe na/ bems</text></item>
<item><p>168a5</p><section>dkon brtsegs</section><text>po lta bur 'gyur ba dang / go dka' zhing le lo can du 'gyur ba dang / skye bo mang pos bgad pa'i bud med du 'gyur ba dang / rang dbang med cing bran du 'gyur ba dang / mdog ngan zhing mi sdug par 'gyur ba dang / mdog</text></item>
<item><p>168a6</p><section>dkon brtsegs</section><text>ngan zhing dbang chung bar grags par 'gyur ba dang / de la su yang stsu bar mi 'gyur ba dang / sbyin gnas rnams la mgu bar mi byed pa ste/ brnyas pa brgyad po de dag 'thob bo/ /'od srung de lta bas na bzang po ma yin pa'i</text></item>
<item><p>168a7</p><section>dkon brtsegs</section><text>chos 'di lta bu 'di dag thos nas dge sbyong sdig pa can gyis gzhan gyis phyag byas pa dag gir mi bya'i/ 'od srung gang dge sbyong ma yin la dge sbyong du khas 'che ba dang / tshangs par spyod pa ma yin la tshangs par spyod par</text></item>
<item><p>168a8</p><section>dkon brtsegs</section><text>khas 'che ba ni tha na sa chen po 'di la mchil ma'i thal ba tsam 'dor ba de yang ngas rnyed par mi 'gyur na gom pa 'deg pa dang 'jog pa lta ci smos/ de ci'i phyir zhe na/ 'od srung sa chen po 'di ni sngon gyi rgyal po rnams kyis tshul khrims dang ldan</text></item>
<item><p>168b1</p><section>dkon brtsegs</section><text>pa rnams dang / yon tan dang ldan pa rnams dang / sbyin gnas rnams la kun tu spyad pa'i don du phul ba'i phyir ro/ /'od srung de la mi blun po de ni gom pa 'jog pa dang 'dor ba gang yin pa de ni thams cad kyang dad pas byin pa la mi dbang bzhin du gom pa</text></item>
<item><p>168b2</p><section>dkon brtsegs</section><text>'dor zhing 'jog pa yin na dge 'dun gyi 'am/ phyogs bzhi'i dge 'dun gyi khri 'am/ khri'u 'am/ 'chags 'am/ gding ba 'am/ gnas khang ngam/ gtsug lag khang ngam/ kun dga' ra ba 'am/ kun dga' ra ba'i gzhi 'am/</text></item>
<item><p>168b3</p><section>dkon brtsegs</section><text>yongs su spyad pa 'am/ lhung bzed dam/ chos gos sam/ bsod snyoms sam/ mal cha 'am/ na pa'i gsos sman nam/ yo byad kyang rung ste/ thams cad dad pas byin pa la mi dbang bar spyod pa yin pa lta ci smos/ 'od</text></item>
<item><p>168b4</p><section>dkon brtsegs</section><text>srung khyod mos par bya'o/ /khyod kyis khong du chud par bya'o/ /'od srung dge sbyong ma yin la dge sbyong du khas 'che ba dang / tshangs par spyod pa ma yin la tshangs par spyod par khas 'che bas ni dad pas byin pa skra'i rtse mo'i cha tsam yang yongs su</text></item>
<item><p>168b5</p><section>dkon brtsegs</section><text>dag par bya mi nus so/ /de ci'i phyir zhe na/ 'od srung 'phags pa'i dge 'dun ni ngas rgya mtsho chen po lta bu dang / bsod nams kyi zhing dang / sbyin gnas rnams kyi mchog tu bstan pa'i phyir ro/ /'od srung bram ze 'am khyim bdag dad pa</text></item>
<item><p>168b6</p><section>dkon brtsegs</section><text>gang dag de la yon 'bul ba de dag tshad med pa'i 'du shes kyis 'bul ba de la 'od srung mi blun po tshul khrims 'chal bas tha na skra'i rtse mo brgyad gshegs pa'i cha tsam zhig dad pas byin pa yongs su spyad na yang sbyin pa po dang / sbyin bdag de'i</text></item>
<item><p>168b7</p><section>dkon brtsegs</section><text>yongs su sbyang ba'i phyir dad pas byin pa skra'i rtse mo'i cha tsam ji snyed la spyad pa de snyed kyi las kyi rgya mtsho chen po sogs par 'gyur ro/ /'od srung de lta bas na tshul khrims yongs su dag pas dad pas byin pa yongs su spyad par bya'o zhes khyod kyis de ltar</text></item>
<item><p>168b8</p><section>dkon brtsegs</section><text>bslab par bya'o/ /bstan pa 'di bshad pa na rnal 'byor spyod pa'i dge slong nyis brgyas bstan pa 'di thos nas rab tu dus te mchi ma zag cing tshig 'di skad ces bdag cag ni gum yang rung ste/ 'bras bu ma thob kyi bar du dad pas stsal ba'i bsod snyoms gcig</text></item>
<item><p>169a1</p><section>dkon brtsegs</section><text>tsam yang yongs su spyad par mi bgyi'o zhes smras so/ /bcom ldan 'das kyis bka' stsal pa/ skyes bu dam pa dag legs so legs so/ /ngo tsha shes pa dang / 'gyod pa dang ldan pa dang / 'jig rten pha rol du kha na ma tho bas 'jigs par lta ba</text></item>
<item><p>169a2</p><section>dkon brtsegs</section><text>rnam 'di lta bu dag gis gsung rab 'di mdzes so/ /'od srung ngas dge slong gnyis la dad pas byin pa gnang ste/ gnyis gang zhe na ldan pa dang / grol ba'o/ /yang gnyis te/ 'du byed thams cad la mi rtag par lta ba dang / gang yang sems rnam par grol</text></item>
<item><p>169a3</p><section>dkon brtsegs</section><text>ba byams pa la snyoms par 'jug pa'o/ /dge slong dag de la dge slong ldan pa rnal 'byor spyod pa nga'i bstan pa la zhugs pa gang zhig sbyin pa po dang / sbyin bdag las chos gos dang / bsod snyoms dang / mal cha dang / na pa'i gsos sman dang /</text></item>
<item><p>169a4</p><section>dkon brtsegs</section><text>yo byad rnams yongs su spyad nas 'khor ba'i skyon mthong / 'du byed thams cad mi rtag par mthong / 'du byed thams cad sdug bsngal bar rig /chos thams cad la bdag med par mos/ mya ngan las 'das pa zhi bar rtog pas ni ri rab tsam kyi</text></item>
<item><p>169a5</p><section>dkon brtsegs</section><text>kham dag gi dad pas byin pa yongs su spyad kyang de'i yon shin du yongs su dag par 'gyur ro/ /sbyin pa po dang / sbyin bdag gang dag las dad pas byin pa yongs su spyad pa de las de dag gis bsod nams kyi rnam par smin pa 'byor pa</text></item>
<item><p>169a6</p><section>dkon brtsegs</section><text>chen po dang / phan yon chen por 'gyur ro/ /de ci'i phyir zhe na/ dge slong dag rdzas las byung ba'i bsod nams bya ba'i dngos po rnams las gang byams pa'i sems la snyoms par 'jug pa de mchog yin pa'i phyir ro/ /</text></item>
<item><p>169a7</p><section>dkon brtsegs</section><text>dge slong dag dge slong gang zhig sbyin pa po dang / sbyin bdag gi chos gos dang / bsod snyoms dang / mal cha dang / yo byad rnams yongs su spyad nas sems rnam par grol ba tshad med pa la snyoms par 'jug na sbyin pa po dang /</text></item>
<item><p>169a8</p><section>dkon brtsegs</section><text>sbyin bdag de'i rnam par smin pa yang tshad med par shes par bya'o/ /'od srung stong gsum gyi stong chen po'i 'jig rten gyi khams na yod pa'i rgya mtsho chen po rnams ni yongs su zad par 'gyur yang srid kyi de'i bsod nams kyi rgyu 'thun pa ni yongs su</text></item>
<item><p>169b1</p><section>dkon brtsegs</section><text>zad par yang mi 'gyur ro/ /'od srung gang zhig sbyin pa po dang / sbyin bdag gi dad pas byin pa yongs su spyad nas 'chal ba'i tshul khrims kyis log par ltung bar byed na mi gti mug pa de gnod pa ji tsam gyi phyir zhugs pa la ltos/ 'od srung de lta bas na dge</text></item>
<item><p>169b2</p><section>dkon brtsegs</section><text>sbyong gi dri ma dang / dge sbyong gi skyon dang / dge sbyong gi mi drang pa dang / dge sbyong gi g.yo dang / dge sbyong gi sgyu dang / dge sbyong gi gya gyu rnam pa de lta bu de dag ni dge slong bsam pa dag pas yongs su spang bar bya'o/ /'od srung dge sbyong dge sbyong zhes bya ba</text></item>
<item><p>169b3</p><section>dkon brtsegs</section><text>ni gang mig nas mi zag cing rna ba nas ma yin/ sna nas ma yin/ lce nas ma yin/ lus las ma yin/ yid nas kyang mi zag pa ste/ de'i phyir dge sbyong dge sbyong zhes bya'o/ /skye mched drug rig pa dang mngon par shes pa drug dang /</text></item>
<item><p>169b4</p><section>dkon brtsegs</section><text>rjes su dran pa drug dang ldan pa dang / dam pa rnams la gus par gnas pa dang / pha rol du 'gro ba'i chos drug la gnas pa ste/ de'i phyir dge sbyong dge sbyong zhes bya'o/ /dge sbyong gi le'u ste dang po'o/ / 'od srung dge slong dge slong zhes bya ba ni</text></item>
<item><p>169b5</p><section>dkon brtsegs</section><text>nyon mongs pa bcom pa'i phyir dge slong zhes bya'o/ /bdag tu shes pa bcom pa dang / sems can du 'du shes pa dang / srog tu 'du shes pa dang / gso bar 'du shes pa dang / gang zag tu 'du shes pa dang / skyes par 'du shes pa dang / bud med</text></item>
<item><p>169b6</p><section>dkon brtsegs</section><text>du 'du shes pa dang / khye 'ur 'du shes pa dang / bu mor 'du shes pa bcom pa ste/ de'i phyir dge slong dge slong zhes bya'o/ /lus bsgoms pa dang / tshul khrims bsgoms pa dang / sems bsgoms pa dang / shes rab</text></item>
<item><p>169b7</p><section>dkon brtsegs</section><text>bsgoms pa dang / 'jigs skrag pa med pa dang / srid pa'i chu bo las rgal ba dang / 'byung ba dang / 'jig pa la lta ba dang / 'jigs pa thams cad dang bral ba dang / 'jigs pa med pa'i lam la gnas pa ste/ de'i phyir dge</text></item>
<item><p>169b8</p><section>dkon brtsegs</section><text>slong dge slong zhes bya'o/ /'od srung gang la la zhig chos 'di dag dang mi ldan la bdag ni dge slong dge slong ngo snyam du khas 'che na bsam pas mos pa ma gtogs par nga yang de'i ston pa ma yin la de yang nga'i nyan thos ma yin no/ /'od srung sdig pa can dge</text></item>
<item><p>170a1</p><section>dkon brtsegs</section><text>slong dag phal cher nga'i bstan pa 'di nub par byed par 'gyur te/ 'od bsrung ya mtshan can dgu bcu rtsa lnga dang / phas kyi rgol ba thams cad kyis nga'i bstan pa 'di nub par byed mi nus so/ /gzhan du na nga'i bstan pa</text></item>
<item><p>170a2</p><section>dkon brtsegs</section><text>'di las mi gti mug pa nges par mi sems pa gang dag 'byung ba de dag gis nga'i bstan pa nub par byed par 'gyur ro/ /'od srung 'di lta ste dper na ri dgas kyi rgyal po seng ge shi ba'i sha la gcan zan nam bya gang gis kyang za bar mi nus kyi seng</text></item>
<item><p>170a3</p><section>dkon brtsegs</section><text>ge'i ro de nyid las srin bu gang dag 'byung ba de dag ri dgas kyi rgyal po seng ge'i sha la za'o/ /'od srung de bzhin du nga'i bstan pa 'di nyid la mi blun po brkam pa/ chags pas zil gyis non pa/ chos ma yin pa la lta ba/ nges par mi sems</text></item>
<item><p>170a4</p><section>dkon brtsegs</section><text>pa/ lhod pa/ brdzun du smra ba/ gang dag 'byung ba de dag nga'i bstan pa nub par byed par 'gyur ro/ /'od srung chos bzhi dang ldan na sdig pa can gyi dge slong du rigs par bya ste/ bzhi gang zhe na/ chags pa dang / zhe sdang dang / gti mug dang /</text></item>
<item><p>170a5</p><section>dkon brtsegs</section><text>nga'o snyam pa'i nga rgyal te/ bzhi po de dag go/ gzhan yang bzhi ste/ bzhi gang zhe na/ khengs pa dang / mu chor smra ba dang / bya khwa lta bu dang / tshig 'chal pa ste/ bzhi po de dag go/ gzhan yang bzhi ste/ bzhi gang zhe na/ rgod</text></item>
<item><p>170a6</p><section>dkon brtsegs</section><text>pa dang / pho theg can dang / rnyed pa 'dod pa dang / chos ma yin pa 'dod pa ste/ bzhi po de dag go/ gzhan yang bzhi ste/ bzhi gang zhe na/ g.yo can dang / sgyu can dang / mi mthun pas 'tsho ba dang / mi gtsigs par smra ba yin te/ bzhi po de dag</text></item>
<item><p>170a7</p><section>dkon brtsegs</section><text>go/ gzhan yang bzhi ste/ bzhi gang zhe na/ byas pa mi gzo ba dang / byas pa la smod pa dang / sngon byas pa mi dran pa dang / mdza' bo la 'khu ba yin te/ bzhi po de dag go/ gzhan yang bzhi ste/ bzhi gang zhe na dad pas</text></item>
<item><p>170a8</p><section>dkon brtsegs</section><text>byin pa log par ltung bar byed pa dang / tshul khrims mi srung ba dang / so sor thar pa khyad du gsod pa dang / 'dul ba mi srung ba ste/ bzhi po de dag go/ gzhan yang bzhi ste/ bzhi gang zhe na/ bdag tu smra ba yin/ sems can du smra ba yin</text></item>
<item><p>170b1</p><section>dkon brtsegs</section><text>srog tu smra ba yin/ gang zag tu smra ba yin te/ bzhi po de dag go/ gzhan yang bzhi ste/ bzhi gang zhe na/ sangs rgyas la mi gus pa yin/ chos la mi gus pa yin/ dge 'dun la mi gus pa yin/ bslab pa rnams la mi gus pa yin te/ bzhi po de dag</text></item>
<item><p>170b2</p><section>dkon brtsegs</section><text>go/ gzhan yang bzhi ste/ bzhi gang zhe na/ dge 'dun 'thun pa la mi dga' ba yin/ gtsug lag khang la dga' ba mi rnyed pa yin/ 'du 'dzi la mngon par dga' ba yin/ 'jig rten rgyang phan pa'i gsang tshig rjod pa yin te/ bzhi po de dag go /</text></item>
<item><p>170b3</p><section>dkon brtsegs</section><text>gzhan yang bzhi ste/ bzhi gang zhe na/ rnyed pa 'dod pa yin/ grags pa 'dod pa yin/ gnyen bshes 'dod pa yin/ chos la mchog tu dga' ba mi rnyed pa yin te bzhi po de dag go/ gzhan yang bzhi ste/ bzhi gang zhe na/ bdud kyis zin pa yin/</text></item>
<item><p>170b4</p><section>dkon brtsegs</section><text>bdud kyis non pa yin/ rmugs pa dang gnyid mang ba yin/ 'phags pa'i rigs rnams la mi gnas pa yin te/ bzhi po de dag go/ gzhan yang bzhi ste/ bzhi gang zhe na/ lus rul cing brgyan pa dang / nyon mongs pas snad pa dang / mya ngan las</text></item>
<item><p>170b5</p><section>dkon brtsegs</section><text>'das pa la rgyab kyis bltas pa dang / 'bras bu thob pa med pa yin te/ bzhi po de dag go/ gzhan yang bzhi ste/ bzhi gang zhe na/ 'dod chags kyi yongs su gdung bas yongs su gdungs pa dang / zhe sdang gi yongs su gdung bas yongs</text></item>
<item><p>170b6</p><section>dkon brtsegs</section><text>su gdungs pa dang / gti mug gi yongs su gdung bas yongs su gdungs pa dang / nyon mongs pa thams cad kyi yongs su gdung bas yongs su gdungs pa ste/ bzhi po de dag go/ gzhan yang bzhi ste/ bzhi gang zhe na/ lam ngan pa la</text></item>
<item><p>170b7</p><section>dkon brtsegs</section><text>gnas te 'byung ba mi mthong ba yin/ ser sna can du gyur te kun mi bged pa'i ngang tshul can yin/ thams cad yongs su 'dzin par 'dod cing chog mi shes pa yin/ ngoms mi myong zhing thos pa'i nan tan dang bral ba yin te/ bzhi po</text></item>
<item><p>170b8</p><section>dkon brtsegs</section><text>de dag go/ gzhan yang bzhi ste/ bzhi gang zhe na/ mun par gzhol bas mun par gyur pa yin/ rmongs pa la gzhol bas rmongs par gyur yin/ log pa'i chos kyis dkris pas chos ma yin pa mthong ba yin/ mya ngan las</text></item>
<item><p>171a1</p><section>dkon brtsegs</section><text>'das pa'i sgo bcad pas 'khor ba'i 'ching bas bcings pa yin te/ bzhi po de dag go/ gzhan yang bzhi ste/ bzhi gang zhe na/ lus kyi tshul 'chos pa yin/ ngag gi tshul 'chos pa yin/ sems kyi tshul 'chos pa yin/</text></item>
<item><p>171a2</p><section>dkon brtsegs</section><text>spyod lam gyi tshul 'chos pa yin te/ bzhi po de dag go/ de la lus kyi tshul 'chos pa ni ngal gyis 'gro bar tshul 'chos pa yin/ mgo smad pas tshul 'chos pa yin/ gnya' shing gang tsam du lta bar tshul 'chos pa yin/ gos tshags legs</text></item>
<item><p>171a3</p><section>dkon brtsegs</section><text>gyon par tshul 'chos pa yin/ dgon pa la gnas pa'i yon tan mi tshol bar dgon pa la gnas pa ltar tshul 'chos pa yin/ gong bur 'du shes pa mi sel bar bsod snyoms len pa ltar tshul 'chos pa yin/ ngo tsha shes pa dang khrel yod pa'i</text></item>
<item><p>171a4</p><section>dkon brtsegs</section><text>rjes su mi 'jug par phyag dar khrod 'chang ba ltar tshul 'chos pa yin/ rten cing 'brel bar 'byung ba la mi 'jug par ri drung shing drung du gnas pa ltar tshul 'chos pa yin/ chos bdud rtsi'i sman mi tshol bar bkus te bor ba'i sman tshol ba ltar</text></item>
<item><p>171a5</p><section>dkon brtsegs</section><text>tshul 'chos pa yin te/ 'di ni lus kyi tshul 'chos pa zhes bya'o/ /de la ngag gi tshul 'chos pa gang zhe na/ che ge mo zhes bya bas kho bo shes shing che ge mo zhes bya bas 'gron du bos te/ kho bos gang 'dod pa rnyed cing sti stang du byas nas</text></item>
<item><p>171a6</p><section>dkon brtsegs</section><text>rnyed/ kho bos bzang po rnyed/ kho bos lan mang du rnyed/ kho bos mang du thos/ kho bo tshul khrims dang ldan zhing dge ba'i chos can yin/ kho bo ni bod par 'os pa yin/ kho bo slar lan gdab pa'i 'os yin/ kho bo ni nus</text></item>
<item><p>171a7</p><section>dkon brtsegs</section><text>pa dang ldan zhing skal pa yod la mthu yod pa yin/ kho bo ni don rnam par nges pa bstan pa la mkhas pa yin/ gang che ge mo zhes bya bas kho bo la 'di skad ces smras te/ kho bos de la 'di skad ces smras nas tshar bcad de spobs pa</text></item>
<item><p>171a8</p><section>dkon brtsegs</section><text>med par byas/ kho bos 'khor mgu bar byas/ kho bos legs so zhes bya ba thob/ kho bos de las bgo ba thob/ yang 'ong bar bya ba'i phyir kho bo 'gron du gnyer ces bya ba ste/ 'od srung nges par mi sems pa'i sems dang</text></item>
<item><p>171b1</p><section>dkon brtsegs</section><text>ldan pa las tshig 'chal pa de lta bu gang ci 'byung ba de thams cad ni ngag gi tshul 'chos pa ste/ mi rigs pa rnams kyi yin gyi rigs pa rnams kyi ma yin te/ 'di ni ngag gi tshul 'chos pa zhes bya'o/ /'od srung de la sems kyi tshul</text></item>
<item><p>171b2</p><section>dkon brtsegs</section><text>'chos pa gang zhe na/ gang sems kyis chos gos dang bsod snyoms rnyed kyang rung bar yongs su rtog la tshig gis bdag la ci yang mi dgos so zhes zer ba dang / gang sems kyis rnyed par 'dod la 'dod pa nyung ba skad du smra ba 'di ni sems</text></item>
<item><p>171b3</p><section>dkon brtsegs</section><text>kyi tshul 'chos pa zhes bya'o/ /de la 'di skad ces bya ste/ /sems kyis rnyed kyang ci ma rung snyam sems/ /tshig tu bdag la ci yang dgos med smra/ /med pa'i ngo bo'i yid kyis de smras te/ /nam yang bde ba rnyed par 'gyur ma</text></item>
<item><p>171b4</p><section>dkon brtsegs</section><text>yin/ /sems kyi tshul 'chos bsam pas lha rnams dang / /klu dang lha mig can rnams slu bar byed/ /smras pa'i sems kyis nams kyang dag mi 'gyur/ /de bzhin gshegs pa kun gyis de mkhyen to/ /'od srung</text></item>
<item><p>171b5</p><section>dkon brtsegs</section><text>de ltar na dge slong chos ma yin pa dang ldan pa sdig pa can rnams kyi chog ma yin pa'i spyod yul la spyod pa 'di lta bu gang yin pa 'di ni sems can dmyal ba dang / dud 'gro'i skye gnas dang / gshin rje'i 'jig rten du</text></item>
<item><p>171b6</p><section>dkon brtsegs</section><text>'gro bar 'gyur ba'o/ /dge slong gi le'u ste gnyis po'o// // 'od srung de la dge sbyong gdol pa lta bu gang zhe na/ 'od srung 'di lta ste dper na gdol pa ni rtag tu dur khrod spyod yul pa yin te/ shi ba</text></item>
<item><p>171b7</p><section>dkon brtsegs</section><text>la re ba dang / byams pa med pa'i mig gis 'gro ba la lta ba dang / shi ba dga' ba yin no/ /'od srung de bzhin du dge sbyong gdol pa lta bu yang rtag tu mdza' bshes kyi khyim dang / slong ba ster ba'i khyim la gdu ba yin</text></item>
<item><p>171b8</p><section>dkon brtsegs</section><text>te/ de nas rnyed pa dang bkur stis nye bar 'tsho zhing khyim pa de dag chos sam/ 'dul ba yang dag par 'dzin du mi 'jug par dang / de rnyed pa'i ched du 'dris par byed kyi don gyi ched du ma yin pa dang / mdza' ba'i sems med cing rtag tu rnyed pa la re ba</text></item>
<item><p>172a1</p><section>dkon brtsegs</section><text>yin te/ 'od srung 'di ni dge sbyong gdol pa lta bu zhes bya'o/ /'od srung 'di lta ste/ dper na gdol pa ni tshong dpon dang / khyim bdag dang / blon po dang / khams kyi rgyal po dag dang / bram ze dang / rgyal rigs dang / grong</text></item>
<item><p>172a2</p><section>dkon brtsegs</section><text>rdal gyi mi dang yul gyi mi rnams kyis rtag tu yongs su spang bar bya ba'i 'os yin te/ gdol par rigs nas thag ring po bas kyang ring por yongs su spong ngo / /'od srung de bzhin du dge sbyong gdol pa lta bu yang dge slong dang / dge slong</text></item>
<item><p>172a3</p><section>dkon brtsegs</section><text>ma dang / dge bsnyen dang / dge bsnyen ma tshul khrims dang ldan pa yon tan dang ldan pa rnams kyis yongs su spang bar bya ba'i 'os yin te/ dge sbyong gdol pa lta bu sdig pa'i chos kun du spyod cing tshul khrims 'chal bar</text></item>
<item><p>172a4</p><section>dkon brtsegs</section><text>rig nas thag ring po bas kyang ring por yongs su spong ngo / /'od srung 'di lta ste/ dper na gdol pa'i kha phyis sam/ gos sam/ yongs su spyad pa de thams cad la ni skye bo ya rabs rnams/ mi rig cing yongs su myi spyod do/ /'od</text></item>
<item><p>172a5</p><section>dkon brtsegs</section><text>srung de bzhin du dge sbyong gdol pa lta bu'i lhung bzed dam/ chos gos sam/ yongs su spyad pa de thams cad ni mi mthun pa'i 'tsho bas yongs btsal ba/ lus dang sems rmas pas yongs su btsal ba yin pas tshul</text></item>
<item><p>172a6</p><section>dkon brtsegs</section><text>khrims dang ldan pa/ yon tan dang ldan pa dag de la mi reg cing mi spyod do/ /'od srung 'di lta ste dper na gdol pa ni kha phyis thogs te/ zhum zhum por byas nas gzhan gyi khyim du 'gro'o/ /'od srung de bzhin du dge sbyong</text></item>
<item><p>172a7</p><section>dkon brtsegs</section><text>gdol pa lta bu yang zhum zhum por byas nas/ de bzhin gshegs pa'i mchod rten la phyag 'tshal lo/ /zhum zhum por byas nas 'khor gyi nang du 'gro'o/ /zhum zhum por byas nas gtsug lag khang dang / gnas khang</text></item>
<item><p>172a8</p><section>dkon brtsegs</section><text>dang / gzhan gyi khyim du 'gro'o/ /zhum zhum por byas nas 'gro ba dang / 'dug pa dang / nyal bar byed do/ /'od srung de ltar na zhum zhum por byas pa/ sdig pa 'chab pa de'i spyod lam gang yin pa de thams cad</text></item>
<item><p>172b1</p><section>dkon brtsegs</section><text>ni rung ba ma yin pa las yongs su btags pa'o/ /'od srung 'di lta ste/ dper na gdol pa'i sems ni bde 'gro'i skye ba la mi gnas so/ /de ci'i phyir zhe na/ 'di lta rang rang gi las kyi nyes pa'i phyir ro/ /'od srung de bzhin du dge sbyong gdol</text></item>
<item><p>172b2</p><section>dkon brtsegs</section><text>pa lta bu'i sems kyang bde 'gror 'gro bar bya ba'i phyir myi gnas shing / de'i 'jig rten pha rol rnam par zhigs la/ de ngan 'gro gsum du gnas par sgrib pa med de/ 'od srung 'di ni dge sbyong gdol pa lta bu zhes bya'o/ /'od srung de la dge sbyong</text></item>
<item><p>172b3</p><section>dkon brtsegs</section><text>rul pa gang zhe na/ 'od srung 'di lta ste dper na rgyal po la 'os pa'i btung ba'i ro mchog dang ldan pa las gang snying khu'i mchog bcus pa de'i lhag ma ni rul cing mi gtsang bar gyur pa ste myang bar bya ba ma yin no/ /'od srung de</text></item>
<item><p>172b4</p><section>dkon brtsegs</section><text>bzhin du dge sbyong rul pa yang chos kyi mchog gi snying khu'i ro bro ba dang bral ba yin te/ dri nga ba dang / yongs su spang bar bya ba'i 'os yin/ nyon mongs pa dang / g.yo sgyu 'dzin pa dang / 'chal pa'i tshul khrims kyi</text></item>
<item><p>172b5</p><section>dkon brtsegs</section><text>dri mi zhim pa dang ldan zhing tshul khrims kyi dri dang bral ba yin/ nyon mongs pa'i dris bsgos pa yin te/ de gang dang gang du 'gro ba de dang de nyid du yang bdag la phan pa'i phyir zhugs kyi gzhan la phan pa'i phyir ma yin te/</text></item>
<item><p>172b6</p><section>dkon brtsegs</section><text>'od srung 'di ni dge sbyong rul pa zhes bya'o/ /'od srung 'di lta ste dper na rul pa zhes bya ba ni gang zos pa dang / 'thungs pa dang / 'chos pa gzags pa de ni rul zhing dri nga ba yin te/ skye bo ya rabs thams cad kyis yongs su</text></item>
<item><p>172b7</p><section>dkon brtsegs</section><text>spang bar bya ba'i 'os yin no/ /'od srung de bzhin du dge sbyong rul pa yang gzags pa dang mtshungs te/ lus dang ngag dang sems kyi kun du spyod pa yongs su ma dag pas 'phags pa'i skye bos yongs su spang bar bya ba yin te</text></item>
<item><p>172b8</p><section>dkon brtsegs</section><text>'di ni dge sbyong rul pa zhes bya'o/ /'od srung 'di lta ste/ dper na sa bon rul pa gang yin pa de ni sa chen po las skyer mi rung ngo / /'od srung de bzhin du dge sbyong rul pa yang sangs rgyas kyi bstan pa 'di la mi skye zhing</text></item>
<item><p>173a1</p><section>dkon brtsegs</section><text>'phags pa'i chos rnam par grol pa'i sa bon nus pa ma yin la 'bras bu thob par mi 'gyur te/ 'od srung 'di ni dge sbyong rul pa zhes bya'o/ /'od srung de la dge sbyong za ma tog lta bu gang zhe na/ 'od srung 'di lta ste dper</text></item>
<item><p>173a2</p><section>dkon brtsegs</section><text>na za ma tog phyi rol shin du byi dor byas la nang mi gtsang ba sna tshogs kyis gang ba zhig yod pa de bzhin du 'od srung dge sbyong za ma tog lta bu yang dge sbyong ltar bcos shing phyi rol gtsang sbra spyod pa gyur la/ nang 'dod chags dang / zhe</text></item>
<item><p>173a3</p><section>dkon brtsegs</section><text>sdang dang / gti mug gis yongs su gang ba yin te/ 'od srung 'di ni dge sbyong za ma tog lta bu zhes bya'o/ /'od srung dge sbyong ku raN DA ka lta bu gang zhe na/ 'od srung 'di lta ste dper na ku raN DA ka zhes bya ba'i me tog ni kha dog</text></item>
<item><p>173a4</p><section>dkon brtsegs</section><text>blta na sdug pa reg na rtsub pa lci ba'i sbrang ma'i dri mnam zhing shi la bar ka'i rtsa ba'i dri mnam ste/ mkhas pa 'dzangs pa rnams ni me tog de lta bu mi reg /mi len mi bsnom gyi/ gang dag byis pa'i rang bzhin can du gyur pa</text></item>
<item><p>173a5</p><section>dkon brtsegs</section><text>de'i skyon mi shes pa/ de dag ni me tog de lta bu len cing bsnom mo/ /'od srung de bzhin du dge sbyong ku raN DA ka lta bu yang dge sbyong gi kha dog dang / gzugs dang ldan par gyur kyang mi nges pa yin/ tshig brlang ba yin/</text></item>
<item><p>173a6</p><section>dkon brtsegs</section><text>'chal pa'i tshul khrims kyi dri mi zhim pa yin/ 'tsho ba nyams pa yin/ spyod pa nyams pa yin/ lta ba nyams pa yin te/ 'dzangs pa mkhas pa rnams ni ku raN DA ka lta bu'i dge sbyong de lta bu la sten pa'am/ snyen</text></item>
<item><p>173a7</p><section>dkon brtsegs</section><text>pa'am/ bsnyen bkur mi byed kyi/ de'i tshul rig pas thag ring po bas kyang ring por yongs su spong ngo / /gang dag byis pa'i rang bzhin can du gyur pa de dag ni ku raN DA ka lta bu'i dge sbyong de lta bu la sten cing snyen la bsnyen</text></item>
<item><p>173a8</p><section>dkon brtsegs</section><text>bkur byed de/ ku raN DA ka'i me tog byis pa'i lag na 'dug pa bzhin du de dang 'thun pa nyid du 'gyur te/ 'od srung 'di ni ku raN DA ka lta bu'i dge sbyong zhes bya'o/ /'od srung de la chom rkun lta bu'i dge sbyong gang zhe na/ 'od srung</text></item>
<item><p>173b1</p><section>dkon brtsegs</section><text>'di lta ste dper na/ mi g.yo can gyi rang bzhin can/ rtag tu brkam pa/ chags pa'i zil gyis non pa/ bdag gi rnyed pas chog par mi 'dzin pa/ gzhan gyi nor la re ba/ drag shul can/ dbyug pa dang / mtshon cha dang</text></item>
<item><p>173b2</p><section>dkon brtsegs</section><text>dgra cha thogs pa/ ngo tsha med pa/ snying rje med pa/ rtag tu gdug cing rab tu gdug pa'i sems dang ldan pa ni de gang gi tshe grong bar ram/ grong ngam/ grong khyer ram/ grong rdal lam/ yul du 'jug pa de'i tshe de 'di snyam du gzhan dag gi</text></item>
<item><p>173b3</p><section>dkon brtsegs</section><text>nor gyi phung po gang yin pa de bdag gir gyur na re stes snyam du sems shing de zin du 'ong zhes mkhyun bur rgyu ba yin no/ /'od srung de bzhin du chom rkun lta bu'i dge sbyong yang rtag tu brkam pa/ chags pa'i zil gyis non pa/ bdag gi</text></item>
<item><p>173b4</p><section>dkon brtsegs</section><text>rnyed pas chog mi shes pa/ gzhan gyi rnyed pa la re ba yin te/ de gang gi tshe grong bar ram/ grong ngam/ grong khyer ram/ grong rdal lam/ yul du 'jug pa de'i tshe/ de rnyed pa'i phyir 'jug gi chos kyi phyir ma yin te/ spyod lam thams cad</text></item>
<item><p>173b5</p><section>dkon brtsegs</section><text>kyang chom rkun lta bur ston pa yin/ 'chab cing sbed pa yin te/ bdag dge slong gzhan gyis tshul khrims 'chal bar shes na mi rung ste/ shes par gyur na so sor thar pa'i mdo 'don pa las bskrad par 'gyur ro snyam nas rtag tu skrag</text></item>
<item><p>173b6</p><section>dkon brtsegs</section><text>cing rtag tu 'jigs te/ spyod lam thams cad kyang g.yos spyod pas/ lha dang / klu dang / gnod sbyin dang / dri za dag gis chom rkun 'ong ngo / /chom rkun 'gro'o/ /chom rkun 'greng ngo / /chom rkun 'chag go/ chom rkun 'dug</text></item>
<item><p>173b7</p><section>dkon brtsegs</section><text>go/ nyal lo/ /chos gos len to/ /chom rkun grong du 'gro'o/ /grong nas 'byung ngo / / chom rkun za'o/ /chom rkun 'thung ngo / /chom rkun skra 'dreg go zhes rig par 'gyur ro/ /'od srung de ltar na lha dang / klu dang / gnod</text></item>
<item><p>173b8</p><section>dkon brtsegs</section><text>sbyin dang / dri za rnams kyis de'i spyod lam gang yin pa de thams cad rul ba ma yin la/ yongs su brtags pa yin par rig par 'gyur te/ rig nas kyang de la snying rje chen po skyed cing kye ma 'di mtshar cig sdig pa can gyi</text></item>
<item><p>174a1</p><section>dkon brtsegs</section><text>dge slong 'di lta bu dag gis bcom ldan 'das shAkya thub pa'i bstan pa nub par byed par 'gyur zhes 'phya zhing mi snyan par zer ro/ /tshul khrims dang ldan pa/ yon tan dang ldan pa rnams la ni lha dang / klu</text></item>
<item><p>174a2</p><section>dkon brtsegs</section><text>dang / gnod sbyin dang / dri za rnams kyis kyang 'di dag ni bstan pa yongs su 'dzin pa'o zhes gus pa chen po byed do/ /'od srung chom rkun pa lta bu'i dge sbyong bstan pa 'di la rab tu byung ba ni skyo ba dang / 'dod chags dang bral</text></item>
<item><p>174a3</p><section>dkon brtsegs</section><text>ba'i sems gcig kyang mi skyed na 'bras bu thob pa lta ci smos kyi de ni gnas med do/ /'od srung 'di ni chom rkun lta bu'i dge sbyong zhes bya'o/ /'od srung de la dge slong shin te ma gang zhe na/ 'od srung 'di lta ste/ dper na 'bru'i nang</text></item>
<item><p>174a4</p><section>dkon brtsegs</section><text>na gang dag ma smin pa dang / mi grung ba dang / 'ongs med cing 'bru 'dra ba de dag ni shin te ma zhes bya'o/ /'od srung de bzhin du dge sbyong shin te ma yang yang zhing mthu chung la bdud kyis zin pa/ bdud kyis non pa/ nyon mongs pa thams</text></item>
<item><p>174a5</p><section>dkon brtsegs</section><text>cad kyis non pa/ nyon mongs pa thams cad kyis 'phrogs pa/ rlung gis g.yengs pa lta bu ste/ 'od srung dge sbyong shin te ma zhes bya ba de ni dge slong tshul khrims 'chal ba sdig pa can rnams kyi tshig bla dgas te/ de dag</text></item>
<item><p>174a6</p><section>dkon brtsegs</section><text>ni ngas dge sbyong shin te ma zhes btags so/ /'od srung de la dge sbyong sun par byed pa gang zhe na/ 'od srung 'di lta ste/ dper na nas kyi ljang bu phun sum tshogs pa'i nang na nas la gnod pa zhig skyes nas de ljang bu'i kha dog 'dra zhing</text></item>
<item><p>174a7</p><section>dkon brtsegs</section><text>rtags dang dbyibs kyang 'dra bas de la nas kyi bdag po de dag 'di snyam du 'di dag thams can ni nas yin no snyam pa'i 'du shes skyed skyed pa las gang gi tshe na nas kyi ljang bu las snye ma byung bar gyur pa de'i tshe nas la gnod pa de la nas</text></item>
<item><p>174a8</p><section>dkon brtsegs</section><text>kyi 'du shes mi 'byung ngo / /'od srung de bzhin nu dge sbyong sun par byed pa'i dge slong dge slong gi dge 'dun gyi nang na 'dug pa yang tshul khrims dang ldan pa/ yon tan dang ldan pa/ sbyin pa'i gnas su gyur pa rnams dang kha dog dang rtags kyi dbyibs 'dra</text></item>
<item><p>174b1</p><section>dkon brtsegs</section><text>bas de la sbyin pa po dang / sbyin bdag de dag dge sbyong ngo snyam pa'i 'du shes skyed cing sbyin gnas su 'du shes bskyed pa las de nas gal te gti mug pa dge sbyong ma yin pa la dge sbyong du khas 'che ba/ tshangs par spyod pa ma yin la tshangs</text></item>
<item><p>174b2</p><section>dkon brtsegs</section><text>par spyod par khas 'che ba/ nang rul cing zag pa de 'khor gyi nang nas byung ste/ shi 'phos shing 'chi ba'i dus byas nas sems can dmyal bar 'gro bar 'gyur te/ lha dang / klu dang gnod sbyin dang / dri za lha'i mig dang ldan pa rnams</text></item>
<item><p>174b3</p><section>dkon brtsegs</section><text>kyis de sems can dmyal bar skyes par mthong ste/ mthong nas kyang mi gti mug pa 'di ni sngon dge sbyong gi kha dog dang gzugs kyis sdig pa'i las byas pas/ de sems can dmyal ba chen por skyes te/ nas la gnod pa</text></item>
<item><p>174b4</p><section>dkon brtsegs</section><text>la nas kyi yon tan med pa ltar 'di la yang dge sbyong gi yon tan gyi 'bras bu med do/ /zhes snying rje chen po skyed de/ 'od srung 'di ni dge sbyong sun par byed pa zhes bya'o/ /'od srung de la dge sbyong ltar bcos pa gang zhe na/ 'od srung 'di</text></item>
<item><p>174b5</p><section>dkon brtsegs</section><text>lta ste dper na ra gan chen po zhes bya ba'i lcags shig yod de/ shin du yongs su sbyang ba byas shing shin du yongs su dag par byas na gser 'dra bar 'gyur te/ 'on kyang gser gyi rin thang dang / gser gyi kha dog dang / bdar 'phro dang / srang</text></item>
<item><p>174b6</p><section>dkon brtsegs</section><text>la gcal ba'i lcid 'dra ba ni ma yin no/ /'od srung de bzhin du dge sbyong ltar bcos pa'i dge sbyong yang lus shin du bkrus shing gos bzang po mdzes pa gyon la/ dge sbyong gi phyir rol gyi spyod pa thams cad yongs su dag ste/ 'gro ba</text></item>
<item><p>174b7</p><section>dkon brtsegs</section><text>dang / 'ong ba dang mdun du lta ba dang / g.yas g.yon lta ba dang bskum pa dang brkyang ba dang chos gos snam sbyar dang lhung bzed dang / chos gos 'dzin pa shes bzhin du spyod kyang de 'dod chags kyis bcom pa dang / zhe sdang gis bcom pa dang / gti mug</text></item>
<item><p>174b8</p><section>dkon brtsegs</section><text>gis bcom pa dang / nyon mongs pas bcom pa dang / rnyed pa dang bkur stis bcom pa dang / nga rgyal dang / che ba'i nga rgyal dang / nga rgyal las kyang nga rgyal dang / nga'i snyam pa'i nga rgyal dang / mngon pa'i nga rgyal dang / cung zad snyam pa'i nga rgyal dang /</text></item>
<item><p>175a1</p><section>dkon brtsegs</section><text>log pa'i nga rgyal gyis bcom pa dang / nyon mongs pas 'khol ba dang / bsnyen bkur lhur len gyi chos lhur mi len pa dang / lus cha bar sbyor ba la brtson gyi tshul khrims kyis tsha bar sbyor ba la mi brtson pa dang / zas dang gos</text></item>
<item><p>175a2</p><section>dkon brtsegs</section><text>lhur len gyi 'phags pa'i chos lhur mi len pa dang / 'jig rten pha rol du kha na ma tho bas 'jigs par mi lta ba dang / tshe 'di lhur len kyi tshe phyi ma lhur mi len pa dang / lus gso ba dang / rnyed pa dang / bkur sti dang / grags pa la rten gyi chos la</text></item>
<item><p>175a3</p><section>dkon brtsegs</section><text>rim gror bya ba la mi rten pa dang / sbag pa sna tshogs kyis sbag pa dang / sdig pas bsgos pa dang / khyim gyi las kyi mtha' la mngon par brtson pa dang / khyim pa dang mtshungs pa'i sems dang ldan pas bde ba dag gis kyang bde</text></item>
<item><p>175a4</p><section>dkon brtsegs</section><text>zhing sdug bsngal dag gis kyang sdug bsngal ba dang / rjes su chags pa dang khong khro bas bcom pa yin te/ de'i dge sbyong gi chos dang / spyod lam thams cad dang sems dang sems las byung ba'i chos thams cad ni sems can dmyal</text></item>
<item><p>175a5</p><section>dkon brtsegs</section><text>ba dang / dud 'gro'i skye gnas dang / gshin rje'i 'jig rten du gzhol ba yin zhing dge sbyong gi rin thang dang / ri ba dang / dge sbyong gi srang kha dang mi mnyam pa ste/ 'od srung 'di ni dge sbyong ltar bcos pa zhes bya'o/ /'od srung de la</text></item>
<item><p>175a6</p><section>dkon brtsegs</section><text>ji ltar na dge sbyong gzi 'phrogs pa yin zhe na/ 'od srung 'di lta ste dper na skyes pa 'am/ bud med dang / khye'u 'am/ bu mo gang la la zhig mi ma yin pas mdangs phrogs par gyur na/ de dbang chung bar grags shing</text></item>
<item><p>175a7</p><section>dkon brtsegs</section><text>mdog ngan la mi sdug par 'gyur te/ de ltar na mdangs phrogs pa rnams la ni sman tam/ gsang sngags sam/ rigs sngags rnams kyis mi slon te/ de 'chi bar 'gyur ba ma gtogs par tha mar gzhan du mi 'gyur ro/ /'od srung de bzhin</text></item>
<item><p>175a8</p><section>dkon brtsegs</section><text>du dge slong gang la tshul khrims kyi gzi med pa dang / ting nge 'dzin gyi gzi med pa dang / shes rab kyi gzi med pa dang / rnam par grol ba'i gzi med pa dang / rnam par grol ba'i ye shes mthong ba'i gzi med pa dang / byams pa'i</text></item>
<item><p>175b1</p><section>dkon brtsegs</section><text>gzi med pa dang / snying rje'i gzi med pa dang / dga' ba'i gzi med pa dang / btang snyoms kyi gzi med pa dang / sbyin pa dang / yang dag par sdom pa dang / nges pa'i gzi med pa dang / dge sbyong gi yon tan gyi gzi med pa dang / 'phags pa'i rigs</text></item>
<item><p>175b2</p><section>dkon brtsegs</section><text>la gnas pa'i gzi med pa dang / sbyangs pa'i yon tan dang yo byad bsnyungs pa'i gzi med pa dang / lus dang ngag dang sems yongs su dag pa'i gzi med pa 'di ni 'od srung dge slong gzi phrogs pa zhes bya ste/ 'od srung gzi phrogs pa de lta</text></item>
<item><p>175b3</p><section>dkon brtsegs</section><text>bu rnams la ni de bzhin gshegs pas sbyar ba'i sman gyis mi tshugs ste/ 'di lta ste/ 'dod chags la mi sdug pa'i sman dang / zhe sdang la byams pa dang / gti mug la rten cing 'brel bar 'byung ba dang / nyon mongs pa rnams la</text></item>
<item><p>175b4</p><section>dkon brtsegs</section><text>tshul bzhin yid bya ba dang / 'du 'dzi las dben par dga' ba dang / 'dzin pa thams cad spang ba'i phyir dgon par gnas pa dang / gsum bsdam pa'i phyir lus dang ngag dang sems yongs su dag pa dang / sems las su rung bar</text></item>
<item><p>175b5</p><section>dkon brtsegs</section><text>bya ba'i phyir ting nge 'dzin yongs su dag pa'i sman de bzhin gshegs pas sbyar ba 'di lta bu 'di dag gis de la mi tshugs te/ de shi nas sems can dmyal ba nyid du 'gyur gyi de'i tha ma gzhan du mi 'gyur ro/ /gang dag yang</text></item>
<item><p>175b6</p><section>dkon brtsegs</section><text>'jig rten las 'das pa'i sman 'di lta ste/ phung po shes pa dang / khams shes pa dang / skye mched shes pa dang / rten cing 'brel bar 'byung ba shes pa dang / stong pa nyid dang / mtshan ma med pa dang / smon pa med pa</text></item>
<item><p>175b7</p><section>dkon brtsegs</section><text>shes pa'i 'jig rten las 'das pa'i sman 'di lta bu 'di dag gis kyang de la mi tshugs te/ de shi nas sems can dmyal ba nyid du 'gyur gyi de'i tha ma gzhan du mi 'gyur ro/ /bstan pa 'di bshad pa na dge slong rnal 'byor spyod pa</text></item>
<item><p>175b8</p><section>dkon brtsegs</section><text>lnga brgya bdag cag tshul khrims yongs su ma dag bzhin du dad pas phyin pa spyod par gyur na mi rung zhes nyams par byas te slar khyim du dong ngo / /de la dge slong gzhan dag cig 'di skad du dge slong che ba'i bdag nyid can rnal 'byor spyod</text></item>
<item><p>176a1</p><section>dkon brtsegs</section><text>pa 'di dag bstan pa las nyams pa ni shin du ma legs so zhes 'phya'o/ /bcom ldan 'das kyis dge slong de dag la 'di skad ces bka' stsal to/ /dge slong dag khyed 'di skad du dge slong che ba'i bdag nyid can 'di dag 'di ltar bstan</text></item>
<item><p>176a2</p><section>dkon brtsegs</section><text>pa las shin du nyams pa 'di ni shin tu ma legs so zhes ma smra shig /de ci'i phyir zhe na/ dge slong dag mngon par mi dga' nas khyim na gnas pa 'di ni dad pa can rnams kyi chos yin te/ dge slong dad pa dang mos pa mang ba 'gyod pa dang ldan</text></item>
<item><p>176a3</p><section>dkon brtsegs</section><text>pa 'di dag gis bstan pa 'di thos nas bdag cag tshul khrims yongs su ma dag bzhin du dad pas byin pa yongs su spyad na mi rung ngo zhes nyams par gyur to/ /'od srung nga lung ston te/ dge slong 'di dag ni 'di nas shi 'phos nas dga'</text></item>
<item><p>176a4</p><section>dkon brtsegs</section><text>ldan gyi lha'i ris su skye bar 'gyur te/ de dag de bzhin gshegs pa byams pa'i nyan thos thog mar 'dus pa'i grangs su chud par 'gyur ro/ /dge sbyong gdol pa lta bu'i le'u ste gsum pa'o// // bam po gnyis pa ste tha ma/</text></item>
<item><p>176a5</p><section>dkon brtsegs</section><text>de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das dge slong ji lta bu zhal ta bgyi ba lags/ bcom ldan 'das kyis bka' stsal pa/ 'od srung ngas zhal ta/</text></item>
<item><p>176a6</p><section>dkon brtsegs</section><text>bya bar gnang ba'i dge slong gnyis te/ gnyis gang zhe na/ dge slong yongs su dag pa 'jig rten pha rol du kha na ma tho bas 'jigs par lta ba/ las kyi rnam par smin pa la rton pa/ 'dzem pa dang ldan zhing 'gyod pa dang</text></item>
<item><p>176a7</p><section>dkon brtsegs</section><text>ldan pa dang / gang yang zag pa zad pa dgra bcom par gyur pa ste/ 'od srung dge slong ma nyams pa 'di gnyis zhal ta byed pa ngas gnang ngo / /de ci'i phyir zhe na/ 'od srung legs pa gsungs pa'i chos 'dul ba 'di la</text></item>
<item><p>176a8</p><section>dkon brtsegs</section><text>rigs sna tshogs las rab tu byang ba/ sems kyi mos pa sna tshogs dang ldan pa/ spong ba'i phyir rnal 'byor sna tshogs la gnas pa/ kha cig ni dgon pa zhi ba'i mal stan la mngon par dga' ba/ kha cig ni bsod snyoms pa</text></item>
<item><p>176b1</p><section>dkon brtsegs</section><text>kha cig ni grong mang ba na gnas pa/ kha cig ni 'tsho ba yongs su dag pa/ kha cig ni mang du thos pa la mngon par brtson pa/ kha cig ni chos smra ba/ kha cig ni 'dul ba 'dzin pa/ kha cig ni ma mo 'dzin pa kha cig ni grong dang / grong khyer dang / grong</text></item>
<item><p>176b2</p><section>dkon brtsegs</section><text>rdal dang / yul 'khor dang / pho brang 'khor dag tu zhugs nas chos ston pa ste/ sems can gzhan dag gi sems kyi spyod pa rnams bsrung dka' ba'i phyir ro/ /'od srung de la dge slong zhal ta byed pas dge slong gi dge 'dun thams cad</text></item>
<item><p>176b3</p><section>dkon brtsegs</section><text>kyi sems mgu bar bya'o/ /'od srung de la dge slong dgon pa pa'i bas mtha'i mal stan gang yin pa de dag ni dge slong zhal ta byed pas yongs su bsko bar mi bya'o/ /zhal ta byed pas dge slong dgon pa pa de dag bsrung bar bya</text></item>
<item><p>176b4</p><section>dkon brtsegs</section><text>ste/ dus ma yin par gsol bar mi bya/ dus ma yin par gtang bar mi bya'o/ /'od srung gal te dge slong dgon pa pa la dge 'dun gyi bya bar gtogs pa slob pa'i las res bab na dge slong zhal ta byed pa de las de bdag</text></item>
<item><p>176b5</p><section>dkon brtsegs</section><text>nyid kyis bya'o/ /yang na dge slong gzhan zhig bskos la las de byed du gzhug ste dge slong dgon pa la la gnod par mi bya'o/ /'od srung de la dge slong bsod snyoms spyod pa gang yin pa de la dge slong zhal ta byed pa</text></item>
<item><p>176b6</p><section>dkon brtsegs</section><text>des kha zas bsod pa bgo bsha' bya'o/ /'od srung de la dge slong rnal 'byor spyod pa gang yin pa de dag la dge slong zhal ta byed pas 'thun pa'i 'tshog chas dang / na pa'i gsos sman dang / yo byad rnams</text></item>
<item><p>176b7</p><section>dkon brtsegs</section><text>sbyin par bya'o/ /dge slong rnal 'byor spyod pa des phyogs ga la gnas pa'i sa phyogs der dge slong zhal ta byed pa des sgra chen po dang / skad drag po mi dbyung zhing byed du yang mi gzhug go/ dge slong zhal ta</text></item>
<item><p>176b8</p><section>dkon brtsegs</section><text>byed pas dge slong rnal 'byor spyod pa de bsrung zhing mal cha yang sbyar bar bya'o/ /kha zas bsod pa dang / yi gar 'ong ba dang / rnal 'byor spyod pa'i sa dang 'thun pa'i bza' ba dang bca' ba rnams sbyin par bya'o/ /dge</text></item>
<item><p>177a1</p><section>dkon brtsegs</section><text>slong de la dge slong 'di ni de bzhin gshegs pa'i bstan pa rton pa'i phyir gnas pa yin te/ de la bdag gis rjes su 'thun pa'i yo byad thams cad mang du sbyar bar bya'o snyam du shin du phangs pa'i 'du shes bskyed par bya'o/ /</text></item>
<item><p>177a2</p><section>dkon brtsegs</section><text>'od srung de la dge slong mang du thos pa la mngon par brtson pa gang yin pa de dag la dge slong zhal ta byed pas lung nos shig /lhogs shig /kha ton gyis shig /kho bo ni khyod kyi rim gro byed pa yin gyis/ khyod ji lta ji lta</text></item>
<item><p>177a3</p><section>dkon brtsegs</section><text>bur mang du thos par gyur pa de lta de lta bur dge slong gi dge 'dun mdzes par 'gyur par gyis shig /'dug la brjod pa'i mdzes par gyis shig /bdag nyid kyi shes rab kyang mchog tu 'gyur bar gyis shig ces spro ba bskyed</text></item>
<item><p>177a4</p><section>dkon brtsegs</section><text>par bya'o/ /'od srung de la dge slong zhal ta byed pas de dag dus ma yin par gtang bar mi bya/ las su bsko bar mi bya'o/ /dge slong zhal ta byed pa nges dge slong mang dus thos pa de dag bsrung bar bya'o/ /'od srung de la chos smra pa'i dge slong</text></item>
<item><p>177a5</p><section>dkon brtsegs</section><text>gang yin pa de dag la dge slong zhal ta byed pas las su mi bsko bar bya'o/ /grong dang / grong khyer dang / grong rdal dang yul 'khor dang / rgyal po'i pho brang 'khor dag tu 'jug tu bcug la chos 'chad du gzhug go/ chos nyan pa</text></item>
<item><p>177a6</p><section>dkon brtsegs</section><text>dag bsko bar bya'o/ /'khor gyi dkyil 'khor rnam par dag par bya'o/ /'brel ba'i chos kyi gtam gyi phyir dkyil 'khor du gzhag par bya'o/ /chos smra ba'i dge slong la dge slong gang dag gnod pa byed pa'i dge slong de dag</text></item>
<item><p>177a7</p><section>dkon brtsegs</section><text>dge slong zhal ta byed pas bzlog par bya'o/ /dge slong zhal ta byed pas chos smra ba'i dge slong la rtag tu bsu bar bya/ legs so zhes bya ba mang du bya'o/ /'od srung de la dge sbyong gang dag 'dul ba 'dzin pa dang /</text></item>
<item><p>177a8</p><section>dkon brtsegs</section><text>ma mo 'dzin par gyur pa de dag gi gan du dge slong zhal ta byed pa de song la ji ltar na bdag rma med cing ma nyams pa dang / ji ltar na bdag ltung ba med pa'i chos kyi zhal ta bya zhes yongs su dri bar bya'o/ /de nas</text></item>
<item><p>177b1</p><section>dkon brtsegs</section><text>'dul ba 'dzin pa dang / ma mo 'dzin pa'i dge slong de dag gis dge slong zhal ta byed pa de'i bsam pa rig nas de'i bya ba dang / 'byung ba gang yin pa dang / byed pa gang yin pa de bstan par bya'o/ /dge slong zhal ta byed pas</text></item>
<item><p>177b2</p><section>dkon brtsegs</section><text>'dul ba 'dzin pa dang / ma mo 'dzin pa'i dge slong de dag la phangs par bya ba dang / dad pa dang / gus pa dang / rje sa rab tu bskyed par bya'o/ /dge 'dun gyi rnyed pa gang yin pa de dge slong zhal ta byed pas dus dus</text></item>
<item><p>177b3</p><section>dkon brtsegs</section><text>su dge slong gi dge 'dun la dbul bar bya'i/ dge 'dun gyi rnyed pa bsags shing sba bar mi bya ste/ ji ltar rnyed pa bzhin du sbyin par bya/ ma skul bar sbyin par bya/ gnod pa med par sbyin par bya'o/ /des 'dun pa</text></item>
<item><p>177b4</p><section>dkon brtsegs</section><text>dang / zhe sdang dang / gti mug dang / 'jigs pas 'gro bar mi bya'o/ /dge slong gi dge 'dun la rton par bya'i/ khyim pa'i phyogs la rton par mi bya'o/ /dge 'dun gyi bya ba la rton par bya'i/ bdag gi bya ba la</text></item>
<item><p>177b5</p><section>dkon brtsegs</section><text>rton par mi bya'o/ /dngos po gang la yang dbang bya ba'i 'du shes bskyed par mi bya'i/ bya ba ji tsam du chung ba yang dge 'dun gyi gros bzhin bya zhing rang dgar mi bya'o/ /dge 'dun gyi 'am/ phyogs bzhi'i dge 'dun gyi</text></item>
<item><p>177b6</p><section>dkon brtsegs</section><text>'am/ mchod rten gyi yo byad gang ci yang rung ste/ ji lta ba bzhin du gzhag par ste/ dge 'dun gyi dang phyogs bzhi'i dge 'dun gyi bsre bar mi bya'o/ /phyogs bzhi'i dge 'dun gyi rnyed pa yang dge 'dun gyi dang bsre</text></item>
<item><p>177b7</p><section>dkon brtsegs</section><text>bar mi bya'o/ /dge 'dun gyi dang phyogs bzhi'i dge 'dun gyi rnyed pa mchod rten gyi dang bsre bar mi bya'o/ /mchod rten gyi rnyed pa yang dge 'dun gyi dang phyogs bzhi'i dge 'dun gyi dang bsre bar mi bya'o/ /gal te phyogs</text></item>
<item><p>177b8</p><section>dkon brtsegs</section><text>bzhi'i dge 'dun la brel phongs su gyur la/ dge 'dun gyi rnyed pa che bar gyur na dge slong zhal ta byed pas dge slong gi dge 'dun bsdus la gros 'thun par bgyis te/ dge 'dun gyi rnyed pa de las phyogs bzhi'i dge 'dun la bshug par</text></item>
<item><p>178a1</p><section>dkon brtsegs</section><text>bya'o/ /gal te de bzhin gshegs pa'i mchod rten zhig ral du gyur la/ dge 'dun gyi dang phyogs bzhi'i dge 'dun gyi rnyed pa che bar gyur na dge slong zhal ta byed pas dge slong gi dge 'dun thams cad bsdus la gros 'thun par bgyis</text></item>
<item><p>178a2</p><section>dkon brtsegs</section><text>te/ 'di skad ces de bzhin gshegs pa'i mchod rten 'di ni zhig ral du gyur la/ dge 'dun gyi dang phyogs bzhi'i dge 'dun gyi rnyed pa ni che bar gyur na/ gal te tshe dang ldan pa rnams gnod pa med cing dad pa dang ldan la bzod cing gnang na</text></item>
<item><p>178a3</p><section>dkon brtsegs</section><text>bdag gis dge 'dun gyi dang / phyogs bzhi'i dge 'dun gyi rnyed pa 'di las dngos po cung zad cig khyer te de bzhin gshegs pa'i mchod rten 'di bcos par bya'o zhes brjod par bya'o/ /gal te dge 'dun gyis gnang na dge slong</text></item>
<item><p>178a4</p><section>dkon brtsegs</section><text>zhal ta byed pa des de bzhin du bya'o/ /ci ste dge 'dun gyis ma gnang na dge slong zhal ta byed pa des sbyin pa po dang / sbyin bdag rnams la gsol ba thob la de bzhin gshegs pa'i mchod rten gso bar bya'o/ /'od srung</text></item>
<item><p>178a5</p><section>dkon brtsegs</section><text>gal te mchod rten gyi rnyed pa ji ltar mang du gyur tu zin kyang dge slong zhal ta byed pas dge 'dun dang phyogs bzhi'i dge 'dun la bshug par mi bya'o/ /de ci'i phyir zhe na/ dad cing dang ba mang po dag gis mchod rten la phul ba ni tha na ras kyi kha tshar gcig</text></item>
<item><p>178a6</p><section>dkon brtsegs</section><text>tsam gang yin pa de yang lha dang bcas pa'i 'jig rten gyi mchod rten yin na rin po che'am/ rin po cher smos pa dag lta smos kyang ci dgos/ mchod rten la gos phul ba gang yin pa de ni de bzhin gshegs pa'i mchod rten de nyid</text></item>
<item><p>178a7</p><section>dkon brtsegs</section><text>du rlung dang / nyi ma dang / char pas dengs kyang sla'i/ mchod rten la phul ba'i gos dbyig gam dbyig gi rin du bsgyur bar mi bya'o/ /de ci'i phyir zhe na/ mchod rten gyi ni rin thang cung zad kyang med la/ mchod rten ni cis kyang</text></item>
<item><p>178a8</p><section>dkon brtsegs</section><text>brel ba med pa'i phyir ro/ /'od srung dge slong zhal ta byed pas de ltar yongs su dag par bya ste/ ngas dkon mchog gsum gyi dang ma 'bags par bya'o/ /bdag gi rnyed pas chog shes par bya'o/ /dkon mchog gsum gyis</text></item>
<item><p>178b1</p><section>dkon brtsegs</section><text>byin gyis brlabs pa'i dngos po rnams la bdag gir 'du shes mi bya'o/ /'od srung dge slong zhal ta byed pa rab tu sdang ba'i sems dang ldan pa gang la la zhig gis tshul khrims dang ldan pa/ yon tan dang ldan pa/ sbyin gnas rnams la sems</text></item>
<item><p>178b2</p><section>dkon brtsegs</section><text>khros sam/ dbang byed cing bsgo blag byed na de mi dge ba'i las des sems can dmyal bar 'gro bar 'gyur ro/ /gal te mi'i 'jig rten du 'ongs na yang bran dang gzhan gyi las byed par gyur pa dang / khu tshur dang / thal lcag dang / lag</text></item>
<item><p>178b3</p><section>dkon brtsegs</section><text>cha snyems pas brdegs pa dang phrad par 'gyur ro/ /'od srung gzhan yang dge slong zhal ta byed pa dge 'dun gyi bya ba las 'das te rang dgar dge slong rnams la dbang byed cing bsgo ba dang / chad pas gcod pa dang / 'jigs</text></item>
<item><p>178b4</p><section>dkon brtsegs</section><text>par byed pa dang / sdigs pa dang / dus ma yin par mngag pa dang / dus ma yin par bsgo ba byed na de mi dge ba'i las des nyi tshe ba'i sems can dmyal ba phur pa mang po zhes bya ba der skye bar 'gyur te/ der skyes nas lus</text></item>
<item><p>178b5</p><section>dkon brtsegs</section><text>la lcags phur brgya stong zug cing de dag 'bar/ rab tu 'bar la/ kun tu rab tu mched cing 'bar bar 'gyur ro/ /des tshul khrims dang ldan pa/ yon tan dang ldan pa/ sbyin gnas rnams la sdigs shing ngag gi</text></item>
<item><p>178b6</p><section>dkon brtsegs</section><text>las gdug pa smra bar gyur pa gang yin pa des de der skyes nas lce'i dbang po'i khyon dpag tshad brgya bar 'gyur zhing / de'i lce'i dbang po de la lcags phur brgya stong rab tu 'bab cing de dag kyang 'bar/ rab tu</text></item>
<item><p>178b7</p><section>dkon brtsegs</section><text>'bar/ kun du rab tu 'bar la/ kun du rab tu mched cing 'bar te mer 'gyur ro/ /de ci'i phyir zhe na/ 'di ltar des bsdigs shing ngag gi las gdug pa smras par gyur pa'i phyir ro/ /'od srung dge slong zhal ta byed pa</text></item>
<item><p>178b8</p><section>dkon brtsegs</section><text>gang la las dge 'dun gyi rnyed pa 'dus shing 'dus pa bzhag te dus dus su mi sbyin zhing mtho brtsams la gtses nas sbyin pa dang / kha cig byin/ kha cig ma byin/ kha cig la byin/ kha cig la ma byin na de mi dge ba'i las des yi dgas</text></item>
<item><p>179a1</p><section>dkon brtsegs</section><text>kyi skye gnas rkyag 'jim byin pa nub ces bya ba der skye bar 'gyur ro/ /de der skyes nas yi dgas gzhan gyis kha zas blangs te de la bstan na/ de bstan pa'i tshe mig gnyis ga mi 'dzums par zas de lta zhing bkres pa dang</text></item>
<item><p>179a2</p><section>dkon brtsegs</section><text>skom pas nyen pa'i sdug bsngal gyi tshor ba myong gi/ lo brgya stong du yang zas de thob par mi 'gyur ro/ /ci ste brgya la brgya lam na zas de thob kyang ngan skyugs dang rnag khrag tu 'gyur ro/ /de ci'i phyir zhe na/ 'di lta des tshul khrims</text></item>
<item><p>179a3</p><section>dkon brtsegs</section><text>dang ldan pa// yon tan dang ldan pa/ sbyin gnas rnams mgu bar ma byas shing rang gi rnyed pas chog mi shes par gyur pa'i phyir ro/ /'od srung dge slong zhal ta byed pa gang la las dge 'dun gyi 'am/ phyogs bzhi'i dge 'dun 'am/ mchod</text></item>
<item><p>179a4</p><section>dkon brtsegs</section><text>rten gyi tshol bar byas na de'i rnam par smin pa ni ngas bskal pa bgrangs pas kyang brjod kyis mi lang ngo / /'od srung dge slong zhal ta byed pa gang la las nyes dmyigs kyi gnas 'di lta bu 'di dag thos nas khro 'am/ gshe 'am/ gnod</text></item>
<item><p>179a5</p><section>dkon brtsegs</section><text>par sems sam/ khong khro bskyed na de ni gsor mi rung ngo zhes ngas bshad do/ /'od srung de lta bas na dam pa'i chos 'di lta bu 'di thos nas dge slong zhal ta byed pas lus dang ngag dang yid yongs su dag par bya'o/ /bdag dang</text></item>
<item><p>179a6</p><section>dkon brtsegs</section><text>gzhan bsrung bar bya'o/ /'od srung dge slong zhal ta byed pa rang gi sha la za yang sla'i/ /dkon mchog gsum gyis byin gyis brlabs pa'i lhung bzed dam/ chos gos sam/ bsod snyoms sam/ na pa'i gsos sman</text></item>
<item><p>179a7</p><section>dkon brtsegs</section><text>nam/ yo byad yongs su spyad par ni mi bya'o/ /de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das kyis lhod pa rnams kyi lhod pa'i chos dang / 'dzem</text></item>
<item><p>179a8</p><section>dkon brtsegs</section><text>mdog mchis pa rnams kyi 'dzem mdog gi chos rnams bka' stsal to/ /zhal ta byed pa'i le'u ste bzhi pa'o// // bcom ldan 'das dge slong dgon pa pa gang dag bdag dgon pa pa gang dag bdag dgon</text></item>
<item><p>179b1</p><section>dkon brtsegs</section><text>pa pa zhes mchid kyis 'che na/ bcom ldan 'das ji tsam gyis na dge slong dgon pa pa lags/ ji tsam gyis na dge slong bsod snyoms pa lags/ ji tsam gyis na dge slong phyag dar khrod pa pa lags/ de skad ces gsol pa dang /</text></item>
<item><p>179b2</p><section>dkon brtsegs</section><text>bcom ldan 'das kyis tshe dang ldan pa 'od srung chen po la 'di skad ces bka' stsal to/ /'od srung 'di la dge slong dgon pa pas dgon pa dang / nags tshal gyi gnas dang / bas mthar gnas mal bca' bar bya'o/ /chom rkun dang /</text></item>
<item><p>179b3</p><section>dkon brtsegs</section><text>gnag rdzi dang phyugs rdzi med pa/ sdig sbrul med pa/ ri dgas dang bya mang po med pa/ sbrang bu dang sha sbrang nyung ba/ sgra nyung ba/ ca co nyung ba de lta bu'i dgon pa bas mtha' dag tu gnas par bya'o/ /de dgon pa'i gnas de na gnas pa</text></item>
<item><p>179b4</p><section>dkon brtsegs</section><text>na yid la byed pa brgyad bskyed par bya ste/ brgyad gang zhe na/ lus la mi blta bar bya ba dang / srog la mi blta bar bya ba dang / rnyed pa bkur sti la mi blta bar bya ba dang / 'du 'dzi thams cad la mi blta bar bya ba dang / dgon pa</text></item>
<item><p>179b5</p><section>dkon brtsegs</section><text>dag tu ri dgas 'chi ba ltar khas blang bar bya ba dang / dgon par dgon pa'i yon tan yang dag par blangs te gnas par bya ba dang / chos kyi 'tsho bas 'tsho'i log pas 'tsho ba ma yin par bya ba dang / zang zing dang nyon mongs pa med pa'i</text></item>
<item><p>179b6</p><section>dkon brtsegs</section><text>'tsho bas 'tsho bar bya ba ste/ yid la bya ba brgyad po de dag bskyed nas dgon pa'i gnas su gnas par bya'o/ /de dgon pa'i gnas de na gnas pa na sems can thams cad la byams pa rnam pa brgyad bskyed par bya ste/ brgyad</text></item>
<item><p>179b7</p><section>dkon brtsegs</section><text>gang zhe na/ phan pa'i byams pa dang / bde ba'i byams pa dang / gnod pa med pa'i byams pa dang / yang dag pa'i byams pa dang / tha dad pa med pa'i byams pa dang / zhi gnas kyi byams pa dang / chos la nges par sems</text></item>
<item><p>179b8</p><section>dkon brtsegs</section><text>pa'i byams pa dang / bsam pa yongs su dag pa'i byams pa ste/ sems can thams cad la byams pa brgyad po de dag bskyed par bya'o/ /dgon pa'i gnas de na gnas pa na/ 'di ltar sems bskyed par bya ste/ 'di ltar</text></item>
<item><p>180a1</p><section>dkon brtsegs</section><text>bdag ni lam ring po nas 'dir 'ongs la gcig pu gnyis su med pa ste/ legs par byas pa 'am/ nyes par byas pa skul ba'i grogs ni gang yang med kyi/ lha dang / klu dang / gnod sbyin dang / dri za dang / sangs rgyas bcom</text></item>
<item><p>180a2</p><section>dkon brtsegs</section><text>ldan 'das gang dag bdag gi sems kyi bsam pa dag ni yod de/ bdag dgon pa'i gnas na gnas la mi dge ba'i sems kyi dbang du song na de dag dbang du 'gyur ro/ /bdag lam ring po nas 'ongs shing gcig pu gnyis su</text></item>
<item><p>180a3</p><section>dkon brtsegs</section><text>med de/ rten pa med/ bdag gi med/ yongs su 'dzin pa med la/ gal te 'dod pa la rnam par rtog pas rnam par rtog /gnod sems kyi rnam par rtog pas rnam par rtog 'tshe ba'i rnam par rtog pas rnam par rtog gam mi dge ba gzhan</text></item>
<item><p>180a4</p><section>dkon brtsegs</section><text>la rnam par rtog pas rnam par rtog par gyur na bdag tu 'dzin pa dang / 'du ba la mngon par dga' ba'i sems can rnams dang bye brag med par 'gyur te/ bdag gis lha dang / klu dang / gnod sbyin dang / dri za rnams la bslus par</text></item>
<item><p>180a5</p><section>dkon brtsegs</section><text>'gyur zhing sangs rgyas bcom ldan 'das rnams kyang mi mnyes par byas par 'gyur gyis/ ci nas kyang bdag la lha rnams 'phya bar mi 'gyur ba dang / sangs rgyas bcom ldan 'das rnams kyang dgyes par 'gyur ba de ltar</text></item>
<item><p>180a6</p><section>dkon brtsegs</section><text>bya'o snyam du sems bskyed par bya'o/ /de dgon pa'i gnas de na gnas pa na so sor thar pa'i sdom pas bsdam par bya/ tshul khrims kyi phung po shin du kun bsrung bar bya/ lus dang / ngag dang / sems yongs su</text></item>
<item><p>180a7</p><section>dkon brtsegs</section><text>dag pa dang / tshul 'chos pa med pa dang / kha gsag med pa dang / 'tsho ba yongs su dag pa dang / ting nge 'dzin gyi sems mngon du bya ba dang / ji ltar thos pa'i chos la rten pa dang / tshul bzhin yid la bya ba dang /</text></item>
<item><p>180a8</p><section>dkon brtsegs</section><text>rab tu ldan pa dang / yid byung ba dang / 'dod chags dang bral ba dang / 'gog pa dang / mya ngan las 'das pa la gzhol ba dang / 'khor bas 'jigs skrag pa dang / phung po ni gshed ma ste phyir rgol bar rig pa dang / khams bzhi la</text></item>
<item><p>180b1</p><section>dkon brtsegs</section><text>myur du gdug pa'i dug tu 'du shes pa dang / skye mched drug la grong stong par ltar mos pa dang / rten cing 'brel bar 'byung ba la 'jug pa la mkhas pa dang / rtag pa dang chad par lta ba yongs su spangs pa dang / sems can med pa</text></item>
<item><p>180b2</p><section>dkon brtsegs</section><text>dang / srog med pa dang / gso ba med pa dang / gang zag med par rnam par spyod pa dang / stong pa nyid la mos pa dang / mtshan ma med pa spyod yul ba dang / smon pa med pa'i sems sel ba dang / khams gsum la rtag tu</text></item>
<item><p>180b3</p><section>dkon brtsegs</section><text>'jigs pa'i yid dang ldan pa dang / rtag tu mgo dang gos la me 'bar ba bzhin du brtson 'grus rtsom pa dang / brtson pa mi 'dor ba dang / lus kyi skyon la yang dag pa ji lta ba bzhin du so sor rtog pa dang / sems kyi skye ba dang /</text></item>
<item><p>180b4</p><section>dkon brtsegs</section><text>'jig pa la lta ba dang / sdug bsngal yongs su shes pa la mngon par brtson pa dang / kun 'byung ba thams cad kyi sred pa spangs pa dang / 'gog pa mngon sum du bya ba la zhugs pa dang / lam bsgom pa'i rnal 'byor la brtson pa dang /</text></item>
<item><p>180b5</p><section>dkon brtsegs</section><text>phyi'i spyod yul dran pa nye bar gzhag pa la rab tu gnas pa dang / mi dge ba'i chos dang bral ba dang / dge ba'i chos la mngon du phyogs pa dang / yang dag pa'i spong ba la shin du gnas pa dang / rdzu 'phrul gyi rkang pa mngon du gyur pa dang /</text></item>
<item><p>180b6</p><section>dkon brtsegs</section><text>dbang po lnga dang ldan pa dang / stobs lnga'i shugs dang ldan pa dang / byang chub kyi yan lag bdun la bsam gtan pa dang / 'phags pa'i lam yan lag brgyad pa la mngon par brtson pa dang / zhi gnas la gnas pa dang /</text></item>
<item><p>180b7</p><section>dkon brtsegs</section><text>lhag mthong gis blta bar bya ste/ 'od srung de lta bu'i go cha 'di dag bgos nas nam gyi cha stod dang / nam gyi cha smad la mi nyal zhing rnal 'byor la brtson pa dang / rtag tu khyad par du 'gro bar dgon pa'i gnas de na gnas par</text></item>
<item><p>180b8</p><section>dkon brtsegs</section><text>bya'o/ /de dgon pa'i gnas de na gnas pa na lus brgyan par sbyor ba brtson par mi bya'o/ /mal chas brgyan pa la brtson par mi bya'o/ /chos gos kyis brgyan pa la brtson par mi bya'o/ /des rtswa rnying pa skams pa blangs la 'chags dang</text></item>
<item><p>181a1</p><section>dkon brtsegs</section><text>'dug sar legs par bting ste bdag 'dug pa dang / dge 'dun gyi dang / phyogs bzhi'i dge 'dun gyi dang / ma 'bags pa dang / bdag gi gos kyis chog shes par dgon pa'i gnas der gnas par bya'o/ /'od srung dge slong dgon pa</text></item>
<item><p>181a2</p><section>dkon brtsegs</section><text>pa gang gi tshe lus gso ba dang / 'phags pa'i lam nye bar brtan pa'i phyir grong ngam/ grong khyer ram/ grong rdal du bsod snyoms kyi phyir 'jug pa na des sems 'di lta bus dgon pa'i gnas de nas 'gro bar bya ste/ ma rnyed kyang</text></item>
<item><p>181a3</p><section>dkon brtsegs</section><text>yongs su yi chad par mi bya/ rnyed kyang dga' ba skyed par mi bya/ las kyi rnam par smin pa yid la bya/ bsod nams nye bar bstan par bya/ de bzhin gshegs pa yid la bya ba bsam zhing des grong dang / grong khyer dang / grong rdal du</text></item>
<item><p>181a4</p><section>dkon brtsegs</section><text>bsod snyoms kyi phyir 'jug par bya'o/ /de grong dang / grong khyer dang / grong rdal du bsod snyoms spyod pa na chos kyi go cha bgos la bsod snyoms spyad par bya'o/ /de la chos kyi go cha gang zhe na/ mig gis yid du 'ong ba'i gzugs rnams</text></item>
<item><p>181a5</p><section>dkon brtsegs</section><text>mthong na rjes su chags par mi bya'o/ /yid du mi 'ong ba'i gzugs rnams mthong na yang khong khro bar mi bya'o/ /de bzhin du sgra dang / dri dang / ro dang / reg bya yid du 'ong ba dang / yid du mi 'ong ba rnams la rjes su chags pa dang khong</text></item>
<item><p>181a6</p><section>dkon brtsegs</section><text>khro bar mi bya'o/ /dbang po shin du bsdams pa dang / mig mi g.yeng ba dang / gnya' shing gang tsam du lta ba dang / dul ba dang / cang shes kyi sems dang / sngon yid la byed pa'i chos mi 'dor ba dang / zang zing gis ma 'bags pa'i</text></item>
<item><p>181a7</p><section>dkon brtsegs</section><text>rgyud kyis bsod snyoms spyad par bya'o/ /mthar chags su bsod snyoms blang bar bya'o/ /gang nas bsod snyoms rnyed pa der rjes su chags par mi bya'o/ /gang nas ma rnyed pa der yang khong khro bar mi bya'o/ /khyim bcur</text></item>
<item><p>181a8</p><section>dkon brtsegs</section><text>bslangs pa las khyim bcu gcig pa las bsod snyoms ma rnyed na yang yongs su yi chad par mi bya'i/ de 'di snyam du bram ze dang khyim bdag 'di dag ni bya ba mang ba dag yin pas de dag gis bdag la sbyin par nges pa med de/ de dag bdag la sems</text></item>
<item><p>181b1</p><section>dkon brtsegs</section><text>pa yang ngo mtshar che na bsod snyoms sbyin pa lta smos kyang ci dgos snyam pa'i 'du shes bskyed par bya ste/ des de ltar yongs su yi chad pa med par bsod snyoms spyad par bya'o/ /sems can gang dag de'i mig lam du snang bar gyur pa'i skyes pa dang /</text></item>
<item><p>181b2</p><section>dkon brtsegs</section><text>bud med dang / khye'u dang / bu mo dang / tha na dud 'gro'i skye gnas su song ba de dag la yang byams pa dang snying rje'i sems bskyed par bya'o/ /ci nas kyang sems can gang dag bdag gi mig lam du snang bar gyur pa 'am/ bsod snyoms sbyin pa de</text></item>
<item><p>181b3</p><section>dkon brtsegs</section><text>dag mtho ris su 'gro bar 'gyur ba de ltar bya'o/ /de ltar brtson par bya'o/ /des bsod snyoms ngan nam bzang yang rung blangs ste/ grong ngam/ grong khyer ram/ grong rdal 'di na bdag gi bsod snyoms 'di las bgo bsha' bya dgos pa'i</text></item>
<item><p>181b4</p><section>dkon brtsegs</section><text>sems can dbul po su yod snyam du phyogs bzhir kun du blta bar bya'o/ /gal te sems can dbul po zhig mthong na des bsod snyoms de las bgo bsha' bya'o/ /gal te sems can dbul po ma mthong na des 'di ltar gang dag</text></item>
<item><p>181b5</p><section>dkon brtsegs</section><text>bdag gi mig lam du snang bar ma gyur te/ mi snang ba'i sems can de dag la bsod snyoms kyi thog ma'i cha skal sbyin gyis/ byin nas len pa dag yongs su spyod cig snyam du sems bskyed la/ des bsod snyoms de khyer te dgon</text></item>
<item><p>181b6</p><section>dkon brtsegs</section><text>pa'i gnas der song la lhung bzed dang lag pa bkrus te/ dge sbyong gi spyod pa dang / cho ga dang ldan pa'i spyod pa bzang pos byin gyis brlabs la des skyil mo dkrung bcas te bsod snyoms de bza' bar bya'o/ /ma chags pa dang /</text></item>
<item><p>181b7</p><section>dkon brtsegs</section><text>gnod sems med pa dang / mi brkam pa dang / ma zhen pas zas zos nas 'di snyam du lus 'di la srin bu'i rigs brgyad khri yod pa dag 'di'i mthus bde bar gnas par gyur cig /da ni 'di dag zang zing gis bsdu bar bya'o/ /</text></item>
<item><p>181b8</p><section>dkon brtsegs</section><text>byang chub thob nas ni chos kyis bsdu bar bya'o snyam du sems bskyed par bya'o/ /gal te yang de'i bsod snyoms ngan par gyur na des 'di snyam du sems bskyed par bya ste/ kha zas ngan pas ni bdag gi lus yang bar 'gyur/</text></item>
<item><p>182a1</p><section>dkon brtsegs</section><text>spong ba bzod par 'gyur/ bdag gi bshang gci 'byung ba nyung bar 'gyur/ bdag la dad pas byin pa chung bar 'gyur/ bdag gi lus yang ba dang / sems yang bar 'gyur/ bdag rmugs pa dang gnyid chung bar 'gyur/ bdag la</text></item>
<item><p>182a2</p><section>dkon brtsegs</section><text>'dod chags kyi sems kyis kun nas dkris par mi 'gyur snyam du yid la bya ba 'di lta bu 'di dag bskyed par bya'o/ /gal te des bsod snyoms mang zhig rnyed na de la yang ran par bza' bar bya'o/ /dor ba'i chos nyid du yang bya ste/</text></item>
<item><p>182a3</p><section>dkon brtsegs</section><text>bsod snyoms de las rdo leb gang yang rung ba'i steng du gtor la 'di snyam du gcan zan dang / bya'i tshogs gang la la zang zing gi zas 'dod pa byin nas len pa de dag 'di zo shig snyam du sems bskyed par bya'o/ /des zas</text></item>
<item><p>182a4</p><section>dkon brtsegs</section><text>zos nas lhung bzed dang lag pa bkrus te dgon pa la brten nas gnas par bya'o/ /sngon yid la byed pa'i chos de nyid kyang mi dor bar bya'o/ /'od srung gal te dge slong dgon pa pa 'bras bu ma thob pa so so'i skye bo'i drung du sbrul dang gcan</text></item>
<item><p>182a5</p><section>dkon brtsegs</section><text>zan gtum po dag 'ongs nas des de la 'jigs pa dang skrag par mi bya'i/ des 'di snyam du bdag thog ma nyid nas lus dang srog bor te dgon pa'i gnas su 'ongs kyis/ 'di la bdag gis 'jigs par mi bya/ skrag par mi bya'i/</text></item>
<item><p>182a6</p><section>dkon brtsegs</section><text>byams pa'i sems bskyed par bya/ zhe sdang rnam par spang bar bya/ 'jigs pa spang bar bya'o snyam du sems bskyed par bya'o/ /gal te de ltar byas nas sbrul dang gcan zan de dag gis srog gcod cing za na yang des 'di snyam du</text></item>
<item><p>182a7</p><section>dkon brtsegs</section><text>gcan zan 'di dag la bdag gis zang zing tsam gyis tshim par byed mi nus kyi/ de dag gis bdag gi sha zos nas bde ba la reg par gnas par 'gyur la/ bdag gis kyang snying po med pa'i lus las snying po blangs par 'gyur</text></item>
<item><p>182a8</p><section>dkon brtsegs</section><text>ba ni bdag gis rnyed pa legs par rnyed do/ /da ni 'di dag zang zing gis bsdu bar bya'o/ /byang chub thob nas ni chos kyis bsdu bar bya'o snyam du sems bskyed par bya ste/ 'od srung dgon pa la gnas pa'i dge slong gis de ltar</text></item>
<item><p>182b1</p><section>dkon brtsegs</section><text>lus dang srog la mi lta bar dgon pa la gnas par bya'o/ /gal te dgon pa'i gnas de na gnas pa na mi ma yin pa 'ongs na mdog sdug kyang rung / mdog mi sdug kyang rung de la chags par mi bya/ khong khro bar mi bya'o/ /gal te sngon</text></item>
<item><p>182b2</p><section>dkon brtsegs</section><text>sangs rgyas mthong ba'i lha dag dge slong dgon pa pa'i gan du 'ongs te dri ba yongs su 'dri na/ de la dge slong dgon pa pa des ji ltar thos pa bzhin du lha de dag la chos bshad par bya'o/ /ci ste lha de dag zab mo'i dri ba yongs su 'dri ste/ dge</text></item>
<item><p>182b3</p><section>dkon brtsegs</section><text>slong dgon pa pa des lan mi thebs pa lta na des nga rgyal med par byas la 'di skad ces ma bslabs pa la brnyas par mi bya ste/ sangs rgyas kyi bstan pa la lung mnos nas 'bad de khong du ma chud pa'i chos rnams khong du chud</text></item>
<item><p>182b4</p><section>dkon brtsegs</section><text>par gyur pa de'i tshe de'i dus na dris pa thams cad kyi lan gdab par bya'o/ /bdag ni chos nyan pa yin gyis khyed spobs par gyis shig ces brjod par bya ste/ 'od srung dge slong dgon pa pas de ltar lha de dag la go bar bya'o/ /</text></item>
<item><p>182b5</p><section>dkon brtsegs</section><text>'od srung gzhan yang dge slong dgon pa pa dgon pa la gnas pas dgon pa'i 'du shes shin du bsgom par bya ste/ de la lus 'di rtswa dang / shing dang / rtsig pa dang / bong ba dang / mig yor lta bu ste/ bdag po med pa/ bdag gi med</text></item>
<item><p>182b6</p><section>dkon brtsegs</section><text>pa/ yongs su 'dzin pa med pa'o/ /lus 'di la ni bdag dang / sems can dang / srog dang / gang zag med kyi chos 'di dag ni rten cing 'brel bar 'byung ba ste/ rgyu dang rkyen las byung zhing byed rgyu tshogs pa las byung ba ste/</text></item>
<item><p>182b7</p><section>dkon brtsegs</section><text>ci nas kyang bdag gi lta bar gyur pa thams cad nye bar zhi bar 'gyur ba de ltar bdag gis tshul bzhin so sor brtag par bya'o/ /stong pa nyid dang / mtshan ma med pa dang / smon pa med pa'i chos kyang rgyun mi 'chad par yang</text></item>
<item><p>182b8</p><section>dkon brtsegs</section><text>yid la bya'o/ /snyam du de ltar bslab par bya'o/ /dgon pa'i gnas de na gnas pa des rtswa dang / shing gel ba dang / sman dang / nags tshal de dag ji ltar 'byung ba dang / ji ltar 'jig par 'gyur ba dang / ji ltar phyi rol gyi</text></item>
<item><p>183a1</p><section>dkon brtsegs</section><text>dngos po 'di dag bdag po med pa/ bdag gi med pa/ yongs su 'dzin pa med pa de ltar g.yo ba med cing byed pa med de/ stong bzhin du skye zhing 'jig la su yang de dag skye bar mi byed/ 'gog par mi byed pa'i mtshan</text></item>
<item><p>183a2</p><section>dkon brtsegs</section><text>ma bzung la/ de bzhin du lus 'di yang rtswa dang / rtsig pa dang shing dang bong ba dang / mig yor lta bu ste/ bdag po med pa/ bdag gi ba med pa/ yongs su 'dzin pa med pa/ g.yo ba med pa/ byed pa med pa/ rgyu dang rkyen tshogs pa las 'byung</text></item>
<item><p>183a3</p><section>dkon brtsegs</section><text>gi/ rgyu dang rkyen ma tshang na mi 'byung ba ste/ 'di la don dam par skye ba dang / 'gag pa'i chos gang yang med do snyam du mtshan ma gzung bar bya'o/ /'od srung de ltar dge slong dgon pa pas chos kyi yi dam gyi spyod pa 'di lta bus dgon</text></item>
<item><p>183a4</p><section>dkon brtsegs</section><text>pa la gnas par bya'o/ /de lta bu'i chos la gnas pa de nyan thos kyi theg pa pa 'am/ rang sangs rgyas kyi theg pa pa 'am/ byang chub sems dpa'i theg pa pa zhig tu myur du khyad par du 'gyur ro/ /gal te nyan thos theg pa par gyur na</text></item>
<item><p>183a5</p><section>dkon brtsegs</section><text>ni de myur du 'bras bu thob par 'gyur ro/ /ci ste de las kyi sgrib pas bsgribs te 'bras bu thob par ma gyur na yang de zag pa rnams las sems rnam par grol gyi bar du de bzhin gshegs pa gnyis sam gsum las mi 'da'o/ /gal</text></item>
<item><p>183a6</p><section>dkon brtsegs</section><text>te rang sangs rgyas kyi theg pa par gyur na ni de myur ba nyid du rang byang chub thob par 'gyur ro/ /gal te byang chub sems dpa'i theg pa par gyur na ni de tshe 'di nyid la mi skye ba'i chos la bzod pa thob par 'gyur te/ de sgrib pa med par sangs rgyas</text></item>
<item><p>183a7</p><section>dkon brtsegs</section><text>mthong bar 'gyur ro/ /sgrib pa med par sangs rgyas mthong nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /dgon pa pa'i le'u 'di bshad pa na dge slong lnga brgya len pa</text></item>
<item><p>183a8</p><section>dkon brtsegs</section><text>med pa zag pa rnams las sems rnam par grol lo/ /dgon pa pa'i le'u ste lnga pa'o// // 'od srung de la ji ltar na dge slong bsod snyoms spyod pa yin zhe na/ 'od srung 'di la dge slong bsod snyoms spyod pas 'di</text></item>
<item><p>183b1</p><section>dkon brtsegs</section><text>ltar bdag bsod snyoms kyi kha zas la gnas te legs par gsungs pa'i chos 'dul ba la rab tu byung la bdag sngon gyi smon lam dang dam bcas pa la gnas par bya'o snyam du bslab par bya'o/ /dge slong bsod snyoms spyod pa lhag pa'i bsam</text></item>
<item><p>183b2</p><section>dkon brtsegs</section><text>pa dang ldan pa des mi brkam pa dang / tshul 'chos pa med pa dang / kha gsag med pa dang / 'gron du bod pa thams cad kyi sems med pa dang / dge 'dun gyi rnyed pa dang ma 'bags pa dang yid la brtan par bya'o/ /des kha zas</text></item>
<item><p>183b3</p><section>dkon brtsegs</section><text>bzang po rnams la ro bro ba'i 'du shes thams cad kyi thams cad du bskyed par mi bya'o/ /des 'di ltar bdag gis gdol bu lta bu dang / lus dang sems gtsang mar bya'i kha zas kyis lus gtsang mar ni mi bya'o/ /</text></item>
<item><p>183b4</p><section>dkon brtsegs</section><text>de ci'i phyir zhe na/ zas bzang po ji snyed cig zos pa de thams cad ni tha mar rnag tu zag go/ tha mar mi mthun no/ /tha mar dri nga ba'o/ /de lta bas na bdag gis bzang po 'dod par mi bya'o snyam du bslab par bya'o/ /de de</text></item>
<item><p>183b5</p><section>dkon brtsegs</section><text>ltar shin tu nges par sems pa'i sems kyis grong ngam/ grong khyer ram/ grong rdal du bsod snyoms kyi phyir 'jug pa na mthar chags su bslang bar bya'o/ /des 'di ltar sems bskyed par bya ste/ bdag la skyes pa</text></item>
<item><p>183b6</p><section>dkon brtsegs</section><text>bsod snyoms ster gyi bud med ni ma yin no zhe 'am/ bdag la bu med bsod snyoms ster gyi skyes pa ni ma yin no zhe 'am/ bdag khye'u bsod snyoms ster gyi bu mo ni ma yin no zhe 'am/ bdag la bu mo bsod snyoms</text></item>
<item><p>183b7</p><section>dkon brtsegs</section><text>ster gyi khye'u ni ma yin no zhe 'am/ bdag gis bzang po rnyed kyi ngan pa ni ma yin no zhe 'am/ bdag gis sti stang du byas nas rnyed kyi sti stang du ma byas par ni ma yin no zhe 'am/ bdag gis bde blag tu rnyed kyi sha</text></item>
<item><p>183b8</p><section>dkon brtsegs</section><text>thang bar ni ma yin no zhe 'am/ bdag la skyes pa dang / bud med dang / khye'u dang / bu mo bsu bar 'gyur ro zhe 'am/ phyin ma thag tu sems par 'gyur ram/ bdag sdod dgos par 'gyur ram/ shin du bsdogs</text></item>
<item><p>184a1</p><section>dkon brtsegs</section><text>pa rnyed par 'gyur ram/ bdag gis kha zas bzang po ro sna tshogs dang ldan pa rnyed par 'gyur gyi dbul po'i zas lta bu ngan pa rnyed pa ni ma yin no/ /snyam du des mi dge ba'i yid la byed pa thams cad bskyed par</text></item>
<item><p>184a2</p><section>dkon brtsegs</section><text>mi bya'o/ /'di lta bu'i go cha bgo bar yang bya ste/ rnyed pa ma rnyed kyang yongs su yi chad par mi bya ba dang / ngan pa dang bzang po'i 'du shes bskyed par mi bya ba 'di ni dge slong bsod snyoms spyod pa dag gi chos nyid do/ /de ci'i phyir</text></item>
<item><p>184a3</p><section>dkon brtsegs</section><text>zhe na/ sems can phal cher ni ro la brkam ste/ zas kyi phyir sdig pa'i las rnams byas nas sems can dmyal ba rnams su skye'o/ /gang dag chog shes pa/ mi brkam pa/ ma zhen pa dang / ro la mi gdu ba/ lce'i dbang po</text></item>
<item><p>184a4</p><section>dkon brtsegs</section><text>chog shes pa/ zas ngan ngon ji tsam gyis kyang 'tsho ba de dag ni shi 'phos te/ shi ba'i dus byas nas mtho ris su skye bar 'gyur/ lha dang mi rnams kyi nang du bde 'gror 'gro bar 'gyur/ lhar skyes nas bdud rtsi za bar 'gyur ro/ /'od</text></item>
<item><p>184a5</p><section>dkon brtsegs</section><text>srung de ltar na bsod snyoms spyod pa'i dge slong gis ro la sred pa bzlog ste sems nges par sems pas lhad zan zhag bdun lon pa za yang yid chad par mi bya'o/ /de ci'i phyir zhe na/ lus gso ba dang / 'phags pa'i lam gyi</text></item>
<item><p>184a6</p><section>dkon brtsegs</section><text>tshogs bsags pa'i don du bdag gis zas bza'o snyam pa'i phyir ro/ /'od srung bsod snyoms spyod pa'i dge slong gis lhung bzed du 'ongs pa/ lhung bzed du chud pa chos dang ldan pa/ chos kyi rnyed pa/ tshangs pa mtshungs</text></item>
<item><p>184a7</p><section>dkon brtsegs</section><text>par spyod pa'i dge slong dag dang thun mong du byas la bza' bar bya'o/ /'od srung gal te dge slong bsod snyoms spyod pa na par gyur te/ nad g.yog med la bsod snyoms la 'jug kyang mi nus na/ des 'di snyam du bdag ni</text></item>
<item><p>184a8</p><section>dkon brtsegs</section><text>grogs med la bdag ni gcig pu gnyis su med pa/ bdag ni rab tu byung ba/ bdag gi grogs po ni chos yin te/ bdag ni chos la rton pa yin la/ bdag ni mi bde zhing sdug bsngal te rab tu na pas de bzhin</text></item>
<item><p>184b1</p><section>dkon brtsegs</section><text>gshegs pas chos kyi sman gsungs pa gang yin pa de ji ltar thos pa bzhin du chos de dag bdag gis tshul bzhin brtag par bya'o snyam du sems bskyed par bya'o/ /'od srung de la gang lus 'di la yang dag pa ji lta ba bzhin du so sor</text></item>
<item><p>184b2</p><section>dkon brtsegs</section><text>rtog pa 'di ni tshul bzhin la sbyor ba'o/ /de lus 'di la skyon du yang dag pa ji lta ba bzhin du so sor rtog pa na tshul bzhin la zhugs pa de sems rtse gcig tu 'gyur zhing dran pa dang ldan la/ shes bzhin dang ldan pas</text></item>
<item><p>184b3</p><section>dkon brtsegs</section><text>bsam gtan dang po bskyed pa'i gnas gang yin pa de yod par 'gyur te/ des bsam gtan thob nas bsam gtan gyi bde ba 'dod pa na nyi ma gcig gam/ nyi ma gnyis sam/ nyi ma gsum nas nyi ma bdun</text></item>
<item><p>184b4</p><section>dkon brtsegs</section><text>gyi bar du bsam gtan gyi bde ba'i zas kyis gnas so/ /gal te 'di ltar rnal 'byor la zhugs pa bsam gtan bskyed par mi nus na/ de ltar brtson zhing rnal 'byor spyod pa'i dge slong chos la</text></item>
<item><p>184b5</p><section>dkon brtsegs</section><text>gnas pa de la mngon par shes pa mngon par shes pa'i lha dang / klu dang / gnod sbyin dag kha zas 'bul bar 'gyur ro/ /de ci'i phyir zhe na/ 'di ni rnal 'byor spyod pa rnams kyi rgyu 'thun pa ste/ de lhas</text></item>
<item><p>184b6</p><section>dkon brtsegs</section><text>yongs su bzung ba rnyed pa'i phyir ro/ /'od srung gal te sprin 'dus shing char 'bab ste bsod snyoms spyod pa'i dge slong la bsod snyoms la 'jug mi nus pa'i dus kyi tshe byams pa'i zas kyi go bgos te/ chos sems</text></item>
<item><p>184b7</p><section>dkon brtsegs</section><text>pa yid la byed pa la gnas nas/ zhag gnyis sam/ zhag gsum zhig zan chad na/ 'di ltar yi dgas gshin rje'i 'jig rten pa nyes par byed pa'i las byas pa gang dag lo brgyar yang mchil ma thal ba 'ga' bzur</text></item>
<item><p>184b8</p><section>dkon brtsegs</section><text>ma rnyed pa dag kyang yod de/ de lta bas na bdag tshul bzhin du chos sems pa la gnas pas lus nyam chung ba 'am/ sems nyam chung ba bskyed par mi bya ste/ bkres pa dang skom pas ji mi snyam par bya'o/ /'phags pa'i</text></item>
<item><p>185a1</p><section>dkon brtsegs</section><text>lam bsgom par bya ba la brtson 'grus rgyun mi 'chad par bya'o snyam du 'du shes bskyed par bya'o/ /'od srung dge slong bsod snyoms spyod pas khyim 'dris pa dang / skyes pa 'dris pa dang / bud med 'dris pa dang / khye'u</text></item>
<item><p>185a2</p><section>dkon brtsegs</section><text>'dris pa dang bu mo 'dris par mi bya'o/ /khyim gang na bsod snyoms gtsang ma byed pa'i khyim der stan la 'dug ste bsod snyoms gtsang ma byed pa zin gyi bar du chos kyi gtam brjod par bya'o/ /de nas bsod snyoms de blangs la stan</text></item>
<item><p>185a3</p><section>dkon brtsegs</section><text>las langs te 'gro bar bya'o/ /'od srung bsod snyoms spyod pa'i dge slong gis 'khor bar mi bya/ kha gsag mi bya/ tshul bcos par mi bya'o/ /de la 'khor ba gang zhe na/ gang gzhan dag la tshig 'di skad smra ba ste/ bdag gi bsod</text></item>
<item><p>185a4</p><section>dkon brtsegs</section><text>snyoms ni ngan pa'o/ /bdag gi bsod snyoms ni rtsub pa'o/ /bdag gis sngon 'di lta bu dang ma 'drangs par ma zos so/ /bdag gi bsod snyoms ni skye bo mang po dang thun mong du byas so/ /bdag gis nyung zhig zos te/ bdag</text></item>
<item><p>185a5</p><section>dkon brtsegs</section><text>ma 'drangs pas bdag gi lus nyam chung ngo zhes bya ba ste/ 'di ltar 'khor ba'i mtshan ma gang ci yang rung ba 'di lta bu 'di ni sems kyi tshul 'chos pa zhes bya ste/ dge slong bsod snyoms spyod pas de dag thams cad mi</text></item>
<item><p>185a6</p><section>dkon brtsegs</section><text>bya'o/ /gang lhung bzed du 'ongs pa ngan kyang rung / bzang yang rung / nyung yang rung / mang yang rung / gtsang yang rung / mi gtsang yang rung ste de bza' bar bya'o/ /yongs su gdung ba med pa dang / bsam pa yongs su</text></item>
<item><p>185a7</p><section>dkon brtsegs</section><text>dag pa dang / chos nges par sems pa mang ba dang / lus gso ba dang / 'phags pa'i lam nye bar brtan pa'i phyir des bsod snyoms bza' bar bya'o/ /'od srung gal te dge slong bsod snyoms spyod pas grong ngam/ grong khyer ram/</text></item>
<item><p>185a8</p><section>dkon brtsegs</section><text>grong rdal du bsod snyoms bslangs te ma rnyed la/ ji ltar lhung bzed bkrus pa bzhin du phyir byung na/ des de bzhin gshegs pa yid la bya ste/ /de bzhin gshegs pa bsod nams kyi gzi brjid kyis brjid pa/ 'khor los sgyur ba'i rgyal</text></item>
<item><p>185b1</p><section>dkon brtsegs</section><text>srid spangs nas rab tu byung la/ lha dang / klu dang / gnod sbyin dang / dri zas mchod pa/ mi dge ba'i chos thams cad spangs pa/ dge ba'i chos thams cad dang ldan pa nyon mongs pa thams cad dang bral ba de nyid grong du bsod snyoms kyi phyir</text></item>
<item><p>185b2</p><section>dkon brtsegs</section><text>gshegs na yang ji ltar lhung bzed bkrus pa bzhin du slar gshegs na/ bdag lta bu bsod nams chung ba dang / dge ba'i rtsa ba ma bskyed pa ji ltar lhung bzed bkrus pa bzhin du phyir byung bas ci'i phyir yi chad par bya/ de ci'i phyir zhe</text></item>
<item><p>185b3</p><section>dkon brtsegs</section><text>na/ dge ba'i rtsa ba ma bskyed pas kha zas bzang po dag mi rnyed pa'i phyir ro/ /gal te bdud kyi las sam/ bdud kyi byin gyi brlabs kyis bram ze dang khyim bdag de dag bdag la bsod snyoms mi ster na/ ci nas bdud bzhi las</text></item>
<item><p>185b4</p><section>dkon brtsegs</section><text>yang dag par 'das pa dang / nyon mongs pa thams cad dang bral bar 'gyur ba de ltar bya'o snyam du bsam mo/ /de ltar nga'i nan tan la gnas pa de la bdud dang bdud kyi ris kyi lha rnams kyis glags rnyed par mi 'gyur te/</text></item>
<item><p>185b5</p><section>dkon brtsegs</section><text>'od srung dge slong bsod snyoms spyod pas de ltar 'phags pa'i rigs rnams yongs su sbyang bar bya'o/ /bsod snyoms spyod pa'i le'u ste drug pa'o// // 'od srung de la dge slong phyag dar khrod pa pas ji lta bu'i</text></item>
<item><p>185b6</p><section>dkon brtsegs</section><text>sems kyis phyag dar khrod pa bsdu bar bya zhe na/ ngo tsha shes pa dang / khrel yod pas g.yog pa'i sems su bya'i/ chos gos kyis cha bar sbyor ba la brtson pa'i sems kyis ni ma yin no/ /rlung dang / nyi ma dang sbrang bu dang /</text></item>
<item><p>185b7</p><section>dkon brtsegs</section><text>sha sbrang dang / sdig sbrul gyis reg par 'gyur ba yongs su bskyab pa'i phyir yin gyi lus brgyan pa'i phyir ma yin no/ /de bzhin gshegs pa'i gsung rab la nan tan gyis gnas pas gos gtsang ma la mngon par dga' ba med de/</text></item>
<item><p>185b8</p><section>dkon brtsegs</section><text>des phyag dar gyi phung po las phyag dar khrod pa blangs la 'du shes gnyis bskyed par bya ste/ gnyis gang zhe na/ chog shes pa'i 'du shes dang / mgu sla ba'i 'du shes so/ /gzhan yang 'du shes gnyis bskyed par bya ste/</text></item>
<item><p>186a1</p><section>dkon brtsegs</section><text>gnyis gang zhe na/ nga rgyal med pa'i 'du shes dang / 'phags pa'i rigs la gnas pa'i 'du shes so/ /gzhan yang 'du shes gnyis bskyed par bya ste/ gnyis gang zhe na/ lus brgyan pa dang / sems gtsang ba'o/ /'od srung gal te</text></item>
<item><p>186a2</p><section>dkon brtsegs</section><text>dge slong phyag dar khrod pa pas phyag dar gyi phung po las phyag dar khrod pa len pa na sa phyogs de na sngon gnyen bshes su gyur pa 'am/ sngon gtam 'dres pa 'am/ phebs par smra ba de dag gis mthong na bdag la smod par 'gyur gyis dogs te</text></item>
<item><p>186a3</p><section>dkon brtsegs</section><text>phyag dar khrod pa de ma blangs na/ 'od srung dge slong phyag dar khrod pa pa'i phyag dar khrod pa de lta bu ni yongs su dag pa ma yin no zhes ngas bshad do/ /de ci'i phyir zhe na/ dge slong phyag dar khrod pa pas rdo rje lta bu'i sems dang / rdo rje</text></item>
<item><p>186a4</p><section>dkon brtsegs</section><text>lta bu'i sems kyis dogs pa med par phyag dar khrod pa blang bar bya ba'i phyir ro/ /des phyag dar khrod pa de blangs nas legs par bkrus te shin du gtsang zhing dri ma med par byas la tshon btsal te kha legs par bsgyur la chos gos</text></item>
<item><p>186a5</p><section>dkon brtsegs</section><text>snam sbyar la glan par bya'o/ /de phyis 'jig par mi 'gyur bar legs par glan legs par sbyar/ legs par btsems te bgo bar bya'o/ /'od srung dge slong phyag dar khrod pa pas 'dod chags nye bar zhi bar bya ba'i phyir mi sdug</text></item>
<item><p>186a6</p><section>dkon brtsegs</section><text>pa yid la bya bas gnas la phyag dar khrod pa dag lus la bgo bar bya'o/ /zhe sdang nye bar zhi bar bya ba'i phyir byams pa'i sems kyis phyag dar khrod pa dag lus la bgo bar bya'o/ /gti mug nye bar zhi bar bya ba'i phyir rten</text></item>
<item><p>186a7</p><section>dkon brtsegs</section><text>cing 'brel bar 'byung ba la gnas te phyag dar khrod pa dag lus la bgo bar bya'o/ /nyon mongs pa thams cad spang ba'i phyir tshul bzhin yid la byed pa la zhugs pas phyag dar khrod pa dag lus la bgo bar bya'o/ /</text></item>
<item><p>186a8</p><section>dkon brtsegs</section><text>skye mched drug yongs su shes par bya ba'i phyir dbang po legs par bsdams te phyag dar khrod pa dag lus la bgo bar bya'o/ /lha dang klu dang gnod sbyin dag mgu bar bya ba'i phyir tshul 'chos pa med pa dang /</text></item>
<item><p>186b1</p><section>dkon brtsegs</section><text>kha gsag med par phyag dar khrod pa dag lus la bgo bar bya'o/ /'od srung ci'i phyir phyag dar khrod pa zhes bya zhe na/ 'od srung dper na phyag dar de la ni su yang 'dod pa mi skyed/ su yang chags pa mi skyed cing yongs su mi len te</text></item>
<item><p>186b2</p><section>dkon brtsegs</section><text>phyag dar ni dor ba'i cha'o/ /'od srung de bzhin du phyag dar dang mtshungs par bdag gi med pa/ yongs su 'dzin pa med pa/ rnyed sla ba/ mod pa/ gzhan la gsol mi dgos pa/ gzhan gyi ngor blta mi dgos pa/</text></item>
<item><p>186b3</p><section>dkon brtsegs</section><text>gzhan la rag ma lus pa/ phyag dar lta bur bor ba ste/ de'i phyir phyag dar khrod pa phyag dar khrod pa zhes bya'o/ /'di ni drang srong rnams kyi rigs so/ /'di ni 'phags pa rnams kyi rigs gtsang ma'o/ /'di ni</text></item>
<item><p>186b4</p><section>dkon brtsegs</section><text>'phags pa'i rigs kyi gnas so/ /'di ni sbyangs pa'i yon tan rnams kyi rton pa'o/ /'di ni tshul khrims kyi phung po kun srung ba'o/ /'di ni ting 'dzin gyi phung po'i sgo'o/ /'di ni shes rab kyi phung po'i rten to/ /'di rnam par grol</text></item>
<item><p>186b5</p><section>dkon brtsegs</section><text>ba'i phung po 'byung ba'o/ /'di ni rnam par grol ba'i ye shes mthong ba'i phung po dang 'thun pa ste/ 'od srung de ltar phyag dar khrod pa ni yon tan mang ba/ skabs mang ba/ go skabs med pa/ bla gab med pa ste/ dri ma med par 'gyur</text></item>
<item><p>186b6</p><section>dkon brtsegs</section><text>zhing khur khyer bar 'gyur ba'o/ /'od srung dge slong phyag dar khrod pa pa gang phyag dar khrod pa'i gos kyis chog par 'dzin pa de la lha rnams kyang dga' bar 'gyur ro/ /'od srung 'di lta bu'i dus dang / 'di lta bu'i man yod de/ 'di</text></item>
<item><p>186b7</p><section>dkon brtsegs</section><text>ltar dge slong phyag dar khrod pa pa chos gos ngan pa 'chang ba/ bsam gtan gyi bde ba la snyoms par zhugs pa de la brgya byin dang / tshangs pa dang / 'jig rten skyong ba rnams kyang thal mo sbyor zhing rkang pa la gtugs te phyag</text></item>
<item><p>186b8</p><section>dkon brtsegs</section><text>'tshal bar 'gyur na/ lha gzhan phyag 'tshal bar 'gyur ba lta ci smos/ 'od srung dge slong dag chos gos kyis cha ba la mngon par brtson gyi/ rnal 'byor la mi brtson pa lus kyi rgyan lhur len phyi rol gyi gtsang sbra spyod</text></item>
<item><p>187a1</p><section>dkon brtsegs</section><text>pa/ nang 'dod chags dang / zhe sdang dang / gti mug gi dri mas yongs su gang ba dag ni gos bzang po ji tsam gyon yang 'od srung de dag lha rnams dga' ba'i gzugs ma yin no/ /de ci'i phyir zhe na/ lha rnams kyis lus</text></item>
<item><p>187a2</p><section>dkon brtsegs</section><text>cha bar sbyor ba la brtson pa de dag gi sems dang sems las byung ba rnams shes te/ shes nas kyang de dag rgyang bsrings te yongs su spong bar 'gyur ro/ /'od srung dge tshul skul byed mi gtsang bas 'bags pa'i phyag dar khrod pa</text></item>
<item><p>187a3</p><section>dkon brtsegs</section><text>thogs nas bsod snyoms blangs te mtsho ma dros par song ba dang / de der song ba'i tshe mtsho mchog de na gnas pa'i lha de dag gis rgyang ring po nas bsu ste rkang pa la mgo bos phyag 'tshal nas gtsang sbra spyod pa'i lha de dag gis mi</text></item>
<item><p>187a4</p><section>dkon brtsegs</section><text>gtsang bas 'bags pa'i phyag dar khrod pa de bdag nyid kyis bkrus te dri ma med par byas nas bkrus pa'i chu dri ma can des rang gi lus la skud de/ skul byed kyi tshul khrims kyi yon tan yang dag par blangs pa dang / snyoms par</text></item>
<item><p>187a5</p><section>dkon brtsegs</section><text>zhugs pa shes nas mtsho de'i lha rnams yan lag lngas phyag 'tshal lo/ /kun du rgyu rab tu bzang po zhes bya ba de gos gtsang ma bgos nas bsod snyoms blangs te mtsho ma dros par song ba dang / mtsho de na gnas pa'i lha</text></item>
<item><p>187a6</p><section>dkon brtsegs</section><text>de dag gis de mtsho mchog 'dir kha zas zos nas lhag ma bor na mtsho mchog mi gtsang bar byas su 'ong zhes rgyang grags gcig kho ra khor yug tsam gyi nang du 'dar ma ster ba la ltos/ 'od srung 'phags pa'i chos kyi yon</text></item>
<item><p>187a7</p><section>dkon brtsegs</section><text>tan sgrub pa'i khyad par dang skul byed kyi phyag dar khrod pa bkrus pa'i chu dri ma can lha dag rang gi lus la skud pa dang / kun du rgyu rab tu bzang po ni 'gror yang ma ster ba la ltos/ 'od srung de lta bas na dge slong phyag dar khrod</text></item>
<item><p>187a8</p><section>dkon brtsegs</section><text>pa pa yon tan gyi chos 'di lta bu 'di dag 'dod pa/ zhum zhum por ma gyur pa/ 'phags pa'i rigs la gnas pas mchod rten gyi 'du shes dang / ston pa'i 'du shes dang / bdag gi ba med cing yongs su 'dzin pa med</text></item>
<item><p>187b1</p><section>dkon brtsegs</section><text>pa'i 'du shes kyis lus la phyag dar khrod pa dag bgo bar bya'o/ /'di ltar yang sems kyis lus dag par 'gyur gyi/ lus kyis sems dag par ni mi 'gyur ro/ /de bas na sems dag par 'gyur bar bya'i lus cha bas</text></item>
<item><p>187b2</p><section>dkon brtsegs</section><text>dag pa ni ma yin te/ sems dag pa ni bcom ldan 'das kyi bstan pa la tshangs par spyod pa zhes gsungs so snyam du sems nges par bsam par bya'o/ /'od srung de ltar na dge slong phyag dar khrod pa pas khyod dang nga'i rjes su</text></item>
<item><p>187b3</p><section>dkon brtsegs</section><text>bslab par bya'o/ /'od srung 'di lta bu'i dus dang / 'di lta bu'i man yod de/ 'od srung chos gos ngan pa gyon pa/ chos gos ngan ngon gyis chog par 'dzin pa khyod gang du chos gos snam sbyar khri'u 'am khri'i steng du bzhag ste/</text></item>
<item><p>187b4</p><section>dkon brtsegs</section><text>khyod bla gos gyon nas 'chag sar 'chag pa'i tshe lha brgya stong phrag mang po dag der lhags nas 'di ni tshul khrims dang / ting nge 'dzin dang / shes rab kyis yongs su bsgos pa'i lus la bgo bgo ba'i chos gos so zhes khyod kyi</text></item>
<item><p>187b5</p><section>dkon brtsegs</section><text>chos gos snam sbyar de la phyag 'tshal bar 'gyur ro/ /'od srung ltos/ chos gos la yang phyag 'tshal bar 'gyur na lus la lta ci smos/ 'od srung ji ltar na dge slong nga'i rjes su slob pa dag de bzhin du sgrub par 'gyur snyam ste/</text></item>
<item><p>187b6</p><section>dkon brtsegs</section><text>ngas 'khor los sgyur ba'i rgyal srid spangs nas rab tu byung ste/ ka shi pa phra mo dang / du gu la'i ras dang / ko tam pa'i ras dang / ngang ris can gyi chos gos rnams spangs nas 'phags pa'i rigs la dga' ba'i phyir sha na'i</text></item>
<item><p>187b7</p><section>dkon brtsegs</section><text>ras kyi gos rnams lus la bgos so/ /'od srung ngas khyod las dar gos ngan pa blangs te/ ngas khyod la sha na'i ras byin pa gang yin pa de thams cad kyang khyod nyid la snying brtse ba'i phyir yin gyi/ chags pa'i phyir</text></item>
<item><p>187b8</p><section>dkon brtsegs</section><text>ma yin/ lus brgyan pa'i phyir ma yin no/ /'od srung 'di la mi gti mug pa kha cig khyod dang nga'i rjes su mi slob cing brkam pa dang chags pa'i zil kyis non pa/ chos gos sogs par byed pa/ lhung bzed sogs par</text></item>
<item><p>188a1</p><section>dkon brtsegs</section><text>byed pa/ 'jig rten gyi zang zing sogs par byed pa/ 'gron bu dang / gser dang / nor bu dang / 'bru sogs par byed pa/ ba lang dang / lug dang / bya gag dang / phag dang / bong bu dang / rta dang / thong gshol dang / shing rta 'dren pa</text></item>
<item><p>188a2</p><section>dkon brtsegs</section><text>dag nye bar 'jog par byed pa/ khyim pa'i las kyi mtha' spyod pa dag pas ni 'od srung khyim pa dag la khyad par du 'gyur ba yod kyi/ mi blun po rab tu byung ba'i mtshams las 'das pa de dag la ni khyad par du 'gyur ba gang yang myed do/ /</text></item>
<item><p>188a3</p><section>dkon brtsegs</section><text>'od srung khyim pa rnams khyad par du 'gyur ba ni dge sbyong ma yin la dge sbyong du khas 'che ba/ tshangs par spyod pa ma yin la tshangs par spyod par khas 'che ba/ gos ngur smrig bgos shing bya ba mang ba/ sbag pa sna tshogs kyis</text></item>
<item><p>188a4</p><section>dkon brtsegs</section><text>sbags pa/ zas dang gos lhur len pa de dag khyim pa dag gis ngur smrig gyon par rig nas rje sa dad gus pa bskyed pa dang / chos gos dang / bsod snyoms kyis sdud par byed pa dang / gus par smra zhing phyag 'tshal la ldang bar</text></item>
<item><p>188a5</p><section>dkon brtsegs</section><text>byed pa ste/ 'od srung 'di ni khyim pa de dag gi khyad par du 'gyur ba yin gyi/ de dag rab tu byung ba de dag la ni med pa'o/ /de ci'i phyir zhe na/ 'di ltar de dag ni yongs su len pa la brtson pa ma yin zhing ci yang mi sogs pa'i phyir</text></item>
<item><p>188a6</p><section>dkon brtsegs</section><text>ro/ /'od srung de'i tshe de'i dus na dge slong phal cher lhung bzed dang chos gos mang zhing snod spyad mang ba dang rnyed pa mang bar 'gyur te/ de dag la sti stang byed pa 'gyur/ btsun par byed par 'gyur/ ri mo byed cing mchod</text></item>
<item><p>188a7</p><section>dkon brtsegs</section><text>pa byed par 'gyur ro/ /de ci'i phyir zhe na/ 'di ltar de sbyin pa dang / phyir sbyin pa dus dus su byed cing bya ba ji lta ba bzhin du yongs su 'dzin pa'i phyir ro/ /dge slong gang dag tshul khrims dang ldan pa/ dge ba'i chos can/</text></item>
<item><p>188a8</p><section>dkon brtsegs</section><text>zag pa rnams zad par byed pa la mngon par brtson pa dang / yid byung ba/ mgo dang / gos la me 'bar ba bzhin du brtson pa/ don nyung ba byed pa nyung ba/ rang gi don la brtson pa/ 'dris par byed pa yongs su</text></item>
<item><p>188b1</p><section>dkon brtsegs</section><text>spangs pa dag 'byung ba de dag gi gan du ni de'i tshe de'i dus na su yang mi 'gro/ mi sten cing bsnyen bkur mi byed par 'gyur ro/ /de ci'i phyir zhe na/ 'di ltar khyim pa dag ni chags pa'i rang bzhin can tshe 'di lhur len gyi/ tshe rabs</text></item>
<item><p>188b2</p><section>dkon brtsegs</section><text>phyi ma lhur len pa ma yin pas de dag 'di snyam du dge slong de dag la ni bdag cag gi 'tsho ba med na bdag cag gis ci'i phyir ste/ ci'i phyir phyag bya/ ci'i phyir mchod/ ci'i phyir bsnyen bkur bya snyam du sems pa'i phyir ro/ /</text></item>
<item><p>188b3</p><section>dkon brtsegs</section><text>gzhan du na gang dag dge ba'i rtsa ba bskyed pa/ sngon gyi sbyor ba phun sum tshogs pa dag 'byung zhing tshul khrims dang ldan pa/ dge ba'i chos can de lta bu de dag la sten par byed/ snyen par byed cing bsnyen bkur byed pa ni ma</text></item>
<item><p>188b4</p><section>dkon brtsegs</section><text>gtogs te nyung ngo / /'od srung chos 'di lta bu/ tshul dang 'thun pa 'di lta bu 'di dag ni gang zag gnyis kyi yid du 'ong bar 'gyur te/ gnyis gang zhe na/ bden pa mthong zhing 'khor ba la 'jigs par lta ba dang / rnal 'byor spyod</text></item>
<item><p>188b5</p><section>dkon brtsegs</section><text>pa la brtson zhing 'bras bu thob par 'dod pa/ las kyi rnam par smin pa la rton pa/ chos don du gnyer zhing chos 'dod pa'o/ /'od srung mngon par mi brtson pa/ chos ma yin pa la lta ba/ las kyi rnam par smin pa dang</text></item>
<item><p>188b6</p><section>dkon brtsegs</section><text>'gal ba/ 'jig rten pha rol tu kha na ma tho bas 'jigs par mi lta bas tshe 'di lhur len pa/ tshe rabs phyi ma lhur mi len pa thams cad kyi sgo ngas bshad par bya'o/ /'od srung gang dag tha na thar pa dang ldan pa'i</text></item>
<item><p>188b7</p><section>dkon brtsegs</section><text>sems gcig tsam yang mi skyed pa'i mi gti mug pa de dag la ni ngas 'di lta bu'i chos 'di skabs mi 'byed kyi steng du 'di lta bu'i chos 'di dag thos na bdag sgrub pa las nyams par rig nas smad par bya bar sems</text></item>
<item><p>188b8</p><section>dkon brtsegs</section><text>te/ 'di dag ni sangs rgyas kyis gsungs pa ma yin gyi/ 'di dag ni rang bzor sbyar ba 'am/ bdud kyis mtho brtsams nas byas pa'o zhes smra zhing de dag 'di ltar skye bo mang po dag log par 'dzin du</text></item>
<item><p>189a1</p><section>dkon brtsegs</section><text>'jug par 'gyur ro/ /de dag ni bdag kyang phung la gzhan dag kyang phung bar byed par 'gyur/ bdag kyang nyon mongs pa can du gyur la gzhan yang nyon mongs pa can du byed par 'gyur te/ de ltar mi gti mug</text></item>
<item><p>189a2</p><section>dkon brtsegs</section><text>pa de dag ni bdag la phan pa dang / gzhan la phan pa'i phyir zhugs pa ma yin no/ /de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das bcom ldan 'das de</text></item>
<item><p>189a3</p><section>dkon brtsegs</section><text>bzhin gshegs pa dgra bcom pa yang dag par rdzogs pa'i sangs rgyas kyis dkon mchog brtsegs pa'i chos kyi rnam grangs 'dir nan tan snying por bgyid pa'i gang zag chos kyi dbang phyug rnams la sangs rgyas bcom</text></item>
<item><p>189a4</p><section>dkon brtsegs</section><text>ldan 'das rnams kyi thugs rje chen po gang lags pa de rgya cher yang dag par rab tu bshad lags so/ /bcom ldan 'das sems can gang dag chos kyi rnam grangs 'di thos nas mos shing de bzhin nyid du</text></item>
<item><p>189a5</p><section>dkon brtsegs</section><text>sgrub pa de dag ni sangs rgyas kyis yongs su bzung ba lags so/ /bcom ldan 'das kyis bka' stsal pa/ 'od srung de de bzhin no/ /de de bzhin te/ gang dag chos kyi rnam grangs 'di thos nas mos shing / de bzhin</text></item>
<item><p>189a6</p><section>dkon brtsegs</section><text>nyid du sgrub pa'i sems can de dag ni sangs rgyas kyis yongs su bzung ba yin no/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis rigs kyi bu dang /</text></item>
<item><p>189a7</p><section>dkon brtsegs</section><text>rigs kyi bu mo dge ba'i rtsa ba bskyed pa/ zhi ba 'dod pa grol bar 'dod pa de dag gi ched du chos kyi le'u 'di zung shig /khyim pa dang rab tu byung ba de dag kyang chos 'di la bslabs nas phung po thams cad rab tu spangs</text></item>
<item><p>189a8</p><section>dkon brtsegs</section><text>ba'i mya ngan las 'das pa thob par 'gyur ro/ /gsol pa bcom ldan 'das bdag gis chos kyi rnam grangs 'di bzung lags na/ bcom ldan 'das chos kyi rnam grangs 'di'i ming ci lags/ 'di ji ltar gzung bar</text></item>
<item><p>189b1</p><section>dkon brtsegs</section><text>bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di chos thams cad yang dag par bsdus pa zhes bya bar zung shig /'phags pa'i rigs sbyangs pa'i yon tan gyi gnas dang / tshul</text></item>
<item><p>189b2</p><section>dkon brtsegs</section><text>khrims dang ldan pa yongs su 'dzin pa dang / tshul khrims 'chal ba spa 'gong ba dang / rin po che brtsegs pa dang / rin po che'i phung po dang / rin po che bsags pa dang / rin po che'i chos kyi sgo'i le'u zhes bya bar yang zung</text></item>
<item><p>189b3</p><section>dkon brtsegs</section><text>shig /bcom ldan 'das kyis de skad ces bka' stsal nas/ tshe dang ldan pa 'od srung chen po dang / tshe dang ldan pa kun dga' bo dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan</text></item>
<item><p>189b4</p><section>dkon brtsegs</section><text>'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las rin po che'i phung po'i le'u zhes bya ste bzhi bcu rtsa bzhi pa rdzogs so// //</text></item>
<item><p>189b5</p><section>dkon brtsegs</section><text>rgya gar gyi mkhan po su ren dra bo d+hi dang / zhu chen gyi lo ts+tsha ba ban de ye shes sdes bsgyur cing zhus te gtan pa phab pa/ /@#/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa</text></item>
<item><p>189b6</p><section>dkon brtsegs</section><text>las le'u bzhi bcu rtsa lnga pa ste/ 'phags pa blo gros mi zad pas zhus pa lung bstan pa/ bam po gcig pa/ rgya gar skad du/ Ar+ya a k+Sha ya ma ti pa ri pr-i ts+tshA nA ma ma hA yA na sU tra/ bod skad du/ 'phags pa blo gros mi</text></item>
<item><p>189b7</p><section>dkon brtsegs</section><text>zad pas zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri</text></item>
<item><p>189b8</p><section>dkon brtsegs</section><text>la/ dge slong stong nyis brgya lnga bcu'i dge slong gi dge 'dun chen po dang / byang chub sems dpa' stong la 'di lta ste/ byang chub sems dpa' sems dpa' chen po ye shes tog dang / byang chub sems dpa' sems dpa' chen po chos</text></item>
<item><p>190a1</p><section>dkon brtsegs</section><text>kyi tog dang / byang chub sems dpa' sems dpa' chen po zla ba'i tog dang / byang chub sems dpa' sems dpa' chen po nyi ma'i tog dang / byang chub sems dpa' sems dpa' chen po mtha' yas tog dang / bzang</text></item>
<item><p>190a2</p><section>dkon brtsegs</section><text>skyong la sogs pa skyes bu dam pa bcu drug dang / byang chub sems dpa' sems dpa' chen po 'jam dpal la sogs pa sems dpa' dpe med pa drug bcu dang / byams pa la sogs pa bskal pa bzang po'i byang chub sems</text></item>
<item><p>190a3</p><section>dkon brtsegs</section><text>dpa' sems dpa' chen po thams cad dang thabs gcig tu bzhugs so/ /byang chub sems dpa' sems dpa' chen po blo gros mi zad pa yang byang chub sems dpa' bye ba phrag drug bcus yongs su bskor cing mdun du bdar te</text></item>
<item><p>190a4</p><section>dkon brtsegs</section><text>'khor de nyid du 'dus nas 'dug par 'gyur to/ /de nas byang chub sems dpa' sems dpa' chen po blo gros mi zad pa stan las langs te bla gos phrag pa gcig tu gzar nas pus mo g.yas pa'i lha nga sa la gtsugs te/ bcom</text></item>
<item><p>190a5</p><section>dkon brtsegs</section><text>ldan 'das ga la ba de logs su thal mo sbyar ba btud nas bcom ldan 'das la rin po che sna tshogs kyi me tog gi gdugs dang / me tog gi phur mas mchod nas bcom ldan 'das la 'di skad ces gsol to/ /bcom ldan 'das byang</text></item>
<item><p>190a6</p><section>dkon brtsegs</section><text>chub kyi sems byang chub kyi sems shes bgyi na/ bcom ldan 'das ji tsam gyis na byang chub sems dpa' byang chub kyi sems dang ldan pa lags/ bcom ldan 'das byang chub kyi sems gang lags/ bcom ldan 'das byang chub la ni sems</text></item>
<item><p>190a7</p><section>dkon brtsegs</section><text>sam sems pa ma dmigs/ mi dmigs/ dmigs par mi 'gyur ro/ /byang chub las gud na yang byang chub kyi sems mi dmigs te/ byang chub ni brjod du ma mchis/ sems ni gzugs ma mchis/ bstan du ma mchis/ thogs pa ma</text></item>
<item><p>190a8</p><section>dkon brtsegs</section><text>mchis/ rnam par rig pa ma mchis shing sems pa yang mi dmigs na/ bcom ldan 'das ji ltar chos 'di dag gi don rtogs par bgyi/ bcom ldan 'das kyis bka' stsal pa/ rigs kyi bu 'di la byang chub ni brda 'am/ gdags pa 'am</text></item>
<item><p>190b1</p><section>dkon brtsegs</section><text>tha snyad du mi dmigs shing byang chub las gud na byang chub kyi sems kyang mi dmigs la/ byang chub ni brjod du med/ sems ni gzugs myed/ bstan du med/ thogs pa med/ rnam par rig pa med de/ sems pa yang mi dmigs so/ /de ci'i phyir zhe</text></item>
<item><p>190b2</p><section>dkon brtsegs</section><text>na/ byang chub ni brjod du med pa ste/ byang chub ji lta bar sems kyang de bzhin no/ /sems ji lta bar byang chub kyang de bzhin no/ /byang chub dang sems ji lta bar sems pa rnams kyang de bzhin no/ /sems pa rnams ji lta bar 'das pa dang / ma 'ongs</text></item>
<item><p>190b3</p><section>dkon brtsegs</section><text>pa dang / da ltar byung ba'i chos thams cad kyang de bzhin no/ /rigs kyi bu de ltar na byang chub sems dpa' sems dpa' chen po byang chub sems dpa'i ming 'thob bo/ /chos thams cad kyi rjes su song ba'i sems de ni byang chub kyi sems shes</text></item>
<item><p>190b4</p><section>dkon brtsegs</section><text>bya'o/ /byang chub ni 'das pa dang / ma 'ongs pa dang / da ltar byung ba yang ma yin te/ sems kyang de bzhin no/ /sems pa yang de bzhin no/ /chos thams cad mi dmigs pa'i phyir 'di la ci yang rnyed pa med de byang chub kyang med/ byang chub tu gdags pa</text></item>
<item><p>190b5</p><section>dkon brtsegs</section><text>yang med/ sems can yang med/ sems can du gdags pa yang med/ nyan thos kyang med/ nyan thos su gdags pa yang med/ rang sangs rgyas kyang med/ rang sangs rgyas su gdags pa yang med/ byang chub sems dpa' yang med/ byang</text></item>
<item><p>190b6</p><section>dkon brtsegs</section><text>chub sems dpar gdags pa yang med/ sangs rgyas kyang med/ sangs rgyas su gdags pa yang med/ 'dus byas kyang med/ 'dus byas su gdags pa yang med/ /'dus ma byas kyang med/ 'dus ma byas su gdags pa yang ma</text></item>
<item><p>190b7</p><section>dkon brtsegs</section><text>dmigs mi dmigs/ dmigs par mi 'gyur mod kyi/ rigs kyi bu 'on kyang dper na tshul du dge ba'i rtsa ba thams cad kyis yang dag par 'phags pa'i sems dang po skye ste/ de la rgyu ni sbyin pa'i pha rol tu phyin pa'o sems</text></item>
<item><p>190b8</p><section>dkon brtsegs</section><text>bskyed pa gnyis pa ni chos thams cad kyi bya ba'i gnas kyi tshul gyis sa lta bur blta ste/ de la rgyu ni tshul khrims kyi pha rol tu phyin pa'o/ /sems bskyed pa gsum pa ni 'jigs pa med pa dang / bag tsha ba med dang / skrag pa med pa'i tshul</text></item>
<item><p>191a1</p><section>dkon brtsegs</section><text>gyis ri dgas kyi rgyal po seng ge ral pa can gyi rtsal lta bur blta ste/ de la rgyu ni bzod pa'i pha rol tu phyin pa'o/ /sems bskyed pa bzhi pa ni phyir mi ldog pa'i tshul gyis/ sred med kyi bu'i mthu dang / stobs dang / shugs dang /</text></item>
<item><p>191a2</p><section>dkon brtsegs</section><text>brtson 'grus dang / rtul pa lta bur lta ste/ de la rgyu ni brtson 'grus kyi pha rol tu phyin pa'o/ /sems bskyed pa lnga pa ni bsod nams kyis chog mi shes pa'i tshul gyis dge ba sna tshogs kyis yang dag par 'phags pa lta bur blta ste/</text></item>
<item><p>191a3</p><section>dkon brtsegs</section><text>de la rgyu ni bsam gtan gyi pha rol tu phyin pa'o/ /sems bskyed pa drug pa ni mun pa mun gnag chen po sel ba'i tshul gyis nyi ma'i dkyil 'khor 'od gsal ba lta bur blta ste/ de la rgyu ni shes rab kyi pha rol tu phyin pa'o/ /sems bskyed</text></item>
<item><p>191a4</p><section>dkon brtsegs</section><text>pa bdun pa ni ded dpon mdzod chen pos phyug pa ltar 'khor ba'i 'brog dgon pa las sgrol ba'i tshul gyis bsam pa thams cad yongs su rdzogs par byed pas legs par brgyan par blta ste/ de la rgyu ni thabs mkhas pa'i pha rol</text></item>
<item><p>191a5</p><section>dkon brtsegs</section><text>tu phyin pa'o/ /sems bskyed pa brgyad pa ni zla ba nya ba'i dkyil 'khor rnam par dag pa'i dpe'i tshul gyis sgrib pa thams cad rnam par dag pa yongs su rdzogs par blta ste/ de la rgyu ni smon lam gyi pha rol tu phyin pa'o/ /sems</text></item>
<item><p>191a6</p><section>dkon brtsegs</section><text>bskyed pa dgu pa ni sangs rgyas kyi zhing yongs su dag pa'i yon tan gyi rgyan bkod pa thams cad kyi dkyil 'khor gyi tshul gyi bsam pa yongs su rdzogs par byed par blta ste/ de la rgyu ni stobs kyi pha rol tu phyin pa'o/ /sems bskyed</text></item>
<item><p>191a7</p><section>dkon brtsegs</section><text>pa bcu pa ni yon tan dang / ye shes dang / chos thams cad la dbang bsgyur bar dbang bskur ba thob pas 'khor los sgyur ba'i mtshan gyi dpe'i tshul gyis nam mkha' dang mtshungs par blta ste/ de la rgyu ni ye shes kyi pha rol tu phyin</text></item>
<item><p>191a8</p><section>dkon brtsegs</section><text>pa'o/ /rigs kyi bu byang chub sems dpa' rnams kyi sems bskyed pa ni bcu po 'di dag yin te/ 'di dag dang ldan pas byang chub sems dpa' zhes bya'o/ /don dam par 'di la byang chub kyang med/ byang chub sems dpa' yang med/</text></item>
<item><p>191b1</p><section>dkon brtsegs</section><text>byang chub kyi sems kyang med do/ /rigs kyi bu de la byang chub sems dpa' rnams kyi sbyin pa'i pha rol tu phyin pa'i sngon du 'gro ba'i chos rnams pa bcu ste/ bcu gang zhe na/ 'di lta ste/ dad pa'i dbang po sngon du 'gro ba dang / bsam pa sngon du</text></item>
<item><p>191b2</p><section>dkon brtsegs</section><text>'gro ba dang / lhag pa'i bsam pa sngon du 'gro ba dang / pha rol du phyin pa sngon du 'gro ba dang / byams pa chen po sngon du 'gro ba dang / snying rje chen po sngon du 'gro ba dang / sems can gyi rten sngon du 'gro ba dang / bsdu ba'i dngos po sngon du 'gro</text></item>
<item><p>191b3</p><section>dkon brtsegs</section><text>ba dang / sangs rgyas kyi chos 'dod pa sngon du 'gro ba dang / thams cad mkhyen pa'i ye shes 'dod pa sngon du 'gro ba ste/ rigs kyi bu byang chub sems dpa' rnams kyi sbyin pa'i pha rol du phyin pa 'di'i sngon du 'gro ba'i chos rnam pa</text></item>
<item><p>191b4</p><section>dkon brtsegs</section><text>bcu'o/ /rigs kyi bu de la byang chub sems dpa' rnams kyi tshul khrims kyi pha rol du phyin pa'i sngon du 'gro ba'i chos rnam pa bcu ste/ bcu gang zhe na 'di lta ste/ lus kyi las yongs su dag pa sngon du 'gro ba dang / ngag gi</text></item>
<item><p>191b5</p><section>dkon brtsegs</section><text>las yongs su dag pa sngon du 'gro ba dang / yid kyi las yongs su dag pa sngon du 'gro ba dang / rnam par mi 'tshe ba sngon du 'gro ba dang / ngan song thams cad rnam par spong ba sngon du 'gro ba dang / mi khom pa brgyad rnam par spong ba dang</text></item>
<item><p>191b6</p><section>dkon brtsegs</section><text>sngon du 'gro ba dang / nyan thos dang rang sangs rgyas kyi sa las bzla ba sngon du 'gro ba dang / sangs rgyas kyi yon tan la dgod pa sngon du 'gro ba dang / bsam pa yongs su rdzogs pa sngon du 'gro ba dang / smon lam yongs su rdzogs pa</text></item>
<item><p>191b7</p><section>dkon brtsegs</section><text>sngon du 'gro ba ste/ rigs kyi bu byang chub sems dpa' rnams kyi tshul khrims kyi pha rol du phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi bzod pa'i pha rol du phyin pa'i sngon du</text></item>
<item><p>191b8</p><section>dkon brtsegs</section><text>'gro ba'i chos rnam pa bcu ste/ bcu gang zhe na 'di lta ste/ rjes su chags pa spong ba sngon du 'gro ba dang / khong khro ba spong ba sngon du 'gro ba dang / lus la mi lta bar sngon du 'gro ba dang / srog la yid mi rton pa sngon du 'gro ba dang / mos pa sngon du</text></item>
<item><p>192a1</p><section>dkon brtsegs</section><text>'gro ba dang / sems can yongs su smin par bya ba sngon du 'gro ba dang / byams pa'i stobs sngon du 'gro ba dang / zab mo'i chos la bzod pa sngon du 'gro ba dang / rgya chen po la mos pa sngon du 'gro ba dang / mi shes pa bsal ba sngon du 'gro ba ste rigs</text></item>
<item><p>192a2</p><section>dkon brtsegs</section><text>kyi bu byang chub sems dpa' rnams kyi bzod pa'i pha rol du phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi brtson 'grus kyi pha rol tu phyin pa'i sngon du 'gro ba'i chos rnam pa bcu ste/ bcu gang zhe na/ 'di</text></item>
<item><p>192a3</p><section>dkon brtsegs</section><text>lta ste/ sems can thams cad kyi bya ba ci yod snyam pa sngon du 'gro dang / dge ba'i lus dang / ngag dang / yid mngon par sgrub pa la rjes su yi rang ba sngon du 'gro ba dang / zhum pa med pa sngon du 'gro ba dang / phyir mi ldog pa'i sa bsdu ba 'thob par bya ba sngon</text></item>
<item><p>192a4</p><section>dkon brtsegs</section><text>du 'gro ba dang yang dag pa'i rtsol ba sngon du 'gro ba dang / dran pa nye bar bzhag pa sngon du 'gro ba dang / nyon mong pa'i dgra gdul ba sngon du 'gro ba dang / chos thams cad gyis dben pa sngon du 'gro ba dang / sems can yongs su smin par bya ba sngon du</text></item>
<item><p>192a5</p><section>dkon brtsegs</section><text>'gro ba dang / thams cad mkhyen pa'i ye shes yang dag par sgrub pa sngon du 'gro ba ste/ rigs kyi bu de la byang chub sems dpa' rnams kyi brtson 'grus kyi pha rol du phyin pa 'di'i sngon du 'gro ba'i chos rnam pa bcu'o/ /rigs kyi bu de la byang</text></item>
<item><p>192a6</p><section>dkon brtsegs</section><text>chub sems dpa' rnams kyi bsam gtan gyi pha rol du phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste dge ba'i chos la gnas pa sngon du 'gro ba dang / ting nge 'dzin sngon du 'gro ba dang / snyoms par 'jug pa</text></item>
<item><p>192a7</p><section>dkon brtsegs</section><text>sngon du 'gro ba dang / yang dag par rdzogs pa'i byang chub sngon du 'gro ba dang / bsam gtan dang rnam par thar pa sngon du 'gro ba dang / ting nge 'dzin gyi dbang po sngon du 'gro ba dang / ting nge 'dzin gyi stobs sngon du 'gro ba dang / sems can thams</text></item>
<item><p>192a8</p><section>dkon brtsegs</section><text>cad kyi nyon mongs pa spong ba sngon du 'gro ba dang / ting nge 'dzin gyi phung po yongs su rdzogs par byed pa sngon du 'gro ba dang / dam pa'i chos yongs su bsrung ba sngon du 'gro ba ste/ rigs kyi bu byang chub sems dpa' rnams kyi bsam gtan</text></item>
<item><p>192b1</p><section>dkon brtsegs</section><text>gyi pha rol du phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi shes rab kyi pha rol du phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ phung po</text></item>
<item><p>192b2</p><section>dkon brtsegs</section><text>la mkhas pa sngon du 'gro ba dang / khams la mkhas pa sngon du 'gro ba dang / skye mched la mkhas pa sngon du 'gro ba dang / rten cing 'brel bar 'byung ba la mkhas pa sngon du 'gro ba dang / bden pa la mkhas pa sngon du 'gro ba</text></item>
<item><p>192b3</p><section>dkon brtsegs</section><text>dang / lta bar gyur pa thams cad bsal ba sngon du 'gro ba dang / shes rab kyi dbang po sngon du 'gro ba dang / mi skye ba'i chos la bzod pa sngon du 'gro ba dang / sangs rgyas kyi chos thams cad yongs su rdzogs par bya ba</text></item>
<item><p>192b4</p><section>dkon brtsegs</section><text>sngon du 'gro ba dang / sgrib pa med pa'i ye shes mthong ba sngon du 'gro ba ste/ rigs kyi bu byang chub sems dpa' rnams kyi shes rab kyi pha rol du phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub</text></item>
<item><p>192b5</p><section>dkon brtsegs</section><text>sems dpa' rnams kyi thabs la mkhas pa'i pha rol tu phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ sems can gyi bsam pa dang spyod pa la 'jug pa sngon du 'gro ba dang / sems can gyi rten sngon du</text></item>
<item><p>192b6</p><section>dkon brtsegs</section><text>'gro ba dang / byams pa dang snying rje sngon du 'gro ba dang / sems can yongs su smin par bya ba la mi skyo ba sngon du 'gro ba dang / sangs rgyas kyi chos thams cad la 'jug pa sngon du 'gro ba dang / khyad par gyi ye shes mthong ba khong du chud pa sngon du</text></item>
<item><p>192b7</p><section>dkon brtsegs</section><text>'gro ba dang / pha rol du phyin pa yongs su byang bar bya ba yongs su smin pa sngon du 'gro ba dang / dngos po ji lta ba bzhin du yongs su rtog pa sngon du 'gro ba dang / sems kyi stobs nye bar sgrub pa sngon du 'gro ba dang / phyir mi ldog pa'i sa yongs su thob par byed</text></item>
<item><p>192b8</p><section>dkon brtsegs</section><text>pa sngon du 'gro ba ste/ rigs kyi bu byang chub sems dpa' rnams kyi thabs la mkhas pa'i pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi smon lam gyi pha rol du</text></item>
<item><p>193a1</p><section>dkon brtsegs</section><text>phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ sems can thams cad kyi sems kyi spyod pa'i thibs po nye bar rgyu ba shes pa sngon du 'gro ba dang / sems can thams cad kyi nyon mongs pa'i thibs po nye bar rgyu ba shes pa sngon du</text></item>
<item><p>193a2</p><section>dkon brtsegs</section><text>'gro ba dang / sems can thams cad kyi dbang po thibs po nye bar rgyu ba shes pa sngon du 'gro ba dang / sems can thams cad kyi bsam pa dang mos pa thibs po nye bar rgyu ba shes pa sngon du 'gro ba dang / sems can thams cad kyi bsam pa dang / lhag pa'i bsam</text></item>
<item><p>193a3</p><section>dkon brtsegs</section><text>pa dang mos pa thibs po nye bar rgyu ba shes pa sngon du 'gro ba dang / 'jig rten gyi khams tha dad pa dang khams gsum po thibs po nye bar rgyu ba shes pa sngon du 'gro ba dang / sems can thams cad kyi bsam pa dang bag la nyal thibs po nye bar rgyu ba</text></item>
<item><p>193a4</p><section>dkon brtsegs</section><text>shes pa sngon du 'gro ba dang / sems can thams cad kyi 'chi 'pho ba dang skye ba'i thibs po nye bar rgyu ba shes pa sngon du 'gro ba dang / sems can thams cad phung po gsum du rnam par gzhag pa thibs po nye bar rgyu ba shes pa sngon du 'gro ba</text></item>
<item><p>193a5</p><section>dkon brtsegs</section><text>dang / dbang po mi skyo ba'i sems can yongs su smin pa bya ba shes pa sngon du 'gro ba ste/ rigs kyi bu byang chub sems dpa' rnams kyi smon lam gyi pha rol du phyin pa 'di'i sngon du 'gro ba'i chos rnam pa bcu'o/ /rigs</text></item>
<item><p>193a6</p><section>dkon brtsegs</section><text>kyi bu de la byang chub sems dpa' rnams kyi stobs kyi pha rol du phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ chos thams cad gzod ma nas 'byung ba med pa sngon</text></item>
<item><p>193a7</p><section>dkon brtsegs</section><text>du 'gro ba dang / chos thams cad bzod ma nas mtshan nyid med pa sngon du 'gro ba dang / chos thams cad gzod ma nas skye ba med pa sngon du 'gro ba dang / chos thams cad bzod ma nas yod pa ma yin pa</text></item>
<item><p>193a8</p><section>dkon brtsegs</section><text>sngon du 'gro ba dang / chos thams cad gzod ma nas chags pa med pa sngon du 'gro ba dang / chos thams cad 'jug pa med pa sngon du 'gro ba dang / chos thams cad ldog pa med pa sngon du 'gro ba</text></item>
<item><p>193b1</p><section>dkon brtsegs</section><text>dang / chos thams cad dngos po med pa'i ngo bo nyid sngon du 'gro ba dang / chos thams cad kyi thog ma dang bar dang tha ma mnyam pa nyid sngon du 'gro ba dang / chos thams cad de bzhin nyid la 'jug pa rtog pa dang rnam par rtog pa</text></item>
<item><p>193b2</p><section>dkon brtsegs</section><text>med pa sngon du 'gro ba ste/ rigs kyi bu byang chub sems dpa' rnams kyi stobs kyi pha rol tu phyin pa 'di'i sngon du 'gro ba'i chos rnam pa bcu'o/ /rigs kyi bu de la byang chub sems dpa' rnams kyi ye shes kyi pha rol</text></item>
<item><p>193b3</p><section>dkon brtsegs</section><text>tu phyin pa'i sngon du 'gro ba'i chos rnam pa bcu ste/ bcu gang zhe na/ 'di lta ste/ chos thams cad rnam par dbye ba la shin du rnam par brtags pa sngon du 'gro ba dang / dkar po'i chos shin du yongs su rdzogs pa sngon du 'gro ba</text></item>
<item><p>193b4</p><section>dkon brtsegs</section><text>dang / byang chub kyi tshogs bsags pa dpag tu med pa sngon du 'gro ba dang / bsod nams dang ye shes kyi tshogs chen po yongs su gzung ba sngon du 'gro ba dang / snying rje chen po yangs pa khong du chud par bya ba</text></item>
<item><p>193b5</p><section>dkon brtsegs</section><text>sngon du 'gro ba dang / 'jig rten gyi khams rnam par dbye ba'i rim pa shes pa sngon du 'gro ba dang / sems can gyi khams dang nyon mongs pa'i spyod pa la 'jug pa sngon du 'gro ba dang / de bzhin gshegs pa'i</text></item>
<item><p>193b6</p><section>dkon brtsegs</section><text>spyod yul la 'jug cing rjes su 'gro ba shes pa yid la byed pa sngon du 'gro ba dang / stobs bcu dang / mi 'jigs pa dang / sangs rgyas kyi chos ma 'dres pa la lhag par dmigs shing kun shes par bya ba sngon du 'gro ba dang /</text></item>
<item><p>193b7</p><section>dkon brtsegs</section><text>rnam pa thams cad kyi mchog dang ldan pa thams cad mkhyen pa'i ye shes la dbang bskur ba'i sa thob pa sngon du 'gro ba ste/ rigs kyi bu byang chub sems dpa' rnams kyi ye shes kyi pha rol tu phyin pa 'di'i sngon</text></item>
<item><p>193b8</p><section>dkon brtsegs</section><text>du 'gro ba'i chos rnam pa bcu'o/ /de la pha rol tu phyin pa'i don gang zhe na/ spyod pa'i khyad par yongs su rdzogs par byed pa'i don ni pha rol tu phyin pa'i don no/ /ye shes zab cing rgya che ba yongs su rdzogs par byed pa'i</text></item>
<item><p>194a1</p><section>dkon brtsegs</section><text>don ni pha rol du phyin pa'i don no/ /'dus byas dang 'dus ma byas la chags pa med pa'i don ni pha rol du phyin pa'i don no/ /'khor ba'i nyes pa ji lta ba bzhin du rtogs pa'i don ni pha rol du phyin pa'i don no/ /skye bo mi</text></item>
<item><p>194a2</p><section>dkon brtsegs</section><text>mkhas pa rnams khong du chud par byed pa'i don ni pha rol du phyin pa'i don no/ /chos kyi mdzod zad mi shes pa yang dag par ston pa'i don ni pha rol du phyin pa'i don no/ /sgrib pa med pa'i rnam par thar pa yongs su rdzogs</text></item>
<item><p>194a3</p><section>dkon brtsegs</section><text>par byed pa'i don ni pha rol du phyin pa'i don no/ /sems can gyi khams rab tu shes par bya ba'i don ni pha rol du phyin pa'i don no/ /sbyin pa mnyam pa nyid rjes su rtogs pa'i don ni pha rol du phyin pa'i don no/ /tshul</text></item>
<item><p>194a4</p><section>dkon brtsegs</section><text>khrims mnyam pa nyid yongs su rdzogs par byed pa'i don ni pha rol du phyin pa'i don no/ /bzod pa mnyam pa nyid yongs su rdzogs par byed pa'i don ni pha rol du phyin pa'i don no/ /brtson 'grus mnyam pa nyid yongs su rdzogs par byed pa'i don</text></item>
<item><p>194a5</p><section>dkon brtsegs</section><text>ni pha rol du phyin pa'i don no/ /bsam gtan mnyam pa nyid yongs su rdzogs par byed pa'i don ni pha rol du phyin pa'i don no/ /shes rab kyi pha rol du phyin pa la nges par mkhas pa yongs su rdzogs par byed pa'i don</text></item>
<item><p>194a6</p><section>dkon brtsegs</section><text>ni pha rol du phyin pa'i don no/ /chos thams cad rab tu shes par byed pa'i don ni pha rol du phyin pa'i don no/ /mi skye ba'i chos la bzod pa yongs su rdzogs par byed pa'i don ni pha rol du phyin pa'i don no/ /phyir mi ldog pa'i sa yang</text></item>
<item><p>194a7</p><section>dkon brtsegs</section><text>dag par thob par byed pa'i don ni pha rol du phyin pa'i don no/ /sangs rgyas kyi zhing yongs su sbyang ba'i don ni pha rol du phyin pa'i don no/ /sems can thams cad yongs su smin par bya ba'i don ni pha rol du phyin pa'i don</text></item>
<item><p>194a8</p><section>dkon brtsegs</section><text>no/ /byang chub kyi snying po la sangs rgyas kyi ye shes yongs su rdzogs par bya ba'i don ni pha rol du phyin pa'i don no/ /bdud thams cad gdul bar bya ba'i don ni pha rol du phyin pa'i don no/ /'khor ba dang mya ngan</text></item>
<item><p>194b1</p><section>dkon brtsegs</section><text>las 'das pa gnyis su myed par ston cing sgrol ba'i don ni pha rol du phyin pa'i don no/ /yon tan thams cad kyi pha rol du 'gro ba'i don ni pha rol du phyin pa'i don no/ /phas kyi rgol ba thams cad tshar gcad pa'i don ni pha rol du phyin pa'i don</text></item>
<item><p>194b2</p><section>dkon brtsegs</section><text>no/ /stobs bcu dang / mi 'jigs pa dang / sangs rgyas kyi chos ma 'dres pa bcwa brgyad yongs su rdzogs par bya ba'i don ni pha rol du phyin pa'i don no/ /sangs rgyas kyi chos thams cad yongs su rdzogs par bya ba'i don ni pha rol du phyin</text></item>
<item><p>194b3</p><section>dkon brtsegs</section><text>pa'i don no/ /bla na med pa yang dag par rdzogs pa'i byang chub mngon par rdzogs par byang chub par byed pa'i don ni pha rol du phyin pa'i don no/ /chos kyi 'khor lo rnam pa bcu gnyis su skor ba'i don ni pha rol du phyin pa'i don no/ /rigs kyi bu</text></item>
<item><p>194b4</p><section>dkon brtsegs</section><text>de la byang chub sems dpa' sems dpa' chen po'i byang chub sems dpa'i sa dang po'i snga ltas ni stong gsum gyi stong chen po'i 'jig rten gyi khams gter bye ba khrag khrig brgya stong gis yongs su gang bar mthong ngo / /rigs kyi bu de</text></item>
<item><p>194b5</p><section>dkon brtsegs</section><text>la byang chub sems dpa' sems dpa' chen po'i byang chub sems dpa'i sa gnyis pa'i snga ltas ni stong gsum gyi stong chen po'i 'jig rten gyi khams lag mthil lta bur gyur pa la rin po che bye ba khrag khrig brgya stong du mas</text></item>
<item><p>194b6</p><section>dkon brtsegs</section><text>legs par brgyan par mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa gsum pa'i snga ltas ni bdag nyid dpa' zhing lag cha dang go cha sra ba thogs nas phas kyi rgol</text></item>
<item><p>194b7</p><section>dkon brtsegs</section><text>ba thams cad 'dul bar mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa bzhi pa'i snga ltas ni phyogs bzhi nas rlung gi dkyil 'khor bzhis thams cad dang ldan pa'i sa'i dkyil 'khor chen</text></item>
<item><p>194b8</p><section>dkon brtsegs</section><text>po la me tog sna tshogs kyis mngon du 'thor bar mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa lnga pa'i snga ltas ni rgyan thams cad kyis brgyan pa'i bud med kyis mgo la me tog tsam pa ka'i</text></item>
<item><p>195a1</p><section>dkon brtsegs</section><text>phreng ba 'dogs par mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa drug pa'i snga ltas ni rdzing them skas bzhi dang ldan pa gser gyi bye ma bdal pa rnyog pa med cing dang la yan</text></item>
<item><p>195a2</p><section>dkon brtsegs</section><text>lag brgyad dang ldan pa'i chus yongs su gang ba me tog ud pa la dang / ku mud dang / pad ma dkar pos brgyan pa'i chu mthong ste/ de la bdag nyid rtse dga' yongs su spyod par mthong ngo / /rigs kyi bu de la byang chub sems dpa' sems</text></item>
<item><p>195a3</p><section>dkon brtsegs</section><text>dpa' chen po'i byang chub sems dpa'i sa bdun pa'i snga ltas ni phyogs g.yas g.yon gnyis na sems can dmyal ba'i g.yang sa mthong ste/ de nas bdag nyid ma rmas ma nyams par slar ldog par mthong ngo / /rigs kyi bu</text></item>
<item><p>195a4</p><section>dkon brtsegs</section><text>de la byang chub sems dpa' sems dpa' chen po'i byang chub sems dpa'i sa brgyad pa'i snga ltas ni phrag pa gnyis na ri dgas kyi rgyal po seng ge ral pa can cod pan thogs pa gcan zan phra mo thams cad skrag par</text></item>
<item><p>195a5</p><section>dkon brtsegs</section><text>byed cing 'dug par mthong ngo / /rigs kyi bu de la byang chub sems dpa' sems dpa' chen po'i byang chub sems dpa'i sa dgu pa'i snga ltas ni 'khor los sgyur ba'i rgyal po mthong ste/ skye bo bye ba khrag khrig brgya stong</text></item>
<item><p>195a6</p><section>dkon brtsegs</section><text>phrag du mas yongs su bskor cing mdun gyis bltas la mgo'i steng na rin po che sna tshogs kyis spras pa'i gdugs dkar po 'dzin par mthong ngo / /rigs kyi bu de la byang chub sems dpa' sems dpa' chen po'i byang chub</text></item>
<item><p>195a7</p><section>dkon brtsegs</section><text>sems dpa'i sa bcu pa'i snga ltas ni de bzhin gshegs pa'i sku mthong ste/ kha dog gser lta bu 'od mdom gang ba tshangs pa bye ba khrag khrig brgya stong phrag du mas yongs su bskor cing mdun gyis blta nas chos ston pa</text></item>
<item><p>195a8</p><section>dkon brtsegs</section><text>mthong ste/ rigs kyi bu bcu po 'di dag ni byang chub sems dpa' sems dpa' chen po rnams kyi byang chub sems dpa'i sa bcu po'i snga ltas yin no/ /rigs kyi bu de la byang chub sems dpa'i sa dang po la gnas pa'i</text></item>
<item><p>195b1</p><section>dkon brtsegs</section><text>byang chub sems dpa' ni sbyin pa'i pha rol du phyin pa gnon to/ /byang chub sems dpa'i sa gnyis pa la ni tshul khrims kyi pha rol du phyin pa gnon to/ /sa gsum pa la ni bzod pa'i pha rol du phyin pa gnon to/ /sa bzhi pa la ni</text></item>
<item><p>195b2</p><section>dkon brtsegs</section><text>brtson 'grus kyi pha rol du phyin pa gnon to/ /sa lnga pa la ni bsam gtan gyi pha rol du phyin pa gnon to/ /sa drug pa la ni shes rab kyi pha rol du phyin pa gnon to/ /sa bdun pa la ni thabs la mkhas pa'i pha rol du phyin pa gnon to/ /</text></item>
<item><p>195b3</p><section>dkon brtsegs</section><text>sa brgyad pa la ni smon lam gyi pha rol du phyin pa gnon to/ /sa dgu pa la ni stobs kyi pha rol du phyin pa gnon to/ /sa bcu pa la ni ye shes kyi pha rol du phyin pa gnon to/ /rigs kyi bu de la byang chub sems dpa' sems dpa' chen</text></item>
<item><p>195b4</p><section>dkon brtsegs</section><text>po'i sems bskyed pa dang po ni rin po che yang dag par 'phags pa'i ting nge 'dzin gyis yongs su bzung ste skye'o/ /sems bskyed pa gnyis pa ni gnas pa med pa'i ting nge 'dzin gyis yongs su bzung ste skye'o/ /sems bskyed pa gsum pa</text></item>
<item><p>195b5</p><section>dkon brtsegs</section><text>ni rab tu mi g.yo ba'i ting nge 'dzin gyis yongs su bzung ste skye'o/ /sems bskyed pa bzhi pa ni phyir mi ldog pa'i ting nge 'dzin gyis yongs su bzung ste skye'o/ /sems bskyed pa lnga pa ni rin po che'i me tog gi ting nge 'dzin gyis yongs</text></item>
<item><p>195b6</p><section>dkon brtsegs</section><text>su bzung ste skye'o/ /sems bskyed pa drug pa ni nyi ma'i 'od kyi gzi brjid kyi ting nge 'dzin gyis yongs su bzung ste skye'o/ /sems bskyed pa bdun pa ni don thams cad grub pa'i ting nge 'dzin gyis yongs su bzung ste skye'o/ /sems</text></item>
<item><p>195b7</p><section>dkon brtsegs</section><text>bskyed pa brgyad pa ni da ltar gyi sangs rgyas mngon sum du bzhugs pa'i ting nge 'dzin gyis yongs su bzung ste skye'o/ /sems bskyed pa dgu pa ni ye shes sgron ma'i ting nge 'dzin gyis yongs su bzung ste skye'o/ /sems bskyed pa bcu pa ni dpa'</text></item>
<item><p>195b8</p><section>dkon brtsegs</section><text>bar 'gro ba'i ting nge 'dzin gyis yongs su bzung nas skye ste/ rigs kyi bu 'di dag ni byang chub sems dpa' sems dpa' chen po rnams kyi sems bskyed pa bcu'o/ /rigs kyi bu de la byang chub sems dpa' sems dpa' chen po'i</text></item>
<item><p>196a1</p><section>dkon brtsegs</section><text>byang chub sems dpa'i sa dang po la khyad par gyi byin gyi brlabs shes bya ba'i gzungs skye'o/ /sa gnyis pa la gzhan gyis mi thub pa zhes bya ba'i gzungs skye'o/ /sa gsum pa la rab tu gnas pa zhes bya ba'i</text></item>
<item><p>196a2</p><section>dkon brtsegs</section><text>gzungs skye'o/ /sa bzhi pa la gdul dka' ba zhes bya ba'i gzungs skye'o/ /sa lnga pa la yon tan sna tshogs shes bya ba'i gzungs skye'o/ /sa drug pa la ye shes kyi dkyil 'khor gyi sgron ma zhes bya ba'i gzungs skye'o/ /sa bdun</text></item>
<item><p>196a3</p><section>dkon brtsegs</section><text>pa la khyad par du 'phags pa zhes bya ba'i gzungs skye'o/ /sa brgyad pa la rnyog pa med pa'i rtog pa zhes bya ba'i gzungs skye'o/ /sa dgu pa la mtha' yas pa'i rgyan ces bya ba'i gzungs skye'o/ /sa bcu pa la zad mi shes</text></item>
<item><p>196a4</p><section>dkon brtsegs</section><text>pa'i za ma tog ces bya ba'i gzungs skye'o/ /de nas de'i tshe bcom ldan 'das la lha'i bu seng ge'i tog gi 'od zer snang ba thogs pa med pa zhes bya bas 'di skad ces gsol to/ /bcom ldan 'das kye ma 'di ltar chos</text></item>
<item><p>196a5</p><section>dkon brtsegs</section><text>kyi rnam grangs 'di ni nang du thams cad rdzogs shing sangs rgyas kyi chos dang yon tan thams cad sgrub par gyur pa ngo mtshar to/ /bcom ldan 'das kyis bka' stsal pa/ lha'i bu de ni ji skad zer ba de bzhin te/ lha'i bu chos kyi rnam</text></item>
<item><p>196a6</p><section>dkon brtsegs</section><text>grangs 'di thos ma thag tu byang chub sems dpa' rnams bla na med pa yang dag par rdzogs pa'i byang chub las phyir mi ldog par 'gyur ro/ /de ci'i phyir zhe na/ rigs kyi bu'am/ rigs kyi bu mo phyir mi ldog pa'i dge ba'i rtsa</text></item>
<item><p>196a7</p><section>dkon brtsegs</section><text>ba yongs su smin pa rnams kyi phyag rgya ni 'di lta ste/ chos kyi rnam grangs 'di thos pa yin te chos kyi rnam grangs 'di ni dge ba'i rtsa ba ma bskyed pa rnams kyi rna lam du grag par mi 'gyur ro/ /rigs kyi bu chos kyi rnam grangs 'di thos</text></item>
<item><p>196a8</p><section>dkon brtsegs</section><text>pa tsam gyis rigs kyi bu 'am/ rigs kyi bu mo dag lhag pa'i bsam pa yongs su dag cing sangs rgyas mthong ba dang mi 'bral bar 'gyur ro/ /dam pa'i chos nyan pa dang mi 'bral bar 'gyur/ dge 'dun la bsnyen bkur byed pa dang mi</text></item>
<item><p>196b1</p><section>dkon brtsegs</section><text>'bral bar 'gyur/ rgya mtsho'i phyag rgya mi zad pa mngon par sgrub pa'i gzungs dang mi 'bral bar 'gyur/ sems can gyi bsam pa dang spyod pa dang sgra la 'jug pa'i gzungs dang mi 'bral bar 'gyur/ nyi ma'i tog snang ba'i gzungs dang mi 'bral bar 'gyur/</text></item>
<item><p>196b2</p><section>dkon brtsegs</section><text>zla ba'i tog snang ba'i gzungs dang mi 'bral bar 'gyur/ kun nas ldang ba thams cad rnam par gnon pa sgrub pa'i gzungs dang mi 'bral bar 'gyur/ rdo rje ltar sra zhing brtan pa'i ri rnam par 'joms pa'i gzungs dang mi 'bral bar 'gyur/</text></item>
<item><p>196b3</p><section>dkon brtsegs</section><text>brjod du med pa'i don bstan pa la yang dag par gzhol ba'i gzungs dang mi 'bral bar 'gyur/ tshig dang spyod pa dang sgra thams cad la 'jug pa'i gzungs dang mi 'bral bar 'gyur/ nam mkha'i dkyil 'khor dri ma med pa sgrub pa'i</text></item>
<item><p>196b4</p><section>dkon brtsegs</section><text>phyag rgya btab pa'i gzungs dang mi 'bral bar 'gyur/ sangs rgyas kyi sku mtha' yas pa yongs su rdzogs pa sgrub pa'i gzungs dang mi 'bral bar 'gyur ro/ /lha'i bu gzugs 'di dag thob pas byang chub sems dpa' rnams phyogs</text></item>
<item><p>196b5</p><section>dkon brtsegs</section><text>bcu'i sangs rgyas kyi zhing rnams su sangs rgyas kyi sku mngon par sprul nas chos ston te/ chos nyid las kyang mi g.yo la 'gro ba yang med/ 'ong ba yang med do/ /sems can rnams yongs su smin par byed kyang sems can du dmigs</text></item>
<item><p>196b6</p><section>dkon brtsegs</section><text>pa yang med do/ /chos ston kyang yi ge mnyam pa nyid las g.yo ba med do/ /'chi 'pho dang skye ba ston kyang 'pho ba yang med/ skye ba yang med do/ /chos thams cad la rnam par rtog pa med pa'i phyir 'du byed rnams gang du 'gro bar</text></item>
<item><p>196b7</p><section>dkon brtsegs</section><text>yang mi 'gyur/ /gang nas 'ong bar yang mi 'gyur ro/ /chos kyi rnam grangs 'di bshad pa na byang chub sems dpa' sum stong gis mi skye ba'i chos la bzod pa thob par gyur ro/ /sems can tshad med pa rnams kyis ni bla na med pa</text></item>
<item><p>196b8</p><section>dkon brtsegs</section><text>yang dag par rdzogs pa'i byang chub tu sems bskyed par gyur to/ /bcom ldan 'das kyis de skad ces bka' stsal nas/ byang chub sems dpa' sems dpa' chen po blo gros mi zad pa dang / byang chub sems dpa' de dag dang / dge</text></item>
<item><p>197a1</p><section>dkon brtsegs</section><text>slong de dag dang / lha'i bu seng ge'i tog gi 'od zer snang ba thogs pa med pa dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa</text></item>
<item><p>197a2</p><section>dkon brtsegs</section><text>dkon mchog brtsegs pa chen po'i chos kyi rnam grangs le'u stong phrag brgya pa las blo gros mi zad pas zhus pa'i le'u zhes bya ste bzhi bcu rtsa lnga pa rdzogs s+ho// // rgya gar gyi mkhan po su ren dra bo d+hi dang / zhu chen</text></item>
<item><p>197a3</p><section>dkon brtsegs</section><text>gyi lo ts+tsha ba ban de ye shes sdes bsgyur cing zhus te gtan la phab pa/ ! /'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa drug pa ste 'phags pa shes</text></item>
<item><p>197a4</p><section>dkon brtsegs</section><text>rab kyi pha rol du phyin pa bdun brgya pa lung bstan pa/ bam po dang po/ @#/ /rgya gar skad du/ Ar+ya sap+ta sha ti kA nA ma pradz+nyA dz+nyA pA ra mi tA ma hA yA na sU tra/ bod skad du/ 'phags pa shes rab kyi pha rol du phyin pa bdun brgya pa zhes bya ba</text></item>
<item><p>197a5</p><section>dkon brtsegs</section><text>theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal po rgyal byed kyi tshal mgon med zas sbyin gyi kun dga' ra ba na/</text></item>
<item><p>197a6</p><section>dkon brtsegs</section><text>dge slong stong tham pa'i dge slong gi dge 'dun chen po dang thabs gcig tu bzhugs so/ /byang chub sems dpa' sems dpa' chen po go cha chen po bgos pa sa ya thams cad kyang bla na med pa yang dag par rdzogs pa'i byang chub</text></item>
<item><p>197a7</p><section>dkon brtsegs</section><text>las phyir mi ldog pa sha stag la 'di lta ste/ 'jam dpal gzhon nur gyur pa dang / byams pa dang / spobs pa thogs med dang / brtson pa mi 'dor dang / de dag la sogs pa byang chub sems dpa' sa ya dang yang dag par thabs gcig go/ de nas</text></item>
<item><p>197a8</p><section>dkon brtsegs</section><text>'jam dpal gzhon nur gyur pa de bzhin gshegs pa la blta ba dang / phyag bya ba dang / bsnyen bkur bya ba'i phyir skya reng shar ba'i dus kyi tshe rang gi gnas nas byung ste/ de bzhin gshegs pa'i pho brang gi sgo ga la ba der song nas</text></item>
<item><p>197b1</p><section>dkon brtsegs</section><text>phyin pa dang pho brang gi sgo'i phyi rol na 'dug go/ de nas tshe dang ldan pa shA ra dwa ti'i bu yang bcom ldan 'das la blta ba dang / phyag bya ba dang / bsnyen bkur bya ba'i phyir rang gi gnas nas byung ste/ de bzhin gshegs pa'i pho brang ga la der</text></item>
<item><p>197b2</p><section>dkon brtsegs</section><text>song ngo / /de nas tshe dang ldan pa byams ma'i bu gang po dang / tshe dang ldan pa maud gal gyi bu chen po dang / tshe dang ldan pa 'od srung chen po dang / tshe dang ldan pa kA t+yA'i bu chen po dang / tshe dang ldan pa gsus po che dang / de dag thams</text></item>
<item><p>197b3</p><section>dkon brtsegs</section><text>cad dang / gzhan yang nyan thos chen po rnams rang rang gi gnas nas byung ste bcom ldan 'das kyi pho brang ga la ba der dong nas phyin pa dang phyogs gcig tu 'khod do/ /de nas bcom ldan 'das kyis nyan thos chen po 'ongs shing</text></item>
<item><p>197b4</p><section>dkon brtsegs</section><text>lhags te 'dus par mkhyen nas/ bdag gi pho brang nas byung ste pho brang gi phyi rol phyogs gcig tu gdan bting ba la bzhugs so/ /bzhugs nas kyang bcom ldan 'das kyis mkhyen bzhin du tshe dang ldan pa shA ra dwa ti'i bu la bka'</text></item>
<item><p>197b5</p><section>dkon brtsegs</section><text>stsal pa/ shA ra dwa ti'i bu khyod ci'i phyir zhogs pas 'ongs te de bzhin gshegs pa'i pho brang gi sgo na 'dug /de skad ces bka' stsal pa dang / bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan</text></item>
<item><p>197b6</p><section>dkon brtsegs</section><text>'das thams cad kyi thog ma nyid du 'jam dpal gzhon nur gyur pa de bzhin gshegs pa'i pho brang gi chab sgor mchis so/ /bdag ni bcom ldan 'das la blta bar 'tshal ba'i slad du slad kyis mchis so/ /de nas bcom ldan</text></item>
<item><p>197b7</p><section>dkon brtsegs</section><text>'das kyis mkhyen bzhin du 'jam dpal gzhon nur gyur pa la bka' stsal pa/ 'jam dpal khyod de bzhin gshegs pa la blta ba dang / phyag bya ba dang / bsnyen bkur bya ba'i phyir thams cad kyi thog ma nyid du de bzhin gshegs pa'i</text></item>
<item><p>197b8</p><section>dkon brtsegs</section><text>pho brang gi sgor 'dug pa bden nam/ de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das de de lta lags/ bde bar gshegs pa de de lta lags te/ bdag de bzhin</text></item>
<item><p>198a1</p><section>dkon brtsegs</section><text>gshegs pa la blta ba dang / phyag bgyi ba dang / bsnyen bkur bgyi ba'i slad du thams cad kyi thog ma nyid du rang gi gnas nas byung ste/ de bzhin gshegs pa'i pho brang ga la ba der mchis nas phyogs gcig tu mchis so/ /de ci'i slad du zhe na/ bcom</text></item>
<item><p>198a2</p><section>dkon brtsegs</section><text>ldan 'das 'di ltar bdag ni de bzhin gshegs pa la blta ba dang / phyag bgyi ba dang / bsnyen bkur bgyi bas ma ngoms pa'i slad du'o/ /bcom ldan 'das 'di ltar bdag de bzhin gshegs pa la blta ba dang / phyag bgyi ba dang / bsnyen bkur bgyi ba'i</text></item>
<item><p>198a3</p><section>dkon brtsegs</section><text>slad du mchi ba de yang sems can thams cad kyi don gyi slad du ste/ bcom ldan 'das gal te de bzhin gshegs pa la blta ba dang / phyag bgyi ba dang / bsnyen bkur bgyi na ji ltar bdag gis mthong ba dang / ji ltar bdag phyag bgyid</text></item>
<item><p>198a4</p><section>dkon brtsegs</section><text>pa dang / ji ltar bdag bsnyen bkur bgyid pa de ltar blta bar bgyi'o/ /de ltar phyag bgyi'o/ /de ltar bsnyen bkur bgyi'o/ /de ltar na de bzhin gshegs pa mthong ba nas bsnyen bkur bgyis pa'i bar du 'gyur ro/ /bcom ldan</text></item>
<item><p>198a5</p><section>dkon brtsegs</section><text>'das bdag ni sems can thams cad kyi slad du de bzhin gshegs pa la blta ba lags so/ /bcom ldan 'das kyis bka' stsal pa/ 'jam dpal de bzhin gshegs pa la ji ltar blta/ 'jam dpal gyis gsol pa/ mi dmigs</text></item>
<item><p>198a6</p><section>dkon brtsegs</section><text>pa'i tshul gyis de bzhin nyid kyi rnam pa dang / rnam par mi rtog pa'i rnam par de bzhin gshegs pa la blta bar bgyi'o/ /de bzhin du de bzhin gshegs pa la mi skye ba'i rnam par lta ba nas dngos po ma mchis pa'i rnam pa'i bar du de bzhin</text></item>
<item><p>198a7</p><section>dkon brtsegs</section><text>gshegs pa la blta bar bgyi'o/ /de bzhin nyid la kun nas 'byung ba ma mchis te/ de ltar de bzhin gshegs pa la blta bar bgyi'o/ /de bzhin nyid ni 'byung ba yang ma lags/ 'jig pa yang ma lags te/ de ltar de bzhin gshegs</text></item>
<item><p>198a8</p><section>dkon brtsegs</section><text>pa la blta bar bgyi'o/ /de bzhin nyid ni yul mi gnas/ phyogs na mi gnas te/ de ltar de bzhin gshegs pa la blta bar bgyi'o/ /de bzhin nyid ni 'das pa ma lags/ ma 'ongs pa ma lags/ de ltar byung ba ma lags te/ de ltar de bzhin</text></item>
<item><p>198b1</p><section>dkon brtsegs</section><text>gshegs pa la blta bar bgyi'o/ /de bzhin nyid ni gnyis kyis rab tu phye ba ma lags/ gnyis su ma mchis pas rab tu phye ba yang ma lags te/ de ltar de bzhin gshegs pa la blta bar bgyi'o/ /de bzhin nyid ni kun nas nyon mongs par 'gyur ba</text></item>
<item><p>198b2</p><section>dkon brtsegs</section><text>ma lags/ rnam par byang bar 'gyur ba ma lags te/ de ltar de bzhin gshegs pa la blta bar bgyi'o/ /de bzhin nyid ni mi skye/ mi 'gag pa ste/ de ltar de bzhin gshegs pa la blta bar bgyi'o/ /de ltar na de bzhin gshegs pa</text></item>
<item><p>198b3</p><section>dkon brtsegs</section><text>mthong ba dang / phyag bgyis pa dang / bsnyen bkur bgyis par 'gyur ro/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod kyis de ltar bltas</text></item>
<item><p>198b4</p><section>dkon brtsegs</section><text>na ci zhig mthong / 'jam dpal gyis gsol pa/ bcom ldan 'das bdag gis de ltar bltas na ci yang mthong ba ma mchis so/ /bcom ldan 'das de bzhin du bdag gis chos gang yang skye ba yang ma mthong / 'gag pa yang ma</text></item>
<item><p>198b5</p><section>dkon brtsegs</section><text>mthong ngo de nas tshe dang ldan pa shA ra dwa ti'i bus 'jam dpal gzhon nur gyur pa la 'di skad ces smras so/ /'jam dpal khyod kyis de bzhin gshegs pa la de ltar mthong ba dang / de ltar bsnyen bkur byas pa gang yin pa dang / khyod</text></item>
<item><p>198b6</p><section>dkon brtsegs</section><text>kyis byams pa chen pos sems can thams cad la nye bar gnas kyang khyod la sems can du dmigs pa dang / sems can du mngon par zhen pa ci yang med cing / sems can thams cad yongs su mya ngan las 'da' ba'i</text></item>
<item><p>198b7</p><section>dkon brtsegs</section><text>phyir zhugs kyang khyod la sems can du mngon par zhen pa gang yang mi 'byung ba dang / khyod mi dmigs pa'i tshul dang / dngos po med pa'i tshul dang / sgyid lug pa med pa'i tshul gyis sems can thams cad kyi ched du go cha</text></item>
<item><p>198b8</p><section>dkon brtsegs</section><text>bgos pa de ni khyod dka' ba byed pa'o/ /de skad ces smras pa dang / 'jam dpal gzhon nur gyur pas tshe dang ldan pa shA ra dwa ti'i bu 'di skad ces smras so/ /btsun pa shA ra dwa ti'i bu ji skad smras pa de bzhin te/ sems can</text></item>
<item><p>199a1</p><section>dkon brtsegs</section><text>thams cad yongs su mya ngan las 'da' ba'i phyir go cha 'di yang bgos te/ bdag la sems can du dmigs pa 'am/ sems can la mngon par zhen pa gang yang med do/ /btsun pa shA ra dwa ti'i bu go cha de ni ji ltar bdag gis sems</text></item>
<item><p>199a2</p><section>dkon brtsegs</section><text>can gyi khams bri ba 'am gang bar bya zhes de ltar ma bgos so/ /btsun pa shA ra dwa ti'i bu yongs su brtag pa nye bar bzung ste/ gal te sangs rgyas kyi zhing re re na gang ga'i klung gi bye ma snyed kyi sangs rgyas bcom ldan 'das rnams</text></item>
<item><p>199a3</p><section>dkon brtsegs</section><text>bzhugs shing de bzhin gshegs pa de dag so so nas nyin mtshan du chos ston te/ gang gA'i klung gi bye ma snyed kyi bskal par bzhugs par gyur la/ gang gA'i klung gi bye ma snyed kyi sangs rgyas bcom ldan 'das rnams kyi</text></item>
<item><p>199a4</p><section>dkon brtsegs</section><text>chos bstan pa re res sems can ji snyed btul ba de snyed kyi sems can de bzhin gshegs pa re res chos bstan pa re res btul bar gyur du zin kyang sems can gyi khams bri ba 'am gang bar mngon pa med do/ /de</text></item>
<item><p>199a5</p><section>dkon brtsegs</section><text>ci'i phyir zhe na/ sems can dben pa dang / sems can sems can ma yin pa'i phyir te/ btsun pa shA ra dwa ti'i bu sems can gyi khams ni bri ba 'am gang bar mi mngon no/ /de skad ces smras pa dang / tshe dang ldan pa shA ra dwa</text></item>
<item><p>199a6</p><section>dkon brtsegs</section><text>ti'i bus 'jam dpal gzhon nur gyur pa la 'di skad ces smras so/ /'jam dpal gal te sems can dben pa dang / sems can sems can ma yin pa'i phyir sems can gyi khams bri ba dang gang bar mi</text></item>
<item><p>199a7</p><section>dkon brtsegs</section><text>mngon na/ 'o na byang chub mngon par rdzogs par sangs rgyas nas su la chos ston/ de skad ces smras pa dang / 'jam dpal gzhon nur gyur pas tshe dang ldan pa shA ra dwa ti'i bu la 'di skad ces smras so/ /</text></item>
<item><p>199a8</p><section>dkon brtsegs</section><text>btsun pa shA ra dwa ti'i bu gang gi tshe sems can shin du mi dmigs pa de'i tshe su zhig mngon par rdzogs par 'tshang rgya ste su la chos bstan par bya/ de ci'i phyir zhe na/ btsun pa shA ra dwa ti'i bu 'di ltar chos</text></item>
<item><p>199b1</p><section>dkon brtsegs</section><text>thams cad shin tu mi dmigs pa'i phyir ro/ /de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal gang gi tshe chos thams cad shin tu mi dmigs pa de'i tshe ci sems</text></item>
<item><p>199b2</p><section>dkon brtsegs</section><text>can du yang 'dogs sam/ yang gal te 'jam dpal khyod la 'ga' zhig sems can ji snyed yod ces de skad 'dri na/ de la khyod kyis ji skad bya/ 'jam dpal gyis gsol pa/ bcom ldan 'das de skad 'dri ba de la bdag gis 'di</text></item>
<item><p>199b3</p><section>dkon brtsegs</section><text>skad du sangs rgyas kyi chos ji snyed pa de snyed do zhes bgyi'o/ /bcom ldan 'das gal te yang sems can gyi khams kyi tshad ji tsam zhes 'dri na/ de skad 'dri ba de la bdag gis 'di skad du/ sangs rgyas kyi yul gyi tshad ji</text></item>
<item><p>199b4</p><section>dkon brtsegs</section><text>tsam pa de tsam mo zhes bgyi'o/ /bcom ldan 'das kyis bka' stsal pa/ 'jam dpal khyod la gal te yang la la zhig 'di skad du sems can gyi khams gang du gtogs shes 'dri na/ de la khyod kyis ji skad bya/ 'jam dpal gyis</text></item>
<item><p>199b5</p><section>dkon brtsegs</section><text>gsol pa/ bcom ldan 'das de skad 'dri ba de la bdag gis 'di skad du skye ba med pa dang / bsam gyis mi khyab pa gang du gtogs par gtogs so zhes bgyi'o/ /bcom ldan 'das kyis bka' stsal pa/ 'jam</text></item>
<item><p>199b6</p><section>dkon brtsegs</section><text>dpal gal te yang la la zhig khyod la 'di skad du sems can gyi khams ci la gnas shes 'dri na/ de la khyod kyis ji skad bya/ 'jam dpal gyis gsol pa/ bcom ldan 'das de skad 'dri ba de la bdag gis 'di</text></item>
<item><p>199b7</p><section>dkon brtsegs</section><text>skad du skye ba med pa'i khams ci la gnas pa de la sems can gyi khams kyang gnas so zhes bgyi'o/ /bcom ldan 'das kyis bka' stsal pa/ 'jam dpal khyod gang gi tshe shes rab kyi pha rol tu phyin</text></item>
<item><p>199b8</p><section>dkon brtsegs</section><text>pa sgom pa de'i tshe ci la gnas te shes rab kyi pha rol du phyin pa sgom/ 'jam dpal gyis gsol pa/ bcom ldan 'das gang gi tshe bdag shes rab kyi pha rol du phyin pa sgom pa de'i tshe mi gnas par shes rab kyi pha rol du phyin pa sgom</text></item>
<item><p>200a1</p><section>dkon brtsegs</section><text>pa lags so/ /bcom ldan 'das kyis bka' stsal pa/ 'jam dpal mi gnas pa la shes rab kyi pha rol du phyin pa sgom du yang ci yod/ 'jam dpal gyis gsol pa/ bcom ldan 'das gang ci</text></item>
<item><p>200a2</p><section>dkon brtsegs</section><text>la yang mi gnas pa de nyid shes rab kyi pha rol du phyin pa sgom pa lags so/ /bcom ldan 'das kyis bka' stsal pa/ 'jam dpal khyod gang gi tshe shes rab kyi pha rol du phyin pa sgom pa de'i tshe khyod kyi dge</text></item>
<item><p>200a3</p><section>dkon brtsegs</section><text>ba'i rtsa ba gang 'phel ba 'am 'bri bar 'gyur/ 'jam dpal gyis gsol pa/ bcom ldan 'das de'i tshe bdag gi dge ba'i rtsa ba 'phel ba 'am 'bri bar 'gyur ba ci yang ma mchis so/ /bcom ldan 'das gang yang</text></item>
<item><p>200a4</p><section>dkon brtsegs</section><text>chos 'ga' zhig 'phel ba 'am 'bri ba mchis na de ni shes rab kyi pha rol du phyin pa sgom pa ma lags te/ bcom ldan 'das gang yang chos 'ga' zhig 'phel ba'i slad du 'am/ 'bri ba'i slad du nye bar gnas pa de ni shes</text></item>
<item><p>200a5</p><section>dkon brtsegs</section><text>rab kyi pha rol du phyin pa bsgom pa ma lags par rig par bgyi'o/ /bcom ldan 'das gang so so'i skye bo'i chos rnams kyang mi spong la sangs rgyas kyi chos rnams kyang mi len pa de shes rab kyi pha rol tu phyin pa sgom</text></item>
<item><p>200a6</p><section>dkon brtsegs</section><text>pa lags so/ /de ci'i slad du zhe na/ bcom ldan 'das 'di ltar shes rab kyi pha rol tu phyin pa sgom pa ni chos gang spang ba 'am/ blang bar dmigs pas chos gang la yang mi gnas pa'i slad du'o/ /bcom ldan</text></item>
<item><p>200a7</p><section>dkon brtsegs</section><text>'das gang 'khor ba'i skyon du yang mi mchi la mya ngan las 'das pa'i yon tan du yang mi mchi ba de shes rab kyi pha rol du phyin pa sgom pa lags so/ /de ci'i slad du zhe na/ bcom ldan 'das 'di ltar 'khor ba nyid</text></item>
<item><p>200a8</p><section>dkon brtsegs</section><text>kyang mi mthong na 'khor ba'i skyon lta smos kyang ci 'tshal mya ngan las 'das pa nyid kyang mi dmyigs na mya ngan las 'das pa'i yon tan lta smos kyang ci 'tshal te/ bcom ldan 'das gang chos gang la yang blang ba</text></item>
<item><p>200b1</p><section>dkon brtsegs</section><text>'am gzung ba 'am/ dor ba ma mchis pa de shes rab kyi pha rol du phyin pa sgom pa lags so/ /bcom ldan 'das gang chos gang la yang 'grib pa dang 'phel ba mi dmigs pa shes rab kyi pha rol du phyin pa</text></item>
<item><p>200b2</p><section>dkon brtsegs</section><text>sgom pa lags so/ /de ci'i slad du zhe na/ bcom ldan 'das skye ba ma mchis pa la 'grib pa dang / 'phel ba ma mchis pa'i slad du'o/ /bcom ldan 'das gang de ltar sgom pa de shes rab kyi pha rol du phyin</text></item>
<item><p>200b3</p><section>dkon brtsegs</section><text>pa sgom pa lags so/ /bcom ldan 'das gang chos gang la yang skye ba 'am 'gag par mi bgyid pa de shes rab kyi pha rol du phyin pa sgom pa lags so/ /bcom ldan 'das gang chos gang la yang 'grib pa 'am/</text></item>
<item><p>200b4</p><section>dkon brtsegs</section><text>rgyas par mi bgyid pa de shes rab kyi pha rol du phyin pa sgom pa lags te/ bcom ldan 'das gang de ltar sgom pa de shes rab kyi pha rol du phyin pa sgom pa lags so/ /bcom ldan 'das gzhan yang bsam gyis</text></item>
<item><p>200b5</p><section>dkon brtsegs</section><text>mi khyab pa'i chos la yang mi smon cing nyi tshe ba la yang mi smon gyi/ bcom ldan 'das gang la smon pa dang / gang gis smon pa de nyid kyang ma mchis pa de shes rab kyi pha rol du phyin pa sgom pa lags te/ bcom</text></item>
<item><p>200b6</p><section>dkon brtsegs</section><text>ldan 'das de ltar sgom pa ni shes rab kyi pha rol du phyin pa sgom pa lags so/ /bcom ldan 'das shes rab kyi pha rol tu phyin pa sgom pa ni 'di ltar chos 'di dag ni mchog go/ chos 'di dag ni tha ma'o</text></item>
<item><p>200b7</p><section>dkon brtsegs</section><text>zhes bgyi bar nye bar mi gnas shing / chos gang dag mchog dang tha mar 'gyur pa'i chos de dag kyang mi dmigs te/ de ltar shes rab kyi pha rol du phyin pa sgom pa'i rnal 'byor la brtson pa'i rigs kyi bu ni</text></item>
<item><p>200b8</p><section>dkon brtsegs</section><text>chos thams cad mi dmigs so/ /bcom ldan 'das shes rab kyi pha rol du phyin pa sgom pa ni chos gang yang mchog ce 'am/ tha ma zhes mi rtog go/ de ci'i slad du zhe na/ bcom ldan 'das skye ba ma mchis</text></item>
<item><p>201a1</p><section>dkon brtsegs</section><text>pa la mchog gam tha ma zhes bgyi ba gang yang ma mchis pa'i slad du'o/ /de bzhin nyid dang yang dag pa'i mtha' dang / chos thams kyi bar la yang mchog gam tha ma ma mchis te/ bcom ldan</text></item>
<item><p>201a2</p><section>dkon brtsegs</section><text>'das de ltar sgom na shes rab kyi pha rol du phyin pa sgom pa lags so/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal sangs</text></item>
<item><p>201a3</p><section>dkon brtsegs</section><text>rgyas kyi chos rnams mchog ma yin nam/ 'jam dpal gyis gsol pa/ bcom ldan 'das gzung du ma mchis pa'i slad du sangs rgyas kyi chos rnams ni mchog lags so/ /bcom ldan 'das chos thams cad stong par</text></item>
<item><p>201a4</p><section>dkon brtsegs</section><text>de bzhin gshegs pas mngon par rdzogs par sangs rgyas lags sam/ bcom ldan 'das kyis bka' stsal pa/ 'jam dpal de de bzhin te/ de bzhin gshegs pas chos thams cad stong par mngon par rdzogs</text></item>
<item><p>201a5</p><section>dkon brtsegs</section><text>par sangs rgyas so/ /'jam dpal gyis gsol pa/ bcom ldan 'das stong pa nyid la mchog gam tha ma zhes bgyi ba mchis sam/ bcom ldan 'das kyis bka' stsal pa/ 'jam dpal legs so legs</text></item>
<item><p>201a6</p><section>dkon brtsegs</section><text>so/ /'jam dpal de de bzhin te/ ji skad smras pa bzhin no/ /'jam dpal sangs rgyas kyi chos rnams bla na med pa ma yin nam/ 'jam dpal gyis gsol pa/ de de lta lags te/ sangs rgyas kyi</text></item>
<item><p>201a7</p><section>dkon brtsegs</section><text>chos rnams ni bla na ma mchis pa lags so/ /de ci'i slad du zhe na/ bcom ldan 'das 'di ltar de dag la chos cung zad tsam yang ma mchis shing mi dmigs te/ de bas na sangs rgyas kyi chos de dag ni bla na ma</text></item>
<item><p>201a8</p><section>dkon brtsegs</section><text>mchis pa'o/ /bcom ldan 'das gzhan yang gang sangs rgyas kyi chos rnams sgrub par yang mi bgyid la/ so so'i skye bo'i chos rnams spong bar yang mi bgyid cing sangs rgyas kyi chos rnams 'dul</text></item>
<item><p>201b1</p><section>dkon brtsegs</section><text>ba yang ma lags la/ 'dzin pa 'ang ma lags pa de shes rab kyi pha rol du phyin pa sgom pa lags so/ /bcom ldan 'das gzhan yang gang chos gang la yang mi sems pa rnam par mi rig pa de shes rab kyi pha rol</text></item>
<item><p>201b2</p><section>dkon brtsegs</section><text>du phyin pa sgom pa lags so/ /bcom ldan 'das kyis bka' stsal pa/ 'jam dpal khyod sangs rgyas kyi chos rnams la mi sems sam/ 'jam dpal gyis gsol pa/ bcom ldan 'das gal te bdag</text></item>
<item><p>201b3</p><section>dkon brtsegs</section><text>gis sangs rgyas kyi chos rnams yongs su grub par mthong na ni bdag sangs rgyas kyi chos rnams la sems lags so/ /bcom ldan 'das shes rab kyi pha rol tu phyin pa sgom pa ni 'di dag ni so so'i skye bo'i chos</text></item>
<item><p>201b4</p><section>dkon brtsegs</section><text>so/ /'di dag ni nyan thos kyi chos so/ /'di dag ni rang sangs rgyas kyi chos so/ /'di dag ni yang dag par rdzogs pa'i sangs rgyas kyi chos so zhes chos gang la yang rnam par rtog pas nye bar gnas pa ma</text></item>
<item><p>201b5</p><section>dkon brtsegs</section><text>lags so/ /de ci'i slad du zhe na/ bcom ldan 'das shes rab kyi pha rol du phyin pa sgom pa'i rnal 'byor la brtson pa'i rigs kyi bus chos de nyid kyang mi dmigs te/ gang la chos de dag so so'i skye bo'i chos shes</text></item>
<item><p>201b6</p><section>dkon brtsegs</section><text>brjod pa 'am/ slob pa'i chos shes brjod pa 'am/ mi slob pa'i chos shes brjod pa 'am/ rang sangs rgyas kyi chos shes brjod pa 'am/ yang dag par rdzogs pa'i sangs rgyas kyi chos shes brjod pa yang mtha'</text></item>
<item><p>201b7</p><section>dkon brtsegs</section><text>las 'das pa'i chos nyid lags pas chos de mi dmigs shing yang dag par rjes su mi mthong ba'i slad du'o/ /bcom ldan 'das de ltar sgom na shes rab kyi pha rol du phyin pa sgom pa lags so/ /bcom ldan 'das</text></item>
<item><p>201b8</p><section>dkon brtsegs</section><text>shes rab kyi pha rol du phyin pa sgom pa'i rnal 'byor la brtson pa'i rigs kyi bu ni 'di ltar 'di ni 'dod pa'i khams so/ /'di ni gzugs kyi khams so/ /'di ni gzugs med pa'i khams so zhes bgyi ba nas 'di ni</text></item>
<item><p>202a1</p><section>dkon brtsegs</section><text>'gog pa'i dbyings so zhes bgyi ba'i bar du yang mi sems so/ /de ci'i slad du zhe na/ bcom ldan 'das 'di ltar des 'gog pa'i chos gang lags pa'i chos de gang yang mi mthong ste/ bcom ldan 'das de</text></item>
<item><p>202a2</p><section>dkon brtsegs</section><text>ltar sgom pa ni shes rab kyi pha rol du phyin pa sgom par rig par bgyi'o/ /bcom ldan 'das gzhan yang gang chos gang la yang phan pa'am/ gnod par yang mi bgyid pa de shes rab kyi pha rol du phyin pa sgom pa lags</text></item>
<item><p>202a3</p><section>dkon brtsegs</section><text>so/ /bcom ldan 'das shes rab kyi pha rol du phyin pa sgom pa ni sangs rgyas kyi chos rnams sbyin par bgyid pa yang ma lags/ so so'i skye bo'i chos rnams gcod par bgyid pa yang ma lags so/ /bcom ldan</text></item>
<item><p>202a4</p><section>dkon brtsegs</section><text>'das gang so so'i skye bo'i chos rnams kyang mi 'gog la/ sangs rgyas kyi chos rnams kyang mi 'thob pa de shes rab kyi pha rol du phyin pa sgom pa lags so/ /de skad ces gsol pa dang / bcom ldan 'das</text></item>
<item><p>202a5</p><section>dkon brtsegs</section><text>kyis 'jam dpal gzhon nur gyur pa la 'di skad ces bka' stsal to/ /'jam dpal khyod kyis chos zab mo 'di lta bu 'di bstan pa legs so legs so/ /'jam dpal khyod kyis byang chub sems dpa'</text></item>
<item><p>202a6</p><section>dkon brtsegs</section><text>sems dpa' chen po rnams dang / nyan thos kyi theg pa pa mngon pa'i nga rgyal can rnams dang / byang chub sems dpa'i theg pa ba dmigs pa can rnams yang dag pa ji lta ba bzhin du rtogs par bya ba'i</text></item>
<item><p>202a7</p><section>dkon brtsegs</section><text>phyir rgya 'di bzhag go/ 'jam dpal rigs kyi bu 'am rigs kyi bu mo gang dag shes rab kyi pha rol du phyin pa zab mo bstan pa 'di thos nas mi skrag mi dngang dngang bar mi 'gyur ba de dag ni sangs rgyas gcig</text></item>
<item><p>202a8</p><section>dkon brtsegs</section><text>la bsnyen bkur byas pa ma yin/ sangs rgyas gcig la dge ba'i rtsa ba bskyed pa ma yin no/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /</text></item>
<item><p>202b1</p><section>dkon brtsegs</section><text>bcom ldan 'das bdag ni shes rab kyi pha rol du phyin pa rgya cher ston par spobs lags so/ /bcom ldan 'das kyis bka' stsal pa/ 'jam dpal spobs par gyis shig /'jam dpal gyis gsol</text></item>
<item><p>202b2</p><section>dkon brtsegs</section><text>pa/ bcom ldan 'das gang chos gang gi gnas pa mi dmigs pa dang / mi gnas pa yang mi dmigs pa de shes rab kyi pha rol du phyin pa sgom pa lags so/ /de ci'i phyir du zhe na/ chos thams cad ni mi</text></item>
<item><p>202b3</p><section>dkon brtsegs</section><text>gnas pa'i slad du mi dmigs pa ste/ bcom ldan 'das gang chos gang la yang lhag par dmigs pa'i slad du nye bar mi gnas pa de shes rab kyi pha rol du phyin pa sgom par rig par bgyi'o/ /de ci'i slad du</text></item>
<item><p>202b4</p><section>dkon brtsegs</section><text>zhe na/ bcom ldan 'das 'di ltar chos thams cad ni dmigs pa ma mchis pa'i slad du ste/ bcom ldan 'das de ltar sgom pa ni shes rab kyi pha rol du phyin pa sgom pa lags so/ /bcom ldan 'das</text></item>
<item><p>202b5</p><section>dkon brtsegs</section><text>gzhan yang gang la sangs rgyas kyi chos rnams kyang mngon du mi 'gyur na rang sangs rgyas kyi chos rnams lta smos kyang ci 'tshal/ nyan thos kyi chos rnams kyang mngon du mi 'gyur na so so'i skye bo'i chos rnams</text></item>
<item><p>202b6</p><section>dkon brtsegs</section><text>lta smos kyang ci 'tshal ba de shes rab kyi pha rol du phyin pa sgom par blta bar bgyi'o/ /bcom ldan 'das gzhan yang bsgom pa gang la brten nas sangs rgyas kyi chos rnams bsam gyis mi khyab pa la yang</text></item>
<item><p>202b7</p><section>dkon brtsegs</section><text>sangs rgyas kyi chos rnams bsam gyis mi khyab pa'o zhes rnam par mi rtog pa de shes rab kyi pha rol du phyin pa sgom pa lags so/ /bcom ldan 'das shes rab kyi pha rol du phyin pa sgom pa 'di ni byang chub</text></item>
<item><p>202b8</p><section>dkon brtsegs</section><text>sems dpa' sems dpa' chen po rnams kyi chos thams cad la rnam par mi rtog par blta bar bgyi'o/ /bcom ldan 'das gzhan yang bsgom pa gang la brten nas mthong ba ma mchis par chos thams cad</text></item>
<item><p>203a1</p><section>dkon brtsegs</section><text>sangs rgyas kyi chos su mthong ba dang / chos thams cad bsam gyis mi khyab pa'i chos su mthong ba de shes rab kyi pha rol tu phyin pa sgom pa lags so/ /rigs kyi bu'am/ rigs kyi bu mo gang dag shes</text></item>
<item><p>203a2</p><section>dkon brtsegs</section><text>rab kyi pha rol du phyin pa bstan pa 'di thos nas mi skrag mi dngang dngang bar mi 'gyur ba de dag sangs rgyas brgya stong mang po la bsnyen bkur bgyis par 'gyur ro/ /bcom ldan 'das gzhan yang gang kun nas nyon</text></item>
<item><p>203a3</p><section>dkon brtsegs</section><text>mongs pa 'am rnam par byang ba'i chos gang yang yang dag par rjes su mi mthong ba de shes rab kyi pha rol du phyin pa sgom pa lags te/ bcom ldan 'das de ltar sgom na shes rab kyi pha rol du phyin pa sgom</text></item>
<item><p>203a4</p><section>dkon brtsegs</section><text>pa lags so/ /bcom ldan 'das shes rab kyi pha rol du phyin pa sgom pa de ni so so'i skye bo dang / nyan thos dang / rang sangs rgyas dang / yang dag par rdzogs pa'i sangs rgyas kyi bar du yang</text></item>
<item><p>203a5</p><section>dkon brtsegs</section><text>tha dad du mi bgyid pa ste/ bcom ldan 'das de ni shes rab kyi pha rol du phyin pa sgom pa lags so/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal</text></item>
<item><p>203a6</p><section>dkon brtsegs</section><text>khyod kyis de bzhin gshegs pa ji snyed cig la bsnyen bkur byas/ 'jam dpal gyis gsol pa/ bcom ldan 'das sgyu ma'i skyes bu'i sems dang sems las byung ba ji snyed 'gag pa snyed la ste/ bcom</text></item>
<item><p>203a7</p><section>dkon brtsegs</section><text>ldan 'das bdag gis de bzhin gshegs pa de snyed la bsnyen bkur bgyis so/ /bcom ldan 'das kyis bka' stsal pa/ 'jam dpal khyod sangs rgyas kyi chos la yang dag par ma zhugs sam/</text></item>
<item><p>203a8</p><section>dkon brtsegs</section><text>'jam dpal gyis gsol pa/ bcom ldan 'das gang sangs rgyas kyi chos la yang dag par zhugs pa'i chos de gang yang dmigs su mchis sam/ bcom ldan 'das kyis bka' stsal pa/</text></item>
<item><p>203b1</p><section>dkon brtsegs</section><text>'jam dpal 'o na sangs rgyas kyi chos de dag su la yod/ 'jam dpal gyis gsol pa/ bcom ldan 'das nyid la yang sangs rgyas kyi chos shes bgyi ba de dag gi ming yang ma mchis te mi dmigs na</text></item>
<item><p>203b2</p><section>dkon brtsegs</section><text>gzhan rnams la mchis par 'gyur ba lta ci smos/ bcom ldan 'das kyis bka' stsal pa/ 'jam dpal khyod kyis chags pa med pa nyid rnyed dam/ 'jam dpal gyis gsol pa/ bcom ldan</text></item>
<item><p>203b3</p><section>dkon brtsegs</section><text>'das bdag nyid chags pa ma mchis pa nyid lags na/ bdag gis yang chags pa ma mchis pa nyid 'thob par 'gyur ram/ bcom ldan 'das kyis bka' stsal pa/ 'jam dpal khyod ci byang chub</text></item>
<item><p>203b4</p><section>dkon brtsegs</section><text>kyi snying po la 'dug gam/ 'jam dpal gyis gsol pa/ yang dag pa'i mtha' btsan par bgyis na/ bcom ldan 'das nyid kyang byang chub kyi snying po la ma zhugs na bdag lta mchis par ji ltar</text></item>
<item><p>203b5</p><section>dkon brtsegs</section><text>'gyur/ bcom ldan 'das kyis bka' stsal pa/ 'jam dpal yang dag pa'i mtha' zhes bya ba de gang gi tshig bla dgas/ 'jam dpal gyis gsol pa/ bcom ldan 'das yang dag pa'i</text></item>
<item><p>203b6</p><section>dkon brtsegs</section><text>mtha' zhes bgyi ba de ni 'jig tshogs kyi tshig bla dgas lags so/ /bcom ldan 'das kyis bka' stsal pa/ 'jam dpal ci las bsams te de skad smra/ 'jam dpal gyis gsol pa/</text></item>
<item><p>203b7</p><section>dkon brtsegs</section><text>bcom ldan 'das tshogs de ni ma mchis pa ste/ 'jig tshogs ma lags pas de ni mi 'pho la/ 'pho ba dang bral ba yang ma lags te/ de'i slad du tshogs 'di ni 'jig tshogs ma lags so/ /</text></item>
<item><p>203b8</p><section>dkon brtsegs</section><text>de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das byang chub sems dpa' sems dpa' chen po gang dag shes rab kyi pha rol du phyin pa bstan</text></item>
<item><p>204a1</p><section>dkon brtsegs</section><text>pa 'di thos nas mos te mi skrag mi dngang dngang bar mi 'gyur ba de dag ni byang chub tu nges par 'gyur ba lags so/ /de nas bcom ldan 'das la byang chub sems dpa' sems dpa' chen</text></item>
<item><p>204a2</p><section>dkon brtsegs</section><text>po byams pas 'di skad ces gsol to/ /bcom ldan 'das byang chub sems dpa' sems dpa' chen po gang dag shes rab kyi pha rol du phyin pa bstan pa 'di thos nas mos te mi skrag mi dngang dngang</text></item>
<item><p>204a3</p><section>dkon brtsegs</section><text>bar mi 'gyur ba de dag ni byang chub la nye bar gyur pa lags so/ /de ci'i slad du zhe na/ bcom ldan 'das gang chos de dag rjes su rtogs pa nyid byang chub mchog lags pa'i slad du'o/ /de nas</text></item>
<item><p>204a4</p><section>dkon brtsegs</section><text>bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das byang chub sems dpa' sems dpa' chen po gang dag shes rab kyi pha rol du phyin pa bstan</text></item>
<item><p>204a5</p><section>dkon brtsegs</section><text>pa 'di thos nas mos te mi skrag mi dngang dngang bar mi 'gyur ba de dag ni sangs rgyas nyid du blta bar bgyi'o/ /de ci'i slad du zhe na/ bcom ldan 'das sangs rgyas shes bgyi ba de ni don dam par na</text></item>
<item><p>204a6</p><section>dkon brtsegs</section><text>skye ba ma mchis pa'i tshig bla dgas lags pa'i slad du'o/ /de nas bcom ldan 'das la sring mo dmigs pa med pas 'di skad ces gsol to/ /bcom ldan 'das byang chub sems dpa' sems</text></item>
<item><p>204a7</p><section>dkon brtsegs</section><text>dpa' chen po gang dag shes rab kyi pha rol du phyin pa 'di thos nas mos te mi skrag mi dngang dngang bar mi 'gyur ba de dag ni so so'i skye bo'i chos rnams dang / nyan thos kyi chos rnams dang / rang sangs rgyas kyi</text></item>
<item><p>204a8</p><section>dkon brtsegs</section><text>chos rnams dang / yang dag par rdzogs pa'i sangs rgyas kyi chos rnams la lhag par dmigs par mi 'gyur ba lags so/ /de ci'i slad du zhe na/ bcom ldan 'das 'di ltar chos thams cad</text></item>
<item><p>204b1</p><section>dkon brtsegs</section><text>ni ma mchis pa'i slad du mi dmigs pa ste/ de'i slad du de dag la dmigs pa ma mchis so/ /de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu de de</text></item>
<item><p>204b2</p><section>dkon brtsegs</section><text>bzhin no/ /shA ra dwa ti'i bu de de bzhin te/ rigs kyi bu dang / rigs kyi bu mo gang dag shes rab kyi pha rol du phyin pa zab mo bstan pa 'di thos nas mos te/ mi skrag mi dngang dngang bar mi 'gyur</text></item>
<item><p>204b3</p><section>dkon brtsegs</section><text>ba de dag ni byang chub tu nges par 'gyur ro/ /shA ri dwa ti'i bu rigs kyi bu dang / rigs kyi bu mo gang dag shes rab kyi pha rol du phyin pa bstan pa 'di thos nas mos te mi skrag mi dngang dngang bar mi</text></item>
<item><p>204b4</p><section>dkon brtsegs</section><text>'gyur zhing spyi bos len pa de dag ni phyir mi ldog pa'i sa la gnas pa yin par khyod kyis shes par gyis shig /shA ra dwa ti'i bu gang dag shes rab kyi pha rol du phyin pa bstan pa 'di thos nas mos te</text></item>
<item><p>204b5</p><section>dkon brtsegs</section><text>mi skrag mi dngang dngang bar mi 'gyur ba de dang de dag ni sbyin bdag dam par 'gyur/ sbyin bdag chen por 'gyur/ sbyin bdag khyad par du 'phags par 'gyur ro/ /shA ra dwa ti'i bu de dang de dag ni</text></item>
<item><p>204b6</p><section>dkon brtsegs</section><text>tshul khrims phun sum tshogs par 'gyur/ tshul khrims dang ldan pa'i mchog tu 'gyur/ tshul khrims dang ldan pa khyad par du 'phags par 'gyur/ tshul khrims kyi yon tan gyis</text></item>
<item><p>204b7</p><section>dkon brtsegs</section><text>lam rnyed par 'gyur ro/ /shA ra dwa ti'i bu gang dag shes rab kyi pha rol du phyin pa bstan pa 'di thos nas mos te mi skrag mi dngang dngang bar mi 'gyur ba de dang de dag ni bzod pa'i mchog dang / brtson</text></item>
<item><p>204b8</p><section>dkon brtsegs</section><text>'grus kyi mchog dang / bsam gtan gyi mchog dang / mtshungs pa med pa'i shes rab kyi mchog dang ldan par 'gyur ro/ /shA ra dwa ti'i bu byang chub sems dpa' sems dpa' chen po gang</text></item>
<item><p>205a1</p><section>dkon brtsegs</section><text>dag shes rab kyi pha rol du phyin pa bstan pa 'di thos nas mos te/ mi skrag mi dngang dngang bar mi 'gyur ba de dag ni rnam pa thams cad kyi mchog dang ldan pa'i thams cad mkhyen pa'i ye shes dang</text></item>
<item><p>205a2</p><section>dkon brtsegs</section><text>ldan pa'i bar du 'gyur ro/ /bcom ldan 'das kyis 'jam dpal gzhon nur gyur pa la gzhan yang 'di skad ces bka' stsal to/ /'jam dpal khyod kyis don gyis dbang ci zhig mthong na bla na</text></item>
<item><p>205a3</p><section>dkon brtsegs</section><text>med pa yang dag par rdzogs pa'i byang chub mngon par rdzogs par mtshang rgya bar mi 'dod/ 'jam dpal gyis gsol pa/ bcom ldan 'das gal te bdag byang chub tu zhugs na ni de lta na bdag</text></item>
<item><p>205a4</p><section>dkon brtsegs</section><text>mngon par rdzogs par 'tshang rgya bar yang 'tshal na/ bcom ldan 'das bdag ni byang chub tu smon pa ma lags so/ /de ci'i slad du zhe na/ 'jam dpal gzhon nur gyur pa gang lags pa de byang chub</text></item>
<item><p>205a5</p><section>dkon brtsegs</section><text>nyid do/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod zab mo zab pa'i gnas 'di lta bu 'di ston pa legs</text></item>
<item><p>205a6</p><section>dkon brtsegs</section><text>so legs so/ /'di ltar khyod ni sngon gyi rgyal ba la bya ba byas pa ste/ mi dmigs par tshangs par spyod pa yun ring du spyod pa'o/ /'jam dpal gyis gsol pa/ bcom ldan 'das gal te bdag mi dmigs</text></item>
<item><p>205a7</p><section>dkon brtsegs</section><text>par spyod pa lags na ni chos thob pa nyid du 'gyur ba lags so/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod</text></item>
<item><p>205a8</p><section>dkon brtsegs</section><text>kyis nga'i nyan thos phun sum tshogs pa 'di dag mthong ngam/ 'jam dpal gyis gsol pa/ bcom ldan 'das mthong lags so/ /bcom ldan 'das kyis bka' stsal pa/ ji ltar ci 'dra bar mthong /</text></item>
<item><p>205b1</p><section>dkon brtsegs</section><text>'jam dpal gyis gsol pa/ bcom ldan 'das ji ltar so so'i skye bor mi mthong ba dang / slob par mi mthong ba dang / mi slob par mi mthong ba dang / mthong ba yang ma mchis ma mthong ba yang ma mchis</text></item>
<item><p>205b2</p><section>dkon brtsegs</section><text>pa de ltar mthong ngo / /'di ltar mang du yang mi mthong ba dang / nyung du yang mi mthong ba dang dul bar yang mi mthong ba dang / ma dul ba yang mi mthong ba de ltar mthong ngo / /de nas tshe dang ldan pa shA ra dwa ti'i bus</text></item>
<item><p>205b3</p><section>dkon brtsegs</section><text>'jam dpal gzhon nur gyur pa la 'di skad ces smras so/ /'jam dpal khyod kyis nyan thos kyi theg pa pa rnams de ltar mthong na yang dag par rdzogs pa'i sangs rgyas kyi theg pa pa rnams khyod kyis</text></item>
<item><p>205b4</p><section>dkon brtsegs</section><text>ji ltar mthong / 'jam dpal gyis smras pa/ btsun pa shA ra dwa ti'i bu byang chub sems dpa' zhes bya ba'i chos kyang rjes su mi mthong / byang chub tu zhugs pa zhes bya ba'i chos kyang rjes su mi mthong / byang</text></item>
<item><p>205b5</p><section>dkon brtsegs</section><text>chub kyi phyir spyod do zhes bya ba'i chos kyang rjes su mi mthong / mngon par rdzogs par sangs rgyas shes bya ba'i chos kyang rjes su mi mthong ste/ btsun pa shA ra dwa ti'i bu yang dag par rdzogs pa'i sangs rgyas kyi</text></item>
<item><p>205b6</p><section>dkon brtsegs</section><text>theg pa pa dag de ltar mthong ngo / /shA ra dwa ti'i bus smras pa/ 'jam dpal khyod kyis de bzhin gshegs pa ji ltar mthong / 'jam dpal gyis smras pa/ btsun pa shA ra dwa ti'i bu glang po chen po zhog shig /glang</text></item>
<item><p>205b7</p><section>dkon brtsegs</section><text>po chen po ma bskyod cig /de skad ces smras pa dang / tshe dang ldan pa shA ra dwa ti'i bus 'jam dpal gzhon nur gyur pa la 'di skad ces smras so/ /'jam dpal sangs rgyas shes bya ba de gang gi tshig bla dgas lags/</text></item>
<item><p>205b8</p><section>dkon brtsegs</section><text>'jam dpal gyis smras pa/ btsun pa shA ra dwa ti'i bu bdag ces bya ba de gang gi tshig bla dgas/ shA ra dwa ti'i bus smras pa/ 'jam dpal 'di lta ste/ bdag ces bya ba de ni skye ba med pa'i tshig bla dgas so/ /</text></item>
<item><p>206a1</p><section>dkon brtsegs</section><text>'jam dpal gyis smras pa/ btsun pa shA ra dwa ti'i bu de de bzhin te/ bdag ces bya ba de gang gi tshig bla dgas yin pa sangs rgyas shes bya ba de yang de'i tshig bla dgas so/ /btsun pa shA ra dwa ti'i</text></item>
<item><p>206a2</p><section>dkon brtsegs</section><text>bu yang 'di lta ste/ sangs rgyas shes bya ba de ni gzhi med pa'i tshig bla dgas so/ /btsun pa shA ra dwa ti'i bu sangs rgyas shes bya ba de ni tshig gis shes par byar dka' ba'o/ /btsun pa shA ra dwa ti'i bu tshig kyang 'di ni</text></item>
<item><p>206a3</p><section>dkon brtsegs</section><text>tshig go zhes bya bar brtag par dka' na sangs rgyas shes bya ba lta ci smos/ btsun pa shA ra dwa ti'i bu sangs rgyas shes bya ba de gang gi tshig bla dgas shes de skad smra ba ni gang yang dag par ma grub pa dang / ma skyes pa</text></item>
<item><p>206a4</p><section>dkon brtsegs</section><text>dang mi 'gag pa ste/ gang chos gang dang yang mi ldan pa de la gzhi ci yang med cing gzhi dbyer med la gzhi med pa ste/ btsun pa shA ra dwa ti'i bu 'di lta ste/ sangs rgyas shes bya ba de ni de'i tshig bla dgas so/ /btsun pa</text></item>
<item><p>206a5</p><section>dkon brtsegs</section><text>shA ra dwa ti'i bu de bzhin gshegs pa tshol bar 'dod pas ni bdag btsal bar bya'o/ /btsun pa shA ra dwa ti'i bu bdag ces bya ba de ni sangs rgyas kyi tshig bla dgas te/ ji ltar bdag ces bya ba shin du med cing mi</text></item>
<item><p>206a6</p><section>dkon brtsegs</section><text>dmigs pa de bzhin du sangs rgyas kyang shin du med cing mi dmigs so/ /ji ltar bdag ces bya ba'i chos de ni gang gis kyang tshig tu brjod pa ma yin pa de bzhin du sangs rgyas kyang chos gang gis kyang tshig tu brjod pa</text></item>
<item><p>206a7</p><section>dkon brtsegs</section><text>ma yin no/ /gang la grangs su bya ba med pa de ni sangs rgyas shes bya ste/ btsun pa shA ra dwa ti'i bu bdag ces bya ba'i gzhi'i tshig bla dgas de ni shes par sla ba ma yin no/ /btsun pa shA ra dwa ti'i bu de bzhin du sangs</text></item>
<item><p>206a8</p><section>dkon brtsegs</section><text>rgyas shes bya ba'i gzhi'i tshig bla dgas 'di yang shes par sla ba ma yin no/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das 'jam dpal gzhon nur gyur</text></item>
<item><p>206b1</p><section>dkon brtsegs</section><text>pa 'di ni ji ltar las dang po pas 'tshal bar gyur pa de lta bu mi ston to/ /de skad ces gsol pa dang / 'jam dpal gzhon nur gyur pas tshe dang ldan pa shA ra dwa ti'i bu la 'di skad ces smras so/ /btsun pa shA ra dwa ti'i</text></item>
<item><p>206b2</p><section>dkon brtsegs</section><text>bu kho bo ni ji ltar dgra bcom pa byas pa rtogs pa can gyis kyang shes par 'gyur ba de lta bu'i chos mi ston to/ /kho bo ni ji ltar sus kyang shes par 'gyur ba de lta bur yang mi ston to/ /de ci'i slad du zhe na/ byang chub</text></item>
<item><p>206b3</p><section>dkon brtsegs</section><text>ni sus kyang ma shes/ sus kyang rnam par ma shes/ sus kyang mngon par rdzogs par sangs ma rgyas ma rtogs/ ma mthong ma thos/ ma dran ma bskyed/ ma bkag /ma smras ma bstan pa'i phyir ro/ /btsun pa shA ra</text></item>
<item><p>206b4</p><section>dkon brtsegs</section><text>dwa ti'i bu byang chub ni de lta bu ste/ byang chub de yang dngos po ma yin no/ /de ci'i phyir zhe na/ byang chub kyis mngon par rdzogs par 'tshang rgya bar bya ba ci yang med cing byang chub kyang byang chub kyis mngon par rdzogs par</text></item>
<item><p>206b5</p><section>dkon brtsegs</section><text>'tshang rgya ba ma yin pa'i phyir ro/ /shA ra dwa ti'i bus smras pa/ 'jam dpal bcom ldan 'das kyis chos kyi dbyings nyid mngon par rdzogs par sangs ma rgyas sam/ 'jam dpal gyis smras pa/ btsun</text></item>
<item><p>206b6</p><section>dkon brtsegs</section><text>pa shA ra dwa ti'i bu de ni ma yin no/ /de ci'i phyir zhe na/ btsun pa shA ra dwa ti'i bu 'di ltar chos kyi dbyings nyid bcom ldan 'das yin pa'i phyir ro/ /btsun pa shA ra dwa ti'i bu gal te bcom ldan 'das kyis</text></item>
<item><p>206b7</p><section>dkon brtsegs</section><text>chos kyi dbyings mngon par rdzogs par sangs rgyas par gyur na/ 'o na ni gang skye ba med pa'i dbyings de dang yang 'gal bar 'gyur ro/ /btsun pa shA ra dwa ti'i bu chos kyi dbyings de nyid byang chub bo/ /de ci'i</text></item>
<item><p>206b8</p><section>dkon brtsegs</section><text>phyir zhe na/ chos kyi dbyings ni sems can med pa'i phyir ro/ /chos thams cad ngo bo nyid med pa'o zhes bya ba de ni byang chub kyi tshigs bla dgas te de ni chos kyi dbyings kyi grangs su 'gro ba'o/ /de ci'i phyir zhe na/</text></item>
<item><p>207a1</p><section>dkon brtsegs</section><text>chos thams cad ni sangs rgyas kyi yul du tha dad pa med pa'i phyir ro/ /btsun pa shA ra dwa ti'i bu tha dad pa med ces bya ba de ni rnam par rig pa med pa'o/ /btsun pa shA ra dwa ti'i bu rnam par rig pa med pa zhes bya</text></item>
<item><p>207a2</p><section>dkon brtsegs</section><text>ba de ni rnam par shes par mi nus pa ste/ 'dus byas su rnam par rig par mi nus pa nas 'dus ma byas kyi bar du yang rnam par rig par mi nus pa ste/ de la rnam par rig pa gang yang med pas des na de rnam par</text></item>
<item><p>207a3</p><section>dkon brtsegs</section><text>rig pa med pa'o/ /btsun pa shA ra dwa ti'i bu chos thams cad ni rnam par rig pa med pa ste/ de ci'i phyir zhe na/ 'di ltar chos thams cad ni gang la gnas te rnam par rig par 'gyur ba'i skye ba med pa'i</text></item>
<item><p>207a4</p><section>dkon brtsegs</section><text>phyir ro/ /gang dag mtshams med pa la zhugs pa de dag ni bsam gyis mi khyab pa la zhugs pa'o/ /gang dag bsam gyis mi khyab pa la zhugs pa de dag ni yang dag pa la zhugs pa'o/ /de ci'i phyir</text></item>
<item><p>207a5</p><section>dkon brtsegs</section><text>zhe na/ btsun pa shA ra dwa ti'i bu yang dag pa zhes bya ba de ni gzhi dbyer med pa'i phyir ro/ /gang dag bsam gyis mi khyab pa dang ldan pa de dag ni mtho ris su 'gro ba ma yin/ ngan song du 'gro ba ma yin/</text></item>
<item><p>207a6</p><section>dkon brtsegs</section><text>mya ngan las 'das par 'gro ba ma yin no/ /de ci'i phyir zhe na/ bsam gyis mi khyab pa ni 'gro ba dang mi 'gro bar nye bar gnas pa ma yin pa nas mya ngan las 'das pa'i bar du 'gro ba dang mi 'gro bar nye bar</text></item>
<item><p>207a7</p><section>dkon brtsegs</section><text>gnas pa ma yin pa'i phyir ro/ /btsun pa shA ra dwa ti'i bu gang dag ltung ba'i rtsa ba bzhi la gnas pa de dag kyang rtsa ba med pa la gnas pa'o/ /de ci'i phyir zhe na/ btsun pa shA ra dwa ti'i bu skye ba med pa la rtsa ba 'am/</text></item>
<item><p>207a8</p><section>dkon brtsegs</section><text>rtse mo zhes bya ba med pa'i phyir ro/ /rtsa ba med pa'i dge slong zhes bya ba de ni mi gnas pa'i dge slong gi tshig bla dgas so/ /rtsod pa byung ba zhes bya ba de ni lhag par sgro 'dogs pa zhes bya ba'i tshig bla dgas so/ /btsun pa shA ra dwa ti'i bu lhag par</text></item>
<item><p>207b1</p><section>dkon brtsegs</section><text>sgro 'dogs pa la spyod pa ni 'jig rten na sbyin gnas su 'gyur ro/ /de ci'i phyir zhe na/ 'di ltar mnyam pa la de lhag par sgro btags pa'i phyir ro/ /btsun pa shA ra dwa ti'i bu dge slong dad pa ni dad pas byin pa spyad pa'i 'os ma yin no/ /btsun pa shA ra dwa ti'i bu dge</text></item>
<item><p>207b2</p><section>dkon brtsegs</section><text>slong ma dad pa ni dad pas ni byin pa spyad pa'i 'os so/ /btsun pa shA ra dwa ti'i bu rung ba can gyi dge slong ni dad pas byin pa spyad pa'i 'os ma yin no/ /btsun pa shA ra dwa ti'i bu rung ba can ma yin pa'i dge slong ni dad pas byin pa spyad pa'i 'os so/ /tshul yang dag par ma</text></item>
<item><p>207b3</p><section>dkon brtsegs</section><text>bcom pa'i dge slong ni dgra bcom pa zag pa zad pa zhes bya'o/ /shA ra dwa ti'i bus smras pa/ 'jam dpal ci las bsams te de skad smra/ 'jam dpal gyis smras pa/ mnyam pa nyid gang mnyam pa nyid yang dag par 'jom par ni byed pa de nyid tshul yin te/ btsun pa shA ra</text></item>
<item><p>207b4</p><section>dkon brtsegs</section><text>dwa ti'i bu de la bsams nas tshul yang dag par ma bcom pa'i dge slong ni dgra bcom pa zag pa zad pa zhes bya'o zhes de skad smras so/ /btsun pa shA ra dwa ti'i bu 'jigs pa las ma rgal ba zhes bya ba de ni dgra bcom pa zag pa zad pa zhes bya ba'i tshig bla dgas so/ /</text></item>
<item><p>207b5</p><section>dkon brtsegs</section><text>shA ra dwa ti'i bus smras pa/ 'jam dpal ci las bsams te de skad smra/ 'jam dpal gyis smras pa/ de'i 'jigs pa cung zad tsam yang med na ci zhig las rgal bar 'gyur/ shA ra dwa ti'i bus smras pa/ 'jam dpal ma skyes pa'i bzod pa can zhes bya ba de gang gi tshig</text></item>
<item><p>207b6</p><section>dkon brtsegs</section><text>bla dgas/ 'jam dpal gyis smras pa/ btsun pa shA ra dwa ti'i bu gang gis chos cung zad tsam yang ma bskyed pa de ma bskyed pa'i bzod pa can zhes bya'o/ /shA ra dwa ti'i bus smras pa/ 'jam dpal dge slong ma dul ba zhes bya ba gang gi tshig bla dgas/ 'jam</text></item>
<item><p>207b7</p><section>dkon brtsegs</section><text>dpal gyis smras pa/ btsun pa shA ra dwa ti'i bu dge slong ma dul ba zhes bya ba de ni dgra bcom pa zag pa zad pa'i tshig bla dgas so/ /de ci'i phyir zhe na/ ma dul ba ni dul la dul ba ni ma dul bas btsun pa shA ra dwa ti'i bu 'di la bsams te/ dge</text></item>
<item><p>207b8</p><section>dkon brtsegs</section><text>slong ma dul ba zhes bya ba de ni dgra bcom pa zag pa zad pa'i tshig bla dgas so zhes de skad smras so/ /btsun pa shA ra dwa ti'i bu/ lhag pa'i sems la spyod do/ /zhes bya ba de ni so so'i skye bo'i tshig bla dgas so/ /</text></item>
<item><p>208a1</p><section>dkon brtsegs</section><text>shA ra dwa ti'i bus smras pa/ 'jam dpal ci las bsams te de skad smra/ 'jam dpal gyis smras pa/ btsun pa shA ra dwa ti'i bu 'di ltar de lhag par byed pa'i phyir ro/ /de skad ces smras pa dang / tshe dang ldan pa shA ra dwa ti'i bus 'jam dpal gzhon nur</text></item>
<item><p>208a2</p><section>dkon brtsegs</section><text>gyur pa la 'di skad ces smras so/ /'jam dpal khyod kyis dgra bcom pa zag pa zad pa ji lta ba de bzhin du smras pa legs so legs so legs so/ /'jam dpal gyis smras pa/ btsun pa shA ra dwa ti'i bu de de bzhin te/ ji skad smras pa de bzhin no/ /kho bo ni</text></item>
<item><p>208a3</p><section>dkon brtsegs</section><text>zag pa zad mod kyi dgra bcom pa ni ma yin no/ /de ci'i phyir zhe na/ btsun pa shA ra dwa ti'i bu 'di ltar nyan thos kyi sa dang / rang sangs rgyas sar kho bo'i bsam pa zad pa'i phyir te/ btsun pa shA ra dwa ti'i bu rnam grangs 'dis na kho bo zag pa zad</text></item>
<item><p>208a4</p><section>dkon brtsegs</section><text>mod kyi dgra bcom pa ni ma yin no/ /de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal byang chub sems dpa' sems dpa' chen po byang chub kyi snying por 'dug la/ bla na med pa</text></item>
<item><p>208a5</p><section>dkon brtsegs</section><text>yang dag par rdzogs pa'i byang chub tu mngon par rdzogs par 'tshang rgya ba'i skal pa med par 'gyur ba'i rnam grangs yod dam/ 'jam dpal gyis gsol pa/ bcom ldan 'das byang chub sems dpa' sems dpa' chen po byang chub</text></item>
<item><p>208a6</p><section>dkon brtsegs</section><text>kyi snying por mchis la bla na med pa yang dag par rdzogs pa'i byang chub tu mngon par rdzogs par 'tshang rgya ba'i skal pa ma mchis par 'gyur ba'i rnam grangs mchis so/ /de ci'i slad du zhe na/ 'di ltar byang chub la cung zad tsam gyi chos</text></item>
<item><p>208a7</p><section>dkon brtsegs</section><text>kyang ma mchis shing mi dmigs pas de'i slad du bla na med pa yang dag par rdzogs pa'i byang chub ces bgyi'o/ /byang chub de yang ma skyes pa ste/ de la gang byang chub kyi snying po la mchis pa 'am/ su byang chub mngon par rdzogs par 'tshang</text></item>
<item><p>208a8</p><section>dkon brtsegs</section><text>rgya ba 'am/ gang gis byang chub mngon par rdzogs par 'tshang rgya ba 'am/ byang chub gang mngon par rdzogs par 'tshang rgya ba 'am/ gang byang chub kyi snying po las ldang ba gang yang ma mchis shing mi dmigs te bcom ldan 'das rnam grangs 'dis na byang chub sems dpa' sems dpa' chen</text></item>
<item><p>208b1</p><section>dkon brtsegs</section><text>po byang chub kyi snying por mchis la/ bla na med pa yang dag par rdzogs pa'i byang chub mngon par rdzogs par 'tshang rgya ba'i skal pa ma mchis pa'o de skad ces gsol pa dang / bcom ldan kyis 'jam dpal gzhon nur gyur pa la 'di skad ces bka' stsal to/ /'jam dpal</text></item>
<item><p>208b2</p><section>dkon brtsegs</section><text>byang chub ces bya ba de gang gi tshig bla dgas yin 'jam dpal gyis gsol pa/ bcom ldan 'das byang chub ces bgyi ba de ni mtshams ma mchis pa lnga po dag gi tshig bla dgas lags so/ /de ci'i slad du zhe na/ bcom ldan 'das 'di</text></item>
<item><p>208b3</p><section>dkon brtsegs</section><text>ltar dngos po ma mchis pas mtshams ma mchis pa lnga po de dag nyid byang chub kyi rang bzhin te/ de'i slad du byang chub de ni mtshams ma mchis pa lnga'i rang bzhin lags so/ /mtshams ma mchis pa rnams mngon par rdzogs</text></item>
<item><p>208b4</p><section>dkon brtsegs</section><text>par rtogs pa byang chub ma lags/ chos thams cad mngon sum du gyur pa yang byang chub ma lags so/ /de ci'i slad du zhe na/ chos thams cad ni shin du mngon sum ma lags te de dag gang gis kyang mngon par rdzogs par ma rtogs/</text></item>
<item><p>208b5</p><section>dkon brtsegs</section><text>ma mthong ma thos ma 'tshal ba nas ma rtogs pa'i bar gyi slad du ste/ de lta bu de ni byang chub bo/ /de lta lags kyis kyang bcom ldan 'das mngon pa'i nga rgyal can dag gis ni mngon par rdzogs par sangs rgyas pa nas mngon</text></item>
<item><p>208b6</p><section>dkon brtsegs</section><text>sum du bgyis pa'i bar du de dag bzhag go/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal ci khyod nga la 'di snyam du de bzhin gshegs</text></item>
<item><p>208b7</p><section>dkon brtsegs</section><text>pa'o snyam du sems sam/ 'jam dpal gyis gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das 'di ltar de bzhin gshegs pa ni bdag gi de bzhin gshegs pa'o snyam du mi sems pa'i</text></item>
<item><p>208b8</p><section>dkon brtsegs</section><text>slad du'o/ /de ci'i slad du zhe na/ bcom ldan 'das 'di ltar de bzhin nyid ni de bzhin gshegs pa nyid de/ de bzhin nyid kyis de bzhin gshegs pa rnam par rig par mi bgyid cing de bzhin gshegs pas kyang de bzhin nyid rnam par rig par mi bgyid pa'i slad du'o/ /de ci'i slad du zhe na/</text></item>
<item><p>209a1</p><section>dkon brtsegs</section><text>bcom ldan 'das 'di ltar don dam par na de bzhin nyid dngos po ma mchis shing / de bzhin gshegs pa yang dngos po ma mchis pa'i slad du'o/ /bcom ldan 'das de bas na bdag ni 'di snyam du de bzhin</text></item>
<item><p>209a2</p><section>dkon brtsegs</section><text>gshegs pa ni bdag gi de bzhin gshegs pa'o snyam du mi sems so/ /bcom ldan 'das de bzhin gshegs pa zhes bgyi ba de ni ming tsam du bas na/ gang la bdag 'di snyam du de bzhin gshegs pa ni bdag gi de bzhin gshegs</text></item>
<item><p>209a3</p><section>dkon brtsegs</section><text>pa'o snyam du mi sems par 'gyur ba'i de bzhin gshegs pa de gang lags/ bcom ldan 'das kyis bka' stsal pa/ 'jam dpal khyod de bzhin gshegs pa la the tshom za 'am/ 'jam dpal gyis gsol pa/ bcom ldan</text></item>
<item><p>209a4</p><section>dkon brtsegs</section><text>'das de ni ma lags so/ /bcom ldan 'das gal te de bzhin gshegs pa byung ba'am/ de bzhin gshegs pa yongs su mya ngan las 'das pa yang rung ste/ de bzhin gshegs par yongs su grub pa 'ga' zhig mchis na ni de la bdag</text></item>
<item><p>209a5</p><section>dkon brtsegs</section><text>the tshom 'tshal lo/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod de bzhin gshegs pa byung ngo snyam du mi sems sam/ 'jam</text></item>
<item><p>209a6</p><section>dkon brtsegs</section><text>dpal gyis gsol pa/ bcom ldan 'das gal te chos kyi dbyings la 'byung ba mchis na ni bdag de bzhin gshegs pa byung ngo snyam du sems par 'gyur ro/ /bcom ldan 'das kyis bka' stsal pa/ 'jam dpal khyod</text></item>
<item><p>209a7</p><section>dkon brtsegs</section><text>sangs rgyas bcom ldan 'das gang gA'i klung gi bye ma snyed yongs su mya ngan las 'das par mi mos sam/ 'jam dpal gyis gsol pa/ bcom ldan 'das sangs rgyas bcom ldan 'das rnams ni 'di ltar</text></item>
<item><p>209a8</p><section>dkon brtsegs</section><text>bsam gyis mi khyab pa'i yul du yul gcig pa ma lags sam/ bcom ldan 'das kyis bka' stsal pa/ 'jam dpal de de bzhin te/ sangs rgyas bcom ldan 'das rnams ni 'di ltar bsam</text></item>
<item><p>209b1</p><section>dkon brtsegs</section><text>gyis mi khyab pa'i yul du yul gcig go/ 'jam dpal gyis gsol pa/ bcom ldan 'das da ltar bzhugs lags sam/ bcom ldan 'das kyis bka' stsal pa/ 'jam dpal de de bzhin no/ /'jam dpal</text></item>
<item><p>209b2</p><section>dkon brtsegs</section><text>gyis gsol pa/ bcom ldan 'das de'i slad du gang gA'i klung gi bye ma snyed kyi sangs rgyas bcom ldan 'das de dag yongs su mya ngan las ma 'das so/ /de ci'i slad du zhe na/ bcom ldan 'das sangs rgyas bcom ldan 'das</text></item>
<item><p>209b3</p><section>dkon brtsegs</section><text>rnams ni 'di ltar bsam gyis mi khyab pa'i yul du yul gcig pa'i slad du ste/ bsam gyis mi khyab pa nyid ni skye ba ma lags/ 'gag pa ma lags so/ /bcom ldan 'das de bas na bcom ldan 'das nyid kyis</text></item>
<item><p>209b4</p><section>dkon brtsegs</section><text>mngon par rdzogs par sangs rgyas na gang dag ma mchis pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ba de dag kyang de bzhin du mngon par rdzogs par sangs rgyas pa nyid do/ /</text></item>
<item><p>209b5</p><section>dkon brtsegs</section><text>de ci'i slad du zhe na/ bsam gyis mi khyab pa las 'das pa 'am/ ma 'ongs pa 'am/ da ltar zhes bgyi ba ma mchis pa'i slad du'o/ /bcom ldan 'das de bas na su dag 'di snyam du de bzhin gshegs pa skyes so zhes bgyi ba</text></item>
<item><p>209b6</p><section>dkon brtsegs</section><text>nas yongs su mya ngan las 'das pa'i bar du sems pa de dag gi 'jig rten gnas pa ni 'khrul pa ste/ bcom ldan 'das de dag ni 'jig rten gnas pa 'phros par bgyid pa lags so/ /de skad ces gsol pa dang /</text></item>
<item><p>209b7</p><section>dkon brtsegs</section><text>bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de'i phyir khyod kyis de bzhin gshegs pa'i bsam gyis mi khyab pa/ bsam du med pa/ bsam gyis mi lang ba/</text></item>
<item><p>209b8</p><section>dkon brtsegs</section><text>bsam pa las 'das pa 'di de bzhin gshegs pa 'am/ phyir mi ldog pa'i byang chub sems dpa' sems dpa' chen po 'am/ dgra bcom pa zag pa zad pa'i mdun du brjod na rjod cig /de ci'i phyir zhe na/ 'di ltar de</text></item>
<item><p>210a1</p><section>dkon brtsegs</section><text>dag ni thos nas bsngags par yang mi 'gyur/ spong bar yang mi 'gyur ba'i phyir ro/ /de ci'i phyir zhe na/ 'di ltar 'di bsam gyis mi khyab pa/ bsam du med pa/ bsam gyis mi lang ba'i phyir ro/ /'jam</text></item>
<item><p>210a2</p><section>dkon brtsegs</section><text>dpal gyis gsol pa/ bcom ldan 'das chos thams cad bsam gyis mi khyab cing bsam du ma mchis pa 'di la su zhig bsngags pa 'am spong bar 'gyur/ bcom ldan 'das kyis bka' stsal pa/ 'jam dpal</text></item>
<item><p>210a3</p><section>dkon brtsegs</section><text>ji ltar de bzhin gshegs pa bsam gyis mi lang ba de ltar so so'i skye bo rnams kyang bsam gyis mi lang ba yin nam/ 'jam dpal gyis gsol pa/ bcom ldan 'das so so'i skye bo rnams kyang de bzhin du bsam gyis</text></item>
<item><p>210a4</p><section>dkon brtsegs</section><text>mi lang ba lags so/ /bcom ldan 'das kyis bka' stsal pa/ 'jam dpal de de bzhin no/ /de ci'i phyir zhe na/ 'di ltar bsam pa thams cad ni bsam gyis mi lang ba'i phyir ro/ /'jam dpal gyis gsol pa/</text></item>
<item><p>210a5</p><section>dkon brtsegs</section><text>bcom ldan 'das 'o na ji ltar de bzhin gshegs pa bsam gyis mi lang ba de bzhin du so so'i skye bo rnams kyang bsam gyis mi lang ba'o zhes bcom ldan 'das kyis ci'i slad du de bka' stsal/ bcom ldan</text></item>
<item><p>210a6</p><section>dkon brtsegs</section><text>'das so so'i skye bo nyid kyang bsam gyis mi lang ba ma lags sam/ de ci'i slad du zhe na/ bcom ldan 'das chos thams cad bsam gyis mi lang ba'i slad du'o/ /bcom ldan 'das gang la la dag mya ngan las 'das pa'i</text></item>
<item><p>210a7</p><section>dkon brtsegs</section><text>slad du zhugs na/ bcom ldan 'das de dag ni nyam thag par 'gyur ro/ /de ci'i slad du zhe na/ gang bsam gyis mi lang ba nyid mya ngan las 'das pa lags pa'i slad du ste/ bcom ldan 'das de'i slad du bsam gyis mi</text></item>
<item><p>210a8</p><section>dkon brtsegs</section><text>lang ba la tha dad pa ma mchis so/ /bcom ldan 'das gang dag 'di skad du 'di dag ni so so'i skye bo'i chos rnams so/ /'di dag ni 'phags pa'i chos rnams so zhes mchi ba de dag la re shig dge ba'i bshes</text></item>
<item><p>210b1</p><section>dkon brtsegs</section><text>gnyen rnams la bsnyen bkur gyis shig dang / de nas gzod 'di dag ni so so'i skye bo'i chos rnams so/ /'di dag ni 'phags pa'i chos rnams so zhes bya bar shes par 'gyur ro/ /zhes de dag la 'di skad brjod</text></item>
<item><p>210b2</p><section>dkon brtsegs</section><text>par bgyi'o/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod de bzhin gshegs pa sems can thams cad kyi</text></item>
<item><p>210b3</p><section>dkon brtsegs</section><text>mchog tu 'dod dam/ 'jam dpal gyis gsol pa/ bcom ldan 'das gal te 'di la sems can du yongs su grub pa 'ga' zhig mchis na ni bdag de bzhin gshegs pa sems can thams cad kyi mchog tu</text></item>
<item><p>210b4</p><section>dkon brtsegs</section><text>'tshal lo/ /bcom ldan 'das kyis bka' stsal pa/ 'jam dpal khyod de bzhin gshegs pa bsam gyis mi khyab pa'i chos dang ldan par 'dod dam/ 'jam dpal gyis gsol pa/ bcom ldan 'das gal te</text></item>
<item><p>210b5</p><section>dkon brtsegs</section><text>bsam pa'i chos dang ldan pa 'ga' zhig mchis na ni bdag de bzhin gshegs pa bsam gyis mi khyab pa'i chos dang ldan par 'tshal lo/ /bcom ldan 'das kyis bka' stsal pa/ 'jam dpal khyod 'di ltar nyan</text></item>
<item><p>210b6</p><section>dkon brtsegs</section><text>thos 'di dag ni de bzhin gshegs pas btul lo zhes bya bar 'dod dam/ 'jam dpal gyis gsol pa/ bcom ldan 'das gal te la la zhig bsam gyis mi khyab pa'i dbyings 'dul bar 'gyur na ni bdag nyan</text></item>
<item><p>210b7</p><section>dkon brtsegs</section><text>thos 'di dag de bzhin gshegs pas btul lo zhes bgyi bar de ltar 'tshal lo/ /bcom ldan 'das sangs rgyas 'byung ba ni gang la phan pa 'am/ gnod par yang nye bar gnas pa ma lags so/ /de ci'i slad du zhe na/ 'di</text></item>
<item><p>210b8</p><section>dkon brtsegs</section><text>ltar dbyings 'di ni gnas pa nyid dang / dbyings 'di ni ma 'dres pa nyid de/ 'di lta ste/ bsam gyis mi khyab pa'i dbyings lags pa'i slad du'o/ /dbyings de la ni nyan thos tha dad pa nas so so'i skye bo tha dad pa'i bar du mi dmigs</text></item>
<item><p>211a1</p><section>dkon brtsegs</section><text>so/ /bcom ldan 'das kyis bka' stsal pa/ 'jam dpal khyod 'di ltar de bzhin gshegs pa bsod nams kyi zhing bla na med pa yin par mi 'dod dam/ 'jam dpal gyis gsol pa/ bcom ldan 'das dngos po</text></item>
<item><p>211a2</p><section>dkon brtsegs</section><text>ma mchis pa'i slad du de bzhin gshegs pa bsod nams kyi zhing ste/ de'i slad du de ni bsod nams kyi zhing bla na ma mchis pa'o/ /de ni zhing gang ba ma lags/ zhing ma gang ba yang ma lags shing / zhing ma lags pa yang ma</text></item>
<item><p>211a3</p><section>dkon brtsegs</section><text>lags te/ de'i slad du de ni bsod nams kyi zhing bla na ma mchis pa'o/ /bcom ldan 'das yang de la chos gang yang yang dag par 'grub par mi 'gyur bas par mi 'gyur te/ de ltar na de bsod nams kyi zhing lags so/ /</text></item>
<item><p>211a4</p><section>dkon brtsegs</section><text>de la sa bon btab pa ni rnam par mi 'phel zhing yongs su mi 'grib bo/ /bcom ldan 'das kyis bka' stsal pa/ 'jam dpal khyod ci las bsams te zhing de la sa bon btab pa rnam par mi 'phel zhing yongs su mi 'grib bo zhes</text></item>
<item><p>211a5</p><section>dkon brtsegs</section><text>de skad smra/ 'jam dpal gyis gsol pa/ bcom ldan 'das 'di ltar zhing de ni bsam gyis mi khyab pa ste/ de ltar na de bsod nams kyi zhing lags so/ /de nas de'i tshe sangs rgyas kyi mthus sa chen po rnam pa drug du g.yos par</text></item>
<item><p>211a6</p><section>dkon brtsegs</section><text>gyur to/ /dge slong khri drug stong ni len pa med par zag pa rnams las sems rnam par grol lo/ /dge slong ma bdun brgya dang / dge bsnyen sum brgya dang / dge bsnyen ma bzhi khri dang / 'dod pa na spyod pa'i lha bye ba khrag khrig</text></item>
<item><p>211a7</p><section>dkon brtsegs</section><text>phrag drug bcu ni chos la chos kyi mig rdul dang bral zhing dri ma med pa skyes so/ /de nas tshe dang ldan pa kun dga' bo stan las langs te chos gos phrag pa gcig tu gzar nas pus mo g.yas pa'i lha nga sa la btsugs te/</text></item>
<item><p>211a8</p><section>dkon brtsegs</section><text>bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das 'jig rten du dog sa cher g.yos pa byung ba 'di'i rgyu gang lags/ rkyen gang lags/</text></item>
<item><p>211b1</p><section>dkon brtsegs</section><text>de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo bsod nams kyi zhing bstan pa zhes bya ba'i chos kyi rnam grangs 'di sngon gyi sangs rgyas</text></item>
<item><p>211b2</p><section>dkon brtsegs</section><text>bcom ldan 'das rnams kyis kyang sa phyogs 'di nyid du gsungs te/ kun dga' bo 'jig rten du sa g.yos pa byung ba 'di'i rgyu ni de yin/ rkyen ni de yin no/ /de nas bcom ldan 'das la tshe dang ldan pa shA ra dwa ti'i</text></item>
<item><p>211b3</p><section>dkon brtsegs</section><text>bus 'di skad ces gsol to/ /bcom ldan 'das 'jam dpal 'di ni bsam gyis mi khyab pa'i dpal lo/ /de ci'i slad du zhe na/ 'di ltar 'di'i spobs pa gang dang gang lags pa'i spobs pa de dang de nyid bsam</text></item>
<item><p>211b4</p><section>dkon brtsegs</section><text>gyis mi khyab pa nyid lags so/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal dge slong shA ra dwa ti'i bus tshig ji skad smras pa de de bzhin te/ 'jam dpal gzhon</text></item>
<item><p>211b5</p><section>dkon brtsegs</section><text>nur gyur pa'i spobs pa de dag thams cad ni bsam gyis mi khyab pa nyid do/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das</text></item>
<item><p>211b6</p><section>dkon brtsegs</section><text>bsam gyis mi khyab pa ni spobs par mi 'gyur ro/ /gal te bsam gyis mi khyab pa spobs par gyur na ni bsam du mchis pa nyid du 'gyur ro/ /gang yang bsam gyis mi khyab pa ma lags pa'i bsam gyis mi</text></item>
<item><p>211b7</p><section>dkon brtsegs</section><text>khyab pa ni ci yang ma mchis so/ /bcom ldan 'das sgra thams cad ni bsam gyis mi khyab pa ste/ bsam gyis mi khyab pa nyid ni sgra ma lags so/ /sgra ma lags pa dang / sgra ma lags pa yang ma lags pa ni</text></item>
<item><p>211b8</p><section>dkon brtsegs</section><text>bstan par mi nus so/ /bcom ldan 'das kyis bka' stsal pa/ 'jam dpal khyod bsam gyis mi khyab pa'i ting nge 'dzin la snyoms par 'jug gam/ 'jam dpal gyis gsol pa/ bcom ldan 'das de</text></item>
<item><p>212a1</p><section>dkon brtsegs</section><text>ni ma lags te/ bsam gyis mi khyab pa'i ting nge 'dzin la bdag snyoms par mi 'jug go/ de ci'i slad du zhe na/ bcom ldan 'das 'di ltar bdag nyid bsam gyis mi khyab pa'i ting nge 'dzin lags pa'i slad du'o/ /</text></item>
<item><p>212a2</p><section>dkon brtsegs</section><text>bcom ldan 'das gal te bdag bsam du rung ba lags na ni bdag bsam gyis mi khyab pa'i ting nge 'dzin la snyoms par 'jug go/ bcom ldan 'das ting nge 'dzin ces bgyi ba de ni bsam du ma mchis pa/ bsam gyis</text></item>
<item><p>212a3</p><section>dkon brtsegs</section><text>mi khyab pa/ bsam gyis mi lang ba lags na ji ltar bsam gyis mi khyab pa'i ting nge 'dzin la snyoms par 'jug par bgyi/ de lta lags kyis kyang bcom ldan 'das bdag sngon las dang po pa'i tshe na bsam gyis mi khyab</text></item>
<item><p>212a4</p><section>dkon brtsegs</section><text>pa'i ting nge 'dzin la snyoms par 'jug go snyam du de snyam bsams par gyur to/ /bcom ldan 'das da ltar ni bdag bsam gyis mi khyab pa'i ting nge 'dzin la snyoms par 'jug go snyam du yang de la sems pa kun du 'byung ba</text></item>
<item><p>212a5</p><section>dkon brtsegs</section><text>ma mchis so/ /bcom ldan 'das 'di lta ste dper na 'phong gi slob dpon ni sngon las dang po pa'i sa na slob pa'i tshe 'di snyam du ba lang gi phur pa dag la phog par bya'o snyam du sems so/ /de gang gi tshe skra la phog par</text></item>
<item><p>212a6</p><section>dkon brtsegs</section><text>gyur pa de'i tshe 'di ltar skra la phog par legs par lobs pa'i slad du de yang 'di snyam du bdag gis pa lang gi phur pa dag la phog par bya'o snyam du sems pa mi 'byung ngo / /ci ste gang gi tshe skra la phog par 'tshal ba de'i</text></item>
<item><p>212a7</p><section>dkon brtsegs</section><text>tshe bsgrim mi 'tshal bar phog par 'gyur ro/ /bcom ldan 'das de bzhin du bdag ni sngon bsam gyis mi khyab pa'i ting nge 'dzin la snyoms par 'jug go snyam du de snyam du bsams par 'gyur to/ /gang gi tshe bdag gis</text></item>
<item><p>212a8</p><section>dkon brtsegs</section><text>ting nge 'dzin de la snyoms par zhugs nas ting nge 'dzin 'dis gnas pa de'i tshe bdag slar yang ting nge 'dzin 'dis gnas par bgyi'o snyam du mi sems so/ /de ci'i slad du zhe na/ gang dang gang gi tshe ting nge 'dzin 'dis</text></item>
<item><p>212b1</p><section>dkon brtsegs</section><text>gnas pa de dang de'i tshe ting nge 'dzin 'di gdags su ma mchis pa'i slad du'o/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das 'jam dpal gzhon nur gyur pa ni</text></item>
<item><p>212b2</p><section>dkon brtsegs</section><text>bsam gyis mi khyab pa'i ting nge 'dzin 'dis gnas pa'i tshe 'di la yid mi rton na/ bcom ldan 'das bsam gyis mi khyab pa'i ting nge 'dzin 'di bas ches zhi ba'i ting nge 'dzin gzhan lta mchis sam/ de nas 'jam dpal</text></item>
<item><p>212b3</p><section>dkon brtsegs</section><text>gzhon nur gyur pas tshe dang ldan pa shA ra dwa ti'i bu la 'di skad ces smras so/ /btsun pa shA ra dwa ti'i bu 'di skad du bsam gyis mi khyab pa'i ting nge 'dzin pas ches zhi ba'i ting nge 'dzin gzhan lta mchis sam zhes 'dri na</text></item>
<item><p>212b4</p><section>dkon brtsegs</section><text>btsun pa shA ra dwa ti'i bu khyod kyis bsam gyis mi khyab pa'i ting nge 'dzin 'di zhi ba yin par ji ltar shes/ btsun pa shA ra dwa ti'i bu gal te bsam gyis mi khyab pa'i ting nge 'dzin 'di yod cing dmigs na ni bsam gyis</text></item>
<item><p>212b5</p><section>dkon brtsegs</section><text>mi khyab pa'i ting nge 'dzin 'di bas ches zhi ba'i ting nge 'dzin gzhan yod par 'gyur ro/ /shA ra dwa ti'i bus smras pa/ 'jam dpal bsam gyis mi khyab pa'i ting nge 'dzin 'di med cing mi dmigs pa yin nam/</text></item>
<item><p>212b6</p><section>dkon brtsegs</section><text>'jam dpal gyis smras pa/ btsun pa shA ra dwa ti'i bu 'di ltar de ni bsam gyis mi khyab pa'i ting nge 'dzin te/ de bas na bsam gyis mi khyab pa'i ting nge 'dzin 'di ni med de mi dmigs pa'o/ /de lta mod kyi btsun</text></item>
<item><p>212b7</p><section>dkon brtsegs</section><text>pa shA ra dwa ti'i bu bsam gyis mi khyab pa'i ting 'dzin ma thob pa ni su yang med do/ /btsun pa shA ra dwa ti'i bu sems can thams cad kyang bsam gyis mi khyab pa'i ting nge 'dzin thob pa'o/ /de ci'i phyir zhe na/</text></item>
<item><p>212b8</p><section>dkon brtsegs</section><text>bsam pa thams cad ni bsam gyis mi khyab pa yin la/ gang bsam gyis mi khyab pa de ni bsam gyis mi khyab pa'i ting nge 'dzin te/ de bas na sems can thams cad bsam gyis mi khyab pa'i ting nge 'dzin</text></item>
<item><p>213a1</p><section>dkon brtsegs</section><text>'di thob pa'o// // bam po gnyis pa ste tha ma/ de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod kyis zab mo zab pa'i</text></item>
<item><p>213a2</p><section>dkon brtsegs</section><text>gnas 'di lta bu 'di thams cad bstan pa legs so legs so legs so/ /'di ltar 'jam dpal khyod ni sngon gyi rgyal ba la bya ba byas pa ste/ mi dmigs par tshangs par spyod pa yun ring du spyod pa'o/ /ci 'jam dpal</text></item>
<item><p>213a3</p><section>dkon brtsegs</section><text>khyod shes rab kyi pha rol tu phyin pa la gnas te de skad smra'o snyam du sems sam/ 'jam dpal gyis gsol pa/ bcom ldan 'das gal te bdag 'di ltar shes rab kyi pha rol tu phyin pa la gnas nas 'di skad</text></item>
<item><p>213a4</p><section>dkon brtsegs</section><text>mchi na ni 'o na dmigs pa la gnas te de skad mchi bar 'gyur/ bdag tu 'du shes pa la gnas pa nas dngos po'i 'du shes kyi bar la gnas te de skad mchi bar 'gyur ro/ /de bas shes rab kyi pha rol tu phyin pa la</text></item>
<item><p>213a5</p><section>dkon brtsegs</section><text>gnas te de skad mi mchi'o/ /de ci'i slad du zhe na/ bcom ldan 'das gal te shes rab kyi pha rol tu phyin pa gnas su gyur tam/ ci ste gnas ma lags pa zhig tu gyur na shes rab kyi pha rol tu phyin pa ma lags</text></item>
<item><p>213a6</p><section>dkon brtsegs</section><text>par 'gyur ro/ /bcom ldan 'das bdag gi gnas ni shes rab kyi pha rol tu phyin pa'i gnas te/ gnas ma mchis pa/ kun nas 'byung ba ma mchis pa/ go skabs ma mchis pa/ 'byung ba ma mchis pa</text></item>
<item><p>213a7</p><section>dkon brtsegs</section><text>lags so/ /de ltar na gnas de ni gang gi gnas kyang ma lags so/ /de'i slad du gnas de ni bsam gyis mi khyab pa'i gnas te/ shes rab kyi pha rol tu phyin pa'i gnas lags so/ /bcom ldan 'das</text></item>
<item><p>213a8</p><section>dkon brtsegs</section><text>shes rab kyi pha rol tu phyin pa zhes bgyi ba ni chos thams cad kyi skye ba ma mchis pa gang lags pa de shes rab kyi pha rol tu phyin pa lags so/ /shes rab kyi pha rol tu phyin pa zhes bgyi ba de ni 'di lta ste/</text></item>
<item><p>213b1</p><section>dkon brtsegs</section><text>bsam gyis mi khyab pa'i dbyings kyi tshig bla dgas so/ /bsam gyis mi khyab pa'i dbyings gang lags pa de skye ba ma mchis pa'i dbyings so/ /skye ba ma mchis pa'i dbyings gang lags pa de chos kyi dbyings</text></item>
<item><p>213b2</p><section>dkon brtsegs</section><text>so/ /chos kyi dbyings gang lags pa de kun tu 'byung ba ma mchis pa'i dbyings so/ /kun tu 'byung ba ma mchis pa'i dbyings gang lags pa de bsam gyis mi khyab pa'i dbyings so bsam gyis mi khyab pa'i</text></item>
<item><p>213b3</p><section>dkon brtsegs</section><text>dbyings gang lags pa de bdag gi dbyings so/ /bdag gi dbyings gang lags pa de shes rab kyi pha rol tu phyin pa'i dbyings te/ de ltar na shes rab kyi pha rol tu phyin pa'i dbyings dang / bdag gi dbyings 'di</text></item>
<item><p>213b4</p><section>dkon brtsegs</section><text>ni gnyis su ma mchis te gnyis su bgyir ma mchis so/ /gang gi slad du 'di gnyis su ma mchis te gnyis su dbyer ma mchis pa/ de'i slad du 'di ni bsam gyis mi khyab pa'i dbyings so/ /gang gi</text></item>
<item><p>213b5</p><section>dkon brtsegs</section><text>slad du 'di bsam gyis mi khyab pa'i dbyings lags pa de'i slad du 'di ni skye ba ma mchis pa'i dbyings so/ /gang gi slad du 'di skye ba ma mchis pa'i dbyings lags pa de'i slad du 'di ni chos kyi dbyings so/ /</text></item>
<item><p>213b6</p><section>dkon brtsegs</section><text>gang gi slad du 'di chos kyi dbyings lags pa de'i slad du 'di ni kun tu 'byung ba ma mchis pa'i dbyings so/ /gang gi slad du 'di kun tu 'byung ba ma mchis pa'i dbyings lags pa de'i slad du 'di ni bsam gyis mi khyab</text></item>
<item><p>213b7</p><section>dkon brtsegs</section><text>pa'i dbyings so/ /gang gi slad du 'di bsam gyis mi khyab pa'i dbyings lags pa de'i slad du 'di ni bdag gi dbyings so/ /gang gi slad du 'di bdag gi dbyings lags pa de'i slad du 'di shes rab kyi pha rol tu</text></item>
<item><p>213b8</p><section>dkon brtsegs</section><text>phyin pa'i dbyings so/ /gang gi slad du 'di shes rab kyi pha rol tu phyin pa'i dbyings lags pa'i slad du 'di ni bsam gyis mi khyab pa'i dbyings so/ /gang gi slad du 'di bsam gyis mi khyab pa'i dbyings lags</text></item>
<item><p>214a1</p><section>dkon brtsegs</section><text>pa de'i slad du 'di ni yang dag par 'grub pa ma mchis pa'i dbyings so/ /yang dag par 'grub pa ma mchis pa gang lags pa de mchis pa ma lags so/ /gang mchis pa ma lags pa de ni 'jig par mi</text></item>
<item><p>214a2</p><section>dkon brtsegs</section><text>'gyur ro/ /gang 'jig par mi 'gyur ba de ni bsam gyis mi khyab pa ste/ de ltar na de bzhin gshegs pa'i dbyings dang / bdag gi dbyings 'di ni gnyis su ma mchis te gnyis su dbyer ma mchis so/ /bcom</text></item>
<item><p>214a3</p><section>dkon brtsegs</section><text>ldan 'das kyis gang bdag bsgom pa ni shes rab kyi pha rol tu phyin pa bsgom mo zhes bka' stsal pa de yang ci'i slad du zhe na/ bcom ldan 'das shes rab kyi pha rol tu phyin pa zhes bgyi ba 'di ni bdag gi dbyings</text></item>
<item><p>214a4</p><section>dkon brtsegs</section><text>kyi tshig bla dgas lags pa'i slad du'o/ /de ci'i slad du zhe na/ bcom ldan 'das gang gis bdag gi dbyings 'tshal ba des chags pa ma mchis pa'i dbyings 'tshal to/ /gang gis chags pa ma mchis pa nyid</text></item>
<item><p>214a5</p><section>dkon brtsegs</section><text>'tshal ba des chos gang yang 'tshal ba ma mchis te/ de ci'i slad du zhe na/ 'di ltar bsam gyis mi khyab pa'i ye shes ni sangs rgyas kyi ye shes lags te/ chos gang la yang shes pa ma mchis pa ni sangs rgyas kyi</text></item>
<item><p>214a6</p><section>dkon brtsegs</section><text>ye shes lags pa'i slad du'o/ /de ci'i slad du zhe na/ ye shes de ni don dam par na mchis pa ma lags te/ gang don dam par ma mchis pa de chos kyi 'khor lo bskor bar yang ji ltar 'gyur/ gang gi tshe ye</text></item>
<item><p>214a7</p><section>dkon brtsegs</section><text>shes de don dam par ma mchis pa de'i tshe ye shes de ni chags pa ma mchis pa'o/ /gang gi tshe ye shes de chags pa ma mchis pa de'i tshe ye shes de ni dngos po ma mchis pa'o/ /gang gi tshe ye shes de dngos po ma</text></item>
<item><p>214a8</p><section>dkon brtsegs</section><text>mchis pa de'i tshe ye shes de ni yul ma mchis pa'o/ /gang gi tshe ye shes de yul ma mchis pa de'i tshe ye shes de ni mi gnas pa'o/ /gang gi tshe ye shes de mi gnas pa de'i tshe ye shes de ni rten pa ma mchis pa'o/ /</text></item>
<item><p>214b1</p><section>dkon brtsegs</section><text>gang gi tshe ye shes de rten pa ma mchis pa de'i tshe ye shes de ni ma bskyed pa'o/ /ma thob pa'o/ /skye bar mi 'gyur ba'o/ /de ci'i slad du zhe na/ ye shes de ni yon tan gyis 'dus bgyis pa 'am/ yon tan ma lags</text></item>
<item><p>214b2</p><section>dkon brtsegs</section><text>pas 'dus bgyis pa ma lags pa'i slad du'o/ /de ci'i slad du zhe na/ 'di ltar ye shes de ni bsam gyis mi khyab pa ste/ de'i slad du yon tan ma lags par yang ji skad du bstan par bgyi/ gang gi slad du ye shes</text></item>
<item><p>214b3</p><section>dkon brtsegs</section><text>de bsam gyis mi khyab pa de'i slad du ye shes de ni bsam du ma mchis pa ste/ gang de ltar shes pa de ni mi dmigs pa'i tshul du sangs rgyas kyi ye shes lags so/ /ye shes des ni chos gang yang mngon par</text></item>
<item><p>214b4</p><section>dkon brtsegs</section><text>rdzogs par sangs rgyas pa'am/ mkhyen pa ma mchis so/ /ye shes de ni sngon gyi mtha' 'am/ phyi ma'i mtha' nas mchis pa ma lags so/ /ye shes de ni sngon skyes pa yang ma lags/ ye shes de ni sngon ma</text></item>
<item><p>214b5</p><section>dkon brtsegs</section><text>skyes pa ma lags te/ sngon ma skyes pa'i slad du gang ma skyes pa de ni nub par yang mi 'gyur/ chad par yang mi 'gyur ro/ /ye shes de dang 'dra ba'i ye shes gang yang ma mchis te/ de'i slad du ye shes de ni bsam</text></item>
<item><p>214b6</p><section>dkon brtsegs</section><text>gyis mi khyab cing 'dra ba ma mchis pa'o/ /ye shes de ni thog ma dang / dbus dang / tha ma mi dmigs pa ste/ de'i slad du ye shes de ni nam mkha' dang 'dra ba'o/ /ye shes de la mnyam pa 'am mi mnyam pa mi dmigs</text></item>
<item><p>214b7</p><section>dkon brtsegs</section><text>te/ de'i slad du ye shes de ni mi mnyam pa dang mnyam pa'o/ /ye shes de la ni de dang 'dra ba'i ye shes gzhan mi dmigs te/ de'i slad du ye shes de ni mtshungs pa ma mchis pa'o/ /de nas bcom ldan</text></item>
<item><p>214b8</p><section>dkon brtsegs</section><text>'das kyis 'jam dpal gzhon nur gyur pa la 'di skad ces bka' stsal to/ /'jam dpal ye shes 'di ma bsgyur ba ma yin nam/ 'jam dpal gyis gsol pa/ bcom ldan 'das ye shes</text></item>
<item><p>215a1</p><section>dkon brtsegs</section><text>'di ni ma bgyis pa ste/ de'i slad du 'di ma bsgyur ba lags so/ /bcom ldan 'das 'di lta ste dper na kAr Sha pA Na rtags ma btab pa ni bsgyur ba yang ma lags/ ma bsgyur ba yang ma lags</text></item>
<item><p>215a2</p><section>dkon brtsegs</section><text>pa'i grangs su mchi'o/ /bcom ldan 'das de bzhin du ye shes 'di yang ma bgyis pa/ ma bsgrubs pa/ ma bskyed pa/ ma phyung ba/ ma 'gags pa ste/ de'i slad du ma bsgyur ba lags so/ /de nas bcom</text></item>
<item><p>215a3</p><section>dkon brtsegs</section><text>ldan 'das kyis 'jam dpal gzhon nur gyur pa la bka' stsal pa/ 'jam dpal de bzhin gshegs pa'i ye shes bstan pa 'di la 'di ltar bstan par su dag mos/ 'jam dpal gyis gsol pa/</text></item>
<item><p>215a4</p><section>dkon brtsegs</section><text>bcom ldan 'das gang dag 'khor ba'i chos can yang ma lags la/ yongs su mya ngan las 'das pa'i chos can yang ma lags pa dang / gang dag 'jig tshogs las kyang ma bskyod pa dang / gang dag 'dod</text></item>
<item><p>215a5</p><section>dkon brtsegs</section><text>chags dang / zhe sdang dang / gti mug kyang ma pas pa de dag mos so/ /de ci'i slad du zhe na/ mi bas pa ni bas par mi 'gyur zhing / yongs su bas par mi mchi'o/ /gang dag 'khor ba las kyang ma 'das la</text></item>
<item><p>215a6</p><section>dkon brtsegs</section><text>'khor ba'i grangs su yang mi mchi ba dang / gang dag lam dang bral ba yang ma lags shing / lam gyi 'du shes mi skyed pa de dag gis bstan pa 'di'i don 'tshal bar 'gyur ro/ /de skad ces gsol pa dang bcom</text></item>
<item><p>215a7</p><section>dkon brtsegs</section><text>ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal legs so legs so/ /khyod kyis tshig 'di legs par smras pa'o/ /de nas de'i tshe bcom ldan 'das la</text></item>
<item><p>215a8</p><section>dkon brtsegs</section><text>tshe dang ldan pa 'od srung chen pos 'di skad ces gsol to/ /bcom ldan 'das ma mchis pa'i dus na gang la la chos 'dul ba zab mo 'di dang / shes rab kyi pha rol tu phyin pa zab mo 'di la nyan pa dang / mos</text></item>
<item><p>215b1</p><section>dkon brtsegs</section><text>pa dang kun 'tshal ba dang / rab tu 'dzin par 'gyur ba 'byung ba mchis sam/ de skad ces gsol pa dang / bcom ldan 'das kyis tshe dang ldan pa 'od srung chen po la 'di skad ces bka' stsal to/ /'od srung</text></item>
<item><p>215b2</p><section>dkon brtsegs</section><text>'khor 'di nyid na yang gang dag ma 'ongs pa'i dus na chos 'dul ba zab mo 'di dang / shes rab kyi pha rol tu phyin pa zab mo 'di la nyan pa dang / mos pa dang / kun shes pa dang / rab tu 'dzin par</text></item>
<item><p>215b3</p><section>dkon brtsegs</section><text>'gyur ba'i dge slong dang / dge slong ma dang / dge bsnyen dang / dge bsnyen ma de dag yod do/ /'od srung 'di lta ste dper na khyim bdag gam/ khyim bdag gi bu zhig nor bu rin po che brgya stong ri ba stor na sdug bsngal</text></item>
<item><p>215b4</p><section>dkon brtsegs</section><text>ba dang yid mi bde bar 'gyur ro/ /de nyid rnyed na bde ba dang yid bde ba skye zhing kun nas dkris pa'i yid la byed pa med par 'gyur ro/ /'od srung de bzhin du dge slong dang / dge slong ma dang / dge bsnyen dang / dge</text></item>
<item><p>215b5</p><section>dkon brtsegs</section><text>bsnyen ma de dag kyang shes rab kyi pha rol tu phyin pa zab mo 'di ma skyes pa dang / ma byung ba dang / rang bzhin gyis yongs su mya ngan las 'das pa nas dngos po med pa'i bar du ma thos pa na 'di snyam du bdag cag gis</text></item>
<item><p>215b6</p><section>dkon brtsegs</section><text>shes rab kyi pha rol tu phyin pa zab mo ma skyes pa dang / ma byung ba dang / rang bzhin gyis yongs su mya ngan las 'das pa nas dngos po med pa'i bar 'di lta bu 'di ma thos so snyam du sems so/ /de dag gis</text></item>
<item><p>215b7</p><section>dkon brtsegs</section><text>dus gzhan na thos par gyur pa na dga' ba dang / bde ba dang / yid dga' bar 'gyur zhing kun nas dkris pa'i yid la byed pa med par 'gyur te/ tshig 'di skad du 'di ltar bdag cag gis shes rab kyi pha</text></item>
<item><p>215b8</p><section>dkon brtsegs</section><text>rol tu phyin pa zab mo ma skyes pa dang / dngos po med pa dang / ma byung ba 'di thos pas deng bdag cag gis sangs rgyas mthong zhing / de bzhin gshegs pa la bsnyen bkur yang byas so zhes smra bar 'gyur ro/ /</text></item>
<item><p>216a1</p><section>dkon brtsegs</section><text>'od srung 'di lta ste/ dper na sum bcu rtsa gsum pa'i lha rnams ni shing yongs 'du sa brtol kha 'bus pa mthong nas kye ma yongs 'du sa brtol 'di ring po mi thogs par me tog thams cad rgyas par</text></item>
<item><p>216a2</p><section>dkon brtsegs</section><text>'gyur ro snyam ste/ yid dga' ba dang / rab tu dga' bar 'gyur ro/ /'od srung de bzhin du dge slong dang / dge slong ma dang / dge bsnyen dang / dge bsnyen ma de dag kyang shes rab kyi pha rol tu phyin pa zab mo ma skyes pa dang</text></item>
<item><p>216a3</p><section>dkon brtsegs</section><text>ma byung ba nas dngos po med pa'i bar 'di thos na yid dga' ba dang / rab tu dga' bar 'gyur ro/ /gang dag ma 'ongs pa'i dus na shes rab kyi pha rol tu phyin pa zab mo ma skyes pa dang ma byung ba nas dngos</text></item>
<item><p>216a4</p><section>dkon brtsegs</section><text>po med pa'i bar 'di thos na yid dga' ba dang / rab tu dga' bar 'gyur ba de dag kyang nga'i 'khor 'di nyid na gnas par 'od srung khyod kyis shes par gyis shig /gang dag ma 'ongs pa'i dus na yid dga'</text></item>
<item><p>216a5</p><section>dkon brtsegs</section><text>ba dang / rab tu dga' bar 'gyur ba de dag yid dga' ba de dang / rab tu dga' ba des ring por mi thogs par sangs rgyas kyi chos thams cad kyi me tog rgyas par 'gyur bar shes par gyis shig /'od srung</text></item>
<item><p>216a6</p><section>dkon brtsegs</section><text>'di ltar shes rab kyi pha rol tu phyin pa zab mo ma skyes pa dang / ma byung ba nas dngos po med pa'i bar 'di ma 'ongs pa'i dus na de bzhin gshegs pa 'das pa'i phyin gnas par 'gyur ba dang /</text></item>
<item><p>216a7</p><section>dkon brtsegs</section><text>spyod par 'gyur ba gang yin pa de yang 'od srung sangs rgyas kyi byin gyi brlabs dang sangs rgyas kyi mthu yin par shes par bya'o/ /'od srung de bas na gang dag shes rab kyi pha rol tu phyin pa zab mo ma</text></item>
<item><p>216a8</p><section>dkon brtsegs</section><text>skyes pa dang ma byung ba nas dngos po med pa'i bar 'di thos nas dga' na/ 'od srung de ni de dag gi thos pa'i dang po ma yin no/ /'od srung 'di lta ste/ dper na nor bu mkhan zhig gis nor bu rin po che</text></item>
<item><p>216b1</p><section>dkon brtsegs</section><text>mthong nas gang gi tshe dga' bar gyur pa de ni nor bu mkhan des nor bu rin po che de gdod mthong ba ma yin gyi/ de ni sngon nas rgyun tu nor bu rin po che mthong ba'o zhes shes par bya'o/ /'od srung de bzhin du</text></item>
<item><p>216b2</p><section>dkon brtsegs</section><text>gang dag shes rab kyi pha rol tu phyin pa zab mo ma skyes pa dang ma byung ba nas dngos po med pa'i bar 'di thos nas yid dga' ba dang / rab tu dga' bar gyur cing mgu ba dang / rangs pa dang / yid bde ba</text></item>
<item><p>216b3</p><section>dkon brtsegs</section><text>skyes na 'od srung 'di ni de dag gi thos pa'i dang po ma yin no/ /'od srung de dag ni 'di skad du smra bar 'gyur te/ gang 'di 'jam dpal gzhon nur gyur pas ma skyes pa nas dngos po med pa dang / ma byung</text></item>
<item><p>216b4</p><section>dkon brtsegs</section><text>ba'i bar du bstan pa 'di nyid smos shig ces zer bar 'gyur te/ de dag ni sngon rgyun tu 'jam dpal gzhon nur gyur pa la bsnyen bkur byas par gyur ba'o/ /'od srung 'di lta ste dper na mi la la zhig</text></item>
<item><p>216b5</p><section>dkon brtsegs</section><text>grong ngam/ grong khyer ram/ grong rdal lam/ grong gang yang rung ba zhig tu dgos pa la la'i phyir son par gyur la/ yang dus gzhan zhig de'i drung du mi la la zhig song ste/ grong khyer de'i bsngags pa</text></item>
<item><p>216b6</p><section>dkon brtsegs</section><text>brjod cing kun dga'i ra ba nyams dga' ba dang / yul nyams dga' ba dang / rdzing bu nyams dga' ba dang / bskyed mos tshal nyams dga' ba dang / chu mig dang / mtshe'u dang / mtsho bran nyams dga' ba dang /</text></item>
<item><p>216b7</p><section>dkon brtsegs</section><text>me tog dang / 'bras bu nyams dga' ba de dag gi bsngags pa brjod nas/ de thos pa dang dga' bar tshor te yid bde ba skyes nas yang dang yang 'di skad du kye skyes bu de nyid zlos te brjod cig ces 'tshol</text></item>
<item><p>216b8</p><section>dkon brtsegs</section><text>na/ mi des ni sngon yang grong khyer de dang / kun dga'i ra ba nyams dga' ba dang / yul nyams dga' ba dang / rdzing bu nyams dga' ba dang / bskyed mos tshal nyams dga' ba dang / chu mig dang /</text></item>
<item><p>217a1</p><section>dkon brtsegs</section><text>mtshe'u dang / mtsho bran nyams dga' ba dang / me tog dang / 'bras bu nyams dga' ba dag kyang myong ba yin par mi des de ltar rtogs par 'gyur ro/ /de ci'i phyir zhe na/ 'di ltar de thos nas yid cher dga' ba dang / rab tu dga' bar</text></item>
<item><p>217a2</p><section>dkon brtsegs</section><text>gyur te/ mgu ba dang / rangs pa dang / yid bde ba skyes pa'i phyir ro/ /'od srung de bzhin du gang dag gis 'jam dpal gzhon nur gyur pa la bsnyen bkur byas par gyur pa dang / yang dang yang drung du 'gro zhing 'dri ba byas par gyur pa de dag shes rab</text></item>
<item><p>217a3</p><section>dkon brtsegs</section><text>kyi pha rol tu phyin pa zab mo ma skyes pa dang / ma byung ba nas dngos po med pa'i bar 'di thos na rab tu dga' zhing mgu bar 'gyur te/ dga' ba dang / mgu ba cher skyed cing tshig 'di skad du ma la 'di lta ste/ ma skyes pa dang / ma byung ba nas dngos po med pa'i</text></item>
<item><p>217a4</p><section>dkon brtsegs</section><text>bar du bstan pa'i shes rab kyi pha rol tu phyin pa 'di lta bu 'di nyid je mnyan to zhes smra bar 'gyur ro/ /de skad ces bka' stsal pa dang / bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das ma mchis pa'i</text></item>
<item><p>217a5</p><section>dkon brtsegs</section><text>dus na dad pa'i rigs kyi bu'am/ rigs kyi bu mo 'byung ba de dag gi rnam pa dang / rtags dang / mtshan ma bcom ldan 'das kyis gang dag bka' stsal pa de dag nyid lags sam/ bcom ldan 'das kyis bka' stsal pa/ 'od srung ji skad smras pa de de bzhin te/</text></item>
<item><p>217a6</p><section>dkon brtsegs</section><text>ma 'ongs pa'i dus na dad pa'i rigs kyi bu'am/ rigs kyi bu mo 'byung ba de dag gis rnam pa dang / rtags dang / mtshan ma ni gang dag ngas da ltar bstan pa 'di dag nyid yin no/ /de nas bcom ldan 'das la 'jam dpal gzhon nur gyur pas 'di</text></item>
<item><p>217a7</p><section>dkon brtsegs</section><text>skad ces gsol to/ /bcom ldan 'das chos de ni rnam pa ma mchis shing rtags ma mchis pa dang / bcom ldan 'das shes rab kyi pha rol tu phyin pa yang rnam pa ma mchis pa nas mtshan ma ma mchis pa'i bar du lags na rnam pa'am rtags sam/</text></item>
<item><p>217a8</p><section>dkon brtsegs</section><text>mtshan ma ji lta bu zhig mchis par 'gyur/ bcom ldan 'das kyi chos mnyan pa gang lags pa de yang rnam pa ma mchis/ rtags ma mchis/ mtshan ma ma mchis pa'i bar du gsan bcom ldan 'das rnam pa ma mchis pa dang / rtags ma mchis pa dang /</text></item>
<item><p>217b1</p><section>dkon brtsegs</section><text>mtshan ma ma mchis pa ji ltar bstan par 'gyur/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal shes rab kyi pha rol tu phyin pa zab mo shin tu ma skyes pa dang / dngos po med</text></item>
<item><p>217b2</p><section>dkon brtsegs</section><text>pa'i bar 'di bstan pa na gang dag mos pa nas kun chub par byed pa'i bar du byed pa de dag nyid rigs kyi bu dang / rigs kyi bu mo de dag gi rnam pa dang / rtags dang / mtshan ma yin no/ /'jam dpal gang du shes rab kyi pha rol tu phyin pa bstan pa der</text></item>
<item><p>217b3</p><section>dkon brtsegs</section><text>sangs rgyas kyi chos thams cad bstan par blta'o/ /der bsam gyis mi khyab pa bstan par blta'o/ /'jam dpal ngas sngon byang chub sems dpa'i spyad pa spyod pa na dge ba'i rtsa ba gang dag yang dag par bsgrubs te/ dge ba'i rtsa ba gang dag gis bla na med pa yang</text></item>
<item><p>217b4</p><section>dkon brtsegs</section><text>dag par rdzogs pa'i byang chub 'di mngon par rdzogs par sangs rgyas pa'i dge ba'i rtsa ba de dag yang dag par bsgrub par 'dod pa'i rigs kyi bu'am/ rigs kyi bu mos shes rab kyi pha rol tu phyin pa 'di nyid mnyan par bya/ mos par bya/ yi ger bri bar bya/</text></item>
<item><p>217b5</p><section>dkon brtsegs</section><text>gzung bar bya/ bklag par bya/ lung mnod par bya/ kha ton du bya/ tshig tu gdon par bya/ kun chub par bya/ tshul bzhin yid la bya/ bsgom par bya ba nas/ me tog dang / bdug pa dang / spos dang / phreng ba dang / byug pa dang / phye ma dang /</text></item>
<item><p>217b6</p><section>dkon brtsegs</section><text>gos dang / gdugs dang / rgyal mtshan dang / ba dan dang / rnam par rgyal ba'i ba dan dang / mar me la sogs pas ci nus ci phod du mchod pa'i bar du bya'o/ /rim gror bya'o/ /nyan thos dang / rang sangs rgyas thams cad kyi sa las 'da' bar 'dod</text></item>
<item><p>217b7</p><section>dkon brtsegs</section><text>pa'i rigs kyi bu'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /'jam dpal ji ltar phyir mi ldog pa'i sa la 'jug par 'gyur ba de lta bu nyan par 'dod pa'i rigs</text></item>
<item><p>217b8</p><section>dkon brtsegs</section><text>kyi bu 'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /'jam dpal chos gang yang rung ste/ de dag thams cad ma skyes par mnyam pa nyid du mos par 'dod pa'i rigs kyi bu'am</text></item>
<item><p>218a1</p><section>dkon brtsegs</section><text>rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /'jam dpal sangs rgyas kyi chos thams cad mngon par rdzogs par byang chub par 'dod pa'i rigs kyi bu'am/ rigs kyi bu mos kyang shes</text></item>
<item><p>218a2</p><section>dkon brtsegs</section><text>rab kyi pha rol tu phyin pa 'di mnyan par bya ba nas rim gro'i bar du bya'o/ /'jam dpal chos thams cad de bzhin gshegs pas mngon par rdzogs par sangs rgyas so zhes shin tu bstan pa 'di la mos par 'dod pa'i rigs kyi bu'am rigs kyi</text></item>
<item><p>218a3</p><section>dkon brtsegs</section><text>bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /de ci'i phyir zhe na/ gang mngon par rdzogs par 'tshang rgya bar byed pa 'am/ gang gis mngon par rdzogs par 'tshang rgya bar byed pa 'am/ gang mngon par</text></item>
<item><p>218a4</p><section>dkon brtsegs</section><text>rdzogs par 'tshang rgya bar bya ba'i chos de gang yang med de mi dmigs pa'i phyir ro/ /de ltar don 'di rtogs shing mos par 'dod pa'i rigs kyi bu'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar</text></item>
<item><p>218a5</p><section>dkon brtsegs</section><text>du bya'o/ /gang byang chub ma yin pa'i chos de gang yang med do zhes de ltar mos par 'dod pa'i rigs kyi bu'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /</text></item>
<item><p>218a6</p><section>dkon brtsegs</section><text>chos thams cad la rnam par mi rtog par 'dod pa'i rigs kyi bu 'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /de ci'i phyir zhe na/ shes rab kyi pha rol du phyin pa ni</text></item>
<item><p>218a7</p><section>dkon brtsegs</section><text>chos gang gi yongs su grub pa rnam par gzhog pa 'am/ skyed pa 'am/ ston pa ma yin pa'i phyir ro/ /chos thams cad kun nas nyon mongs pa ma yin/ rnam par byang ba ma yin zhes bya bar 'jug par 'dod pa'i</text></item>
<item><p>218a8</p><section>dkon brtsegs</section><text>rigs kyi bu'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /chos thams cad 'das pa ma yin/ ma 'ongs pa ma yin/ da ltar byung ba ma yin zhes</text></item>
<item><p>218b1</p><section>dkon brtsegs</section><text>bya bar mos par bya bar 'dod cing 'jug par 'dod pa'i rigs kyi bu'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /de ci'i phyir zhe na/ 'jam dpal skye ba med pa ni 'das pa ma yin/</text></item>
<item><p>218b2</p><section>dkon brtsegs</section><text>ma 'ongs pa ma yin/ da ltar byung ba ma yin pa'i phyir ro/ /de ci'i phyir zhe na/ 'jam dpal chos thams cad ni skye ba med pa la rton pa'i phyir ro/ /de lta bu'i chos thams cad la the tshom med par rtogs par 'dod pa'i rigs kyi bu 'am rigs kyi bu mos</text></item>
<item><p>218b3</p><section>dkon brtsegs</section><text>kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /'jam dpal lan gsum du bzlas te rnam pa bcu gnyis su bskor ba'i chos kyi 'khor lor ji ltar 'gyur ba de nyan par 'dod pa dang / de rtogs par</text></item>
<item><p>218b4</p><section>dkon brtsegs</section><text>'dod pa dang / de la mos par 'dod pa dang / de la 'jug par 'dod pa'i rigs kyi bu 'am/ rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /sems can thams cad la byams pas</text></item>
<item><p>218b5</p><section>dkon brtsegs</section><text>khyab par bya bar yang 'dod la sems can du 'du shes pa la yang mi gnas par 'dod pa dang / 'jig rten thams cad dang rtsod pa med par yang 'dod cing 'jig rten thams cad mi dmigs par rtogs par 'dod pa'i rigs kyi bu 'am/ rigs kyi bu</text></item>
<item><p>218b6</p><section>dkon brtsegs</section><text>mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/ /chos thams cad skye ba med pa'i bar du rtogs par 'dod pa'i rigs kyi bu 'am/ rigs kyi bu mos kyang shes rab kyi pha rol tu phyin pa 'di nyid</text></item>
<item><p>218b7</p><section>dkon brtsegs</section><text>la myi dmigs pa'i tshul gyis bslab par bya'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das shes rab kyi pha rol tu phyin pa yon tan ma mchis pa'i yon tan gang lags/</text></item>
<item><p>218b8</p><section>dkon brtsegs</section><text>phan yon gang lags/ bcom ldan 'das shes rab kyi pha rol tu phyin pa ni nus pa ci yang ma mchis pa/ kun nas slong bar mi bgyid pa/ rnam par 'jigs par mi bgyid pa/ chos gang yang mi len pa/ mi 'dor ba</text></item>
<item><p>219a1</p><section>dkon brtsegs</section><text>g.yo ba ma mchis pa/ byed pa ma mchis pa lags/ shes rab kyi pha rol tu phyin pa ni ngo bo nyid shes pa ma lags pa/ ngo bo nyid mthong ba ma lags pa/ chos gang yang sbyin par mi bgyid pa/ chos thams cad</text></item>
<item><p>219a2</p><section>dkon brtsegs</section><text>dang mi 'gal ba/ chos thams cad tha dad par mi bgyid pa lags na/ bcom ldan 'das shes rab kyi pha rol tu phyin pa'i yon tan gang lags/ phan yon gang lags/ bcom ldan 'das shes rab kyi pha rol tu phyin</text></item>
<item><p>219a3</p><section>dkon brtsegs</section><text>pa ni chos thams cad gcig tu bgyid pa ma lags pa/ chos thams cad tha dad pa ma lags pa/ ma bgyis pa/ bgyi ba ma mchis pa/ mi bas pa/ rnam par 'jig par mi bgyid pa/ so so'i skye bo'i chos rnams dang /</text></item>
<item><p>219a4</p><section>dkon brtsegs</section><text>dgra bcom pa'i chos rnams dang / byang chub sems dpa'i chos rnams dang / sangs rgyas kyi chos rnams kyang sbyin par bgyid pa ma lags pa/ 'grib par bgyid pa ma lags pa/ 'khor ba len par mi bgyid pa/ mya ngan las</text></item>
<item><p>219a5</p><section>dkon brtsegs</section><text>'das pa 'dor bar mi bgyid pa/ sangs rgyas kyi chos rnams sbyin par bgyid pa ma lags pa/ rnam par 'jig par bgyid pa ma lags pa/ bsam par bgyi ba ma lags pa/ bsam du ma mchis pa ma lags pa/ bgyid pa</text></item>
<item><p>219a6</p><section>dkon brtsegs</section><text>ma lags pa/ 'jig par bgyid pa ma lags pa/ chos thams cad skyed pa ma lags pa/ 'gog pa ma lags pa/ chad par bgyid pa ma lags pa/ rtag par bgyid pa ma lags pa/ 'ong bar bgyid pa ma lags pa/</text></item>
<item><p>219a7</p><section>dkon brtsegs</section><text>'gro bar bgyid pa ma lags pa/ dben par bgyid pa ma lags pa/ mi dben par bgyid pa ma lags pa/ gnyis su bgyid pa ma lags pa/ mi gnyis par bgyid pa ma lags pa'i yon tan gang lags/ phan yon gang lags</text></item>
<item><p>219a8</p><section>dkon brtsegs</section><text>de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal dngos po med pa nas byed pa med pa'i bar 'di nyid shes rab kyi pha rol tu phyin pa 'di'i yon tan du rig par bya'o/ /</text></item>
<item><p>219b1</p><section>dkon brtsegs</section><text>'jam dpal yang byang chub sems dpa' sems dpa' chen po byang chub sems dpa'i ting nge 'dzin la slob par 'dod pa dang / byang chub sems dpa'i ting nge 'dzin bsgrub par 'dod pa dang / ting nge 'dzin gang la gnas nas sangs rgyas bcom ldan 'das</text></item>
<item><p>219b2</p><section>dkon brtsegs</section><text>thams cad snang ba dang / de dag gi sangs rgyas kyi zhing rnams kyang mthong bar 'dod pa dang / de dag gi ming yang shes par 'dod pa dang / de dag la mchod pa bla na med pa yang byed par 'dod pa dang / de dag gi chos bstan pa la rjes su 'jug</text></item>
<item><p>219b3</p><section>dkon brtsegs</section><text>par 'dod pa dang / mos par 'dod pas mi bslab pa'i tshul du shes rab kyi pha rol tu phyin pa 'di nyid la bslab par bya'o/ /de nas bcom ldan 'das 'jam dpal gzhon nur gyur pas 'di skad ces gsol to/ /bcom ldan 'das</text></item>
<item><p>219b4</p><section>dkon brtsegs</section><text>ci'i slad du 'di la shes rab kyi pha rol tu phyin pa zhes bgyi/ bcom ldan 'das kyis bka' stsal pa/ 'jam dpal ma skyes ma 'gags pa'i phyir shes rab kyi pha rol tu phyin pa zhes bya'o/ /'di ltar yang gzod ma nas zhi ba dang / 'byung</text></item>
<item><p>219b5</p><section>dkon brtsegs</section><text>ba med pa dang bya ba med pa nas dngos po med pa'i bar gyi phyir te/ gang dngos po med pa de shes rab kyi pha rol tu phyin pa yin no/ /'jam dpal de'i phyir byang chub sems dpa' sems dpa' chen po rnams shes rab kyi pha rol tu phyin pa sgom par shes</text></item>
<item><p>219b6</p><section>dkon brtsegs</section><text>par bya'o/ /gang chos thams cad spyod yul ma yin pa de ni byang chub sems dpa' sems dpa' chen po rnams kyi spyod yul te/ 'di la spyod na byang chub sems dpa' sems dpa' chen po spyod yul la zhugs pa zhes bya'o/ /'di lta ste/</text></item>
<item><p>219b7</p><section>dkon brtsegs</section><text>spyod yul ma yin pa theg pa thams cad pa 'di nyid spyod yul yin no/ /de ci'i phyir zhe na/ spyod yul 'di ni ma byas pa ste/ de'i phyir spyod yul ma yin pa zhes bya'o/ /de nas bcom ldan 'das la 'jam dpal gzhon nur gyur pas 'di skad ces</text></item>
<item><p>219b8</p><section>dkon brtsegs</section><text>gsol to/ /bcom ldan 'das gang la spyad na byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ de skad ces gsol pa dang / bcom ldan 'das kyis</text></item>
<item><p>220a1</p><section>dkon brtsegs</section><text>'jam dpal gzhon nur gyur pa la 'di skad ces bka' stsal to/ /'jam dpal shes rab kyi pha rol tu phyin pa la spyad na/ byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs</text></item>
<item><p>220a2</p><section>dkon brtsegs</section><text>par 'tshang rgya bar 'gyur ro/ /'jam dpal bkod pa gcig pa zhes bya ba'i ting nge 'dzin yod de/ ting nge 'dzin de la spyad na byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>220a3</p><section>dkon brtsegs</section><text>rgya bar 'gyur ro/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das bkod pa gcig pa'i ting nge 'dzin la byang chub sems dpa' sems dpa' chen pos ji ltar</text></item>
<item><p>220a4</p><section>dkon brtsegs</section><text>'jug par bgyi/ ci'i slad du bkod pa gcig pa'i ting nge 'dzin ces bgyi/ bcom ldan 'das kyis bka' stsal pa/ 'jam dpal bkod pa gcig pa zhes bya ba 'di ni skye ba med pa'i tshig bla dgas so/ /bkod pa gcig pa'i ting nge 'dzin</text></item>
<item><p>220a5</p><section>dkon brtsegs</section><text>la 'jug par 'dod pa'i rigs kyi bu'am/ rigs kyi bu mos thog ma nyid du shes rab kyi pha rol tu phyin pa yongs su dri ba bya dgos te/ de'i 'og tu bkod pa gcig pa'i ting nge 'dzin la 'jug par 'gyur ro/ /de ci'i phyir zhe na/</text></item>
<item><p>220a6</p><section>dkon brtsegs</section><text>'jam dpal skye ba med pa ni mi 'khrugs pa ste/ dkrug tu mi rung ba/ dkrug par bya ba ma yin pa/ bsam gyis mi khyab pa/ bsam par mi bya ba/ bsam gyis mi lang ba'o/ /'jam dpal bkod pa gcig pa'i ting nge 'dzin</text></item>
<item><p>220a7</p><section>dkon brtsegs</section><text>la 'jug par 'dod pa'i rigs kyi bu 'am rigs kyi bu mos dben pa'i mal stan rnams bsten par bya/ 'du 'dzi med pa la dga' bar byas la mtshan ma thams cad yid la mi bya bar skyil mo dkrung bcas te</text></item>
<item><p>220a8</p><section>dkon brtsegs</section><text>'dug nas der mi dmigs pa'i tshul gyis de bzhin gshegs pa gcig yid la bya'o/ /chos thams cad kyang yid la bya'o/ /de bzhin gshegs pa gang yid la byed pa de'i ming yang bzung bar bya'o/ /ming de yang thos te dmigs</text></item>
<item><p>220b1</p><section>dkon brtsegs</section><text>nas de bzhin gshegs pa de phyogs ga la bzhugs pa'i phyogs der mngon du bltas te 'dug par bya'o/ /yid la bya'o/ /de bzhin gshegs pa de nyid yid la byas na de yid la byas pas 'das pa dang / ma 'ongs pa dang / da ltar byung</text></item>
<item><p>220b2</p><section>dkon brtsegs</section><text>ba'i sangs rgyas bcom ldan 'das rnams yid la byas par 'gyur ro/ /de ci'i phyir zhe na/ de bzhin gshegs pa nyid gcig pa'i phyir ro/ /'jam dpal ji ltar de bzhin gshegs pa gcig gi sangs rgyas kyi yon tan tshad</text></item>
<item><p>220b3</p><section>dkon brtsegs</section><text>med pa dang / spobs pa tshad med pa de bzhin du 'jam dpal bkod pa gcig pa'i ting nge 'dzin thob nas/ skye ba med pa gcig gi chos kyi rnam grangs kyi bye brag tshad med par shes par bya'o/ /'dir gang dag chud par 'gyur ba dang /</text></item>
<item><p>220b4</p><section>dkon brtsegs</section><text>de bzhin gshegs pa dgra bcom pa yang dag par rdzogs pa'i sangs rgyas rnams kyis gang dag gsungs pa dang / kun dga' bos ji snyed yongs su bzung ba de snyed kyi chos kyi rnam grangs 'dir snang bar 'gyur ro/ /bkod pa gcig</text></item>
<item><p>220b5</p><section>dkon brtsegs</section><text>pa'i ting nge 'dzin 'di bsgrubs pas de'i tshe'i tshad ji tsam pa de tsam du gnas shing gleng gzhi dang bcas pa'i chos ston par 'gyur ro/ /'jam dpal de la byang chub sems dpa'i theg pa kha cig 'di snyam du bkod pa gcig pa'i</text></item>
<item><p>220b6</p><section>dkon brtsegs</section><text>ting nge 'dzin 'di gang yin snyam du sems na/ de dag la 'di skad ces yon tan bsam gyis mi khyab pa yongs su bsgrags pa 'di yang dag par zung la 'dug shig dang / ji lta ji ltar yang dag par blangs te gnas pa de lta de ltar ting</text></item>
<item><p>220b7</p><section>dkon brtsegs</section><text>nge 'dzin 'di'i yon tan mthong bar 'gyur gyis/ ji skad bstan pa'i tshul gyis zhum pa med par gyis shig ces brjod par bya'o/ /ting nge 'dzin 'di ni dmigs pa'i lta ba can dag dang / dngos por lta ba can dag nas yod</text></item>
<item><p>220b8</p><section>dkon brtsegs</section><text>par lta ba can dag gi bar gyis bsgrub par mi nus so/ /'jam dpal 'di lta ste/ dper na mi zhig la rin thang med pa'i nor bu rin po che byi dor ma byas pa zhig bdog la/ mi gzhan zhig gis der mi de la 'di skad du kye</text></item>
<item><p>221a1</p><section>dkon brtsegs</section><text>skyes bu nor bu rin po che 'di'i rin thang ji tsam/ nor bu rin po che 'di la yon tan ci zhig yod ces zer la/ mi des kyang de la 'di skad du kye skyes bu nor bu rin po che 'di'i yon tan tshad med kyis tshad med pa nyid shes par gyis shig /</text></item>
<item><p>221a2</p><section>dkon brtsegs</section><text>ces smras te/ de nas mi des nor bu rin po che de byi dor bya ba'i phyir mi de la bzhag nas/ kye skyes bu nor bu rin po che 'di re shig byi dor gyis shig dang de nas shes par 'gyur ro zhes byas la/ de nas mi des nor bu rin po che de mi</text></item>
<item><p>221a3</p><section>dkon brtsegs</section><text>de las blangs te phyi bdar bya ba'i yo byad rnams kyis byi dor byas pa dang / de ltar byi dor byas pas nor bu rin po che de rin thang med de/ des ji lta ji ltar nor bu rin po che de'i phyi bdar byas pa de lta de ltar nor bu rin po che de'i yon tan</text></item>
<item><p>221a4</p><section>dkon brtsegs</section><text>mthong bar 'gyur ba de bzhin du 'jam dpal gang dang gang gi tshe rigs kyi bu 'am/ rigs kyi bu mo de ting nge 'dzin 'di la mnyam par 'jog pa dang 'jug pa de dang de'i tshe ting nge 'dzin 'di'i yon tan mthong bar 'gyur ro/ /'jam dpal</text></item>
<item><p>221a5</p><section>dkon brtsegs</section><text>'di lta ste dper na nyi ma'i dkyil 'khor gyi 'od zer dag gis dkyil 'khor mtha' dag kyang ma khyab pa med do/ /'jam dpal de bzhin du bkod pa gcig pa'i ting nge 'dzin thob cing zhugs nas rnyed pa de shes rab kyi pha rol tu phyin</text></item>
<item><p>221a6</p><section>dkon brtsegs</section><text>pa ma yin pa'i chos gang yang mi ston to/ /gang la las 'di bzhin du shes na des skye ba med pa dang 'gal ba'i chos gang yang mi mthong ngo / /'jam dpal 'di lta ste dper na rgya mtsho chen po'i phyogs bzhi nas skyes bu bzhi chu</text></item>
<item><p>221a7</p><section>dkon brtsegs</section><text>'chu na de thams cad 'di lta ste lan tshwa'i ror ro gcig pa nyid du 'chu zhing len to/ /'jam dpal de bzhin du ngas chos gang ci bstan pa de dag thams cad ni 'di lta ste/ skye ba med pa'i ro dang / dngos po med pa'i ro dang / 'dod chags</text></item>
<item><p>221a8</p><section>dkon brtsegs</section><text>dang bral ba'i ro dang / rnam par grol ba'i ro dang / 'gog pa'i ror ro gcig pa'o/ /'jam dpal de lta bas na rigs kyi bu 'am/ rigs kyi bu mos ting nge 'dzin 'di dang ldan pa de chos gang dang gang ston kyang de dag thams cad 'di lta ste/</text></item>
<item><p>221b1</p><section>dkon brtsegs</section><text>skye ba med pa'i ro dang / dngos po med pa'i ro dang / 'dod chags dang bral ba'i ro dang / rnam par grol ba'i ro dang / 'gog pa'i ror ro gcig par ston par 'gyur ro/ /ting nge 'dzin 'di thob nas rigs kyi bu'am/ rigs kyi bu mo de 'dod na ngas</text></item>
<item><p>221b2</p><section>dkon brtsegs</section><text>chos gang ci bstan pa de 'chad pa dang / rnam par ston pa dang / nye bar ston par 'gyur ro/ /'jam dpal de ltar na rigs kyi bu 'am/ rigs kyi bu mo de ting nge 'dzin 'di thob nas gang ci ston kyang de dag thams cad mi dmigs pa'i tshul du ma skyes</text></item>
<item><p>221b3</p><section>dkon brtsegs</section><text>pa dang / ma byung ba dang / dngos po med par ston par 'gyur ro/ /'jam dpal gzhan yang ting nge 'dzin 'di thob pa'i byang chub sems dpa' sems dpa' chen po myur du byang chub kyi phyogs kyi chos rnams yongs su rdzogs nas myur ba nyid du bla na</text></item>
<item><p>221b4</p><section>dkon brtsegs</section><text>med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /'jam dpal gzhan yang byang chub sems dpa' sems dpa' chen pos gang gi tshe bdag gi dbyings nas chos kyi dbyings kyi bar du skye ba dang /</text></item>
<item><p>221b5</p><section>dkon brtsegs</section><text>'gag pa dang / gcig kho na dang / tha dad pa kho nar yang mi mthong na/ 'jam dpal de lta bu'i bzod pa can gyi byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /</text></item>
<item><p>221b6</p><section>dkon brtsegs</section><text>rigs kyi bu gang bla na med pa yang dag par rdzogs pa'i byang chub la mi sems pa dang / rnam par mi rtog pa de'i bzod pa 'di yang byang chub sems dpa'i chos rnams dang / sangs rgyas kyi chos rnams thob par 'gyur ba'o/ /gang yang sangs rgyas</text></item>
<item><p>221b7</p><section>dkon brtsegs</section><text>nyid kyi phyir byang chub tu mi smon pa de lta bu'i bzod pa 'di yang rigs kyi bu de bla na med pa yang dag par rdzogs pa'i byang chub tu myur bar 'gyur bar bshad do/ /chos thams cad ni sangs rgyas kyi chos so zhes su de ltar mos shing zhum par</text></item>
<item><p>221b8</p><section>dkon brtsegs</section><text>mi 'gyur ba de bla na med pa yang dag par rdzogs pa'i byang chub las phyir mi ldog par ngas bshad de/ de ni sangs rgyas kyi chos thams cad dang ma bral bar brjod par bya'o/ /rigs kyi bu'am rigs kyi bu mo gang gis bstan pa 'di thos nas rmongs par mi</text></item>
<item><p>222a1</p><section>dkon brtsegs</section><text>'gyur ba dang / som nyi za bar mi 'gyur ba de yang sangs rgyas kyi chos thams cad dang mi 'bral bar brjod par bya'o/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /</text></item>
<item><p>222a2</p><section>dkon brtsegs</section><text>bcom ldan 'das bla na med pa yang dag par rdzogs pa'i byang chub rgyu las nges par byung ba lags sam/ bcom ldan 'das kyis bka' stsal pa/ 'jam dpal de ni ma yin te/ bla na med pa yang dag par rdzogs pa'i byang chub ni rgyu ma yin zhing rgyu</text></item>
<item><p>222a3</p><section>dkon brtsegs</section><text>las nges par byung ba yang ma yin no/ /de ci'i phyir zhe na/ skye ba med pa dang dngos po med pa ni rgyu yang ma yin la rgyu las nges par byung ba yang ma yin pa'i phyir ro/ /de ci'i phyir zhe na/ chos thams cad ma skyes pa'i phyir ro/ /'jam dpal</text></item>
<item><p>222a4</p><section>dkon brtsegs</section><text>de lta bas na rigs kyi bu 'am/ rigs kyi bu mo gang dag gis bstan pa 'di thos nas nur bar mi 'gyur ba de yang bla na med pa yang dag par rdzogs pa'i byang chub las phyir mi ldog par ngas bshad do/ /'jam dpal de lta bas na dge slong</text></item>
<item><p>222a5</p><section>dkon brtsegs</section><text>ngam/ dge slong ma'am/ dge bsnyen nam/ dge bsnyen ma gang dag shes rab kyi pha rol tu phyin pa zab mo 'di la zhum par mi 'gyur ba nas nur pa'i bar du mi 'gyur ba de dag ni nga la skyabs su dong ba'o/ /de dag ni nga'i rjes su rab tu</text></item>
<item><p>222a6</p><section>dkon brtsegs</section><text>byung ba'o/ /de dag gi ston pa ni nga yin no/ /'jam dpal rigs kyi bu'am/ rigs kyi bu mo gang shes rab kyi pha rol tu phyin pa zab mo 'di la mi slob pa de byang chub sems dpa'i bslab pa la mi slob pa'o/ /'jam dpal 'di lta</text></item>
<item><p>222a7</p><section>dkon brtsegs</section><text>ste/ dper na 'byung ba'i tshogs dang / sa bon gyi tshogs dang / rtswa dang / shing gel ba dang / sman dang / nags tshal gang ci yod pa de dag thams cad ni sa chen po la brten nas skye'o/ /'jam dpal de bzhin du byang chub sems</text></item>
<item><p>222a8</p><section>dkon brtsegs</section><text>dpa' sems dpa' chen po rnams kyi dge ba'i chos gang ci yang rung ba de dag thams cad shes rab kyi pha rol tu phyin pas yongs su zin na 'phel zhing rgyas pa dang / yangs par 'gyur te/ bla na med pa yang dag par rdzogs pa'i byang chub tu slu bar mi</text></item>
<item><p>222b1</p><section>dkon brtsegs</section><text>mi byed do/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das bcom ldan 'das kyi shes rab kyi pha rol tu phyin pa bstan pa bshad pa gang lags pa'i shes rab kyi pha rol tu</text></item>
<item><p>222b2</p><section>dkon brtsegs</section><text>phyin pa bstan pa 'di 'dzam bu'i gling 'dir grong ngam/ grong khyer ram/ yul lam/ ljongs dag du gang la la dag 'dzin par 'gyur ba nas ston pa'i bar du 'gyur ba mchis sam/ de skad ces gsol pa dang / bcom ldan 'das kyis 'jam dpal</text></item>
<item><p>222b3</p><section>dkon brtsegs</section><text>gzhon nur gyur pa la 'di skad ces bka' stsal to/ /'jam dpal gang dag gis shes rab kyi pha rol tu phyin pa bstan pa 'di da ltar gyi tshe la thos nas bdag tshe 'di rjes kyang shes rab kyi pha rol tu phyin pa bstan pa 'di mnyan to zhes smon lam</text></item>
<item><p>222b4</p><section>dkon brtsegs</section><text>btab pa de dag ni nyan pa nas rgya cher mi sgom pa'i tshul gyis sgom par byed pa'i bar du 'gyur ro/ /'jam dpal gang dag shes rab kyi pha rol tu phyin pa zab mo 'di thos te thos nas kyang dga' ba dang / mgu ba yangs pa 'thob pa de dag ni</text></item>
<item><p>222b5</p><section>dkon brtsegs</section><text>dge ba'i rtsa ba chung bar nga mi 'chad do/ /'jam dpal gang zhig shes rab kyi pha rol tu phyin pa bstan pa 'di la nyan 'dod par gyur na/ de la 'di skad ces rigs kyi bu khyod de mnyan pas ci zhig bya/ thos nas ma dad cing phyir nur ta re/ de ci'i phyir</text></item>
<item><p>222b6</p><section>dkon brtsegs</section><text>zhe na/ 'di la chos gang yang yongs su 'grub par ma bstan te/ so so'i skye bo'i chos rnams skye ba'am 'jig par yang ma bstan/ slob pa'i chos rnams dang / mi slob pa'i chos rnams dang / rang sangs rgyas kyi chos rnams dang / sangs rgyas kyi chos rnams kyang</text></item>
<item><p>222b7</p><section>dkon brtsegs</section><text>skye ba 'am/ 'jig pa 'am/ 'thob par ma bstan pa'i phyir ro zhes brjod par bya'o/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das dge slong ngam/</text></item>
<item><p>222b8</p><section>dkon brtsegs</section><text>dge slong ma 'am/ dge bsnyen nam/ dge bsnyen ma gang la la bdag la 'di skad du/ deng de bzhin gshegs pa'i chos kyi gtam mdzad pa de gang yin zhes mchi na/ bcom ldan 'das de skad 'dri ba de la bdag gis 'di skad du chos thams</text></item>
<item><p>223a1</p><section>dkon brtsegs</section><text>cad dang mi 'gal ba'i gtam mo zhes brjod par bgyi'o/ /de ci'i slad du zhe na/ bcom ldan 'das gang skye ba ma mchis pa dang 'gal ba'i chos de gang yang ma mchis te/ bka' mchid de ni sems can gang gis kyang 'tshal bar</text></item>
<item><p>223a2</p><section>dkon brtsegs</section><text>sla ba ma lags so/ /de ci'i slad du zhe na/ 'di ltar sems can gang yang dmigs su ma mchis pa'i slad du'o/ /bcom ldan 'das gzhan yang bdag gis de la 'di skad du mi skye ba zhes bya ba'i chos de bstan par gyur to zhes</text></item>
<item><p>223a3</p><section>dkon brtsegs</section><text>brjod par bgyi'o/ /de ci'i slad du zhe na/ bcom ldan 'das 'di ltar chos thams cad ni skye ba ma mchis par mnyam pa'i slad du'o/ /bka' mchid der ni ji ltar dgra bcom pa'i chos rnams kyis so so'i skye bo'i chos de dag</text></item>
<item><p>223a4</p><section>dkon brtsegs</section><text>rnam par bshig pa ma lags pa dgra bcom pa rnams kyi gang ma rtogs pa ma bstan to/ /bcom ldan 'das gzhan yang de la bdag gis 'di skad du chos bstan pa 'di la sems can gang yang mya ngan las 'das pa dang /</text></item>
<item><p>223a5</p><section>dkon brtsegs</section><text>mya ngan las 'da' ba dang / mya ngan las 'da' bar 'gyur ba med do zhes brjod par bgyi'o/ /de ci'i slad du zhe na/ bcom ldan 'das 'di ltar sems can shin tu mi dmyigs pa'i slad du ste/ bcom ldan 'das de skad 'dri</text></item>
<item><p>223a6</p><section>dkon brtsegs</section><text>na bdag gis de skad ces bgyi'o/ /bcom ldan 'das gzhan yang bdag las shes rab kyi pha rol tu phyin pa zab mo 'di nyan par 'tshal te/ deng khyod bcom ldan 'das dang gtam ci zhig byas shes 'dri na/ de la bdag</text></item>
<item><p>223a7</p><section>dkon brtsegs</section><text>gis 'di skad du gal te khyod de nyan par 'dod na mnyan to snyam du yid ma gtod cig /mnyan to snyam du sems ma skyed cig /kye skyes bu sgyu ma'i skyes bu'i shes rab ci 'dra ba de lta bu'i shes rab skyed cig dang / de lta bus</text></item>
<item><p>223a8</p><section>dkon brtsegs</section><text>chos bstan pa 'di shes par nus so/ /kye skyes bu gal te khyod kyi chos bstan pa/ 'di mnyan par 'dod na de'i phyir 'di ltar 'di lta ste dper na nam mkha' la bya'i rjes lta bur gnas par gyis shig dang / de lta bus chos</text></item>
<item><p>223b1</p><section>dkon brtsegs</section><text>bstan pa 'di mnyan par nus so/ /kye skyes bu gal te khyod kyis chos bstan pa 'di mnyan par 'dod na de'i phyir gnyis la ma dmigs shig /mi gnyis pa la yang ma dmigs shig /de ci'i phyir zhe na/ 'di la gnyis su brjod</text></item>
<item><p>223b2</p><section>dkon brtsegs</section><text>par bya ba yongs su brjod pa 'am/ mi gnyis par brjod par bya ba gang yang med pa'i phyir ro/ /gal te chos bstan pa 'di mnyan par 'dod na bdag tu 'du shes rnams kyang ma gzhig shig /lta bar gyur pa rnams las kyang</text></item>
<item><p>223b3</p><section>dkon brtsegs</section><text>ma 'da' shig /sangs rgyas kyi chos rnams la yang lhag par ma dmigs shig /so so'i skye bo'i chos rnams las kyang ma bskyod cig ces brjod par bgyi'o/ /bcom ldan 'das gang zhig bdag las nyan par 'tshal te/</text></item>
<item><p>223b4</p><section>dkon brtsegs</section><text>'dri na de la bdag gis de skad brjod par bgyi'o/ /de skad rjes su bstan par bgyi'o/ /de ltar 'di la gzhag par bgyi'o/ /gal te 'dri ba'i rigs kyi bu 'am/ rigs kyi bu mo de ltar gnas shing de ltar zhugs na spobs pa'i</text></item>
<item><p>223b5</p><section>dkon brtsegs</section><text>phyag rgya 'di la gnas pa de la slad kyis shes rab kyi pha rol tu phyin pa ma skyes pa dang / dngos po ma mchis pa dang / ma byung ba'i bar 'di bstan par bgyi'o/ /de skad ces gsol pa dang / bcom ldan 'das kyis 'jam dpal gzhon</text></item>
<item><p>223b6</p><section>dkon brtsegs</section><text>nur gyur pa la 'di skad ces bka' stsal to/ /'jam dpal legs so legs so/ /'jam dpal khyod kyis tshig 'di legs par smras pa legs so/ /rigs kyi bu 'am/ rigs kyi bu mo de la yang phyis 'di skad gyis</text></item>
<item><p>223b7</p><section>dkon brtsegs</section><text>shig /de bzhin gshegs pa la blta bar 'dod na shes rab kyi pha rol tu phyin pa 'di nyid la mi bsgom pa'i tshul gyis bsgom par bya'o/ /de bzhin gshegs pa la bsnyen bkur bya bar 'dod pa'i rigs kyi bu 'am/</text></item>
<item><p>223b8</p><section>dkon brtsegs</section><text>rigs kyi bu mos kyang shes rab kyi pha rol tu phyin pa 'di nyid la mi dmyigs pa'i tshul gyis bslab par bya'o/ /de bzhin gshegs pa ni bdag gi ston pa'o zhes smra bar 'dod pa'i rigs kyi bu 'am/ rigs kyi bu mos</text></item>
<item><p>224a1</p><section>dkon brtsegs</section><text>kyang shes rab kyi pha rol tu phyin pa 'di nyid la mi dmyigs pa'i tshul gyis bslab par bya'o/ /bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i rigs kyi bu 'am/ rigs</text></item>
<item><p>224a2</p><section>dkon brtsegs</section><text>kyi bu mos kyang shes rab kyi pha rol tu phyin pa 'di nyid la mngon par 'du bya ba med pa'i tshul gyis bslab par bya'o/ /ting nge 'dzin thams cad la mkhas pa bsgrub par 'dod pa'i rigs kyi bu 'am/ rigs kyi bu mos kyang shes rab kyi</text></item>
<item><p>224a3</p><section>dkon brtsegs</section><text>pha rol tu phyin pa 'di nyid la mi dmigs pa'i tshul gyis bslab par bya'o/ /ting nge 'dzin thams cad la snyoms par 'jug par 'dod pa'i rigs kyi bu'am/ rigs kyi bu mos kyang shes rab kyi pha rol tu phyin pa 'di nyid la mi dmigs</text></item>
<item><p>224a4</p><section>dkon brtsegs</section><text>pa'i tshul gyis bslab par bya'o/ /de ci'i phyir zhe na/ ting nge 'dzin de dag byas pa ma yin pa'i phyir ro/ /rnam pa thams cad kyi mchog dang ldan pa'i thams cad mkhyen pa'i ye shes kyi bar du bsgrub par 'dod pa'i rigs kyi bu'am</text></item>
<item><p>224a5</p><section>dkon brtsegs</section><text>rigs kyi bu mos kyang shes rab kyi pha rol tu phyin pa 'di nyid la dngos po med pa'i tshul gyis bslab par bya'o/ /de ci'i phyir zhe na/ 'di ltar rnam pa thams cad kyi mchog dang ldan pa'i thams cad mkhyen pa'i ye shes kyi bar du</text></item>
<item><p>224a6</p><section>dkon brtsegs</section><text>byas pa ma yin pa dang / ma skyes pa dang / dngos po med pa'i phyir ro/ /chos thams cad ni nges par 'byung ba dang bcas pa ste/ gang nges par mi 'byung ba'i chos de gang yang med do zhes de ltar shes par 'dod pa'i rigs kyi</text></item>
<item><p>224a7</p><section>dkon brtsegs</section><text>bu 'am/ rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/ /chos thams cad ni nges par mi 'byung ba ste/ gang nges par 'byung ba dang</text></item>
<item><p>224a8</p><section>dkon brtsegs</section><text>bcas pa'i chos de gang yang med do/ /de ci'i phyir zhe na/ chos thams cad ma skyes pa'i phyir ro/ /chos de dag ni ji ltar brjod pa de ltar yod pa ma yin te/ brjod du med pa ni yod pa ma yin zhing dmigs su med do zhes de</text></item>
<item><p>224b1</p><section>dkon brtsegs</section><text>ltar shes par 'dod pa'i rigs kyi bu 'am/ rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/ /sems can thams cad ni byang chub kyi phyir spyod pa ste/ gang byang</text></item>
<item><p>224b2</p><section>dkon brtsegs</section><text>chub kyi phyir mi spyod pa'i sems can de gang yang med do zhe na/ yang de la zhum pa med par 'dod pa'i rigs kyi bu 'am/ rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/ /</text></item>
<item><p>224b3</p><section>dkon brtsegs</section><text>de ci'i phyir zhe na/ 'di ltar chos thams cad ni byang chub dang mnyam pa'o/ /ji ltar chos thams cad byang chub dang mnyam pa dang / byang chub ji lta bar sems can thams cad kyang de bzhin no/ /sems can thams cad ci 'dra bar spyod</text></item>
<item><p>224b4</p><section>dkon brtsegs</section><text>pa de yang de bzhin no/ /med pa'i phyir spyod pa thams cad ni spyod pa med pa'o/ /de yang byang chub ste/ byang chub gang yin pa skye ba med pa yang de yin/ 'byung ba med pa yang de yin te/ de lta bu'i chos 'di la zhum pa med par 'dod pa'i rigs</text></item>
<item><p>224b5</p><section>dkon brtsegs</section><text>kyi bu 'am/ rigs kyi bu mos kyang shes rab kyi pha rol tu phyin pa 'di nyid la dngos po med pa dang / skye ba med pa'i bar gyi tshul gyis bslab par bya'o zhes gyis shig /'jam dpal gang de bzhin gshegs pa'i rnam par 'phrul ba nas</text></item>
<item><p>224b6</p><section>dkon brtsegs</section><text>de bzhin gshegs pa'i rnam par rol pa'i bar de dag kyang shes rab kyi pha rol tu phyin pa 'di nyid las bstan to/ /de ci'i phyir zhe na/ de ni bstan du med pa ste/ shes rab kyi pha rol tu phyin pa ni mi ston pa'i phyir ro/ /'jam dpal</text></item>
<item><p>224b7</p><section>dkon brtsegs</section><text>dge slong ngam/ dge slong ma 'am/ dge bsnyen nam/ dge bsnyen ma gang dag shes rab kyi pha rol tu phyin pa 'di las tshig bzhi pa'i tshigs su bcad pa tsam yang 'dzin pa dang / kun chub par byed pa dang / 'chang ba dang /</text></item>
<item><p>224b8</p><section>dkon brtsegs</section><text>klog pa nas yang dag par ston pa'i bar du byed pa de dag kyang phyir mi ldog par nga 'chad na/ gang dag de bzhin du sgrub pa lta ci smos te/ rigs kyi bu 'am/ rigs kyi bu mo de dag ni byang chub tu nges par rig par bya'o/ /</text></item>
<item><p>225a1</p><section>dkon brtsegs</section><text>gang dag shes rab kyi pha rol tu phyin pa zab mo ma skyes pa dang / dngos po med pa dang / 'byung ba med pa'i bar 'di thos nas mi skrag mi dngang dngang par mi 'gyur ba de dag ni sangs rgyas kyi yul la gnas pa'o/ /</text></item>
<item><p>225a2</p><section>dkon brtsegs</section><text>gong du yang mos par byed na de dag ni sangs rgyas kyi chos thams cad la nges par 'gyur ro/ /'jam dpal ngas sangs rgyas kyis gnang ba/ de bzhin gshegs pas rnam par mkhyen pa/ dgra bcom pa thams cad</text></item>
<item><p>225a3</p><section>dkon brtsegs</section><text>kyis yang dag par mnos pa'i rgya 'di bzhag par bya ste/ rgya 'di ni mnyam pa nyid du rtogs pa rnams la gzhag go/ 'di ni sangs rgyas kyi chos thams cad kyi bar du yang chags pa med pa yongs su</text></item>
<item><p>225a4</p><section>dkon brtsegs</section><text>ston pa'o/ /'jam dpal byang chub sems dpa'i theg pa pa'i rigs kyi bu 'am/ rigs kyi bu mo rgya 'dis btab pa ni ngan song du 'gro ba'i skal pa can ma yin no/ /nyan thos dang / rang sangs rgyas kyi</text></item>
<item><p>225a5</p><section>dkon brtsegs</section><text>sar 'gro ba 'am/ 'jug pa'i skal pa can ma yin no/ /de nas de'i tshe lha'i dbang po brgya byin dang / sum bcu rtsa gsum pa'i lha'i bu rnams kyis lha'i tsan dan gyi phye ma dang / gser gyi phye ma dang /</text></item>
<item><p>225a6</p><section>dkon brtsegs</section><text>lha'i me tog mAn dA ra ba dang / mAn dA ra ba chen po dang / lha'i spos dang / lha'i ud pa la dang / ku mu da dang / pad ma dkar po dang / lha'i rol mo'i sgra dag gis shes rab kyi pha rol tu phyin pa 'di la yang</text></item>
<item><p>225a7</p><section>dkon brtsegs</section><text>mchod cig /bcom ldan 'das dang / 'jam dpal gzhon nur gyur pa la yang gtor mngon par gtor nas 'di skad ces dge ba'i rtsa ba 'dis gang dag phyag rgya 'dis btab pa de dag gis bla na med pa'i chos rin po che 'di</text></item>
<item><p>225a8</p><section>dkon brtsegs</section><text>mchod pa dang / phyi phyir zhing thos par gyur cig ces smras so/ /lha'i dbang po brgya byin gyis kyang tshig 'di skad ces smras te/ bcom ldan 'das bdag gis kyang ma byung ba dang / ma skyes pa'i bar gyi shes rab kyi pha rol tu</text></item>
<item><p>225b1</p><section>dkon brtsegs</section><text>phyin pa zab mo 'di 'dzam bu'i gling 'dir spyod par 'gyur ba dang / rigs kyi bu 'am/ rigs kyi bu mo de 'dra ba de dag gi rna lam du grag par 'gyur ba nas de dag nyid sangs rgyas kyi chos thams cad yongs su</text></item>
<item><p>225b2</p><section>dkon brtsegs</section><text>bsgrub par 'gyur bar bgyi ba'i bar gyi slad du brtson par bgyi'o/ /bcom ldan 'das shes rab kyi pha rol tu phyin pa bstan pa 'di rigs kyi bu 'am/ rigs kyi bu mo gang gi rna lam du tshegs chung ngus grag la thos nas</text></item>
<item><p>225b3</p><section>dkon brtsegs</section><text>kyang mos pa dang / mos nas kyang 'dzin pa dang / kun chub par bgyid pa dang / 'chang ba'i bar du bgyid pa'i rigs kyi bu 'am/ rigs kyi bu mo de dag gis bdag cag gi 'di ni lhas bsgrub pa'o zhes the tshom ma mchis</text></item>
<item><p>225b4</p><section>dkon brtsegs</section><text>par 'tshal bar bgyi'o/ /de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to/ /kau shi ka de de bzhin no/ /rigs kyi bu 'am/ rigs kyi bu mo de dag la sangs</text></item>
<item><p>225b5</p><section>dkon brtsegs</section><text>rgyas kyi chos thams cad 'grub par blta'o/ /de dag bla na med pa yang dag par rdzogs pa'i byang chub tu yang nges par shes par bya'o/ /de nas bcom ldan 'das la 'jam dpal gzhon nur gyur pas 'di skad</text></item>
<item><p>225b6</p><section>dkon brtsegs</section><text>ces gsol to/ /bcom ldan 'das rigs kyi bu 'am/ rigs kyi bu mo de dag gi don du shes rab kyi pha rol tu phyin pa bstan pa 'di byin gyis brlab tu gsol/ bde bar gshegs pa byin gyis brlab tu gsol/ tshig</text></item>
<item><p>225b7</p><section>dkon brtsegs</section><text>'di smras ma thag tu de'i tshe skad cig de nyid la sangs rgyas kyi mthus sa chen po rnam pa drug tu g.yos par gyur to/ /sa chen po g.yos ma thag tu de nas de'i tshe bcom ldan 'das kyis 'dzum pa mdzad do/ /bcom ldan</text></item>
<item><p>225b8</p><section>dkon brtsegs</section><text>'das kyis 'dzum pa mdzad ma thag tu de nas de'i tshe shes rab kyi pha rol tu phyin pa bstan pa 'di la de bzhin gshegs pa byin gyis rlob pa na stong gsum gyi stong chen po'i 'jig rten gyi khams 'di snang ba chen pos khyab</text></item>
<item><p>226a1</p><section>dkon brtsegs</section><text>par 'gyur to/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das 'di ni de bzhin gshegs pas shes rab kyi pha rol tu phyin pa bstan pa 'di byin gyis brlabs</text></item>
<item><p>226a2</p><section>dkon brtsegs</section><text>pa'i snga ltas lags so/ /bcom ldan 'das kyis bka' s+cal pa/ 'jam dpal de de bzhin no/ /'jam dpal 'di dag ni de bzhin gshegs pas shes rab kyi pha rol tu phyin pa bstan pa 'di byin gyis brlabs pa'i snga ltas</text></item>
<item><p>226a3</p><section>dkon brtsegs</section><text>rnams te/ ltas 'di dag gis shes rab kyi pha rol tu phyin pa bstan pa 'di byin gyis brlabs par shes par bya'o/ /'jam dpal gang dag chos gang yang mi spong zhing mi zlog la bsngags par mi byed pa de dang de dag ni phyag rgya 'dis</text></item>
<item><p>226a4</p><section>dkon brtsegs</section><text>btab par shes par bya'o/ /de ci'i phyir zhe na/ 'jam dpal dmigs pa yod na spong bar byed pa dang bsngags par byed par 'gyur ba'i phyir ro/ /'jam dpal de lta bas na gang dag rgya 'dis btab pa de dag gi ched du ngas</text></item>
<item><p>226a5</p><section>dkon brtsegs</section><text>rgya 'di bzhag ste/ 'di ltar de dag gis thos nas kyang chos gang la yang ston pa 'am rnam par rtog pa med do/ /de ci'i phyir zhe na/ 'jam dpal chos thams cad don dam par ma skyes pa'i phyir ro/ /bcom ldan 'das kyis</text></item>
<item><p>226a6</p><section>dkon brtsegs</section><text>de skad ces bka' stsal nas/ 'jam dpal gzhon nur pa dang / byang chub sems dpa' sems dpa' chen po de dag dang nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/</text></item>
<item><p>226a7</p><section>dkon brtsegs</section><text>bcom ldan 'das kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las 'jam dpal gyis zhus pa'i le'u bdun brgya pa zhes bya ste bzhi</text></item>
<item><p>226a8</p><section>dkon brtsegs</section><text>bcu rtsa drug pa rdzogs so// // rgya gar gyi mkhan po su ren+d+ra bo d+hi dang / zhu chen gyi lo ts+tsha ba ban+de ye shes sdes bsgyur cing zhus te gtan la phab pa/ 'phags pa dkon mchog brtsegs pa chen po'i chos kyi rnam grangs le'u stong phrag</text></item>
<item><p>226b1</p><section>dkon brtsegs</section><text>brgya pa las le'u bzhi bcu rtsa bdun pa ste 'phags pa gtsug na rin po ches zhus pa/ bam po dang po/ @#/ /rgya gar skad du/ Ar+ya rat+na tsUN pa ri pr-its+tshA nA ma ma hA yA na sU tra/ bod skad du/ 'phags pa gtsug na rin po</text></item>
<item><p>226b2</p><section>dkon brtsegs</section><text>ches zhus pa zhes bya ba theg pa chen po'i mdo/ sangs rgyas dang / byang chub sems dpa' dang / nyan thos dang rang sangs rgyas thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal</text></item>
<item><p>226b3</p><section>dkon brtsegs</section><text>po'i khab na bya rgod kyi phung po'i ri la dge slong bzhi khri nyis stong gi dge slong gi dge 'dun chen po dang thabs gcig tu bzhugs te/ thams cad kyang dgra bcom pa/ zag pa zad pa/ nyon mongs pa med pa/ dbang dang ldan par</text></item>
<item><p>226b4</p><section>dkon brtsegs</section><text>gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid pa kun tu sbyor ba yongs</text></item>
<item><p>226b5</p><section>dkon brtsegs</section><text>su zad pa/ yang dag pa'i shes pas sems shin tu rnam par grol ba/ sems can thams cad kyi dbang dam pa'i pha rol tu son pa sha stag go/ byang chub sems dpa' phyogs bcu'i 'jig rten gyi khams nas</text></item>
<item><p>226b6</p><section>dkon brtsegs</section><text>'dus pa brgyad khri bzhi stong dang yang thabs gcig ste/ thams cad kyang skye ba gcig gis thogs pa/ dbang bskur ba thob pa/ dpa' bar 'gro ba'i ting nge 'dzin las byung ba/ pad ma bla ma'i ting nge 'dzin rab tu thob</text></item>
<item><p>226b7</p><section>dkon brtsegs</section><text>pa/ rdo rje'i dkyil 'khor gyi ting nge 'dzin la rab tu gnas pa/ rgyal mtshan gyi rtse mo'i dpung rgyan gyi ting nge 'dzin gyis rnam par rol pa/ rdo rje lta bu'i ting nge 'dzin shin du rtogs pa/ yon tan 'byung gnas bkod pa'i ting</text></item>
<item><p>226b8</p><section>dkon brtsegs</section><text>nge 'dzin shin tu gtan la phebs pa/ sangs rgyas kyi chos thams cad mngon du gyur pa/ byang chub kyi snying por rab tu gzhol ba/ bdud kyi yul thams cad las shin tu 'das pa/ sangs rgyas kyi yul gyi gnas la rab tu</text></item>
<item><p>227a1</p><section>dkon brtsegs</section><text>gnas pa/ mi zad pa bstan pa'i gzungs rab tu thob pa/ sems can thams cad kyi dbang po tshim par byed pa'i spobs pa rab tu thob pa/ mi 'jigs pa seng ge'i stabs kyis 'khor thams cad gnon pa</text></item>
<item><p>227a2</p><section>dkon brtsegs</section><text>la mkhas pa/ tshig bstan pa la phyang pas don yod par bskal pa'i bar du lung ston pa/ gzugs kyi mtshan bzang pos legs par brgyan pa/ 'dus pa ngan pa'i tshogs pha rol rgol ba yang dag par rab tu</text></item>
<item><p>227a3</p><section>dkon brtsegs</section><text>'joms pa/ grags pa dang brjod pa'i sgra mthon po phyogs bcur grags pa/ sangs rgyas thams cad kyis bstod cing bsngags te rab tu bkur ba/ sbyin pa dang / tshul khrims dang / bzod pa dang / brtson 'grus dang /</text></item>
<item><p>227a4</p><section>dkon brtsegs</section><text>bsam gtan dang / shes rab dang / thabs dpag tu med pa las byung ba/ bskal pa bye ba khrag khrig brgya stong grangs med par shin tu sbyang ba byas pa/ sems can thams cad kyi nyon mongs pa'i nad yongs su shes</text></item>
<item><p>227a5</p><section>dkon brtsegs</section><text>nas so so ci rigs par chos kyi sman gtong ba/ rkyen las byung ba'i chos zab cing gting dpag dka' ba la 'jug cing mtha' dang mtha' ma yin pa dang / rtag pa dang chad par lta ba yongs su spangs pa/ dge</text></item>
<item><p>227a6</p><section>dkon brtsegs</section><text>ba dag cing dri ma med pa'i bsam pa dang lhag pa'i bsam pa shin tu yongs su dag pa/ sems can thams cad yongs su smin par bya ba dang / bsdu ba dang / kun rig pa dang / rnam par rig pa'i tshul mkhas</text></item>
<item><p>227a7</p><section>dkon brtsegs</section><text>pa/ rang gi sems la dbang skur ba/ sems dpa' zhing brtan la rdo rje ltar mi phyed pa/ dad pa dang / brtson 'grus dang / dran pa dang / ting nge 'dzin dang / shes rab kyi stobs dang ldan pa/ stobs bcu dang / gzungs dang /</text></item>
<item><p>227a8</p><section>dkon brtsegs</section><text>smon lam la yang dag par rab tu zhugs pa/ yon tan dang / ye shes dpag tu med pa'i blo nam mkha'i dbyings dang mnyam pa rnams la 'di lta ste/ byang chub sems dpa' sems dpa' chen po spyan ras gzigs rnam</text></item>
<item><p>227b1</p><section>dkon brtsegs</section><text>par lta ba zhes bya ba dang / rtag tu rnam par lta ba dang / spyan ras gzigs dbang phyug dang / mthu chen thob dang / seng ge dang / seng ge'i blo gros dang / seng ge'i stabs su 'gro dang / seng ge'i sgra mngon bsgrags dang /</text></item>
<item><p>227b2</p><section>dkon brtsegs</section><text>mchog gi blo gros dang / rdo rje'i blo gros dang / rdo rjes rnam par gnon dang / rdo rje'i rgyal mtshan dang / rdo rje'i sde dang / mi g.yo ba'i gom pas rnam par gnon dang / 'jig rten gsum gom pas rnam par gnon dang / mig bzangs</text></item>
<item><p>227b3</p><section>dkon brtsegs</section><text>dang / pad ma'i mig dang / pad ma bkod pa dang / rin po che bkod pa dang / spobs pa chen po dang / mthu bo che dang / rin chen khar ba dang / rin chen 'byung gnas dang / lag na phyag rgya rin po che dang / yon tan gyi rgyal po snang dang /</text></item>
<item><p>227b4</p><section>dkon brtsegs</section><text>bkod pa'i rgyal po snang dang / bkod pa'i rgyal po dang / yid gnyis rnam par 'joms dang / glog gi snang bas brgyan dang / nam mkha' mdzod dang / dbyangs snyan dang / sprin dbyangs dang / rnga sgra dang / dbyangs rnam par dag dang /</text></item>
<item><p>227b5</p><section>dkon brtsegs</section><text>rnam par dag pa'i blo gros dang / bzang skyong la sogs pa skyes bu dam pa bcu drug dang / 'jam dpal la sogs pa sems dpa' dpe med pa drug bcu dang / spos kyi glang po che la sogs pa dag pa'i</text></item>
<item><p>227b6</p><section>dkon brtsegs</section><text>sems can sum bcu rtsa gnyis dang / byams pa la sogs pa thams cad kyang bskal pa bzang po'i byang chub sems dpa' sems dpa' chen po sha stag go/ lha'i bu bdud las rgyal dang / lha'i bu dge ba bkod</text></item>
<item><p>227b7</p><section>dkon brtsegs</section><text>dang / lha'i bu mtshams rab dang / bzang po'i rgyal po dang / rgyal ba dang / rgyal ba'i blo gros dang / rab tu zhi zhing dul ba'i dbang phyug dang / lha'i bu legs par sems pa dang / de dag la sogs pa thams cad kyang theg pa chen po</text></item>
<item><p>227b8</p><section>dkon brtsegs</section><text>la yang dag par zhugs pa'i lha'i bu stong phrag nyi shu dang / rgyal po chen po bzhi dang / lha rnams kyi dbang po brgya byin dang / mi mjed kyi bdag po tshangs pa dang / lha'i bu ded dpon dang / lha'i bu dbang phyug chen po dang / de dag dang / gzhan</text></item>
<item><p>228a1</p><section>dkon brtsegs</section><text>yang lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa du ma dang yang thabs gcig go/ de nas bcom ldan 'das bkod</text></item>
<item><p>228a2</p><section>dkon brtsegs</section><text>pa chen po'i seng ge'i khri la bzhugs te 'khor brgya stong du mas yongs su bskor cing mdun gyis bltas nas chos ston te/ seng ge ltar ni sgrogs/ nyi ma ltar ni lhan ne/ zla ba ltar ni lham me/ sgron ma ltar ni 'bar</text></item>
<item><p>228a3</p><section>dkon brtsegs</section><text>brgya byin ltar lhang nge / tshangs pa ltar ni lhag ge/ /rgya mtsho chen po'i dbus nas ri rab ltar ni 'phags te 'khor chen po'i dbus su gshegs nas chos ston pa ni tshangs par spyod pa/ thog mar dge ba bar du</text></item>
<item><p>228a4</p><section>dkon brtsegs</section><text>dge ba/ tha mar dge ba/ don bzang po/ tshig 'bru bzang po ma 'dres pa/ yongs su rdzogs pa/ yongs su dag pa/ yongs su byang ba 'di lta ste/ byang chub sems dpa' sems dpa' chen po rnams kyi byang chub</text></item>
<item><p>228a5</p><section>dkon brtsegs</section><text>sems dpa'i spyod pa rnam par dag pa zhes bya ba'i chos kyi sgo las brtsams nas/ ji ltar byang chub sems dpa' sems dpa' chen po rnams byang chub sems dpa'i spyod pa yongs su dag pa la spyod par</text></item>
<item><p>228a6</p><section>dkon brtsegs</section><text>'gyur ba yang dag par rab tu ston to/ /yang de'i tshe shar phyogs logs kyi sangs rgyas kyi zhing brgya stong phrag dgu bcu rtsa gnyis 'das pa na 'jig rten gyi khams legs par sprul pa zhes bya ba de na de bzhin</text></item>
<item><p>228a7</p><section>dkon brtsegs</section><text>gshegs pa dgra bcom pa yang dag par rdzogs pa'i sangs rgyas yongs su dag par rab tu gnas pa zhes bya ba da lta na bzhugs te/ 'tsho zhing gzhes la chos kyang ston pa de'i gan nas byang chub sems</text></item>
<item><p>228a8</p><section>dkon brtsegs</section><text>dpa' sems dpa' chen po gtsug na rin po che zhes bya ba byang chub sems dpa' brgya stong dang lhan cig tu lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye</text></item>
<item><p>228b1</p><section>dkon brtsegs</section><text>chen po dang mi dang / mi ma yin pa brgya stong du mas yongs su bskor cing mdun du bdar te/ 'jig rten gyi khams legs par sprul pa de nas mi snang bar gyur nas 'jig rten gyi khams mi mjed 'dir gnas</text></item>
<item><p>228b2</p><section>dkon brtsegs</section><text>par gyur to/ /de tshangs pa'i 'jig rten du 'dug nas rin po che'i gdugs gcig gis stong gsum gyi stong chen po'i 'jig rten gyi khams khebs par byas ste/ me tog kha dog du ma/ kha dog sna tshogs dag</text></item>
<item><p>228b3</p><section>dkon brtsegs</section><text>gis stong gsum gyi stong chen po'i 'jig rten gyi khams khebs par byas nas tshangs pa'i 'jig rten de nyid du 'dug ste de'i tshe tshigs su bcad pa 'di dag smras so/ /gang gis sdug bsngal mtha' yas</text></item>
<item><p>228b4</p><section>dkon brtsegs</section><text>bzod byas shing / /brtul zhugs brtan pas byang chub rab bsgrubs pa/ /drang srong chen po shAg thub sus mthong ba/ /lha mi rnams kyis rnyed pa rab tu rnyed/ /gang gA'i bye snyed byang chub sems dpa' mang / /</text></item>
<item><p>228b5</p><section>dkon brtsegs</section><text>brtson 'grus dag gi stobs kyis phyir bor te/ /stong phrag bye ba'i bdud rnams rab rtul nas/ /byang chub rdul bral mya ngan med pa thob/ /'gro ba kun kyi gtso bo bsnyen bkur bar/ /shar phyogs logs kyi mchog</text></item>
<item><p>228b6</p><section>dkon brtsegs</section><text>gi 'jig rten khams/ /legs par sprul nas spyod pa yongs dag pa'i/ /rgyal ba'i thad nas bdag ni 'dir mchis so/ /su dag chos kyi gtam rnams nyan pa dang / /phyogs bcu'i byang chub sems dpa' blta</text></item>
<item><p>228b7</p><section>dkon brtsegs</section><text>ba dang / /rkang gnyis gtso bo de yang blta 'dod pa/ /de dag bya rgod phung por myur du shog /'dren pa mthong ba shin tu rnyed par dka'/ /zhi ba'i chos kyang thos par shin tu dka'/ /dal 'byor mir skye shin tu rnyed par</text></item>
<item><p>228b8</p><section>dkon brtsegs</section><text>dka'/ /tshul khrims dad pa'ang rtag tu rnyed par dka'/ /'jig rten rnam par 'dren pa bzhugs bzhin du/ /bde 'dod gang zhig bsod nams mi byed na/ /mya ngan 'das nas des ni ci bya yis/ /de ni rgyal ba'i drung</text></item>
<item><p>229a1</p><section>dkon brtsegs</section><text>der 'dod par bya/ /gang dag ngan 'gro thams cad spangs nas ni/ /lha mi'i nang du bde ba 'thob pa dang / /mya ngan 'das 'thob bde bar 'gyur 'dod pa/ /mtshungs med de'i gan du de dag dong / /de ni sman pa'i rgyal</text></item>
<item><p>229a2</p><section>dkon brtsegs</section><text>po bdud rtsi sbyin/ /de ni ded dpon mchog gi lam mtshon pa/ /de ni chos rgyal rin chen dam pa 'chang / /de ni sems can kun kyi rten dang dpung / /de nas byang chub sems dpa' sems dpa' chen po gtsug na rin po</text></item>
<item><p>229a3</p><section>dkon brtsegs</section><text>ches tshigs su bcad pa mngon par sgrub pa 'di dag smras pas stong gsum gyi stong chen po'i 'jig rten gyi khams kyang dbyangs kyis go bar gyur/ tshe dang ldan pa shA ra dwa ti'i bus kyang tshigs su bcad pa 'di</text></item>
<item><p>229a4</p><section>dkon brtsegs</section><text>dag thos te/ thos nas bcom ldan 'das la 'di skad ces gsol to/ /bcom ldan 'das 'di lta bu'i don dang ldan pa'i tshigs su bcad pa 'di dag gang nas byung / bcom ldan 'das kyis bka' stsal pa/</text></item>
<item><p>229a5</p><section>dkon brtsegs</section><text>shA ri'i bu shar phyogs logs su sangs rgyas kyi zhing 'di nas sangs rgyas kyi zhing brgya stong phrag dgu bcu rtsa dgu gnyis 'das pa na 'jig rten gyi khams legs par sprul pa zhes bya ba zhig yod de/ de na de</text></item>
<item><p>229a6</p><section>dkon brtsegs</section><text>bzhin gshegs pa dgra bcom pa yang dag par rdzogs pa'i sangs rgyas yongs su dag par rab tu gnas pa zhes bya ba da ltar bzhugs te 'tsho zhing gzhes la chos kyang ston pa de'i gan nas/ byang chub</text></item>
<item><p>229a7</p><section>dkon brtsegs</section><text>sems dpa' sems dpa' chen po gtsug na rin po che zhes bya ba byang chub sems dpa' brgyad stong dang bcas te nga la blta ba dang / phyag bya ba dang / bsnyen bkur bya ba dang / phyogs bcu nas 'dus pa'i byang chub sems</text></item>
<item><p>229a8</p><section>dkon brtsegs</section><text>dpa' sems dpa' chen po 'di dag kyang blta ba'i phyir lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa brgya stong mang</text></item>
<item><p>229b1</p><section>dkon brtsegs</section><text>pos yongs su bskor cing mdun du bdar nas rnga ni rab tu rdung / me tog gi char ni rab tu 'bebs/ 'od zer ni 'byin/ stong gsum gyi stong chen po'i 'jig rten gyi khams ni g.yo bar byed cing byang chub sems dpa'i mthu</text></item>
<item><p>229b2</p><section>dkon brtsegs</section><text>chen po dang / byang chub sems dpa'i rdzu 'phrul chen pos 'jig rten gyi khams legs par sprul pa de nas mi snang bar gyur nas 'jig rten gyi khams mi mjed 'dir phyin te/ shA ri'i bu byang chub sems dpa' sems</text></item>
<item><p>229b3</p><section>dkon brtsegs</section><text>dpa' chen po gtsug na rin po che des sems can bag med pa rnams yang dag par bskul ba'i phyir tshangs pa'i 'jig rten du 'dug nas tshigs su bcad pa 'di dag smras so/ /shA ri'i bu tshigs su bcad pa 'di</text></item>
<item><p>229b4</p><section>dkon brtsegs</section><text>dag gis stong gsum gyi stong chen po'i 'jig rten gyi khams go bar byas nas sems can dpag tu med pa yang dge ba'i rtsa ba bskyed do/ /de nas byang chub sems dpa' sems dpa' chen po gtsug na rin po</text></item>
<item><p>229b5</p><section>dkon brtsegs</section><text>che byang chub sems dpa' brgya stong po de dag dang lhan cig tu lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa brgya stong</text></item>
<item><p>229b6</p><section>dkon brtsegs</section><text>du mas yongs su bskor cing mdun du bdar nas rnga ni rab tu rdung / me tog gi char ni rab tu 'bebs/ 'od zer ni 'byin/ stong gsum gyi stong chen po'i 'jig rten gyi khams ni g.yo bar byed cing byang chub sems</text></item>
<item><p>229b7</p><section>dkon brtsegs</section><text>dpa'i mthu chen po dang / byang chub sems dpa'i rdzu 'phrul chen pos bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te bcom ldan 'das la lan gsum</text></item>
<item><p>229b8</p><section>dkon brtsegs</section><text>bskor ba byas nas byang chub sems dpa' sems dpa' chen po de dag dang / lha dang / klu dang / gnod sbyin dang dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa</text></item>
<item><p>230a1</p><section>dkon brtsegs</section><text>brgya stong mang po de dag dang / lhan cig tu bcom ldan 'das kyi spyan sngar 'dug go/ phyogs gcig tu 'dug nas kyang bcom ldan 'das la byang chub sems dpa' gtsug na rin po ches 'di skad</text></item>
<item><p>230a2</p><section>dkon brtsegs</section><text>ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yongs su dag par rab tu gnas pa/ bcom ldan 'das la gnod pa chung ngam/ nyam nga ba nyung</text></item>
<item><p>230a3</p><section>dkon brtsegs</section><text>ngam/ bskyod pa yang ngam/ 'tsho 'am/ stobs dang bde bar reg pa la gnas sam zhes snyun gsol lo/ /bcom ldan 'das bdag kyang byang chub sems pa dpa' sems dpa' chen po rnams kyi spyod pa yongs</text></item>
<item><p>230a4</p><section>dkon brtsegs</section><text>su dag pa nyan pa'i slad du 'dir mchis na/ bcom ldan 'das byang chub sems dpa' rnams spyod pa yongs su dag pa gang la gnas na shin tu mthar phyin pa dang / shin tu grub pa dang / bde bar 'gyur ba</text></item>
<item><p>230a5</p><section>dkon brtsegs</section><text>dang / shin tu yongs su dag pa 'thob par 'gyur ba dang / de dag la bag chags kyi mtshams sbyor ba'i nyon mongs pa thams cad kun tu 'byung bar mi 'gyur ba dang / rang gi spyod pa yongs su dag pas sems</text></item>
<item><p>230a6</p><section>dkon brtsegs</section><text>can thams cad kyi sems kyi spyod pa rab tu 'tshal bar 'gyur ba dang / spyod pa'i mtshan nyid rnams yang dag pa ji lta ba bzhin du khong du chud par 'gyur ba dang / ye shes kyi spyod pas 'dod chags dang / zhe sdang dang /</text></item>
<item><p>230a7</p><section>dkon brtsegs</section><text>gti mug gi spyod pa rnam par sbyong bar 'gyur ba dang / chos kyi spyod pas sems can mi mthun par spyod pa la gnas pa rnams yang dag pa'i chos kyi nan tan la mos par bgyid par 'gyur ba dang / de</text></item>
<item><p>230a8</p><section>dkon brtsegs</section><text>bzhin gshegs pa thams cad la kha na ma tho ba ma mchis par 'gyur ba dang / sems can thams cad nye bar 'tsho bar 'gyur ba dang / de dag la bdud thams cad kyis glags mi rnyed par 'gyur ba dang /</text></item>
<item><p>230b1</p><section>dkon brtsegs</section><text>de dag phyogs bcu'i 'jig rten na da ltar byung ba'i sangs rgyas thams cad lta ba la sgrib pa ma mchis par 'gyur ba dang / de dag gi spyod pa thams cad de bzhin gshegs pa'i ye shes kyi spyod pas rig par</text></item>
<item><p>230b2</p><section>dkon brtsegs</section><text>'gyur ba'i byang chub sems dpa' rnams kyi spyod pa yongs su dag pa de de bzhin gshegs pa dgra bcom pa yang dag par rdzogs pa'i sangs rgyas kyis legs par bstan du gsol/ de skad ces gsol</text></item>
<item><p>230b3</p><section>dkon brtsegs</section><text>pa dang / bcom ldan 'das kyis byang chub sems dpa' sems dpa' chen po gtsug na rin po che la 'di skad ces bka' stsal to/ /rigs kyi bu de'i phyir legs par rab tu nyon la yid la zung shig dang / byang chub</text></item>
<item><p>230b4</p><section>dkon brtsegs</section><text>sems dpa' sems dpa' chen po rnams kyi spyod pa yongs su dag pa'i dpe tsam cung zad cig bshad do/ /bcom ldan 'das legs so zhes gsol nas byang chub sems dpa' gtsug na rin po che bcom ldan</text></item>
<item><p>230b5</p><section>dkon brtsegs</section><text>'das kyi ltar nyan pa dang / bcom ldan 'das kyis de la 'di skad ces bka' stsal to/ /rigs kyi bu byang chub sems dpa' sems dpa' chen po rnams kyi spyod pa yongs su dag pa ni 'di bzhi ste/ bzhi gang zhe</text></item>
<item><p>230b6</p><section>dkon brtsegs</section><text>na/ 'di lta ste/ pha rol tu phyin pa'i spyod pa yongs su dag pa dang / byang chub kyi phyogs kyi chos kyi spyod pa yongs su dag pa dang / mngon par shes pa sgrub pa'i spyod pa yongs su dag pa dang / sems can yongs</text></item>
<item><p>230b7</p><section>dkon brtsegs</section><text>su smin par bya ba'i spyod pa yongs su dag pa ste/ rigs kyi bu bzhi po de dag ni byang chub sems dpa' rnams kyi spyod pa yongs su dag pa'o/ /de la pha rol tu phyin pa'i spyod pa yongs su dag pa ni kun tu bsngo ba'i</text></item>
<item><p>230b8</p><section>dkon brtsegs</section><text>ye shes la mkhas par khong du chud par bya'o/ /byang chub kyi phyogs kyi chos kyi spyod pa yongs su dag pa ni lam smra ba'i ye shes la mkhas par khong du chud par bya'o/ /mngon par shes pa sgrub pa'i spyod pa yongs su</text></item>
<item><p>231a1</p><section>dkon brtsegs</section><text>dag pa ni bsam gtan la sems las su rung ba'i ye shes la mkhas par khong du chud par bya'o/ /sems can yongs su smin par bya ba'i spyod pa yongs su dag pa ni snying rje chen pos lhag pa'i</text></item>
<item><p>231a2</p><section>dkon brtsegs</section><text>bsam pa brtan pa'i ye shes la mkhas par khong du chud par bya'o/ /rigs kyi bu de la byang chub sems dpa' rnams kyi pha rol tu phyin pa'i spyod pa yongs su dag pa gang zhe na/ 'di lta ste/ pha rol tu phyin pa</text></item>
<item><p>231a3</p><section>dkon brtsegs</section><text>drug gi spyod pa yongs su dag pa'o/ /drug po de dag gang zhe na/ 'di lta ste/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa rnams so/ /rigs</text></item>
<item><p>231a4</p><section>dkon brtsegs</section><text>kyi bu de la byang chub sems dpa' rnams kyi sbyin pa'i pha rol tu phyin pa'i spyod pa yongs su dag pa gang zhe na/ 'di lta ste/ ser sna'i dri mas kun tu dkris pa'i sems sel ba dang / gtong ba'i rjes su 'jug</text></item>
<item><p>231a5</p><section>dkon brtsegs</section><text>pa'i sems 'phel bar byed pa dang / de ser sna'i dri ma bsal te gtong ba'i sems la gnas nas bdog pa thams cad yongs su gtong ba'i sems la gnas so/ /de sbyin pa sbyin pa na tha dad pa bzhi mi byed de/</text></item>
<item><p>231a6</p><section>dkon brtsegs</section><text>bzhi gang zhe na/ 'di lta ste/ sems can tha dad du mi byed pa dang / chos tha dad pa dang / yongs su bsngo ba tha dad pa dang / bsam pa tha dad du mi byed do/ /de la ji ltar na sems can tha dad du mi byed ce na/ 'di la ni sbyin/</text></item>
<item><p>231a7</p><section>dkon brtsegs</section><text>'di la ni mi sbyin/ 'di la ni mang du sbyin/ 'di la ni nyung ngu sbyin/ 'di la ni bzang po sbyin/ 'di la ni ngan pa sbyin/ 'di la ni rtag tu sbyin/ 'di la ni rtag tu mi sbyin/ 'di la ni sti stang du byas te sbyin/ 'di la ni sti stang du</text></item>
<item><p>231a8</p><section>dkon brtsegs</section><text>byas te mi sbyin/ 'di la ni thams cad sbyin/ 'di la ni thams cad mi sbyin/ 'di ni tshul khrims dang ldan pa/ 'di ni tshul khrims dang mi ldan pa/ 'di ni sbyin pa'i gnas/ 'di ni sbyin pa'i gnas ma yin/ 'di la sbyin na</text></item>
<item><p>231b1</p><section>dkon brtsegs</section><text>sbyin pa rnam par dag par 'gyur/ 'di la ni rnam par dag par mi 'gyur/ 'di ni yang dag par zhugs pa/ 'di ni log par zhugs pa'o zhes bya ba ste/ rigs kyi bu de ltar gang 'di lta bu'i sems 'phro ba spong zhing</text></item>
<item><p>231b2</p><section>dkon brtsegs</section><text>mnyam pa nyid dang / tha dad pa ma yin pa dang / mi mtho mi dma' ba dang / sems can thams cad la sems mnyam pa dang yang dag par sbyor ba dang / mtshungs par sbyin pa dang / mtshungs par byams pa dang / mtshungs par</text></item>
<item><p>231b3</p><section>dkon brtsegs</section><text>snying rje ba dang / bye brag med pa dang / nam mkha' dang mtshungs par gyur pa de ni sems can tha dad pa ma yin pa zhes bya'o/ /de la ji ltar na chos tha dad du mi byed ce na/ gang chos smra bar 'gyur ba de dag la ni sbyin/ gang chos</text></item>
<item><p>231b4</p><section>dkon brtsegs</section><text>mi smra bar 'gyur ba de dag la ni mi sbyin no snyam du de ltar sems mi bskyed de/ de chos thams cad mnyam pa nyid thob nas sbyin pa sbyin te/ so so'i skye bo rnams ni dman pa'o snyam du sbyin pa mi sbyin/ 'phags</text></item>
<item><p>231b5</p><section>dkon brtsegs</section><text>pa rnams ni rgya chen po'o zhes sbyin pa mi sbyin gyi/ chos kyi dbyings rang bzhin gyis mnyam ste bye brag med pas sbyin pa sbyin pa 'di ni chos tha dad pa ma yin pa zhes bya'o/ /de la ji ltar na yongs su bsngo ba tha dad</text></item>
<item><p>231b6</p><section>dkon brtsegs</section><text>du mi byed ce na/ gang sbyin pa sbyin pa'i dge ba'i rtsa ba de brgya byin thob par mi sngo/ tshangs pa thob par ma yin/ rgyal po'i srid dang / tshong dpon dang / khyim bdag dang / gzugs dang / longs spyod dang / dbang phyug dang /</text></item>
<item><p>231b7</p><section>dkon brtsegs</section><text>g.yog 'dod par ma yin/ srid pa'i 'gro ba thams cad du 'chi 'pho ba dang skye ba'i skye gnas rnams su dge ba'i rtsa ba de yongs su mi sngo/ nyan thos kyi theg par ma yin/ rang sangs rgyas kyi theg par ma yin</text></item>
<item><p>231b8</p><section>dkon brtsegs</section><text>te/ dge ba'i rtsa ba de dag bla na med pa yang dag par rdzogs pa'i byang chub las gzhan du mi sngo ba 'di ni bsngo ba tha dad pa ma yin pa zhes bya'o/ /de la 'di ltar na sbyin pa sbyin pa na bsam pa tha dad du mi byed ce na/ bsam</text></item>
<item><p>232a1</p><section>dkon brtsegs</section><text>pa mnyam pa/ sbyor ba mnyam pa/ rnam par smin pa la mi re ba/ pha rol la byas pa'i lan re ba med pa/ g.yo med pa dang / sgyur med pas sems thag pa nas shin tu yongs su btang pa'i blo sems 'gyod</text></item>
<item><p>232a2</p><section>dkon brtsegs</section><text>pa med pa gnas gsum du dad pa thob ste sbyin no snyam pa dang / sbyin par byed pa dang / byin nas dad pa rab tu thob pa 'di ni bsam pa tha dad pa ma yin pa zhes bya'o/ /rigs kyi bu de ltar na byang chub sems dpa' sbyin pa sbyin</text></item>
<item><p>232a3</p><section>dkon brtsegs</section><text>pa na tha dad pa 'di bzhi mi byed de/ 'di ni byang chub sems dpa' rnams sbyin pa'i pha rol tu phyin pa'i yongs su dag pa'i rkang pa dang po'o/ /de lta ba brgyad yongs su dag par sbyin pa sbyin par byed de/ brgyad po dag gang zhe</text></item>
<item><p>232a4</p><section>dkon brtsegs</section><text>na/ 'di lta ste/ bdag tu lta ba yongs su dag par sbyin pa sbyin pa dang / de bzhin du sems can du lta ba dang / srog tu lta ba dang / gang zag tu lta ba dang / chad par lta ba dang / rtag par lta ba dang / 'byung bar lta ba dang / 'jig</text></item>
<item><p>232a5</p><section>dkon brtsegs</section><text>par lta ba yongs su dag pa ste/ lta ba brgyad po de dag yongs su dag par sbyin pa sbyin par byed do/ /de bag la nyal bzhi yongs su spangs nas sbyin pa sbyin par byed de/ bzhi gang zhe na/ so so'i skye bo'i chos kyi bag</text></item>
<item><p>232a6</p><section>dkon brtsegs</section><text>la nyal dang / nyan thos kyi chos kyi bag la nyal dang / rang sangs rgyas kyi chos kyi bag la nyal dang / bag chags kyi mtshams sbyor ba'i bag la nyal te/ bag la nyal bzhi po de dag yongs su spangs nas sbyin pa</text></item>
<item><p>232a7</p><section>dkon brtsegs</section><text>sbyin par byed do/ /de 'du shes bzhi yongs su spangs nas sbyin pa sbyin par byed de/ bzhi gang zhe na/ rtag par 'du shes pa dang / bde bar 'du shes pa dang / gtsang bar 'du shes pa dang / bdag tu 'du shes pa ste/ 'du shes bzhi</text></item>
<item><p>232a8</p><section>dkon brtsegs</section><text>po de dag yongs su spangs nas sbyin pa sbyin par byed de/ de rnam pa bzhi yongs su dag par sbyin pa sbyin par byed de/ bzhi gang zhe na/ lus yongs su dag pa dang / ngag yongs su dag pa dang / sems yongs su dag pa dang /</text></item>
<item><p>232b1</p><section>dkon brtsegs</section><text>bsam pa yongs su dag pa ste/ rnam pa bzhi po de dag yongs su dag par sbyin pa sbyin par byed do/ /de chags pa gsum las shin du 'das nas sbyin pa sbyin par byed de/ gsum gang zhe na/ rnam par smin pa la chags pa dang /</text></item>
<item><p>232b2</p><section>dkon brtsegs</section><text>'gyod pa la chags pa dang / theg pa dman par bsngo ba la chags pa ste/ gsum po de dag las shin du 'das nas sbyin pa sbyin par byed do/ /de 'jigs pa gsum las shin du 'das nas sbyin pa sbyin par byed de/ gsum</text></item>
<item><p>232b3</p><section>dkon brtsegs</section><text>gang zhe na/ lhag pa'i nga rgyal gyi 'jigs pa dang / rlom sems kyi 'jigs pa dang / bdud kyi las kyi 'jigs pa ste/ gsum po de dag las shin du 'das nas sbyin pa sbyin par byed do/ /de rgya bzhis btab nas sbyin pa sbyin</text></item>
<item><p>232b4</p><section>dkon brtsegs</section><text>par byed de/ bzhi gang zhe na/ nang stong pa nyid kyi rgyas btab pa dang / phyi stong pa nyid kyi rgyas btab pa dang / sems can stong pa nyid kyi rgyas btab pa dang / byang chub stong pa nyid kyi rgyas btab pa ste/ rgya bzhi po de dag gis btab</text></item>
<item><p>232b5</p><section>dkon brtsegs</section><text>nas sbyin pa sbyin par byed do/ /de brtson 'grus rtsom pa bzhi dang mi 'bral bar sbyin pa sbyin par byed de/ bzhi gang zhe na/ sems can thams cad tshim par byed pa'i brtson 'grus rtsom pa dang / sangs rgyas kyi chos</text></item>
<item><p>232b6</p><section>dkon brtsegs</section><text>thams cad yongs su sgrub pa'i brtson 'grus rtsom pa dang / mtshan dang dpe byad bzang po yongs su rdzogs par byed pa'i brtson 'grus rtsom pa dang / sangs rgyas kyi zhing yongs su sbyong ba'i brtson 'grus rtsom pa ste/</text></item>
<item><p>232b7</p><section>dkon brtsegs</section><text>brtson 'grus rtsom pa bzhi po de dag dang ma bral bar sbyin pa sbyin par byed do/ /de dran pa bzhi dang mi 'bral bar sbyin pa sbyin par byed de/ bzhi gang zhe na/ byang chub kyi sems dran pa dang / sangs rgyas mthong ba dran pa dang /</text></item>
<item><p>232b8</p><section>dkon brtsegs</section><text>byams pa chen po dran pa dang / sems can thams cad kyi nyon mongs pa spong pa dran pa ste/ dran pa bzhi po de dag dang ma bral bar sbyin pa sbyin par byed do/ /de 'khor gsum yongs su dag par sbyin pa sbyin par byed de/</text></item>
<item><p>233a1</p><section>dkon brtsegs</section><text>gsum gang zhe na/ bdag gi 'khor yongs su dag pa dang / sems can gyi 'khor yongs su dag pa dang / byang chub kyi 'khor yongs su dag pa ste/ 'khor gsum po de dag yongs su dag par sbyin pa sbyin par</text></item>
<item><p>233a2</p><section>dkon brtsegs</section><text>byed do/ /de shes pa yongs su dag pa bzhi yongs su dag par sbyin pa sbyin par byed de/ bzhi gang zhe na/ sbyin pa shes pa yongs su dag pa dang / sems can gyi bsam pa tshim par byed pa shes pa yongs su dag pa dang /</text></item>
<item><p>233a3</p><section>dkon brtsegs</section><text>sgyu ma'i chos su so sor rtog pa shes pa yongs su dag pa dang / bsngo ba la so sor rtog pa shes pa yongs su dag pa ste/ shes pa yongs su dag pa bzhi po de dag gis yongs su dag par sbyin pa sbyin par byed do/ /</text></item>
<item><p>233a4</p><section>dkon brtsegs</section><text>rigs kyi bu byang chub sems dpa' de lta bu'i chos la zhugs pa de'i sbyin pa'i pha rol du phyin pa'i spyod pa yongs su dag pa shin du yongs su dag par 'gyur te/ rigs kyi bu 'di ni byang chub sems dpa'i sbyin</text></item>
<item><p>233a5</p><section>dkon brtsegs</section><text>pa'i pha rol tu phyin pa'i spyod pa yongs su dag pa'o/ /rigs kyi bu des byang chub sems dpa'i tshul khrims kyi pha rol tu phyin pa'i spyod pa yongs su dag pa gang zhe na/ rigs kyi bu byang chub sems dpa'i</text></item>
<item><p>233a6</p><section>dkon brtsegs</section><text>tshul khrims kyi pha rol du phyin pa'i spyod pa yongs su dag pa ni rnam pa gcig ste/ rnam pa gcig gang zhe na/ 'di lta ste/ byang chub kyi sems mnyam pa med pa'i sems/ thun mong ma yin pa'i sems/ 'jig</text></item>
<item><p>233a7</p><section>dkon brtsegs</section><text>rten gsum po thams cad las mchog tu bye brag tu 'phags pa'i sems/ nyan thos dang rang sangs rgyas thams cad zil gyis gnon pa'i sems/ bdud thams cad 'dul ba'i sems/ las dang nyon</text></item>
<item><p>233a8</p><section>dkon brtsegs</section><text>mongs pa'i sgrib pa yongs su zad par byed pa'i sems/ sems can thams cad sgrol ba'i sems/ yon tan rin po che dpag tu med pa thams cad kyi sems de nyid mi 'dor zhing srung ba dang / sbed pa dang ma brjed</text></item>
<item><p>233b1</p><section>dkon brtsegs</section><text>pa ste/ rigs kyi bu 'di ni byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa gcig go/ rigs kyi bu gzhan yang byang chub sems dpa'i tshul khrims kyi pha rol du phyin</text></item>
<item><p>233b2</p><section>dkon brtsegs</section><text>pa'i spyod pa yongs su dag pa rnam pa gnyis te/ rnam pa gnyis gang zhe na/ 'di lta ste/ sems can thams cad la 'od zer thogs pa med pa dang / sems can de dag kyang byang chub kyi bsam pa'i tshul khrims</text></item>
<item><p>233b3</p><section>dkon brtsegs</section><text>la 'jug pa ste/ 'di ni rnam pa gnyis so/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa rnam pa gsum ste/ rnam pa gsum gang zhe na/ 'di lta ste/ lus</text></item>
<item><p>233b4</p><section>dkon brtsegs</section><text>kyi gnod pa thams cad bsal bas lus yongs su dag pa dang / kha gsag dang gzhogs slongs dang / ngag gi skyon thams cad bsal bas/ ngag yongs su dag pa dang / 'dod pa dang gnod sems dang /</text></item>
<item><p>233b5</p><section>dkon brtsegs</section><text>rnam par 'tshe ba'i rnam par rtog pa bsal bas sems yongs su dag pa ste 'di ni rnam pa gsum mo/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa</text></item>
<item><p>233b6</p><section>dkon brtsegs</section><text>rnam pa bzhi ste/ rnam pa bzhi gang zhe na/ 'di lta ste/ bslab pa yang dag par 'dzin pa dang / bslab pa yang dag par bzung ba ma nyams pa dang / sems can tshul khrims 'chal ba yongs su smin par byed pa</text></item>
<item><p>233b7</p><section>dkon brtsegs</section><text>dang / tshul khrims dang ldan pa la ston pa bzhin du gus par byed pa ste/ 'di ni rnam pa bzhi'o/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa rnam pa lnga ste/</text></item>
<item><p>233b8</p><section>dkon brtsegs</section><text>rnam pa lnga gang zhe na/ 'di lta ste/ bdag la mi stod pa dang / gzhan la mi smod pa dang / ma bslabs pa la mi brnyas pa dang / nyan thos kyi sems la mi re ba dang / rang sangs rgyas kyi theg pa mi 'dod pa ste/</text></item>
<item><p>234a1</p><section>dkon brtsegs</section><text>'di ni rnam pa lnga'o/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa rnam pa drug ste/ rnam pa drug gang zhe na/ 'di lta ste/ bslab pa las mi 'da' bas sangs rgyas</text></item>
<item><p>234a2</p><section>dkon brtsegs</section><text>rjes su dran pa dang / tshul khrims la 'gyod pa med pas chos rjes su dran pa dang / sangs rgyas kyi bslab pa la lta bas dge 'dun rjes su dran pa dang / nyon mongs pa thams cad yongs su spong bas gtong ba rjes su dran pa dang /</text></item>
<item><p>234a3</p><section>dkon brtsegs</section><text>skye ba thams cad la mi gnas pas tshul khrims rjes su dran pa dang / dge ba'i chos thams cad yongs su rdzogs par byed pas lha rjes su dran pa ste/ 'di ni rnam pa drug go/ rigs kyi bu byang chub sems dpa'i tshul khrims</text></item>
<item><p>234a4</p><section>dkon brtsegs</section><text>kyi pha rol du phyin pa'i spyod pa yongs su dag pa rnam pa bdun te/ rnam pa bdun gang zhe na/ 'di lta ste/ sangs rgyas kyi chos thams cad la mngon par dad pa dang / bdag nyid dbang du byas te ngo tsha shes pa dang / sangs rgyas</text></item>
<item><p>234a5</p><section>dkon brtsegs</section><text>thams cad mngon sum du byas te khrel yod pa dang / nga rgyal med pas gus pa dang / bdag dang gzhan la gdung ba med pas nges pa dang / 'jig rten pha rol du kha na ma mtho ba la 'jigs par lta bas rnam par 'tshe ba med</text></item>
<item><p>234a6</p><section>dkon brtsegs</section><text>pa dang / sems kyi yongs su gdung ba nye bar zhi bas 'khon du mi 'dzin pa ste/ 'di ni rnam bdun no/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa rnam pa brgyad</text></item>
<item><p>234a7</p><section>dkon brtsegs</section><text>de/ rnam pa brgyad gang zhe na 'di lta ste/ zang zing med pa'i sems kyis tshul mi 'chos pa dang / yongs su 'dzin pa thams cad 'dor bas kha gsag med pa dang / rang bzhin gyis chog shes pas thob kyis 'jal ba mi</text></item>
<item><p>234a8</p><section>dkon brtsegs</section><text>byed pa dang / sbyangs pa'i yon tan dang yo byad bsnyungs pas 'phags pa'i rigs yang dag par 'dzin pa yongs su rdzogs pa dang / dgon pa la gnas pa rjes su mi gtong bas lus la mi lta ba dang / dam pa'i</text></item>
<item><p>234b1</p><section>dkon brtsegs</section><text>chos yongs su 'dzin pas srog la mi lta ba dang / 'du 'dzi spong bas gcig pu na dga' ba dang / khams gsum thams cad kyis 'jigs pas chos kyi dga' ba la mos pa ste/ 'di ni rnam pa brgyad do/ /rigs kyi bu byang chub</text></item>
<item><p>234b2</p><section>dkon brtsegs</section><text>sems dpa'i tshul khrims kyi pha rol du phyin pa'i spyod pa yongs su dag pa rnam pa dgu ste/ rnam pa dgu gang zhe na/ 'di lta ste/ kun nas mnar sems kyi dngos po dgu po rnams 'dul ba dang / sems can gyi gnas dgu</text></item>
<item><p>234b3</p><section>dkon brtsegs</section><text>po rnams las shin du 'da' ba dang / mthar gyis gnas pa'i snyoms par 'jug pa dgu po rnams kyi rtsa ba yongs su sbyong pa dang / yongs su gdung ba med pas sems zhi ba dang / sems las su rung bas zhi gnas kyi</text></item>
<item><p>234b4</p><section>dkon brtsegs</section><text>tshogs kun du tshol ba dang / cho ga dang tshul khrims dang lta ba nyams pa las shin du 'das pas mi lhod pa dang / theg pa chen po yongs su rdzogs pas sems can thams cad la mi slu ba dang / tshul khrims la skyon</text></item>
<item><p>234b5</p><section>dkon brtsegs</section><text>med pas shin du mthar thug pa dang / yongs su sngo ba la mkhas pas sems phyad pa ste/ 'di ni rnam pa dgu'o/ /rigs kyi bu byang chub sems dpa'i tshul khrims kyi pha rol du phyin pa'i spyod pa yongs su dag pa rnam</text></item>
<item><p>234b6</p><section>dkon brtsegs</section><text>pa bcu ste/ rnam pa bcu gang zhe na/ 'di lta ste/ lus kyi las rnam gsum yongs su dag pa dang / ngag gi las rnam bzhi yongs su dag pa dang / yid kyi las rnam gsum yongs su dag pa dang / g.yo sgyu dang bral</text></item>
<item><p>234b7</p><section>dkon brtsegs</section><text>te drang zhing tshul 'chos pa med pa'i bsam pa dang ldan pa dang / bslab pa thams cad dang mi 'gal ba dang / phan par sbyor ba'i dngos po'i sngon du 'gro bas rjes su ston pa dang / dul zhing cang shes kyi sa'i phyir sems</text></item>
<item><p>234b8</p><section>dkon brtsegs</section><text>dmu rgod ma yin pa dang / bdag nyid byed pas sems can thams cad kyi slob mar gyur pa dang / nga rgyal med pas sbyin pa'i gnas rnams la 'dud cing phyag 'tshal ba dang / srog gi dbang por chos mdun du byed kyi</text></item>
<item><p>235a1</p><section>dkon brtsegs</section><text>'jig rten gyi zang zing mdun du mi byed pa ste/ 'di ni rnam pa bcu'o/ /rigs kyi bu gzhan yang byang chub sems dpa' rnams kyi tshul khrims kyi pha rol du phyin pa'i spyod pa yongs su dag pa rnam pa gnyis te/ rnam pa</text></item>
<item><p>235a2</p><section>dkon brtsegs</section><text>gnyis gang zhe na/ 'di lta ste/ mtshan ma dang bcas shing 'bad pa dang bcas pa'i tshul khrims ni srog gi phyir yang mi 'bral ba dang / mtshan ma med pa dang lhun gyis grub pa'i tshul khrims ni chos thams cad la sgro mi 'dogs</text></item>
<item><p>235a3</p><section>dkon brtsegs</section><text>par slob pa ste/ 'di ni rnam pa gnyis so/ /rigs kyi bu gzhan yang byang chub sems dpa'i tshul khrims kyi pha rol du phyin pa'i spyod pa yongs su dag pa gnyis te/ gnyis gang zhe na/ 'di lta ste/ nang rnam par dag pas</text></item>
<item><p>235a4</p><section>dkon brtsegs</section><text>skye mched rnam par dag pa dang / phyi rnam par dag pas yul thams cad spangs pa'o/ /rigs kyi bu gzhan yang byang chub sems dpa'i tshul khrims kyi pha rol du phyin pa'i spyod pa yongs su dag pa gnyis te/ gnyis gang</text></item>
<item><p>235a5</p><section>dkon brtsegs</section><text>zhe na/ 'di lta ste/ byang chub kyi ngo bo nyid kyi mtshan nyid kyis byang chub tu yongs su sngo ba dang / mngon par 'du mi byed pas tshul khrims rnam par dag pa'i mtshan nyid de/ gnyis po de dag go/ rigs kyi bu 'di ni byang chub sems dpa'i</text></item>
<item><p>235a6</p><section>dkon brtsegs</section><text>tshul khrims kyi pha rol du phyin pa'i spyod pa yongs su dag pa'o/ /rigs kyi bu de la byang chub sems dpa'i bzod pa'i pha rol du phyin pa'i spyod pa yongs su dag pa gang zhe na/ rigs kyi bu 'di la byang chub sems dpa' ni ngag</text></item>
<item><p>235a7</p><section>dkon brtsegs</section><text>yongs su dag pas 'di ltar gshe yang slar mi gshe'o/ /lus yongs su dag pas brdeg kyang slar mi rdeg go/ sems yongs su dag pas khros kyang slar mi khro'o/ /lhag pa'i bsam pa yongs su dag pas 'tshig</text></item>
<item><p>235a8</p><section>dkon brtsegs</section><text>par byas kyang slar mi 'tshig go/ rigs kyi bu gzhan yang byang chub sems dpa' ni sems can la lta ba'i phyir gzhan gyis ngan du smras sam/ ngan du brjod pa'i tshig gi lam thos kyang mi gshe'o/ /'jig rten pha</text></item>
<item><p>235b1</p><section>dkon brtsegs</section><text>rol la lta ba'i phyir lag pa dang / bong ba dang dbyug pas brdegs kyang khong khro bar mi 'gyur ro/ /byang chub kun du srung ba'i phyir yan lag dang nying lag bcad kyang khong khro bar mi 'gyur ro/ /rigs kyi bu gzhan yang byang chub sems</text></item>
<item><p>235b2</p><section>dkon brtsegs</section><text>dpa' ni bsdu ba'i dngos po yongs su 'dzin pa'i phyir slong ba la mi gshe'o/ /byang chub kyi lam gyis nye bar brtan pa'i phyir de dag la byams pa nye bar sgrub bo/ /smon lam yongs su rdzogs par bya ba'i phyir de dag la snying rje skyed do/ /</text></item>
<item><p>235b3</p><section>dkon brtsegs</section><text>bdud kyi las dang nyon mongs pa thams cad spang pa'i phyir gang slong yang de la phan par sems shing snying rje dang ldan te byang chub kyi yan lag tu nges par sbyin par byed do/ /rigs kyi bu gzhan yang byang chub sems dpa' ni sangs</text></item>
<item><p>235b4</p><section>dkon brtsegs</section><text>rgyas kyi sku yongs su rdzogs par bya ba'i phyir sangs rgyas rjes su dran zhing bzod do/ /stobs bcu yongs su rdzogs par bya ba'i phyir byang chub rjes su dran zhing bzod do/ /dus gsum la chags pa med pa'i ye shes mthong</text></item>
<item><p>235b5</p><section>dkon brtsegs</section><text>ba yongs su rdzogs par bya ba'i phyir ye shes rjes su dran zhing bzod do/ /byams pa chen po yongs su rdzogs par bya ba'i phyir phan par 'dod pa rjes su dran zhing bzod do/ /snying rje chen po yongs su rdzogs par bya ba'i phyir</text></item>
<item><p>235b6</p><section>dkon brtsegs</section><text>'bras bu yod pa rnam par gnon pa rjes su dran zhing bzod do/ /mi 'jigs pa yongs su rdzogs par bya ba'i phyir seng ge bsgyings pa rjes su dran zhing bzod do/ /sems can thams cad la 'dud pa'i phyir spyi gtsug</text></item>
<item><p>235b7</p><section>dkon brtsegs</section><text>bltar mi snang ba rjes su dran zhing bzod do/ /'jig rten thams cad kyis zil gyis mi non pa'i phyir mtshan dang dpe byad bzang po rjes su dran zhing bzod do/ /thams cad mkhyen pa'i ye shes myang ba'i phyir sangs rgyas kyi chos</text></item>
<item><p>235b8</p><section>dkon brtsegs</section><text>thams cad yongs su rdzogs par rjes su dran zhing bzod do/ /rigs kyi bu byang chub sems dpa'i bzod pa ni stobs gnyis kyis yongs su dag par 'gyur te/ gnyis gang zhe na 'di lta ste/ so sor rtog pa'i stobs dang</text></item>
<item><p>236a1</p><section>dkon brtsegs</section><text>sgom pa'i stobs so/ /de la gang lus dang sems la gnas te bzod pa ni so sor tog pa'i stobs so/ /gang chos thams cad la gnas te bzod pa ni sgom pa'i stobs so/ /rigs kyi bu gzhan yang byang chub</text></item>
<item><p>236a2</p><section>dkon brtsegs</section><text>sems dpa'i bzod pa'i pha rol du phyin pa'i spyod pa yongs su dag pa ni gang sems can thams cad la bdag med par bzod cing chos thams cad la dben par bzod de/ gang chos thams cad la mi bzod pa de ni bzod</text></item>
<item><p>236a3</p><section>dkon brtsegs</section><text>pa yongs su dag pa'o/ /de ci'i phyir zhe na/ 'di la don dam par gang bzod pa 'am/ mi bzod pa'i chos gang yang med do/ /gang chos thams cad khas mi len pa de'i bzod pa yongs su dag pa ste/ chos khas len pa</text></item>
<item><p>236a4</p><section>dkon brtsegs</section><text>la ni bzod pa yongs su dag pa gang yang med do/ /gang chos thams cad la zhum pa med pa de'i bzod pa yongs su dag pa ste/ zhum pa la ni bzod pa yongs su dag pa gang yang med do/ /gang chos thams cad</text></item>
<item><p>236a5</p><section>dkon brtsegs</section><text>mi 'dzin pa de'i bzod pa yongs su dag pa ste/ 'dzin pa la ni bzod pa yongs su dag pa gang yang med do/ /gang la bdag med pa dang sems can med pa dang / chos med pa de'i bzod pa yongs su dag pa ste/</text></item>
<item><p>236a6</p><section>dkon brtsegs</section><text>bdag dang sems can dang / chos la gnas pa la ni bzod pa yongs su dag pa gang yang med do/ /rigs kyi bu gzhan yang byang chub sems dpa'i bzod pa'i pha rol du phyin pa'i spyod pa yongs su dag pa</text></item>
<item><p>236a7</p><section>dkon brtsegs</section><text>gnyis te/ gnyis gang zhe na 'di lta ste/ lus rnam par 'phrul pa'i bzod pa yongs su dag pa dang / chos thams cad ji lta ba bzhin du bzod pa yongs su dag pa ste/ gnyis po de dag go/ rigs kyi bu 'di ni</text></item>
<item><p>236a8</p><section>dkon brtsegs</section><text>byang chub sems dpa'i bzod pa'i pha rol du phyin pa'i spyod pa yongs su dag pa'o/ /rigs kyi bu de la byang chub sems dpa'i brtson 'grus kyi pha rol du phyin pa'i spyod pa yongs su dag pa gang zhe na/</text></item>
<item><p>236b1</p><section>dkon brtsegs</section><text>gang byang chub kyi sems mi gtong ba/ dgos pa dang dgos pa ma yin pa la zhum pa med pa/ rtsom pas mi ngal ba dge ba'i rtsa ba sogs pa la mi zhan pa/ pha rol du phyin pa 'di dag las phyir mi ldog pa/ chos thams cad yongs</text></item>
<item><p>236b2</p><section>dkon brtsegs</section><text>su tshol ba la brtson pa/ chos thams cad ston par rtsom pa/ chos thams cad yongs su 'dzin pa la spro ba/ mchod sbyin chen po las sgrol ba/ sems can rnams yongs su smin par byed pa la yongs su mi skyo ba/ sangs rgyas</text></item>
<item><p>236b3</p><section>dkon brtsegs</section><text>kyi zhing rnam par sbyong ba/ theg pa dman pa las shin du 'da' ba/ sngon dam bcas pa yongs su rdzogs par byed pa/ sbyin pa dang tshul khrims dang thos pa'i tshogs sogs pa/ sngon gyi bsod nams bsags pa chud</text></item>
<item><p>236b4</p><section>dkon brtsegs</section><text>mi gzon pa/ nga rgyal med pas sems can thams cad la rim gro bya'o cog byed pa ste/ 'di ni brtson 'grus kyi pha rol du phyin pa zhes bya'o/ /de'i yongs su dag pa gang zhe na/ gang lus la mig yor dang gzugs brnyan du</text></item>
<item><p>236b5</p><section>dkon brtsegs</section><text>shes pa/ tshig la brjod du med par shes pa sems la shin du nye bar zhi bar shes pa/ zad pa shes pa rnam par rig pa/ zad pa shes rab tu shes pa/ mi skye ba shes pa nges par rtogs pa'o/ /de rtsom pa gsum las rnam</text></item>
<item><p>236b6</p><section>dkon brtsegs</section><text>par grol bar brtson 'grus rtsom ste gsum gang zhe na/ gnas pa'i rtsom pa dang / dmigs pa'i rtsom pa dang / yongs su rtog pa'i rtsom pa ste/ gsum po de dag go/ de chags pa gsum la mi chags par brtson 'grus</text></item>
<item><p>236b7</p><section>dkon brtsegs</section><text>rtsom ste/ gsum gang zhe na/ mig dang gzugs dang mig gi rnam par shes pa la mi chags pa/ rna ba dang / sgra dang rna ba'i rnam par shes pa la mi chags pa/ sna dang dri dang sna'i rnam par shes pa la mi chags pa/ lce dang ro dang</text></item>
<item><p>236b8</p><section>dkon brtsegs</section><text>lce'i rnam par shes pa la mi chags pa/ lus dang reg bya dang lus kyi rnam par shes pa la mi chags pa/ yid dang chos dang yid kyi rnam par shes pa la mi chags pa'o/ /de 'dzin pa med cing 'dor ba med pa'i brtson 'grus</text></item>
<item><p>237a1</p><section>dkon brtsegs</section><text>dang ldan pas sbyin pa mi len/ ser sna mi 'dor tshul khrims mi len/ 'chal pa'i tshul khrims mi 'dor/ bzod pa mi len/ gnod sems mi 'dor/ brtson 'grus mi len/ le lo mi 'dor bsam gtan</text></item>
<item><p>237a2</p><section>dkon brtsegs</section><text>mi len/ g.yeng ba mi 'dor shes rab mi len/ 'chal ba'i shes rab mi 'dor/ dge ba mi len mi dge ba mi 'dor sangs rgyas kyi byang chub mi len/ nyan thos dang rang sangs rgyas kyi byang chub mi 'dor ro/ /de len</text></item>
<item><p>237a3</p><section>dkon brtsegs</section><text>pa med cing 'dor ba med pas gnyis yongs su dag pa'i brtson 'grus dang ldan par 'gyur te/ de la gnyis gang zhe na/ gang nang gi kun du ldang ba las dmigs pa kun du ldang ba dang / phyi rol du rnam par shes pa mtshan</text></item>
<item><p>237a4</p><section>dkon brtsegs</section><text>ma'i rjes su 'brang bar 'gyur ba de ni gnyis shes bya'o/ /de la gnyis yongs su dag pa gang zhe na/ gang nang nye bar zhi bas phyi rol du mi rgyu ba dang / spros pa med pa ste/ 'di ni gnyis yongs su dag pa zhes bya'o/ /gang</text></item>
<item><p>237a5</p><section>dkon brtsegs</section><text>rgyu ba med cing ma spros pa/ spros pa med pa'i brtson 'grus 'di lta bu de ni byang chub sems dpa'i brtson 'grus kyi pha rol du phyin pa'i spyod pa yongs su dag pa'o/ /rigs kyi bu de la byang chub sems dpa'i bsam</text></item>
<item><p>237a6</p><section>dkon brtsegs</section><text>gtan gyi pha rol du phyin pa'i spyod pa yongs su dag pa gang zhe na/ gang bsam gtan gyi yan lag rnams yang dag par sgrub cing yang dag par bsgrubs nas so sor rtog pa dang / so sor brtags nas kyang</text></item>
<item><p>237a7</p><section>dkon brtsegs</section><text>snyoms par 'jug pa yin te/ de bsam gtan byed kyang gzugs la gnas te bsam gtan mi byed/ de bsam gtan byed kyang tshor ba la ma yin/ 'du shes la ma yin/ 'du byed rnams la ma yin/ rnam</text></item>
<item><p>237a8</p><section>dkon brtsegs</section><text>par shes pa la gnas te bsam gtan mi byed do/ /de bsam gtan byed kyang mig la gnas te bsam gtan mi byed/ de bsam gtan byed kyang rna ba la gnas te bsam gtan mi byed/ sna la ma yin/ lce</text></item>
<item><p>237b1</p><section>dkon brtsegs</section><text>la ma yin/ lus la ma yin/ yid la gnas te bsam gtan mi byed do/ /de bsam gtan byed kyang gzugs la gnas te bsam gtan mi byed/ sgra la ma yin/ dri la ma yin/ ro la ma yin/ reg bya la ma</text></item>
<item><p>237b2</p><section>dkon brtsegs</section><text>yin/ chos la gnas te bsam gtan mi byed do/ /de bsam gtan byed kyang lus su rnam par rtog pa la gnas te bsam gtan mi byed/ de bsam gtan byed kyang sems su rnam par rtog pa la gnas te bsam</text></item>
<item><p>237b3</p><section>dkon brtsegs</section><text>gtan mi byed/ de bsam gtan byed kyang sa la gnas te bsam gtan mi byed/ de bzhin du chu la ma yin me la ma yin/ rlung la ma yin/ nam mkha' la gnas te bsam gtan mi byed do/ /de bsam gtan byed</text></item>
<item><p>237b4</p><section>dkon brtsegs</section><text>kyang zla ba la ma yin/ nyi ma la ma yin/ brgya byin la ma yin/ tshangs pa la ma yin/ skye dgu'i bdag po la gnas te bsam gtan mi byed do/ /'dod pa'i khams la gnas te bsam gtan mi byed/ gzugs</text></item>
<item><p>237b5</p><section>dkon brtsegs</section><text>kyi khams la ma yin/ gzugs med pa'i khams la gnas te bsam gtan mi byed do/ /de bsam gtan byed kyang 'jig rten 'di la gnas te bsam gtan mi byed/ 'jig rten pha rol la gnas te bsam</text></item>
<item><p>237b6</p><section>dkon brtsegs</section><text>gtan mi byed do/ /de bsam gtan byed kyang mi mtho mi dma' bar gnas te mi g.yo bar gyur cing bsam gtan byed do/ /de bsam gtan byed kyang bdag nye bar len pa'i lta ba la gnas te bsam gtan mi byed do/ /</text></item>
<item><p>237b7</p><section>dkon brtsegs</section><text>de bsam gtan byed kyang sems can la ma yin/ srog la ma yin/ gso ba la ma yin/ gang zag la ma yin/ shed las skyes pa ma yin/ shed bu nye bar len pa'i lta ba la gnas te bsam gtan mi byed do/ /</text></item>
<item><p>237b8</p><section>dkon brtsegs</section><text>de bsam gtan byed kyang chad par lta ba khas blangs te bsam gtan mi byed do/ /de bsam gtan byed kyang rtag par lta ba ma yin/ 'byung bar lta ba ma yin/ 'jig par lta ba khas blangs te bsam gtan</text></item>
<item><p>238a1</p><section>dkon brtsegs</section><text>mi byed do/ /de bsam gtan byed kyang zag pa shin du zad par bya ba'i phyir bsam gtan mi byed do/ /de bsam gtan byed kyang skyon med pa la 'jug pa dang 'bras bu thob pa mngon sum du bya ba'i phyir bsam</text></item>
<item><p>238a2</p><section>dkon brtsegs</section><text>gtan mi byed do/ /de bsam gtan byed kyang shin du mngon par 'du mi bya ba'i phyir bsam gtan mi byed do/ /de stong pa nyid kyi ting nge 'dzin 'dris par bya ba'i phyir bsam gtan byed kyang stong pa nyid kyi ting nge 'dzin</text></item>
<item><p>238a3</p><section>dkon brtsegs</section><text>mngon sum du bya ba'i phyir bsam gtan mi byed do/ /de mtshan ma med pa'i ting nge 'dzin 'dris par bya ba'i phyir bsam gtan byed kyang mtshan ma med pa'i ting nge 'dzin mngon sum du bya ba'i phyir bsam gtan mi byed</text></item>
<item><p>238a4</p><section>dkon brtsegs</section><text>do/ /de smon pa med pa'i ting nge 'dzin 'dris par bya ba'i phyir bsam gtan byed kyang smon pa med pa'i ting nge 'dzin mngon sum du bya ba'i phyir bsam gtan mi byed do/ /de byams pa chen po'i go bgos</text></item>
<item><p>238a5</p><section>dkon brtsegs</section><text>snying rje chen po'i byin gyi brlabs la gnas te rnam pa thams cad kyi mchog dang ldan pa'i stong pa nyid kyi rnam pas mngon par bsgrubs pa bsam gtan du byed do/ /de la rnam pa thams cad kyi</text></item>
<item><p>238a6</p><section>dkon brtsegs</section><text>mchog dang ldan pa'i stong pa nyid gang zhe na/ sbyin pa ma tshang ba med pa/ tshul khrims ma tshang ba med pa/ bzod pa ma tshang ba med pa/ brtson 'grus ma tshang ba med pa/ bsam gtan ma tshang ba</text></item>
<item><p>238a7</p><section>dkon brtsegs</section><text>med pa/ shes rab ma tshang ba med pa/ thabs ma tshang ba med pa/ byams pa ma tshang ba med pa/ snying rje dang dga' ba dang / btang snyoms ma tshang ba med pa/ bden pa shes pa la 'jug pa ma tshang</text></item>
<item><p>238a8</p><section>dkon brtsegs</section><text>ba med pa/ byang chub kyi sems sems can la lta ba ma tshang ba med pa/ bsam pa dang lhag pa'i bsam pa'i sbyor ba ma tshang ba med pa/ sbyin pa dang snyan par smra ba dang / don byed pa dang don 'thun pa ma</text></item>
<item><p>238b1</p><section>dkon brtsegs</section><text>tshang ba med pa/ dran pa shes bzhin ma tshang ba med pa/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags</text></item>
<item><p>238b2</p><section>dkon brtsegs</section><text>pa'i lam yan lag brgyad pa ma tshang ba med pa/ zhi gnas dang lhag mthong ma tshang ba med pa/ sbyin pa dang dul ba dang / yang dag par sdom pa dang / nges pa ma tshang ba med pa/ ngo tsha shes pa dang khrel yod</text></item>
<item><p>238b3</p><section>dkon brtsegs</section><text>pa/ ma tshang ba med pa/ mi dge ba'i chos dang mi ldan pa/ dge ba'i chos thams cad dang ldan pa/ sangs rgyas kyi tshul rgyun mi 'chad pas byin gyis brlabs pa/ chos kyi tshul 'bar bas</text></item>
<item><p>238b4</p><section>dkon brtsegs</section><text>yang dag par bsdus pa/ dge 'dun gyi tshul yongs su sdud pa dang ldan pa/ sems can thams cad la lta bas byin gyis brlabs pa/ sangs rgyas kyi sku yongs su bsgrubs pas legs</text></item>
<item><p>238b5</p><section>dkon brtsegs</section><text>par brgyan pa/ sangs rgyas kyi dbyings yongs su rdzogs par bsngos pa/ sangs rgyas kyi ting nge 'dzin mnyam pa nyid dang ldan pa/ sangs rgyas kyi rdzu 'phrul dang / so so yang dag par rig pa</text></item>
<item><p>238b6</p><section>dkon brtsegs</section><text>dang ldan pa/ stobs bcu'i stobs kyis yang dag par bzung ba/ mi 'jigs pa bzhi la rab tu gnas pa/ sangs rgyas kyi chos ma 'dres pa bcwa brgyad dang rjes su 'thun pa/ nyan thos dang</text></item>
<item><p>238b7</p><section>dkon brtsegs</section><text>rang sangs rgyas kyi theg pa dang ma 'dres pa/ bag chags kyi mtshams sbyor ba'i nyon mongs pa bsal ba/ mngon par shes pa'i ye shes dang ma bral ba/ sems can thams cad kyi ston par</text></item>
<item><p>238b8</p><section>dkon brtsegs</section><text>gyur pa ston pa bzhi thob pa/ 'jig rten dang 'jig rten las 'das pa'i chos mnyam pa nyid thob pa/ sems can thams cad yongs su smin par byed pas ma smad pa/ drang ba mkhas pa/ sems can</text></item>
<item><p>239a1</p><section>dkon brtsegs</section><text>thams cad kyi sdug bsngal sel ba/ nyon mongs pa thams cad sbyong ba/ chu bo las sgrol ba 'dzin pa thams cad gcod pa rang bzhin gyis nye bar zhi ba las dang nyon mongs pa thams cad kyis nye</text></item>
<item><p>239a2</p><section>dkon brtsegs</section><text>bar zhi ba/ chos nyid kyis btang snyoms pa/ sangs rgyas kyi chos thams cad la lta ba/ rang gi mtshan nyid kyis bems po byin gyis brlabs bya ba'i phyir rnam par grol ba med pa/ rang gi ngang gis lung</text></item>
<item><p>239a3</p><section>dkon brtsegs</section><text>du ma bstan pa/ sangs rgyas kyi bya ba la rtag tu brtson pa/ nye bar zhi bas bsil bar gyur pa/ sems can yongs su smin par bya ba la rtag tu 'bar ba ste/ 'di ni rnam pa thams cad kyi mchog dang ldan</text></item>
<item><p>239a4</p><section>dkon brtsegs</section><text>pa'i stong pa nyid ces bya'o/ /rigs kyi bu 'di lta ste/ dper na yongs su brtag pa bzung ste/ stong gsum gyi stong chen po'i 'jig rten gyi khams na sems can ji snyed yod pa de dag thams cad</text></item>
<item><p>239a5</p><section>dkon brtsegs</section><text>ri mo mkhan bzo tha dad par bslabs pa/ yan lag rnam par phye ba tha dad du bslabs par gyur te/ de la la la ni sa gcod pa la mkhas kyang 'dri ba la mi mkhas/ la la ni gtan la 'bebs</text></item>
<item><p>239a6</p><section>dkon brtsegs</section><text>pa la mkhas kyang yan lag dang nying lag la mi mkhas/ kha cig ni rkang lag 'dri ba la mkhas kyang mig dang mgo dang rna ba 'dri ba la mi mkhas pa dag cig yin la/ rigs kyi bu de ltar rnam</text></item>
<item><p>239a7</p><section>dkon brtsegs</section><text>pa tha dad du bslabs pa/ yan lag rnam par dbye ba la tha dad du bslabs pa/ gzugs tha dad du bslabs pa'i ri mo mkhan de dag thams cad la rgyal po rgyal rigs spyi bo nas dbang bskur bas</text></item>
<item><p>239a8</p><section>dkon brtsegs</section><text>ras shig byin te/ khyed rnams kyis ras 'di la nga'i gzugs bris te 'on cig khyed cag thams cad kyis kyang 'di la ri mo bris shig /de nas ri mo mkhan de dag tshogs nas ras de brgyangs pa las ri mo</text></item>
<item><p>239b1</p><section>dkon brtsegs</section><text>mkhan de dag gi nang nas ri mo mkhan gcig cig yul gzhan zhig tu song bar gyur la/ de nas ri mo mkhan phyi ma de dag gis de la rgyal po de'i gzugs bris na/ rigs kyi bu 'di ji snyam du sems/ ri mo</text></item>
<item><p>239b2</p><section>dkon brtsegs</section><text>mkhan gcig po de'i lag tu ma blangs na ras de rnam pa thams cad kyi mchog dang ldan par 'gyur ram/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rigs</text></item>
<item><p>239b3</p><section>dkon brtsegs</section><text>kyi bu de ltar na ji tsam du don rnam par rig par bya ba'i phyir 'di dper byas te/ 'di'i don cir blta zhe na/ rigs kyi bu ji ltar ri mo mkhan gcig po de med na ras de rnam pa thams cad kyi mchog dang ldan</text></item>
<item><p>239b4</p><section>dkon brtsegs</section><text>par mi 'gyur ba de bzhin du rigs kyi bu rnam pa ji snyed dang / spyod pa ji snyed dang / brtson pa ji snyed kyis sangs rgyas kyi chos yongs su grub par 'gyur ba'i rnam pa de dag las gal te rnam pa gcig ma</text></item>
<item><p>239b5</p><section>dkon brtsegs</section><text>bstan na yang rnam pa thams cad kyi mchog dang ldan pa'i stong pa nyid ma yin no/ /nam sangs rgyas kyi chos thams cad kyi rnam pa yang dag par bsdus shing lta ba dang / nyon mongs pa'i kun nas ldang</text></item>
<item><p>239b6</p><section>dkon brtsegs</section><text>ba dang / mtshan ma la dmigs pa'i spros pa thams cad dang lhan cig mi gnas pa de ni byang chub sems dpa'i rnam pa thams cad kyi mchog dang ldan pa'i stong pa nyid yin no/ /bstan pa 'di nges par</text></item>
<item><p>239b7</p><section>dkon brtsegs</section><text>bshad pa na byang chub sems dpa' brgyad stong gis rnam pa thams cad kyi mchog dang ldan pa'i stong pa nyid la bzod pa rab tu thob bo/ /rigs kyi bu 'di ni byang chub sems dpa'i bsam gtan gyi pha rol du</text></item>
<item><p>239b8</p><section>dkon brtsegs</section><text>phyin pa'i spyod pa yongs su dag pa'o/ /rigs kyi bu de la byang chub sems dpa'i shes rab kyi pha rol du phyin pa'i spyod pa yongs su dag pa gang zhe na/ rigs kyi bu 'di la byang chub sems dpa' ni shes rab yongs</text></item>
<item><p>240a1</p><section>dkon brtsegs</section><text>su dag pa rnam pa bcu gnyis dang ldan pa yin te/ rnam pa bcu gnyis gang zhe na/ 'di lta ste/ sngon gyi mtha' la yang de'i shes rab dang ye shes mthong ba chags pa med cing thogs pa med par 'jug pa</text></item>
<item><p>240a2</p><section>dkon brtsegs</section><text>dang / phyi ma'i mtha' la yang de'i shes rab dang ye shes mthong ba chags pa med cing thogs pa med par 'jug pa dang / da ltar byung ba la yang de'i shes rab dang ye shes mthong ba chags pa med cing thogs pa med par</text></item>
<item><p>240a3</p><section>dkon brtsegs</section><text>'jug pa dang / 'dus byas la yang de'i shes rab dang ye shes mthong ba chags pa med cing thogs pa med par 'jug pa dang / 'dus ma byas la yang de'i shes rab dang ye shes mthong ba chags pa med cing thogs</text></item>
<item><p>240a4</p><section>dkon brtsegs</section><text>pa med par 'jug pa dang / 'jig rten gyi bzo'i gnas dang las kyi gnas thams cad la yang de'i shes rab dang ye shes mthong ba chags pa med cing thogs pa med par 'jug pa dang / 'jig rten las 'das</text></item>
<item><p>240a5</p><section>dkon brtsegs</section><text>pa la yang de'i shes rab dang ye shes mthong ba chags pa med cing thogs pa med par 'jug pa dang / rten cing 'brel bar 'byung ba shes pa la yang de'i shes rab dang ye shes mthong ba chags pa med cing thogs</text></item>
<item><p>240a6</p><section>dkon brtsegs</section><text>pa med par 'jug pa dang / bden pa shes pa la yang de'i shes rab dang ye shes mthong ba chags pa med cing thogs pa med par 'jug pa dang / kun rdzob bstan pa la yang de'i shes rab dang ye shes mthong ba</text></item>
<item><p>240a7</p><section>dkon brtsegs</section><text>chags pa med cing thogs pa med par 'jug pa dang / don dam pa bstan pa la yang de'i shes rab dang ye shes mthong ba chags pa med cing thogs pa med par 'jug pa dang / sems can gyi dbang po dang</text></item>
<item><p>240a8</p><section>dkon brtsegs</section><text>brtson 'grus rnam pa tha dad pa'i phyir rab dang / 'bring dang tha ma'i dbang po mchog dang mchog ma yin pa shes pas sems can thams cad la yang de'i shes rab dang ye shes mthong ba chags pa med cing thogs</text></item>
<item><p>240b1</p><section>dkon brtsegs</section><text>pa med par 'jug pa yin te/ de'i shes rab de yang 'phags pa zag pa med pa/ 'jig rten las 'das pa/ nges par 'byed pa'i cha dang 'thun pa sems can gyi bsam pa'i rjes su zhugs pa/ gting</text></item>
<item><p>240b2</p><section>dkon brtsegs</section><text>dpag dka' ste mthong bar dka' zhing zab la khong du chud par dka' ba bye phrag phyed cing nges par rtogs pa/ lta ba dang bral ba/ bag chags bsal ba/ bdag stong pa nyid du rtogs pa/ thams cad stong pa</text></item>
<item><p>240b3</p><section>dkon brtsegs</section><text>nyid kyi rjes su zhugs pa/ chos stong pa nyid kyi tshul shes pa/ don la nges par rtogs pa/ shin du lcigs pa shin du sbyangs pa/ ci yang snang ba med pa 'gal ba med pa ma 'gags pa/ dus dang dus</text></item>
<item><p>240b4</p><section>dkon brtsegs</section><text>ma yin pa la rtog pa/ dus las mi 'da' ba skyon med pa/ legs par bsrungs pa/ skyon med pa la dga' ba/ bden pa khong du chud pa/ 'gog pa'i bden pa rjes su rtogs pa/ shin du rgal ba</text></item>
<item><p>240b5</p><section>dkon brtsegs</section><text>thams cad du kha na ma tho ba med pa/ gcig tu spyod pa med pa spyod pa/ legs par spyad pa spyod pa/ sems can thams cad kyi sems kyi spyod pa la spyod pa/ 'jig rten thams cad las</text></item>
<item><p>240b6</p><section>dkon brtsegs</section><text>phyir log kyang gang nas kyang 'ongs pa med pa/ yul thams cad las shin du 'das kyang sangs rgyas kyi yul las phyir ma log pa/ rtsom pa thams cad las shin du 'das kyang sems</text></item>
<item><p>240b7</p><section>dkon brtsegs</section><text>can yongs su smin par byed pa las phyir ma log pa/ spyod pa thams cad las shin du 'das kyang dge ba'i spyod pa las phyir ma log pa/ sems kyi dmigs pa thams cad las</text></item>
<item><p>240b8</p><section>dkon brtsegs</section><text>shin du 'das kyang sems can thams cad kyi sems kyi spyod pa las phyir ma log pa/ nye bar len pa la spyod kyang nye bar len pa med par 'bar ba/ 'jig rten gyi chos thams cad</text></item>
<item><p>241a1</p><section>dkon brtsegs</section><text>kyis ma gos kyang 'jig rten dang ma bral ba/ lus med kyang sems can thams cad kyi spyod pa dang bsam pa'i rjes su zhugs pa'o/ /de'i shes rab de yang de'i ngang tshul la spyod pa myur du</text></item>
<item><p>241a2</p><section>dkon brtsegs</section><text>khong du chud pa/ dbang po smin par 'gyur ba/ yun ring por lta ba rtag tu rgyun mi 'chad par dge ba'i chos la brtson pa/ byang chub kyi snying po la gzhol ba/ dge ba sbyin pa la spyod pa nye bar len pa</text></item>
<item><p>241a3</p><section>dkon brtsegs</section><text>med par 'bar ba/ sangs rgyas thams cad kyis byin gyis brlabs pa/ bdud thams cad 'dul ba/ sems can thams cad tshim par byed pa/ thams cad mkhyen pa'i ye shes mthong ba/</text></item>
<item><p>241a4</p><section>dkon brtsegs</section><text>don thams cad rjes su rtogs pa/ chos thams cad ro mtshungs pa/ thabs thams cad kyis yang dag par bzung pa'o/ /rigs kyi bu shes rab kyi pha rol du phyin pa ni srid pa'i pha rol du song ba</text></item>
<item><p>241a5</p><section>dkon brtsegs</section><text>dang dpag tu med pa'i phyir shes rab kyi pha rol du phyin pa zhes bya'o/ /mtshan ma thams cad dang dmigs pa thams cad dang / sems can gyi sems kyi spyod pa thams cad kyi pha rol du</text></item>
<item><p>241a6</p><section>dkon brtsegs</section><text>song bas de'i phyir shes rab kyi pha rol du phyin pa zhes bya'o/ /de'i shes rab yongs su dag pa ni gnyis te/ gnyis gang zhe na/ 'di lta ste/ chags pa med pa'i mtshan nyid yongs su dag</text></item>
<item><p>241a7</p><section>dkon brtsegs</section><text>pa dang / thogs pa med pa'i ye shes kyi mtshan nyid yongs su dag pa ste/ de dag ni yongs su dag pa gnyis so/ /gzhan yongs su dag pa gnyis te/ gnyis gang zhe na/</text></item>
<item><p>241a8</p><section>dkon brtsegs</section><text>dmigs pa yongs su dag pa dang / lta ba yongs su dag pa ste/ de dag ni yongs su dag pa gnyis so/ /de'i shes rab de yang thams cad kyi rjes su song ba/ sems can kyi rjes</text></item>
<item><p>241b1</p><section>dkon brtsegs</section><text>su song ba/ chos kyi rjes su song ba'o/ /de'i shes rab de ni nyon mongs pa thams cad kyis phyir mtshams sbyor ba yang med la skye ba'i gnas thams cad kyi mtshams kyang sbyor ro/ /de'i shes</text></item>
<item><p>241b2</p><section>dkon brtsegs</section><text>rab de gnas pa yang med la yul thams cad dang thams cad mkhyen pa'i ye shes kyi yul la yang gnas so/ /de'i shes rab de ni mtha' dang yang bral la dbus la yang mi gnas so/ /</text></item>
<item><p>241b3</p><section>dkon brtsegs</section><text>de'i shes rab de ni phyogs bcur rnam par lta bas sgrib pa med pa'i spyod yul la 'byung ba shin du mthong ba'i phyir sgrib pa med pa yang rnyed pa'o/ /de'i shes rab de ni chos thams cad shes shing mngon</text></item>
<item><p>241b4</p><section>dkon brtsegs</section><text>par rtogs pa'i sngon du 'gro ba'o/ /de'i shes rab de ni chos kyi don thams cad dang ldan yang ldan pa yang ma yin mi ldan pa yang ma yin/ bral ba yang ma yin te sbyor ba 'am/ mi sbyor</text></item>
<item><p>241b5</p><section>dkon brtsegs</section><text>ba 'am/ chos gang gis kyang brjod par bya ba ma yin no/ /rigs kyi bu byang chub sems dpa' shes rab kyi 'byung gnas ni ye shes kyi 'byung gnas yin no/ /bsod nams kyi</text></item>
<item><p>241b6</p><section>dkon brtsegs</section><text>'byung gnas yin no/ /thos pa'i 'byung gnas yin no/ /yon tan gyi 'byung gnas yin no/ /chos kyi 'byung gnas yin no/ /gzungs dang spobs pa'i 'byung gnas yin no/ /</text></item>
<item><p>241b7</p><section>dkon brtsegs</section><text>so so yang dag par rig pa'i 'byung gnas yin no/ /yon tan dang ye shes rnam pa thams cad kyi mchog dang ldan pa'i 'byung gnas yin te/ rigs kyi bu 'di ni byang chub sems</text></item>
<item><p>241b8</p><section>dkon brtsegs</section><text>dpa'i shes rab kyi pha rol du phyin pa'i spyod pa yongs su dag pa'o/ /shes rab kyi pha rol du phyin pa'i spyod pa yongs su dag pa 'di bstan pa na 'khor de'i nang nas lha dang mi srog chags</text></item>
<item><p>242a1</p><section>dkon brtsegs</section><text>nyi khri nyis stong bla na med pa yang dag par rdzogs pa'i byang chub tu sems skyes so/ /byang chub sems dpa' brgyad stong ni mi skye ba'i chos la bzod pa rab tu thob par</text></item>
<item><p>242a2</p><section>dkon brtsegs</section><text>gyur to/ /dge slong lnga brgya ni len pa med par zag pa rnams las sems rnam par grol lo/ /lha'i bu khri ni chos rnams la chos kyi mig rdul dang bral zhing dri ma med pa rnam</text></item>
<item><p>242a3</p><section>dkon brtsegs</section><text>par dag nas de dag tshig 'di skad ces 'dzer te/ bcom ldan 'das gang shes rab kyi pha rol du phyin pa'i spyod pa yongs su dag pa'i chos kyi sgo'i le'u 'di thos par 'gyur ba'i sems</text></item>
<item><p>242a4</p><section>dkon brtsegs</section><text>can de dag ni sangs rgyas kyi chos thams cad yongs su bzung ba lags na/ gang dag thos nas mos pa dang / 'dzin pa dang 'chang ba dang / klog pa dang / ston pa dang / de bzhin nyid</text></item>
<item><p>242a5</p><section>dkon brtsegs</section><text>du sgrub pa lta smos kyang ci 'tshal zhes smras so// // bam po gnyis pa/ de nas yang bcom ldan 'das kyis byang chub sems dpa' sems dpa' chen po gtsug na rin po che</text></item>
<item><p>242a6</p><section>dkon brtsegs</section><text>la bka' stsal pa/ rigs kyi bu de la byang chub sems dpa'i byang chub kyi phyogs kyi chos kyi spyod pa yongs su dag pa gang zhe na/ rigs kyi bu 'di la byang chub sems dpa' lus</text></item>
<item><p>242a7</p><section>dkon brtsegs</section><text>la lus kyi rjes su lta ba'i dran pa nye bar gzhag pa la gnas te/ lus la rnam pa gnyis su so sor rtogs pa dang ldan pa'i dran pa nye bar 'jog go/ rnam pa gnyis su so sor rtog pa dang ldan</text></item>
<item><p>242a8</p><section>dkon brtsegs</section><text>pa gang zhe na/ 'di lta ste/ mi sdug pa'i rnam par so sor rtog pa dang ldan pa dang / sdug pa'i rnam par so sor rtog pa dang ldan pa'o/ /de la mi sdug pa'i rnam par so sor rtog pa dang ldan pa gang zhe na/</text></item>
<item><p>242b1</p><section>dkon brtsegs</section><text>'di lta ste/ kye ma lus 'di ni mi gtsang ba ste/ btsog pas yongs su gang ba/ yun thung zhing byis pa 'drid pa yin no zhes bya ba de ni mi sdug pa'i rnam par so sor rtog pa dang ldan pa'o/ /de la</text></item>
<item><p>242b2</p><section>dkon brtsegs</section><text>sdug pa'i rnam par so sor rtog pa dang ldan pa gang zhe na/ 'di lta ste/ gang lus mi gtsang ba grogs med pa 'dis de bzhin gshegs pa'i sku/ chos kyi sku bsod nams kyi sku/ ye shes kyi sku/</text></item>
<item><p>242b3</p><section>dkon brtsegs</section><text>rdo rje'i sku/ mi shigs pa'i sku/ zag pa med pa'i sku/ 'jig rten gsum las bye brag tu 'phags pa'i sku/ gzugs mthong na sems can thams cad tshim par 'gyur pa'i sku thob</text></item>
<item><p>242b4</p><section>dkon brtsegs</section><text>par bya'o snyam pa 'di ni sdug pa'i rnam par so sor rtog pa dang ldan pa zhes bya ste/ rigs kyi bu 'di ni byang chub sems dpa'i rnam pa gnyis su so sor rtog pa dang ldan pa'i dran pa nye bar gzhag</text></item>
<item><p>242b5</p><section>dkon brtsegs</section><text>pa sgom pa'o/ /rigs kyi bu gzhan yang byang chub sems dpa' lus la lus kyi rjes su lta ba'i dran pa nye bar gzhag pa sgom pa ni chos gnyis yongs su sbyong ste/ gnyis gang zhe na/</text></item>
<item><p>242b6</p><section>dkon brtsegs</section><text>'di lta ste/ mi rtag pa'i rnam pa dang / rtag pa'i rnam pa'o/ //de la mi rtag pa'i rnam pa gang zhe na/ kye ma lus 'di ni mi rtag pa'i rnam pa ste/ ring por mi gnas pa/ tha mar</text></item>
<item><p>242b7</p><section>dkon brtsegs</section><text>'chi ba yin par shes nas lus kyi phyir mi mthun pa'i 'tsho ba mi spyod cing snying po nyid len to/ /de snying po gsum len te/ gsum gang zhe na/ lus kyi snying po dang longs spyod kyi snying</text></item>
<item><p>242b8</p><section>dkon brtsegs</section><text>po dang / 'tsho ba'i snying po dang gsum mo/ /de lus mi rtag go snyam nas sems can thams cad kyi bran dang slob mar khas blangs te ci bya'o cog la 'bad pa yin/ lus mi rtag go snyam</text></item>
<item><p>243a1</p><section>dkon brtsegs</section><text>nas lus kyi nyes pa yon po dang / g.yo dang tshul 'chos pa thams cad mi byed do/ /lus mi rtag go snyam nas srog la bag mi rton par 'gyur te/ srog gi phyir yang sdig pa mi byed do/ /lus</text></item>
<item><p>243a2</p><section>dkon brtsegs</section><text>mi rtag go snyam nas longs spyod la sred cing chags par mi byed de/ bdog pa thams cad yongs su gtong ba yin no/ /rigs kyi bu de ltar na byang chub sems dpa' mi rtag pa'i rnam pas lus la</text></item>
<item><p>243a3</p><section>dkon brtsegs</section><text>lus kyi rjes su lta zhing gnas te/ de las yon tan gyi phan yon rab tu 'thob bo/ /de la rtag pa'i rnam pa gang zhe na/ gang lus la lus kyi rjes su lta zhing gnas pa'i byang chub sems dpa'</text></item>
<item><p>243a4</p><section>dkon brtsegs</section><text>dge ba dang ldan pa'i sems kyi dpyod pa'i ye shes skyes shing byung ba de dag sangs rgyas kyi rigs mi 'chad pa dang / chos kyi rigs mi 'chad pa dang / dge 'dun gyi rigs mi 'chad pa dang / sems can gyi</text></item>
<item><p>243a5</p><section>dkon brtsegs</section><text>khams mtha' dag yongs su bskyab pa'i phyir thams cad mkhyen pa nyid du yongs su sngo ste/ sems can thams cad la btang ba sems can thams cad dang thun mong du byed pa 'di ni rtag pa'i rnam pa zhes</text></item>
<item><p>243a6</p><section>dkon brtsegs</section><text>bya'o/ /gang mi zad pa ni rtag pa zhes bya ste/ 'dus ma byas ni mi zad pa zhes bya'o/ /'dus ma byas ni rtag pa'o/ /rigs kyi bu byang chub sems dpa' dge ba'i rtsa ba rtsom pa thams cad mkhyen pa'i</text></item>
<item><p>243a7</p><section>dkon brtsegs</section><text>'dus ma byas nyid du yongs su sngo ba 'di ni rtag pa'i rnam pa zhes bya'o/ /stong pa nyid dang mtshan ma med pa dang / smon pa med pa ni rtags zhes bya ste/ de la byang chub sems dpa' stong pa nyid kyi spyod</text></item>
<item><p>243a8</p><section>dkon brtsegs</section><text>yul dang / mtshan ma med pa nges par brtags pa dang / smon pa med pa'i rgyu 'thun pas brtson 'grus brtsam pa thams cad rtsom pa 'di ni rtag pa'i rnam pa zhes bya'o/ /nam mkha' ni rtag pa</text></item>
<item><p>243b1</p><section>dkon brtsegs</section><text>zhes bya ste/ de la byang chub sems dpa' nam mkha' dang mtshungs pa'i sems rnam par mi rtog pas byang chub sems dpa'i spyad pa spyod pa 'di ni rtag pa'i rnam pa zhes bya'o/ /rigs kyi bu gzhan yang</text></item>
<item><p>243b2</p><section>dkon brtsegs</section><text>byang chub sems dpa' lus la lus kyi rjes su lta ba'i dran pa nye bar gzhag pa sgom pa de bdag gis lus de la sems can thams cad kyi lus nye bar 'dogs shing bdag gis sems can thams</text></item>
<item><p>243b3</p><section>dkon brtsegs</section><text>cad kyi lus sangs rgyas kyi sku'i gnas la gnas par bya'o snyam ste/ ji ltar de bzhin gshegs pa'i sku zag pa med pa ltar rang gi lus kyi chos nyid la yang de bzhin du rtog go/ de zag pa</text></item>
<item><p>243b4</p><section>dkon brtsegs</section><text>med pa'i chos la mkhas pas sems can thams cad kyi lus kyang de'i mtshan nyid du rab tu shes so/ /de zag pa med pa'i lus kyis zag pa med pa'i rang bzhin gyi dge ba'i rtsa ba rnams sogs</text></item>
<item><p>243b5</p><section>dkon brtsegs</section><text>so/ /de zag pa med pa'i sems kyis kyang dge ba'i rtsa ba de dag zag pa med pa'i thams cad mkhyen par yongs su sngo'o/ /de zag pa med pa'i chos thob pas zag pa las 'byung bar mi byed</text></item>
<item><p>243b6</p><section>dkon brtsegs</section><text>do/ /zag pa rnams gang zhe na/ 'di lta ste/ 'dod pa'i zag pa dang srid pa'i zag pa dang / ma rig pa'i zag pa dang / lta ba'i zag pa'o/ /de 'dod pa'i zag pa yongs su shes pa dang ldan pas sems</text></item>
<item><p>243b7</p><section>dkon brtsegs</section><text>can yongs su smin par bya ba'i phyir bsams bzhin du 'dod pa'i khams su skye'o/ /srid pa'i zag pa yongs su shes pa dang ldan pas dge ba'i rtsa ba bsags pa'i phyir bsams bzhin du srid pa</text></item>
<item><p>243b8</p><section>dkon brtsegs</section><text>yongs su 'dzin to/ /ma rig pa'i zag pa dang lta ba'i zag pa de gnyis rtsa ba nas gdon pa'i phyir byang chub sems dpa' rnal 'byor la 'jug go/ lus la lus kyi rjes su lta zhing dran pa nye bar gzhag pa</text></item>
<item><p>244a1</p><section>dkon brtsegs</section><text>sgom pa de lus la sngon gyi mtha' nas kyang ma byung bar so sor rtog go/ lus la phyi ma'i mthar yang mi 'pho bar so sor rtog go/ lus la da lta byung ba na rang bzhin gyis dben par yang so</text></item>
<item><p>244a2</p><section>dkon brtsegs</section><text>sor rtog go/ de de ltar lus la rjes su lta zhing gnas pas lus dang ldan pa'i 'jig tshogs la lta ba mi skyed do/ /'jig tshogs la lta ba dang bral bas bdag gir mi byed do/ /bdag gir byed pa med</text></item>
<item><p>244a3</p><section>dkon brtsegs</section><text>pas yongs su 'dzin pa la yongs su mi 'dzin to/ /yongs su 'dzin pa med pas rtsod pa med pa rab tu 'thob bo/ /rtsod pa spangs pas gnod sems med do/ /gnod sems med pas bzod pa</text></item>
<item><p>244a4</p><section>dkon brtsegs</section><text>rab tu 'thob bo/ /bzod pa rab tu thob pas phyir khengs par yang mi 'gyur 'dud par yang mi 'gyur ro/ /khengs par mi 'gyur 'dud par mi 'gyur bas chos nyid la gnas par 'gyur ro/ /chos</text></item>
<item><p>244a5</p><section>dkon brtsegs</section><text>nyid la gnas pas phyir yang chos ma yin pa spyod par mi 'gyur ro/ /chos spyod pas chos dang ldan pa'i 'gros su song ngo / /chos kyi 'gros su song bas chos dang ldan pa'i grogs po rab tu</text></item>
<item><p>244a6</p><section>dkon brtsegs</section><text>rnyed do/ /chos dang ldan pa'i grogs pos yongs su bzung bas chos dang ldan pa'i mnyan pa thos par 'gyur ro/ /chos thos pa dang ldan pas phyir yang yul rnams la zag par mi 'gyur ro/ /</text></item>
<item><p>244a7</p><section>dkon brtsegs</section><text>de yul la bsrungs pas ting nge 'dzin sgrub bo/ /mnyam par bzhag pas yang dag pa ji lta ba bzhin du rab tu shes so/ /yang dag pa ji lta ba bzhin du rab tu shes pas phyir yang rtog par mi byed do/ /</text></item>
<item><p>244a8</p><section>dkon brtsegs</section><text>rnam par rtog par mi byed do/ /rnam par mi rtog pas mi 'gyur ro/ /mi 'gyur bas phyir yang mi byed do/ /rnam par mi byed do/ /nam mi byed rnam par mi byed pa de ni chos mnyam pa nyid kyis chos ji lta ba</text></item>
<item><p>244b1</p><section>dkon brtsegs</section><text>bzhin thob nas thams cad mkhyen pa'i ye shes rab tu thob pa 'di ni rigs kyi bu byang chub sems dpa'i lus la lus kyi rjes su lta ba'i dran pa nye bar gzhag pa'i spyod pa yongs su dag pa'o/ /rigs kyi bu de la byang chub sems</text></item>
<item><p>244b2</p><section>dkon brtsegs</section><text>dpa'i tshor ba rnams la tshor ba'i rjes su lta ba'i dran pa nye bar gzhag pa'i spyod pa yongs su dag pa gang zhe na/ rigs kyi bu 'di la byang chub sems dpa'i tshor ba rnams la tshor ba'i rjes su lta ba'i dran pa nye bar gzhag pa sgom pa na tshor ba</text></item>
<item><p>244b3</p><section>dkon brtsegs</section><text>la bde bar gnas pa'i sems can rnams la snying rje chen po thob par 'gyur ro/ /de 'di ltar gang la tshor ba med pa de ni bde ba yin no zhes slob ste/ de sems can thams cad kyi tshor ba spang pa'i phyir tshor ba rnams la tshor ba'i rjes su</text></item>
<item><p>244b4</p><section>dkon brtsegs</section><text>lta ba'i dran pa nye bar gzhag pa sgom mo/ /de sems can rnams kyi tshor ba 'gog pa'i phyir go cha bgos kyang bdag gi tshor ba 'gog par yang mi byed do/ /des tshor ba gang ci myong yang tshor ba de dag thams cad snying rje chen pos yongs</text></item>
<item><p>244b5</p><section>dkon brtsegs</section><text>su bzung zhing myong bar byed de/ de nam bde ba'i tshor ba myong ba de na 'dod chags la spyod pa'i sems can rnams la snying rje chen po rnyed de/ bdag gi 'dod chags kyi bag la nyal ba yang rab tu spong ngo / /nam sdug bsngal gyi tshor myong ba</text></item>
<item><p>244b6</p><section>dkon brtsegs</section><text>de na zhe sdang la spyod pa'i sems can rnams la snying rje chen po rnyed de/ bdag gi zhe sdang gi bag la nyal yang rab tu spong ngo / /nam bde ba yang ma yin/ sdug bsngal yang ma yin pa'i tshor ba myong ba de na gti mug la spyod pa'i sems</text></item>
<item><p>244b7</p><section>dkon brtsegs</section><text>can rnams la snying rje chen po rnyed de bdag gi gti mug gi bag la nyal yang rab tu spong ngo / /de bde ba'i tshor ba la rjes su chags par mi 'gyur te/ rjes su chags pa legs par 'joms par yang byed do/ /de sdug bsngal</text></item>
<item><p>244b8</p><section>dkon brtsegs</section><text>gyi tshor ba la khong khro bar mi 'gyur te/ khong khro ba legs par 'joms par yang byed do/ /sdug bsngal yang ma yin bde ba yang ma yin pa'i tshor ba la ma rig pa dang ldan par mi 'gyur te/ ma rig pa legs par 'joms par yang byed do/ /</text></item>
<item><p>245a1</p><section>dkon brtsegs</section><text>des tshor ba gang ci myong ba de dag thams cad kyang mi rtag par shes shing myong bar byed do/ /sdug bsngal du shes shing myong bar byed do/ /bdag med par shes shing myong bar byed do/ /de bde ba'i tshor ba la ni mi rtag par shes par 'gyur ro/ /</text></item>
<item><p>245a2</p><section>dkon brtsegs</section><text>sdug bsngal gyi tshor ba la ni zug rngur shes par 'gyur ro/ /sdug bsngal yang ma yin bde ba yang ma yin pa'i tshor ba la ni zhi bar shes par 'gyur ro/ /de ltar na gang bde ba de ni mi rtag pa'o/ /gang sdug bsngal ba de ni sdug bsngal nyid do/ /gang bde</text></item>
<item><p>245a3</p><section>dkon brtsegs</section><text>ba yang ma yin sdug bsngal ba yang ma yin pa de ni bdag med pa'o/ /rigs kyi bu byang chub sems dpa' de ltar tshor ba rnams la tshor ba'i rjes su lta zhing gnas pa de chos thams cad skyes pa dang / zhig pa dang zhu ba dang / gnas pa</text></item>
<item><p>245a4</p><section>dkon brtsegs</section><text>med par shes so/ /chos thams cad la skye ba dang 'jig par yang so sor rtog go/ so sor rtog pa na chos skye ba de dag gang nas 'ong / 'gag pa rnams gang du sogs par 'gyur snyam du chos rnams kyi skye ba dang / 'jig pa</text></item>
<item><p>245a5</p><section>dkon brtsegs</section><text>yang dag par rjes su mi mthong ngo / /des chos rnams gang nas kyang mi 'ong gang du yang mi 'gro bar shes nas tshor ba thams cad rgyun chad par sgrub bo/ /bsgrubs nas kyang nan tan du mi byed do/ /de ci'i phyir zhe na/ sems</text></item>
<item><p>245a6</p><section>dkon brtsegs</section><text>can thams cad kyi tshor ba 'gag par byed kyi/ bdag 'ba' shig gi tshor ba 'gag par byed pa ni ma yin te/ rigs kyi bu 'di ni byang chub sems dpa'i tshor ba rnams la tshor ba'i rjes su lta ba'i dran pa nye bar gzhag pa</text></item>
<item><p>245a7</p><section>dkon brtsegs</section><text>thabs mkhas pa dang / snying rje chen pos yongs su zin pa'o/ /gang tshor ba 'gag pa yang rab tu shes la tshor ba 'gag pa mngon sum du yang mi byed de/ tshor ba rnams la tshor ba'i rjes su lta ba'i dran pa nyer bar gzhag pa sgom</text></item>
<item><p>245a8</p><section>dkon brtsegs</section><text>pa la gnas pa de tshor ba rnams la dben pa dang / rnam par dben par yang dag pa ji lta ba bzhin rab tu shes so/ /'di la ni myong ba gang yang med do/ /'di la ni tshor bar byed pa gang yang med do/ /chos de dag thams cad ni stong pa ste/ bdag</text></item>
<item><p>245b1</p><section>dkon brtsegs</section><text>dang bdag gi dang bral ba'o/ /byed pa po dang tshor ba po dang mi ldan pa'o/ /rgyu dang rkyen la rag lus pa'o bdag po med pa'o nga'i ba med pa'o yongs su 'dzin pa med pa'o/ /des yang dag par na rgyu dang rkyen de dag gi dngos po mi dmigs so/ /</text></item>
<item><p>245b2</p><section>dkon brtsegs</section><text>de ma dmigs nas 'di snyam du sems te/ ji ltar rkyen stong pa yin pa de bzhin du rkyen las byung ba'i chos rnams kyang stong pa'o snyam nas de stong pa nyid kyi don rig pas lus dben pa dang / sems dben pa dang don shes pa dang chos</text></item>
<item><p>245b3</p><section>dkon brtsegs</section><text>rnams shes pa dang / ye shes rig pas tshor ba rnams la tshor ba'i rjes su lta ba'i dran pa nye bar gzhag pa sgom pa 'di ni byang chub sems dpa' tshor ba rnams la tshor ba'i rjes su lta ba'i dran pa nye bar gzhag pa'i spyod pa yongs</text></item>
<item><p>245b4</p><section>dkon brtsegs</section><text>su dag pa'o/ /rigs kyi bu de la byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su dag pa gang zhe na/ rigs kyi bu de la byang chub sems dpa' sems la sems</text></item>
<item><p>245b5</p><section>dkon brtsegs</section><text>kyi rjes su lta ba'i dran pa nye bar gzhag pas gnas pa byang chub kyi sems dran pa nye bar gzhag pa shin du nye bar bzhag ste/ sems dran pa'i ye shes kyis sems kun du tshol lo/ /de sems kun du tshol ba na sems</text></item>
<item><p>245b6</p><section>dkon brtsegs</section><text>nang na yang yang dag par rjes su mi mthong / sems phyi rol na yang yang dag par rjes su mi mthong / sems phyi dang nang na yang yang dag par rjes su mi mthong phung po rnams la yang sems yang dag par</text></item>
<item><p>245b7</p><section>dkon brtsegs</section><text>rjes su mi mthong / khams rnams la yang sems yang dag par rjes su mi mthong / skye mched rnams la yang sems yang dag par rjes su mi mthong ngo / /des sems yang dag par rjes su ma mthong bas</text></item>
<item><p>245b8</p><section>dkon brtsegs</section><text>sems ga las byung zhes sems kyi rgyun kun du tshol zhing de 'di snyam du sems te/ dmigs pa yod pa las 'byung bar 'gyur ro snyam mo/ /de yang 'di snyam du sems te/ ci dmigs pa de yang gzhan la sems de yang gzhan nam</text></item>
<item><p>246a1</p><section>dkon brtsegs</section><text>'on te dmigs pa gang yin pa de nyid sems yin/ gal te dmigs pa yang gzhan la sems kyang gzhan yin na ni sems de gnyis su 'gyur ro/ /'on te dmigs pa gang yin pa de nyid sems yin na ni sems kyis</text></item>
<item><p>246a2</p><section>dkon brtsegs</section><text>sems de ji ltar mthong bar 'gyur te/ sems kyis sems mthong bar mi rung ngo / /'di lta ste dper na ral gri'i so de nyid kyis ral gri'i so de nyid gcad par mi nus pa dang / sor mo'i rtse mo de nyid kyis sor mo'i rtse mo de</text></item>
<item><p>246a3</p><section>dkon brtsegs</section><text>nyid la reg par mi nus pa de bzhin du sems de nyid kyis kyang sems de nyid mthong bar mi nus so snyam nas/ de 'di ltar tshul bzhin du rab tu sbyor ba las gang sems mi gnas pa chad pa ma yin pa/ rtag par ma</text></item>
<item><p>246a4</p><section>dkon brtsegs</section><text>yin pa/ ther zug tu mi gnas pa/ rgyu med pa ma yin pa/ rkyen dang mi 'gal ba/ de las kyang ma yin gzhan las kyang ma yin pa/ de nyid kyang ma yin gzhan yang ma yin pa'i sems kyi rgyud sems kyi 'khri shing</text></item>
<item><p>246a5</p><section>dkon brtsegs</section><text>sems kyi chos nyid sems mi gnas pa dang / sems rgyu med pa dang / sems snang ba med pa dang / sems kyi rang gi mtshan nyid ji ltar de bzhin nyid 'khrug par mi byed pa de ltar shes so/ /de ltar mthong ngo / /de</text></item>
<item><p>246a6</p><section>dkon brtsegs</section><text>bzhin nyid ji lta ba de bzhin du sems de dag dben pa nyid du rab tu shes/ de bzhin du mthong ba 'di ni rigs kyi bu byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su</text></item>
<item><p>246a7</p><section>dkon brtsegs</section><text>dag pa'o/ /rigs kyi bu gzhan yang sems la cung zad tsam yang mi mthong / rnam par mi mthong / mi rtog rnam par mi rtog g.yo med rlom sems med/ spros pa med pa 'di yang byang chub sems dpa'i sems la</text></item>
<item><p>246a8</p><section>dkon brtsegs</section><text>sems kyi rjes su lta ba'i dran pa nye bar gzhag pa'o/ /rigs kyi bu gzhan yang ji ltar sems gzugs med pa de bzhin du sems kyis mngon par 'dus byas pa'i dge ba'i rtsa ba rnams kyang gzugs med pa'o/ /ji ltar</text></item>
<item><p>246b1</p><section>dkon brtsegs</section><text>sems kyis mngon par 'dus byas pa'i dge ba'i rtsa ba rnams gzugs med pa de bzhin du byang chub kyi sems su bsngos pa yang gzugs med pa'o/ /ji ltar byang chub kyi sems su bsngos pa gzugs med pa de bzhin du</text></item>
<item><p>246b2</p><section>dkon brtsegs</section><text>byang chub de yang gzugs med de de'i phyir sems ji ltar spyod pa yang de bzhin no/ /spyod pa ji lta bar byang chub kyang de bzhin no/ /byang chub ji lta bar yongs su bsngo ba yang de bzhin zhes bya ste/ sems kyi rang bzhin ni byang chub</text></item>
<item><p>246b3</p><section>dkon brtsegs</section><text>bo/ /byang chub kyi rang bzhin ni chos thams cad de/ gang 'di ltar sems rab tu rnam par 'byed pa shes pa 'di ni byang chub sems dpa'i sems la sems kyi rjes su lta ba'i dran pa nye bar gzhag pa'o/ /rigs kyi bu gzhan yang</text></item>
<item><p>246b4</p><section>dkon brtsegs</section><text>gang mgyogs pa/ rab tu mgyogs pa mi gnas par rgyu ba/ spre'u dang rlung 'dra ba/ 'bab chu'i rgyun dang 'bru mar gyi mar me dang 'dra ba rgyang ring por 'gro ba lus med pa/ yul la brkam pa skye mched drug la spyod yul pa/</text></item>
<item><p>246b5</p><section>dkon brtsegs</section><text>gzhan dang gzhan gyi shes pa dang ldan pa'i sems gnas pa/ rtse gcig pa mi 'phro ba rnam par mi 'phro ba zhi gnas la rtse gcig pa/ g.yeng ba med pa 'di ni sems gnas pa zhes bya'o/ /de la dran pa nye bar gzhag pa</text></item>
<item><p>246b6</p><section>dkon brtsegs</section><text>yongs su rdzogs pa gang zhe na/ gang sems la rnam par 'byed par shes pa dang / sems la chos kyi dbyings su gnas par shes pa dang / sems la sems gnas par shes pa dang / sems la rang bzhin</text></item>
<item><p>246b7</p><section>dkon brtsegs</section><text>gyis 'od gsal bar shes pa dang / sems la ji lta ba bzhin du shes pa dang / sems la mngon sum gyi shes pas rab tu shes pa dang / sems la sgyu ma'i chos su shes pa dang / sems la dus gsum</text></item>
<item><p>246b8</p><section>dkon brtsegs</section><text>mnyam pa nyid du shes pa dang / sems la de kho nar shes pa dang / sems la g.yo ba med cing gzung ba med par shes pa 'di ni dran pa nye bar gzhag pa yongs su rdzogs pa zhes bya'o/ /de rang gi sems kyi rang bzhin gang yin</text></item>
<item><p>247a1</p><section>dkon brtsegs</section><text>pa sems can thams cad kyi sems kyi rang bzhin yang de yin par rab tu shes so/ /sems kyi rang bzhin de yongs su shes nas de bzhin du chos ston to/ /rang gi sems kyi ngo bo nyid gang yin pa sems can thams cad</text></item>
<item><p>247a2</p><section>dkon brtsegs</section><text>kyi sems kyi ngo bo nyid kyang de yin par rab tu shes so/ /sems kyi ngo bo nyid du shes nas kyang de bzhin du chos ston to/ /rang gi sems kyi mtshan nyid gang yin pa sems can thams cad kyi sems kyi spyod pa'i mtshan nyid kyang de</text></item>
<item><p>247a3</p><section>dkon brtsegs</section><text>yin par rab tu shes so/ /sems kyi mtshan nyid de shes nas kyang de bzhin du chos ston to/ /ji ltar rang gi sems stong pa de bzhin du sems can thams cad kyi sems kyang stong par rab tu shes so/ /sems de dag stong pa</text></item>
<item><p>247a4</p><section>dkon brtsegs</section><text>nyid du shes nas kyang de bzhin du chos ston to/ /de rang gi sems yang dag par 'du ba gang yin pa sems can thams cad kyi sems yang dag par 'du ba yang de yin par rab tu shes so/ /sems yang dag par 'du ba de dag shes</text></item>
<item><p>247a5</p><section>dkon brtsegs</section><text>nas kyang de bzhin du chos ston to/ /de rang gi sems mnyam pa nyid kyis sems can thams cad kyi sems mnyam pa nyid du rab tu shes so/ /sems can thams cad kyi sems mnyam pa nyid kyis chos thams cad mnyam</text></item>
<item><p>247a6</p><section>dkon brtsegs</section><text>pa nyid du rab tu shes so/ /chos thams cad mnyam pa nyid kyis byang chub mnyam pa nyid du rab tu shes shing sems kyis 'gyur bar mi byed de rnam par mi 'gyur ro/ /sems gnas pas chos kyi dbyings gnas pa rjes</text></item>
<item><p>247a7</p><section>dkon brtsegs</section><text>su shes kyang sems gnas pa'i chos nyid de las kyang mi g.yo ste/ rigs kyi bu 'di ni byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su dag pa'o/ /rigs kyi bu</text></item>
<item><p>247a8</p><section>dkon brtsegs</section><text>de la byang chub sems dpa'i chos rnams la chos kyi rjes su lta ba'i dran pa nye bar gzhag pa'i spyod pa yongs su dag pa gang zhe na/ rigs kyi bu 'di la byang chub sems dpa'i chos rnams la chos kyis rjes su lta ba'i dran</text></item>
<item><p>247b1</p><section>dkon brtsegs</section><text>pa nye bar gzhag pa la gnas pa 'di snyam du sems te/ chos kho na skye ba rnams skye/ chos kho na 'gag pa rnams 'gag ste/ 'di la bdag gam sems can nam/ srog gam skye ba po 'am/ gso ba 'am skyes bu 'am/ gang zag gam/</text></item>
<item><p>247b2</p><section>dkon brtsegs</section><text>shed las skyes pa 'am/ shed bu 'am gang skye ba 'am/ rga ba 'am 'chi ba 'am/ 'pho ba 'am skye bar 'gyur ba gang yang med do/ /'di ni chos rnams kyi chos nyid de/ gal te bsgrubs na ni 'grub ma bsgrubs na ni mi</text></item>
<item><p>247b3</p><section>dkon brtsegs</section><text>'grub ste/ dge ba yang rung mi dge ba yang rung / mi g.yo ba yang rung ji lta bur bsgrubs pa de lta bur 'grub mod kyi/ chos rnams la sgrub par byed pa yang med la chos rnams rgyu med par yang gang kyang mi</text></item>
<item><p>247b4</p><section>dkon brtsegs</section><text>skye'o snyam du nye bar brtags na 'di ltar chos dran pa'i ye shes skye ste/ gang bsod nams dang bsod nams ma yin pa dang / mi g.yo ba mngon par 'du byed pa dang gsum mo/ /de la bdag gis ni bsod nams</text></item>
<item><p>247b5</p><section>dkon brtsegs</section><text>mngon par 'du byed pa la brtson par bya'o/ /de ni bdag gi sangs rgyas kyi chos bla na med pa/ mchog dam pa rab khyad par du 'phags pa bcu'i rgyur 'gyur te/ bcu po de dag gang zhe na 'di lta ste/ lus yongs su</text></item>
<item><p>247b6</p><section>dkon brtsegs</section><text>dag pas mtshan dang / dpe byad bzang po dang spyi gtsug bltar mi mthong ba dang / pha rol gyi gnod par bya ba thams cad las shin du 'das pa dang / ngag yongs su dag pas de bzhin gshegs pa'i gsung sems</text></item>
<item><p>247b7</p><section>dkon brtsegs</section><text>can thams cad tshim par byed pa rnam pa drug bcu shin du yongs su rdzogs pa dang / sems yongs su dag pas sems can thams cad la khong khro ba med cing rtag tu rgyun mi 'chad par ting nge 'dzin mi</text></item>
<item><p>247b8</p><section>dkon brtsegs</section><text>'khrugs pa dang / so so yang dag par rig pa yongs su dag pas don dang / chos dang nges pa'i tshig dang spobs pa mi zad pa dang / byams pa chen po yongs su dag pas sems can thams cad mya ngan las 'das pa'i</text></item>
<item><p>248a1</p><section>dkon brtsegs</section><text>lam la rab tu 'god pa dang / snying rje chen po yongs su dag pas bskal pa dpag tu med par 'khor bas yongs su mi skyo ba dang / stobs bcu yongs su rdzogs pas sems can thams cad kyi dbang po</text></item>
<item><p>248a2</p><section>dkon brtsegs</section><text>mchog dang mchog ma yin pa shes pa dang / mi 'jigs pa yongs su rdzogs pas par du gcod pa dang bar du gcod pa'i chos ma yin pa rab tu rtogs pa dang / sangs rgyas kyi chos ma 'dres pa yongs su rdzogs</text></item>
<item><p>248a3</p><section>dkon brtsegs</section><text>pas 'das pa dang / ma 'ongs pa dang da ltar byung ba dang / dus gsum la mi chags pa'i ye shes mthong ba dang / sangs rgyas kyi chos thams cad yongs su rdzogs pas rang byung gi ye shes rab tu rtogs</text></item>
<item><p>248a4</p><section>dkon brtsegs</section><text>pa ste/ sangs rgyas kyi chos bla na med pa dam pa bzang po mchog rab/ bye brag tu 'phags pa bcu po de dag gi rgyur 'gyur ro/ /des don gyi dbang 'di mthong bas bsod nams kyi tshogs sogs pa</text></item>
<item><p>248a5</p><section>dkon brtsegs</section><text>la chog mi shes par 'gyur ro/ /de bsod nams ma yin pa'i 'du byed rnams mngon par 'du mi bya ba'i phyir ji ltar bdag la mi dge ba'i chos rnams thams cad kyi thams cad du bag chags su yang mi 'gyur bar</text></item>
<item><p>248a6</p><section>dkon brtsegs</section><text>bya'o snyam nas brtson par byed do/ /de mi g.yo ba'i 'du byed rnams rab tu shes nas mi g.yo ba'i snyoms par 'jug pa skyed kyang ting nge 'dzin de la snying por 'du shes par yang mi 'gyur la ting nge 'dzin gyi dbang gis kyang</text></item>
<item><p>248a7</p><section>dkon brtsegs</section><text>mi skye ste/ bsod nams kyi tshogs bsags pa dang / sems can yongs su smin par bya ba'i phyir smon lam gyi dbang gis 'dod pa'i khams su yang skye'o/ /rigs kyi bu de ltar na byang chub sems dpa' thabs</text></item>
<item><p>248a8</p><section>dkon brtsegs</section><text>mkhas pa chos rnams la chos kyi rjes su lta ba'i dran pa nye bar gzhag pa la gnas shing byang chub tu sgrub pa'i chos gang yin pa de dag sgom la/ byang chub kyi mi mthun pa'i phyogs kyi chos gang yin pa de dag spong yang</text></item>
<item><p>248b1</p><section>dkon brtsegs</section><text>dge ba'i chos mngon par 'du byed pas rtag par lta bar yang mi ltung mi dge ba'i chos spong yang chad par lta bar yang mi ltung ste/ gang la chad pa med cing rtag pa med pa de ni byang chub sems dpa'i rtag pa dang chad pa yongs su sbyangs</text></item>
<item><p>248b2</p><section>dkon brtsegs</section><text>pa'i dbu ma'i lam mo/ /de yang gang zhe na 'di lta ste/ gang tshul bzhin ma yin par yid la byed pa dang / ma rig pa de gnyis ga yang mtha' ste/ gang de gnyis kyi dbu ma de ni btags pa med cing gdags par 'gyur ba ma</text></item>
<item><p>248b3</p><section>dkon brtsegs</section><text>yin te/ 'di ni chos rnams kyi dbu ma'i lam zhes bya'o/ /de bzhin du ma rig pa dang ma rig pa med pa dang / 'du byed rnams dang 'du byed med pa rnams dang / rnam par shes pa dang rnam par shes pa med pa dang / ming dang gzugs</text></item>
<item><p>248b4</p><section>dkon brtsegs</section><text>dang ming dang gzugs med pa dang / skye mched drug dang skye mched drug med pa dang / reg pa dang reg pa med pa dang / tshor ba dang tshor ba med pa dang sred pa dang sred pa med pa dang / len pa dang len pa med pa dang / srid pa dang</text></item>
<item><p>248b5</p><section>dkon brtsegs</section><text>srid pa med pa dang / skye ba dang skye ba med pa dang / rga shi dang rga shi med pa dang / mya ngan dang smre sngags 'don pa dang / sdug bsngal ba dang yid mi bde ba dang / 'khrug pa zhes bya ba de gnyis ga yang mtha' ste/ gang de</text></item>
<item><p>248b6</p><section>dkon brtsegs</section><text>gnyis kyi dbu ma de ni btags pa med cing gdags par 'gyur ba ma yin te/ 'di ni chos rnams kyi dbu ma'i lam zhes bya'o/ /chos rnams kyi dbu ma'i lam de ni 'di 'dra'o/ /de 'dra'o zhes bstan par mi rung</text></item>
<item><p>248b7</p><section>dkon brtsegs</section><text>ste/ dbu ma'i lam ni btags pa med pa gdags par 'gyur ba ma yin pa mtshan ma med pa/ gnas med pa gzung ba med pa kun gzhi med pa zhi ba rab tu zhi ba nye bar zhi ba'o/ /rigs kyi bu 'di lta ste dper na mda' gang nas</text></item>
<item><p>248b8</p><section>dkon brtsegs</section><text>'phangs pa dang / gang du phog pa de gnyis ga yang mtha' ste/ gang phigs pa dang phog pa de'i dbu ma de ni btags pa med cing gdags par 'gyur ba ma yin te/ blta ba 'am reg par mi nus pa de bzhin du rigs kyi bu dmigs pa gang gis</text></item>
<item><p>249a1</p><section>dkon brtsegs</section><text>rnam par shes pa skye ba dang / gang du so sor rnam par rig pa gnas pa de gnyis ga yang mtha' ste/ gang de gnyis kyi dbu ma bstan par mi nus pa 'di ni rigs kyi bu brda tsam du dbu ma'i lam zhes bya'i don</text></item>
<item><p>249a2</p><section>dkon brtsegs</section><text>dam par ni ma yin no/ /don dam pa gang yin pa de ni brjod du med de/ de la ni nyung ngu yang med mang po yang med do/ /gang la nyung ngu yang med mang po yang med pa de ni dbu ma'i lam mo/ /rigs kyi bu gzhan yang bdag dang bdag med</text></item>
<item><p>249a3</p><section>dkon brtsegs</section><text>pa zhes bya ba de gnyis ga yang mtha' ste/ bdag dang bdag med pa'i ngo bo nyid rnam par dag pa ni dbu ma'i lam mo/ /srog dang gang zag ces bya ba de gnyis ga yang mtha' ste/ srog dang gang zag gi ngo bo nyid rnam par dag pa</text></item>
<item><p>249a4</p><section>dkon brtsegs</section><text>ni dbu ma'i lam mo/ /mtshan ma dang mtshan ma med pa zhes bya ba de gnyis ga yang mtha' ste/ mtshan ma med par rtog pa ni dbu ma'i lam mo/ /dmigs pa dang mi dmigs pa zhes bya ba de gnyis ga yang mtha' ste/ rtog</text></item>
<item><p>249a5</p><section>dkon brtsegs</section><text>pa dang 'jig pa med pa ni dbu ma'i lam mo/ /brdzun pa dang bden pa zhes bya ba de gnyis ga yang mtha' ste/ brjod du med pa ni dbu ma'i lam mo/ /tshu rol dang pha rol zhes bya ba de gnyis ga yang mtha' ste/ 'jig</text></item>
<item><p>249a6</p><section>dkon brtsegs</section><text>tshogs 'gag pa ni dbu ma'i lam mo/ /'dus byas dang 'dus ma byas shes bya ba de gnyis ga yang mtha' ste/ spyod pa med pa ni dbu ma'i lam mo/ /'khor ba dang mya ngan las 'das pa zhes bya ba de gnyis ga yang</text></item>
<item><p>249a7</p><section>dkon brtsegs</section><text>mtha' ste/ rnam par rig pa med pa ni dbu ma'i lam mo/ /rigs kyi bu de ltar chos rnams la chos kyi rjes su lta zhing dran pa nye bar gzhag pa la gnas pa'i byang chub sems dpa' de ni chos kyi dbyings dbyer med pa'i phyir dran</text></item>
<item><p>249a8</p><section>dkon brtsegs</section><text>pa la gnas te/ de chos thams cad chos kyi dbyings su 'du bar rab tu shes so/ /chos kyi dbyings gang yin pa de nyid sems can gyi khams so/ /de chos kyi dbyings dbyer med pas sems can gyi khams dbyer med par</text></item>
<item><p>249b1</p><section>dkon brtsegs</section><text>khong du chud do/ /chos kyi dbyings gang yin pa dang sems can gyi khams gang yin pa de gnyis ga yang nam mkha'i dbyings dang mtshungs par rab tu shes so/ /des chos thams cad dbyings gcig tu shes nas chos</text></item>
<item><p>249b2</p><section>dkon brtsegs</section><text>rnams la chos kyi rjes su lta zhing gnas kyang chos la mngon par chags shing lta bar yang mi 'gyur ro/ /de nam mthong ba de ni chos rnams la tha dad du mi byed do/ /des chos rnams</text></item>
<item><p>249b3</p><section>dkon brtsegs</section><text>mthong yang sha'i mig gis mthong ba ma yin/ lha'i mig gis mthong ba ma yin shes rab kyi mig gis mthong ba ma yin no/ /de ci'i phyir zhe na/ de'i mig mtshan mar 'du shes pa ma yin te/</text></item>
<item><p>249b4</p><section>dkon brtsegs</section><text>de'i phyir de sha'i mig gis mthong ba ma yin no/ /de'i mig mngon par 'du byed par lhung ba ma yin te/ de'i phyir de lha'i mig gis mthong ba ma yin no/ /de'i mig spros pa la spyod pa ma yin te/ de'i</text></item>
<item><p>249b5</p><section>dkon brtsegs</section><text>phyir de shes rab kyi mig gis mthong ba ma yin no/ /chos rnams la chos kyi rjes su lta zhing gnas pa de chos thams cad ji lta ba bzhin du mthong nas chos gang la yang mi gnas so/ /des</text></item>
<item><p>249b6</p><section>dkon brtsegs</section><text>chos thams cad mi gnas par shes nas chos rjes su dran pa des sngon gyi smon lam mi gtong ba 'di ni rigs kyi bu byang chub sems dpa'i chos rnams la chos kyi rjes su dran pa sangs rgyas kyis</text></item>
<item><p>249b7</p><section>dkon brtsegs</section><text>gnang ba'o/ /gang cung zad chos zab mo la so sor rtog kyang thams cad mkhyen pa nyid kyi byang chub kyi sems rjes su dran pa de yang mi 'dor ba 'di ni rigs kyi bu byang chub sems dpa'i chos rnams chos</text></item>
<item><p>249b8</p><section>dkon brtsegs</section><text>rnams la chos kyi rjes su lta ba'i dran pa nye bar gzhag pa'i spyod pa yongs su dag pa'o/ /dran pa nye bar gzhag pa bzhi po de dag la gnas pa de phyin ci log bzhi rab tu spong ste/</text></item>
<item><p>250a1</p><section>dkon brtsegs</section><text>bzhi gang zhe na 'di lta ste/ lus la lus kyi rjes su lta zhing gnas pas mi sdug pa la sdug par 'du shes pa'i phyin ci log pa rab tu spong ngo / /tshor ba rnams la tshor ba'i rjes su lta zhing gnas pas</text></item>
<item><p>250a2</p><section>dkon brtsegs</section><text>sdug bsngal ba la bde bar 'du shes pa'i phyin ci log rab tu spong ngo / /sems la sems kyi rjes su lta zhing gnas pas mi rtag pa la rtag par 'du shes pa'i phyin ci log rab tu spong ngo / /chos</text></item>
<item><p>250a3</p><section>dkon brtsegs</section><text>rnams la chos kyi rjes su lta zhing gnas pas bdag med pa la bdag tu 'du shes pa'i phyin ci log rab tu spong ngo / /de phyin ci log med pas yang dag pa nyid sgrub bo/ /yang dag pa nyid la zhugs</text></item>
<item><p>250a4</p><section>dkon brtsegs</section><text>nas byang chub sems dpa'i spyod pa thams cad rnam par dag par 'gyur ro/ /rigs kyi bu de ltar byang chub sems dpa'i spyod pa yongs su dag pa de yang dag par spong ba'i spyod pa yongs su dag pa</text></item>
<item><p>250a5</p><section>dkon brtsegs</section><text>rab tu 'thob ste/ yang dag par spong ba'i spyod pa yongs su dag pa gang zhe na/ gang byang chub sems dpa' de 'bad pa med cing lhun gyis grub pas dge ba'i chos la sbyor ba la sems 'jug gi mi dge ba</text></item>
<item><p>250a6</p><section>dkon brtsegs</section><text>la ni ma yin no/ /de phyir zhing sdig pa mi dge ba'i chos skyes pa rnams spang ba'i phyir brtson 'grus rtsom pa dang / sdig pa mi dge ba'i chos ma skyes pa rnams mi bskyed pa'i phyir brtson 'grus rtsom pa</text></item>
<item><p>250a7</p><section>dkon brtsegs</section><text>dang dge ba'i chos ma skyes pa rnams bskyed pa'i phyir brtson 'grus rtsom pa dang / dge ba'i chos skyes pa rnams gnas pa dang / nyams par mi 'gyur ba dang / phyir zhing 'byung ba dang / yongs su rdzogs par bya</text></item>
<item><p>250a8</p><section>dkon brtsegs</section><text>ba'i phyir brtson 'grus rtsom pa'o/ /rigs kyi bu byang chub sems dpa' de sngon gyi las yongs su dag pa'i phyir rang gi ngang nyid kyis dge ba'i chos rnams mngon du 'gyur te/ 'bad pa med cing lhun gyis grub</text></item>
<item><p>250b1</p><section>dkon brtsegs</section><text>pas dge ba'i chos ma skyes pa rnams ni skye'o/ /dge ba'i chos skyes pa rnams ni nyams par mi 'gyur ro/ /rigs kyi bu 'di ltar byang chub sems dpa'i spyod pa yongs su dag pa de yang dag par spong ba bzhi po 'di</text></item>
<item><p>250b2</p><section>dkon brtsegs</section><text>dag sems kyis dbang sgyur bar 'gyur gyi/ brtson 'grus kyis dbang sgyur bar 'gyur ba ni ma yin no/ /de dag pa dang dri ma med pa dang kha na ma tho ba med pa dang / sangs rgyas thams cad kyis gnang ba'i byams</text></item>
<item><p>250b3</p><section>dkon brtsegs</section><text>pa chen po dang / snying rje chen po dang ldan pa'i sems dang sems las byung ba 'jug ste/ yang dag pa la zhugs pa yang dag par spong ba la gnas pa zhes bya'o/ /de ci'i phyir zhe na/ de'i spong ba mnyam pa yin gyi</text></item>
<item><p>250b4</p><section>dkon brtsegs</section><text>mi mnyam pa ma yin no/ /de'i sbyor ba mnyam pa yin gyi mnyam pa ma yin no/ /yang dag par spong ba zhes bya ba ni mnyam pa nyid kyis mnyam par sbyor ba dang / mnyam pa nyid kyis mnyam par sgrub pa ste/</text></item>
<item><p>250b5</p><section>dkon brtsegs</section><text>de'i phyir yang dag par spong ba zhes bya'o/ /de ltar yang dag par zhugs pa de'i rdzu 'phrul gyi rkang pa bzhi bsgom pa yongs su rdzogs par 'gyur te/ bzhi gang zhe na 'di lta ste/ 'dun pa'i ting nge 'dzin</text></item>
<item><p>250b6</p><section>dkon brtsegs</section><text>spong ba'i 'du byed dang ldan pa'i rdzu 'phrul gyi rkang pa dang brtson 'grus kyi ting nge 'dzin spong ba 'du byed dang ldan pa'i rdzu 'phrul gyi rkang pa dang / sems kyi ting nge 'dzin spong ba'i 'du byed dang ldan pa'i</text></item>
<item><p>250b7</p><section>dkon brtsegs</section><text>rdzu 'phrul gyi rkang pa dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa'o/ /de byang chub kyi sems kyi lhag pa'i bsam pas 'dun pa yang bar 'gyur ro/ /mi dge</text></item>
<item><p>250b8</p><section>dkon brtsegs</section><text>ba'i chos spong bas brtson 'grus yang bar 'gyur ro/ /snying rje chen po rab tu thob pas sems yang bar 'gyur ro/ /thabs mkhas pa rab tu thob pas dpyod pa yang bar 'gyur ro/ /rigs kyi</text></item>
<item><p>251a1</p><section>dkon brtsegs</section><text>bu byang chub sems dpa' de rdzu 'phrul gyi rkang pa bzhi po de dag gis byang chub kyi rnam pa mngon par bsgrubs pas dbang bzhi rab tu 'thob ste/ bzhi gang zhe na 'di lta ste/ tshe la dbang ba 'thob bo/ /</text></item>
<item><p>251a2</p><section>dkon brtsegs</section><text>tshe la dbang ba des 'dod na sems can tshe thung ngu rnams kyi nang du tshe ring po yongs su 'dzin cing sems can de dag yongs su smin par byed pa dang sems can tshe ring po chos bstan na yongs su skyo ba rnams la chos</text></item>
<item><p>251a3</p><section>dkon brtsegs</section><text>bstan pas yongs su tshim par bya ba'i phyir tshe thung ngu yongs su 'dzin pa dang / lha 'am mi gang dang gang du skye ba thams cad du tshe'i tshad la dbang sgyur ba yin te/ rigs kyi bu byang chub sems dpas dbang dang po 'di</text></item>
<item><p>251a4</p><section>dkon brtsegs</section><text>'thob bo/ /rigs kyi bu gzhan yang byang chub sems dpas lus la dbang 'thob ste/ lus la dbang ba des yid kyi lus rab tu thob nas lus ci 'dra ba dang / gzugs ci 'dra ba dang / kha dog dang mtshan dang dbyibs dang /</text></item>
<item><p>251a5</p><section>dkon brtsegs</section><text>spyod lam ci 'dra bas sems can rnams yongs su smin par 'gyur ba dang / 'dul bar 'gyur ba de 'dra bar byang chub sems dpa' de lus dang / gzugs dang kha dog dang mtshan dang dbyibs dang spyod lam kun du ston te/</text></item>
<item><p>251a6</p><section>dkon brtsegs</section><text>de 'dod na sems can thams cad kyi lus dang gzugs dang / kha dog dang mtshan dang dbyibs dang / spyod lam mtshungs par 'gyur ba yin te/ rigs kyi bu byang chub sems dpas dbang gnyis pa 'di 'thob bo/ /rigs kyi</text></item>
<item><p>251a7</p><section>dkon brtsegs</section><text>bu gzhan yang byang chub sems dpas chos la dbang 'thob ste/ chos la dbang ba des 'jig rten las 'das pa'i chos la rton par 'gyur gyi/ 'jig rten gyi chos la rton par mi 'gyur ba dang / de 'jig rten las 'das pa'i chos</text></item>
<item><p>251a8</p><section>dkon brtsegs</section><text>la rton kyang 'jig rten gyi bya ba thams cad du yang snang la 'jig rten las 'das pa'i ye shes de las kyang mi g.yo ba dang / gang 'di shes rab dang ye shes chags pa med pa dang / rten cing 'brel bar 'byung ba zab mo'i ye shes kyi bdag</text></item>
<item><p>251b1</p><section>dkon brtsegs</section><text>nyid dang / chos rnam par bsgrubs pas lha dang bcas pa'i 'jig rten mos par byed cing / gang gis sems can tshad med pa rnams la bsam pa dang mos pa ji lta ba bzhin du 'dul bar 'gyur ba de 'dra ba'i chos kyi gtam byed pa yin</text></item>
<item><p>251b2</p><section>dkon brtsegs</section><text>te/ rigs kyi bu byang chub sems dpas dbang gsum pa 'di 'thob bo/ /rigs kyi bu gzhan yang byang chub sems dpa' byin gyi rlabs kyi dbang thob ste/ byin gyi rlabs la dbang ba des gang stong gsum gyi stong chen po'i 'jig rten</text></item>
<item><p>251b3</p><section>dkon brtsegs</section><text>gyi khams kyi rgya mtsho chen po de dag thams cad rgya mtsho gcig tu byin gyis brlabs kyang 'dres pa yang med la spyod pa de yang kun tu ston pa dang / gang stong gsum gyi stong chen po'i 'jig rten gyi khams kyi ri'i rgyal po ri rab de dag</text></item>
<item><p>251b4</p><section>dkon brtsegs</section><text>thams cad ri gcig tu byin gyis brlabs kyang rgyal chen bzhi'i ris kyi lha'i bu rnams dang / sum bcu rtsa gsum pa'i lha'i bu rnams phan tshun 'phros par yang mi shes la spyod pa de yang kun du ston pa dang / stong gsum gyi</text></item>
<item><p>251b5</p><section>dkon brtsegs</section><text>stong chen po'i 'jig rten gyi khams 'di dag ji ltar rin po che'i sa gzhi 'am/ tsan dan gyi sa gzhi 'am/ spos kyi sa gzhi 'am/ me tog gi sa gzhi 'am/ nam mkhar gyur pa 'am/ chus yongs su gang ba 'am/ mes yongs su gang ba 'am/ rin po che</text></item>
<item><p>251b6</p><section>dkon brtsegs</section><text>thams cad kyis yongs su gang bar gyur cig ces de ltar byin gyis brlabs na yang de 'dra bar gnas pa dang / de bzhin du byin gyi rlabs thams cad kyis gang ji ltar byin gyis brlabs pa de'i de de ltar 'gyur ba dang / de'i</text></item>
<item><p>251b7</p><section>dkon brtsegs</section><text>sems bskyed ma thag tu byin gyi rlabs thams cad de bzhin du kun du gnas pa yin te/ rigs kyi bu byang chub sems dpas dbang bzhi po 'di 'thob bo/ /rigs kyi bu gzhan yang byang chub sems dpa' rdzu 'phrul gyi</text></item>
<item><p>251b8</p><section>dkon brtsegs</section><text>rkang pa bzhi la gnas pa ni phyogs bcu'i sangs rgyas bcom ldan 'das rnams dang lhan cig tu gnas shing 'dug cing gtam zer ro/ /de bzhin du tshangs pa thams cad dang / brgya byin thams cad dang 'jig rten skyong ba</text></item>
<item><p>252a1</p><section>dkon brtsegs</section><text>thams cad dang lha dang klu dang gnod sbyin dang / dri za dang lha ma yin dang nam mkha' lding dang / mi 'am ci dang lto 'phye chen po dang / mi dang mi ma yin pa thams cad lhan cig tu gnas shing 'dug ste gtam zer ro/ /de ci'i phyir</text></item>
<item><p>252a2</p><section>dkon brtsegs</section><text>zhe na/ byang chub sems dpa' de'i rdzu 'phrul gyi rkang pa de dag shin du yongs su sbyang ba byas pa'i phyir ro/ /de la rdzu 'phrul gyi rkang pa rnams kyi yongs su sbyang ba gang zhe na/ 'di lta ste/ lus yang bar bya ba'i phyir bla ma dang sbyin</text></item>
<item><p>252a3</p><section>dkon brtsegs</section><text>gnas rnams la ldang ba dang / rim gro byed pa dang gus par sma ba dang phyag 'tshal ba dang / thal mo sbyor zhing 'thun par byed pa dang / ngag yang par bya ba'i phyir bka' blo bde zhing 'thun par 'dzin te/ ji skad smras pa de bzhin</text></item>
<item><p>252a4</p><section>dkon brtsegs</section><text>du byed pa dang sems yang bar bya ba'i phyir nga rgyal med pa dang / zhe 'gras pa med pa dang bla ma la rim gro byed cing gus pa dang 'dud pa dang rab tu 'dud pa dang / sems las su rung ba dang sems la yongs su gdung ba med pa</text></item>
<item><p>252a5</p><section>dkon brtsegs</section><text>dang spong ba rnams la brtson pa mi 'dor ba dang / bden pa'i brtul zhugs rdzogs par byed pa dang / mi lhod par brtson pa dang dgos pa grub par byed pa dang / snyom las mi byed pa dang sems mi zhum pa dang / 'dod chags rnam par</text></item>
<item><p>252a6</p><section>dkon brtsegs</section><text>sel ba dang / zhe sdang nye bar zhi bar byed pa dang gti mug gi mun pa sel ba dang / 'dod pa med pa dang phrag dog med pa dang / ser sna dang bral ba dang bsam pa dang lhag pa'i bsam pa la sbyor ba dang / gzhan gyi dgos pa sgrub cing</text></item>
<item><p>252a7</p><section>dkon brtsegs</section><text>khur khyer ba dang nyam chung ba rnams kyi khur sgrol ba dang / 'dam rdzab la stegs 'dogs pa dang klung la zam pas sgrol ba dang / chu bo la gru sbyor ba dang sems can gyi bsam pa yongs su rdzogs par byed pa dang / dga' ba'i</text></item>
<item><p>252a8</p><section>dkon brtsegs</section><text>tshig thos par byed pa dang / gzhan gyi nyes pa mi gleng ba dang / nyes pa byung ba rnams gso bar byed pa dang / 'gyod pa rnams sel ba dang kun nas ldang ba rnams rnam par sel ba dang / khams gang gis 'byung ba khong</text></item>
<item><p>252b1</p><section>dkon brtsegs</section><text>du chud pa dang / phangs pa'i dngos po thams cad yongs su gtong ba dang / byin nas kyang 'gyod pa med pa dang sems can thams cad la lta ba'i phyir byang chub tu sngo ba dang / dad pa sngon du 'gro ba dang gzhan dag dge ba'i rtsa ba yang</text></item>
<item><p>252b2</p><section>dkon brtsegs</section><text>dag par 'dzin du 'jug pa dang / bdag bde ba la mi chags pa dang bde ba gzhan la stobs pa dang / bdag gi rnyed pas chog shes pa dang gzhan gyi rnyed pa la phrag dog med pa dang / rab tu 'byung ba la gzhol ba dang gzhan dag kyang rab</text></item>
<item><p>252b3</p><section>dkon brtsegs</section><text>tu 'byung ba la mos par byed pa dang / byas pa gzo ba dang byas pa shes pa dang / mdza' ba brtan pa dang mdza' ba dang mi mdza' ba la sems mnyam pa dang / rta dang glang po che dang shing rta dang / dpung bu chung sbyin pa dang / ngal ba</text></item>
<item><p>252b4</p><section>dkon brtsegs</section><text>rnams yang dag par spro bar byed pa dang sems can thams cad la mi 'jigs pa sbyin pa dang / bslabs pa rnams la ston pa tsam du phangs par 'dzin pa dang / ma bslabs pa rnams la mi brnyas pa dang / dbul po rnams la</text></item>
<item><p>252b5</p><section>dkon brtsegs</section><text>longs spyod 'ged pa dang / nad pa rnams kyi g.yog byed pa dang sman sbyin pa dang / byas pa rnams la mi smod pa dang / dkon mchog gsum la rim gro byed pa dang / sti stang mi byed pa rnams la btang snyoms pa dang / 'jig rten</text></item>
<item><p>252b6</p><section>dkon brtsegs</section><text>gyi chos las shin du 'da' ba dang / sdig pa thams cad shin du mi byed pa dang / 'jig rten gyi chos thams cad kyis mi gos pa dang / yon tan thams cad bsgrub pa dang / byang chub kyi sems sngon du 'gro ba dang dran pa mi</text></item>
<item><p>252b7</p><section>dkon brtsegs</section><text>nyams pa ste/ rigs kyi bu 'di ni byang chub sems dpa'i rdzu 'phrul gyi rkang pa yongs su sbyang ba'o/ /de ltar rdzu 'phrul gyi rkang pa rnams yongs su sbyangs na byang chub kyi snying po'i bar du nyams par mi 'gyur/ yongs su</text></item>
<item><p>252b8</p><section>dkon brtsegs</section><text>nyams par mi 'gyur te/ rigs kyi bu 'di ni byang chub sems pa'i rdzu 'phrul gyi rkang pa'i spyod pa yongs su dag pa'o/ /rigs kyi bu de la byang chub sems dpa'i dbang po'i spyod pa yongs su dag pa gang zhe na 'di</text></item>
<item><p>253a1</p><section>dkon brtsegs</section><text>lta ste/ mi 'phrogs pa dad pa'i dbang po dang / gzhan gyi dring la mi 'jog pa brtson 'grus kyi dbang po dang / byang chub kyi sems mi brjed pa dran pa'i dbang po dang / snying rje chen po mi gtong ba ting nge 'dzin</text></item>
<item><p>253a2</p><section>dkon brtsegs</section><text>gyi dbang po dang / chos thams cad yongs su 'dzin par brtson pa shes rab kyi dbang po'o/ /rigs kyi bu gzhan yang sangs rgyas kyi chos thams cad la mos shing dad pa ni byang chub sems dpa'i dad pa'i dbang po'o/ /</text></item>
<item><p>253a3</p><section>dkon brtsegs</section><text>sangs rgyas kyi chos thams cad yang dag par sgrub pas yongs su mi skyo ba ni brtson 'grus kyi dbang po'o/ /sangs rgyas kyi chos thams cad mi brjed pa ni dran pa'i dbang po'o/ /sangs rgyas kyi ting nge 'dzin</text></item>
<item><p>253a4</p><section>dkon brtsegs</section><text>thams cad mngon par sgrub pa ni ting nge 'dzin gyi dbang po'o/ /sems can thams cad kyi the tshom gcad par yongs su bsngos pa ni shes rab kyi dbang po'o/ /rigs kyi bu gzhan yang sangs rgyas thams cad kyi</text></item>
<item><p>253a5</p><section>dkon brtsegs</section><text>byang chub dang bsam pa mi phyed par gyur pa ni byang chub sems dpa'i dad pa'i dbang po'o/ /lhag pa'i bsam pa khyad par du 'gro ba ni brtson 'grus kyi dbang po'o/ /yongs su bsngo ba la mkhas pa ni dran pa'i dbang</text></item>
<item><p>253a6</p><section>dkon brtsegs</section><text>po'o/ /sems can thams cad la 'od zer mnyam par gtong ba ni ting 'dzin gyi dbang po'o/ /sems can thams cad kyi dbang po yongs su shes pa ni shes rab kyi dbang po'o/ /rigs kyi bu gzhan yang</text></item>
<item><p>253a7</p><section>dkon brtsegs</section><text>sems can thams cad chags pa las shin du 'da' bar byed pa ni byang chub sems dpa'i dad pa'i dbang po'o/ /sems can thams cad chags pa las shin du thar par byed pa ni brtson 'grus kyi dbang po'o/ /</text></item>
<item><p>253a8</p><section>dkon brtsegs</section><text>gang la yang mi chags pa ni dran pa'i dbang po'o/ /sems can thams cad kyi chags pa mnyam pa nyid du khong du chud pa ni ting nge 'dzin gyi dbang po'o/ /gang chags pa dang mi chags pa thams cad shes pa 'di ni shes</text></item>
<item><p>253b1</p><section>dkon brtsegs</section><text>rab kyi dbang po'o/ /rigs kyi bu gzhan yang gang rnyog pa med par 'gyur ba 'di ni dad pa'i dbang po'o/ /sems rnyog pa can dang bar byed pa gang yin pa de ni brtson 'grus kyi dbang po'o/ /gang rnyog pa med pa'i chos nyid kyi dran pa mi</text></item>
<item><p>253b2</p><section>dkon brtsegs</section><text>'dor ba 'di ni dran pa'i dbang po'o/ /gang sems rnyog pa med par ting nge 'dzin dang snyoms par 'jug pa dang ldang ba shes pa 'di ni ting nge 'dzin gyi dbang po'o/ /gang rnyog pa med pa'i chos thob pas rnyog pa can du gyur pa rnams</text></item>
<item><p>253b3</p><section>dkon brtsegs</section><text>rnyog pa med pa'i chos nyid la rab tu 'god pa 'di ni shes rab kyi dbang po'o/ /rigs kyi bu gzhan yang mi dge ba'i chos thams cad spong ba ni byang chub sems dpa'i dad pa'i dbang po'o/ /dge ba'i chos thams cad</text></item>
<item><p>253b4</p><section>dkon brtsegs</section><text>yang dag par sgrub pa ni brtson 'grus kyi dbang po'o/ /dge ba'i chos bsgrubs pa dang ma bsgrubs pa rnams mi brjed pa ni dran pa'i dbang po'o/ /gang ting nge 'dzin gyi dga' ba dang bde ba mi 'dod cing sems can</text></item>
<item><p>253b5</p><section>dkon brtsegs</section><text>thams cad phan pa dang bde ba'i phyir bsam gtan byed pa 'di ni ting nge 'dzin gyi dbang po'o/ /gang dge ba dang mi dge ba'i chos rnams mnyam pa nyid du so so rang gis shes pa 'di ni shes rab kyi dbang po'o/ /rigs kyi bu</text></item>
<item><p>253b6</p><section>dkon brtsegs</section><text>gzhan yang byang chub sems dpa' dad pas ni 'dor ro/ /brtson 'grus kyis ni yang dag par sgrub bo/ /dran pas ni chud mi gzon to/ /ting nge 'dzin gyis ni srung ngo / /shes rab kyis ni rnam par 'byed do/ /rigs kyi bu gzhan yang</text></item>
<item><p>253b7</p><section>dkon brtsegs</section><text>byang chub sems dpa' dad pas ni bdag tu 'dzin pa rab tu spong ngo / /brtson 'grus kyis ni bdag gir 'dzin pa 'dor ro/ /dran pas ni 'jig tshogs la lta ba las shin tu 'da'o/ /ting nge 'dzin gyis ni lta bar gyur pa drug bcu rtsa</text></item>
<item><p>253b8</p><section>dkon brtsegs</section><text>gnyis 'dor ro/ /shes rab kyis ni bag chags kyi mtshams sbyor bar gyur pa'i nyon mongs pa rnams rab tu spong ste/ rigs kyi bu 'di ni byang chub sems dpa'i dbang po'i spyod pa yongs su dag pa'o/ /rigs kyi bu de la</text></item>
<item><p>254a1</p><section>dkon brtsegs</section><text>byang chub sems dpa'i stobs kyi spyod pa yongs su dag pa gang zhe na/ gang dbang po de dag gis nye bar brtan nas bdud thams cad kyis mi rdzi bar 'gyur ba dang / nyan thos dang rang sangs rgyas kyi theg pa gnyis kyis</text></item>
<item><p>254a2</p><section>dkon brtsegs</section><text>mi 'phrogs par 'gyur ba dang / theg pa chen po 'di las phyir mi ldog par 'gyur ba dang / nyon mongs pa thams cad kyis mi thul bar 'gyur ba dang / sngon gyi dam bcas pa la brtan par 'gyur ba dang / sems kyis shin du</text></item>
<item><p>254a3</p><section>dkon brtsegs</section><text>brtan par 'gyur ba dang / lus kyis stobs dang ldan par 'gyur ba dang / dbang po rnams sbed par 'gyur ba dang / dgra rnams kyis mi tshugs par 'gyur ba dang / phas kyi rgol ba thams cad kyis mi bskyod par 'gyur ba'o/ /</text></item>
<item><p>254a4</p><section>dkon brtsegs</section><text>rigs kyi bu de ltar na byang chub sems dpa'i dad pa'i stobs kyis ni bya ba ma yin pa mi byed do/ /brtson 'grus kyi stobs kyis ni bya ba byed do/ /dran pa'i stobs kyis ni byas pa'i las chud mi gzon to/ /ting nge 'dzin gyi stobs</text></item>
<item><p>254a5</p><section>dkon brtsegs</section><text>kyis ni gzugs dang / sgra dang dri dang ro dang reg pa rnams kyis rma mi phyin to/ /shes rab kyi stobs kyis ni 'gyod pa dang / kun nas ldang ba thams cad las shin du 'da'o/ /rigs kyi bu gzhan yang byang chub sems dpa'i dad</text></item>
<item><p>254a6</p><section>dkon brtsegs</section><text>pa'i stobs kyis ni yang gzhan la dad pas mi 'gro'o/ /brtson 'grus kyi stobs kyis ni bar ma dor zhum par mi 'gyur ro/ /dran pa'i stobs kyis ni gzungs dang spobs pa rab tu 'thob bo/ /ting nge 'dzin gyi stobs kyis</text></item>
<item><p>254a7</p><section>dkon brtsegs</section><text>ni mtshungs par chos ston to/ /shes rab kyi stobs kyis ni sems can thams cad kyi the tshom thams cad gcod do/ /rigs kyi bu gzhan yang byang chub sems dpa'i dad pa'i stobs kyis ni mos pa'i stobs yongs su</text></item>
<item><p>254a8</p><section>dkon brtsegs</section><text>rdzogs par byed do/ /brtson 'grus kyi stobs kyis ni rnam par grol ba'i stobs yongs su rdzogs par byed do/ /dran pa'i stobs kyis ni rnam par grol ba'i ye shes mthong ba'i stobs yongs su rdzogs par</text></item>
<item><p>254b1</p><section>dkon brtsegs</section><text>byed do/ /ting nge 'dzin gyi stobs kyis ni sems dang bsam pa'i stobs yongs su rdzogs par byed do/ /shes rab kyi stobs kyis ni sems can thams cad kyi spyod pa tshim par byed do/ /rigs kyi bu gzhan yang byang chub sems</text></item>
<item><p>254b2</p><section>dkon brtsegs</section><text>dpa'i dad pa'i stobs kyis ni ser sna'i dri ma rab tu spong ngo / /brtson 'grus kyi stobs kyis ni bdag gi bdog pa thams cad yongs su gtong ngo / /dran pa'i stobs kyis ni byang chub tu yongs su sngo'o/ /ting nge 'dzin</text></item>
<item><p>254b3</p><section>dkon brtsegs</section><text>gyi stobs kyis ni mnyam pa'i sems kyis 'dor ro/ /shes rab kyi stobs kyis ni rnam par smin pa la re ba med do/ /rigs kyi bu gzhan yang byang chub sems dpa'i dad pa'i stobs kyis ni 'chal ba'i tshul khrims</text></item>
<item><p>254b4</p><section>dkon brtsegs</section><text>kyi dri ma rab tu spong ngo / /brtson 'grus kyi stobs kyis ni bslab pa rnams las mi 'da'o/ /dran pa'i stobs kyis ni byang chub tu yongs su sngo'o/ /ting nge 'dzin gyi stobs kyis ni dul ba dang zhi ba dang cang shes kyi sa la</text></item>
<item><p>254b5</p><section>dkon brtsegs</section><text>'gro'o/ /shes rab kyi stobs kyis ni mngon par 'du byed pa'i tshul khrims rab tu spong ngo / /rigs kyi bu gzhan yang byang chub sems dpa'i dad pa'i stobs kyis ni gnod sems kyi dri ma rab tu spong ngo / /brtson 'grus kyi</text></item>
<item><p>254b6</p><section>dkon brtsegs</section><text>stobs kyis ni bzod pa sgom mo/ /dran pa'i stobs kyis ni byang chub tu yongs su sngo'o/ /ting nge 'dzin gyi stobs kyi ni sems can rnams rjes su srung ngo / /shes rab kyi stobs kyis ni bdag dang sems can dang / bzod pa la rnam</text></item>
<item><p>254b7</p><section>dkon brtsegs</section><text>par mi rtog go/ rigs kyi bu gzhan yang byang chub sems dpa'i dad pa'i stobs kyis ni le lo'i dri ma rab tu spong ngo / /brtson 'grus kyi stobs kyis ni rtsom pa thams cad nyams 'og tu chud par byed do/ /dran pa'i stobs</text></item>
<item><p>254b8</p><section>dkon brtsegs</section><text>kyis ni byang chub tu yongs su sngo'o/ /ting nge 'dzin gyi stobs kyis ni lus dang sems shin tu sbyangs pa sgrub bo/ /shes rab kyi stobs kyis ni mi byed rnam par mi byed do/ /rigs kyi bu gzhan yang byang chub sems dpa'i dad pa'i</text></item>
<item><p>255a1</p><section>dkon brtsegs</section><text>stobs kyis ni rnam par g.yeng ba'i dri ma rab tu spong ngo / /brtson 'grus kyi stobs kyis ni bsam gtan gyi yan lag rnams yang dag par sgrub bo/ /dran pa'i stobs kyis ni rtse gcig tu yongs su sngo'o/ /ting nge</text></item>
<item><p>255a2</p><section>dkon brtsegs</section><text>'dzin gyi stobs kyis ni ting nge 'dzin las mi g.yo'o/ /shes rab kyi stobs kyis ni bsam gtan de la chags pa rab tu spong ngo / /rigs kyi bu gzhan yang byang chub sems dpa' dad pa'i stobs kyis ni 'chal pa'i shes</text></item>
<item><p>255a3</p><section>dkon brtsegs</section><text>rab kyi dri ma rab tu spong ngo / /brtson 'grus kyis stobs kyis ni thos pa yongs su tshol lo/ /dran pa'i stobs kyis ni tshul bzhin la rab tu sbyor ro/ /ting nge 'dzin gyi stobs kyis ni sems nges par sems pa rab tu</text></item>
<item><p>255a4</p><section>dkon brtsegs</section><text>'thob bo/ /shes rab kyi stobs kyis ni nan tan gyis yang dag par sgrub bo/ /rigs kyi bu gzhan yang byang chub sems dpa'i dad pa'i stobs kyis ni nor bdun rab tu 'thob bo/ /brtson 'grus kyi stobs kyis ni</text></item>
<item><p>255a5</p><section>dkon brtsegs</section><text>byang chub kyi yan lag bdun rab tu 'thob bo/ /dran pa'i stobs kyis ni rjes su dran pa drug rab tu 'thob bo/ /ting nge 'dzin gyi stobs kyis ni rnam par shes pa gnas pa bdun las shin du 'da'o/ /</text></item>
<item><p>255a6</p><section>dkon brtsegs</section><text>shes rab kyi stobs kyis ni log pa nyid du nges pa brgyad las shin du 'da'o/ /rigs kyi bu gzhan yang gang mi phyed cing sems dang bsam pa rnyog pa med pa 'di ni byang chub sems dpa'i dad pa'i stobs kyi spyod</text></item>
<item><p>255a7</p><section>dkon brtsegs</section><text>pa yongs su dag pa'o/ /gang phyir mi ldog cing blang ba med la dor ba med pa 'di ni pa 'di ni brtson 'grus kyi stobs kyi spyod pa yongs su dag pa'o/ /gang dran pa sngon du 'gro la dran pa med cing yid la byed pa med pa 'di ni dran pa'i</text></item>
<item><p>255a8</p><section>dkon brtsegs</section><text>stobs kyi spyod pa yongs su dag pa'o/ /gang sems rab tu dul bas rang bzhin gyis ting nge 'dzin dang snyoms par 'jug pa dang ldan pa shes pa 'di ni ting nge 'dzin gyi stobs kyi spyod pa yongs su dag pa'o/ /gang lta ba thams cad sel ba la mkhas pa 'di ni shes rab kyi stobs kyi spyod pa</text></item>
<item><p>255b1</p><section>dkon brtsegs</section><text>yongs su dag pa'o/ /rigs kyi bu gzhan yang dang bar byed pa'i mtshan nyid ni byang chub sems dpa'i dad pa'i stobs kyi spyod pa yongs su dag pa'o/ /phyir mi ldog pa'i mtshan nyid ni brtson 'grus kyi stobs kyi spyod pa yongs su dag pa'o/ /mi</text></item>
<item><p>255b2</p><section>dkon brtsegs</section><text>brjed pa'i mtshan nyid ni dran pa'i stobs kyi spyod pa yongs su dag pa'o/ /rnam par g.yeng ba med pa'i mtshan nyid ni ting nge 'dzin gyi stobs kyi spyod pa yongs su dag pa'o/ /so sor rtog pa'i mtshan nyid ni shes</text></item>
<item><p>255b3</p><section>dkon brtsegs</section><text>rab kyi stobs kyi spyod pa yongs su dag pa ste/ rigs kyi bu 'di ni byang chub sems dpa'i stobs kyi spyod pa yongs su dag pa'o/ /rigs kyi bu de la byang chub sems dpa'i byang chub kyi yan lag gi spyod pa</text></item>
<item><p>255b4</p><section>dkon brtsegs</section><text>yongs su dag pa gang zhe na/ rigs kyi bu byang chub sems dpa'i byang chub kyi yan lag rnams shes bya ba ni bdun te/ bdun gang zhe na 'di lta ste/ dran pa yang dag byang chub kyi yan lag dang / chos rnam par</text></item>
<item><p>255b5</p><section>dkon brtsegs</section><text>'byed pa yang dag byang chub kyi yan lag dang brtson 'grus yang dag byang chub kyi yan lag dang dga' ba yang dag byang chub kyi yan lag dang / shin du sbyangs pa yang dag byang chub kyi yan lag dang / ting nge</text></item>
<item><p>255b6</p><section>dkon brtsegs</section><text>'dzin yang dag byang chub kyi yan lag dang / btang snyoms yang dag byang chub kyi yan lag go/ de la dran pa yang dag byang chub kyi yan lag ni gang byang chub kyi phyogs kyi chos bsags shing bsags pa</text></item>
<item><p>255b7</p><section>dkon brtsegs</section><text>rnams chud mi gzon pa yin te/ 'di ni dran pa yang dag byang chub kyi yan lag go/ chos rnam par 'byed pa yang dag byang chub kyi yan lag ni gang lhag mthong gi tshogs dang zung du 'brel bar 'gyur ba yin te/</text></item>
<item><p>255b8</p><section>dkon brtsegs</section><text>'di ni chos rnam par 'byed pa yang dag byang chub kyi yan lag go/ brtson 'grus yang dag byang chub kyi yan lag ni gang spong ba khyad par du 'gro bar 'gyur ba yin te/ 'di ni brtson 'grus yang dag byang chub kyi yan</text></item>
<item><p>256a1</p><section>dkon brtsegs</section><text>lag go/ dga' ba yang dag byang chub kyi yan lag ni gang mi dga' ba sel bar 'gyur ba yin te/ 'di ni dga' ba yang dag byang chub kyi yan lag go/ shin du sbyangs pa yang dag byang chub kyi yan lag ni gang lus dang</text></item>
<item><p>256a2</p><section>dkon brtsegs</section><text>sems shin du byang bar 'gyur ba yin te/ 'di ni shin du sbyangs pa yang dag byang chub kyi yan lag go/ ting nge 'dzin yang dag byang chub kyi yan lag ni gang rnam par grol ba snying por 'gyur ba yin te/ 'di ni ting nge 'dzin</text></item>
<item><p>256a3</p><section>dkon brtsegs</section><text>yang dag byang chub kyi yan lag go/ btang snyoms yang dag byang chub kyi yan lag ni gang byed pa byas par 'gyur ba yin te/ 'di ni btang snyoms yang dag byang chub kyi yan lag ces bya'o/ /rigs kyi bu gzhan yang</text></item>
<item><p>256a4</p><section>dkon brtsegs</section><text>gang byang chub kyi bsam pa mi brjed pa 'di ni dran pa yang dag byang chub kyi yan lag go/ gang dam pa'i chos yongs su 'dzin pa la brtson pa 'di ni chos rnam par 'byed pa yang dag byang chub kyi yan lag go/ gang sems</text></item>
<item><p>256a5</p><section>dkon brtsegs</section><text>can yongs su smin par byed pas yongs su mi skyo ba 'di ni brtson 'grus yang dag byang chub kyi yan lag go/ gang dam pa'i chos kyi kun dga' la dga' bas gnas pa 'di ni dga' ba yang dag byang chub kyi yan lag</text></item>
<item><p>256a6</p><section>dkon brtsegs</section><text>go/ gang shin du sbyangs pa la sems can rnams rab tu 'god pa 'di ni shin du sbyangs pa yang dag byang chub kyi yan lag go/ gang ting nge 'dzin la sems can rnams rab tu 'god pa 'di ni ting nge 'dzin yang dag</text></item>
<item><p>256a7</p><section>dkon brtsegs</section><text>byang chub kyi yan lag go/ gang mngon sum du shes pa btang snyoms pa la sems can rnams rab tu 'god pa 'di ni btang snyoms yang dag byang chub kyi yan lag go/ rigs kyi bu gzhan yang gang nyan thos dang rang sangs</text></item>
<item><p>256a8</p><section>dkon brtsegs</section><text>rgyas kyi theg pa gnyis dran pa med cing yid la mi byed pa 'di ni dran pa yang dag byang chub kyi yan lag gi spyod pa yongs su dag pa'o/ /gang chos thams cad kyi tshig rab tu dbye ba'i ye shes la mkhas pa 'di ni chos</text></item>
<item><p>256b1</p><section>dkon brtsegs</section><text>rnam par 'byed pa yang dag byang chub kyi yan lag gi spyod pa yongs su dag pa'o/ /gang lus dang ngag dang / yid kyi las rtul ba 'di ni brtson 'grus yang dag byang chub kyi yan lag gi spyod pa yongs su dag pa'o/ /gang</text></item>
<item><p>256b2</p><section>dkon brtsegs</section><text>rjes su chags pa dang khong khro ba spong ba 'di ni dga' ba yang dag byang chub kyi yan lag gi spyod pa yongs su dag pa'o/ /gang bya ba byas pa dang byed pa byas pa 'di ni shin du sbyangs pa yang dag byang chub kyi yan lag gi spyod</text></item>
<item><p>256b3</p><section>dkon brtsegs</section><text>pa yongs su dag pa'o/ /gang 'jig rten gyi bya ba thams cad kyi rjes su 'jug kyang gcig tu snyoms par zhugs par yang 'gyur ba 'di ni ting nge 'dzin yang dag byang chub kyi yan lag gi spyod pa yongs su dag pa'o/ /gang</text></item>
<item><p>256b4</p><section>dkon brtsegs</section><text>gnyis su med pa'i chos la rab tu gnas te rtog pa dang sel ba med cing btang snyoms par yang kun du snang la sems can la yang lta ba 'di ni btang snyoms yang dag byang chub kyi yan lag gi spyod pa yongs su dag pa'o/ /</text></item>
<item><p>256b5</p><section>dkon brtsegs</section><text>rigs kyi bu gzhan yang byang chub sems dpa' gang chos thams cad khong du chud par byed pa dang rjes su rtogs par byed pa dang / rab tu shes par byed pa dang 'jal bar byed pa dang / nye bar rtog pa khong du chud cing</text></item>
<item><p>256b6</p><section>dkon brtsegs</section><text>sems can gyi spyod pa mtho ba dang dma' ba thams cad rtogs te/ de la gnas nas kyang ngan song du 'gyur ba'i lam sgom pa dang dngos po dang dngos po med pa'i bag la nyal ba dang / kun nas dkris pa dang bral ba 'di</text></item>
<item><p>256b7</p><section>dkon brtsegs</section><text>dag ni rigs kyi bu byang chub sems dpa'i byang chub kyi yan lag rnams shes bya ste/ 'di ni 'phags pa rnams kyi spyod yul yin gyi/ 'phags pa ma yin pa rnams kyi ni ma yin no/ /'phags pa</text></item>
<item><p>256b8</p><section>dkon brtsegs</section><text>rnams kyi spyod pa gang yin pa de ni bdud sdig can rnams kyi spyod yul ma yin no/ /'phags pa rnams kyi spyod yul gang yin pa de ni nga rgyal can thams cad kyi spyod yul ma yin no/ /'phags pa rnams</text></item>
<item><p>257a1</p><section>dkon brtsegs</section><text>kyi spyod yul gang yin pa de ni phas kyi rgol ba thams cad kyi spyod yul ma yin no/ /'phags pa rnams kyi spyod yul gang yin pa de ni mtshan ma la dmigs pa thams cad kyi spyod yul ma yin no/ /'phags</text></item>
<item><p>257a2</p><section>dkon brtsegs</section><text>pa rnams kyi spyod yul gang yin pa de ni gzugs dang / sgra dang dri dang ro dang reg pa dang / chos thams cad kyi spyod yul ma yin no/ /'phags pa rnams kyi spyod yul gang yin pa de ni tshor ba yongs su 'dzin pa thams cad</text></item>
<item><p>257a3</p><section>dkon brtsegs</section><text>kyi spyod yul ma yin no/ /'phags pa rnams kyi spyod yul gang yin pa de ni sems dang / yid dang rnam par shes pa rnams kyi spyod yul ma yin no/ /'phags pa rnams kyi spyod yul gang yin pa de ni mthong ba dang /</text></item>
<item><p>257a4</p><section>dkon brtsegs</section><text>thos pa dang bye brag phyed pa dang / rnam par rig pa'i chos rnams kyi spyod yul ma yin no/ /'phags pa rnams kyi spyod yul gang yin pa de ni tha na mya ngan las 'da' ba'i 'du shes yid la byed pa rnams kyi spyod</text></item>
<item><p>257a5</p><section>dkon brtsegs</section><text>yul yang ma yin te/ chos thams cad kyi spyod yul ma yin pa de ni 'phags pa rnams kyi spyod yul lo/ /chos thams cad la rtog pa dang rnam par rtog pa dang / yongs su rtog pa'i spyod yul ma yin pa ni</text></item>
<item><p>257a6</p><section>dkon brtsegs</section><text>'phags pa rnams kyi spyod yul lo/ /chos thams cad kun nas mi ldang ba'i spyod yul ni 'phags pa rnams kyi spyod yul lo/ /chos thams cad dang mi mthun pa'i spyod yul ni 'phags pa rnams kyi</text></item>
<item><p>257a7</p><section>dkon brtsegs</section><text>spyod yul lo/ /chos thams cad rtsod pa med pa'i spyod yul ni 'phags pa rnams kyi spyod yul lo/ /chos thams cad mtshan ma med pa'i spyod yul ni 'phags pa rnams kyi spyod yul lo/ /rigs</text></item>
<item><p>257a8</p><section>dkon brtsegs</section><text>kyi bu de ltar gang 'phags pa'i spyod yul yongs su dag pa 'di ni byang chub sems dpa'i byang chub kyi yan lag gi spyod pa yongs su dag pa'o/ /rigs kyi bu de la byang chub sems dpa'i lam gyi spyod pa yongs</text></item>
<item><p>257b1</p><section>dkon brtsegs</section><text>su dag pa gang zhe na 'di lta ste/ yang dag pa'i lta ba dang yang dag pa'i rtog pa dang / yang dag pa'i ngag dang yang dag pa'i las kyi mtha' dang / yang dag pa'i 'tsho ba dang yang dag pa'i rtsol ba dang / yang dag pa'i dran pa dang</text></item>
<item><p>257b2</p><section>dkon brtsegs</section><text>yang dag pa'i ting nge 'dzin to/ /yang dag pa'i lta ba zhes smos pa de la yang dag pa'i lta ba gang zhe na/ gang chos thams cad mnyam pa nyid ni yang dag pa'i lta ba zhes bya ste/ de bdag tu lta ba dang sems can du lta ba dang</text></item>
<item><p>257b3</p><section>dkon brtsegs</section><text>srog tu lta ba dang / gang zag tu lta ba dang stong pa nyid du lta ba yang ldang bar mi byed do/ /de ci'i phyir zhe na/ bdag tu lta ba dang sems can du lta ba dang srog tu lta ba dang / gang zag tu lta ba dang stong pa nyid du lta ba de ni</text></item>
<item><p>257b4</p><section>dkon brtsegs</section><text>mtshungs so/ /de chad par lta ba dang rtag par lta ba dang / stong pa nyid du lta ba ldang bar mi byed do/ /de ci'i phyir zhe na/ chad par lta ba dang / rtag par lta ba dang / stong pa nyid du lta ba de ni mtshungs so/ /de 'byung bar lta ba</text></item>
<item><p>257b5</p><section>dkon brtsegs</section><text>dang 'jig par lta ba dang stong pa nyid du lta ba yang ldang bar mi byed do/ /de ci'i phyir zhe na/ 'byung bar lta ba dang 'jig par lta ba dang / stong pa nyid du lta ba de ni mtshungs so/ /de 'jig tshogs la lta ba dang ngar</text></item>
<item><p>257b6</p><section>dkon brtsegs</section><text>'dzin pa lta ba dang / nga yir 'dzin par lta ba dang stong pa nyid du lta ba ldang bar mi byed do/ /de ci'i phyir zhe na/ 'jig tshogs la lta ba dang / ngar 'dzin par lta ba dang nga yir 'dzin par lta ba dang stong pa nyid du lta ba de</text></item>
<item><p>257b7</p><section>dkon brtsegs</section><text>ni mtshungs so/ /de sangs rgyas su lta ba dang chos su lta ba dang / dge 'dun du lta ba dang stong pa nyid du lta ba yang ldang bar mi byed do/ /de ci'i phyir zhe na/ sangs rgyas su lta ba dang / chos su lta ba dang dge</text></item>
<item><p>257b8</p><section>dkon brtsegs</section><text>'dun du lta ba dang / stong pa nyid du lta ba de ni mtshungs so/ /rigs kyi bu de ltar na lta ba'i dmigs pa ni ji tsam du chung ngu na mya ngan las 'das pa la lta ba'i dmigs pa yang rung ste/ de tsam du yang dag pa'i</text></item>
<item><p>258a1</p><section>dkon brtsegs</section><text>lta ba ma yin no/ /gang tha ma dang / rab dang 'bring gi lta bar gyur pa thams cad dang bral ba 'di ni yang dag pa'i lta ba zhes bya'o/ /de ci'i phyir zhe na/ 'di ltar de mnyam par lta'i mi mnyam par ma yin no/ /ji ltar na mnyam</text></item>
<item><p>258a2</p><section>dkon brtsegs</section><text>par lta'i mi mnyam par ma yin zhe na/ so so'i skye bo'i chos rnams ni dman pa/ slob pa'i chos rnams ni dam pa'o snyam du gal te de ltar lta na mi mnyam par lta ba'o/ /so so'i skye bo'i chos rnams ni zag pa dang bcas pa mi slob pa'i chos</text></item>
<item><p>258a3</p><section>dkon brtsegs</section><text>rnams ni zag pa med pa'o snyam du gal te ltar lta na mi mnyam par lta ba'o/ /so so'i skye bo'i chos rnams ni zang zing dang bcas pa rang sangs rgyas kyi chos rnams ni zang zing med pa'o snyam du gal te de ltar lta ba na mi mnyam par lta ba'o/ /</text></item>
<item><p>258a4</p><section>dkon brtsegs</section><text>so so'i skye bo'i chos rnams ni nyon mongs pa dang bcas pa byang chub sems dpa'i chos rnams ni nyon mongs pa med pa'o snyam du gal te de ltar lta na mi mnyam par lta ba'o/ /so so'i skye bo'i chos rnams ni 'dus byas yin/</text></item>
<item><p>258a5</p><section>dkon brtsegs</section><text>sangs rgyas kyi chos rnams ni 'dus ma byas yin no snyam du gal te de ltar lta na mi mnyam par lta ba'o/ /nam so so'i skye bo'i chos kyi rang bzhin gyis chos thams cad slob pa'i chos kyi rang bzhin gyi ngo bo nyid du mthong ste/</text></item>
<item><p>258a6</p><section>dkon brtsegs</section><text>de ltar lta ba ni yang dag pa'i lta ba zhes bya'o/ /so so'i skye bo'i chos stong pa nyid dang / mi slob pa'i chos stong pa nyid mtshungs par mthong ste/ de ltar lta ba ni yang dag pa'i lta ba zhes bya'o/ /so so'i skye bo'i chos kyi rkyen</text></item>
<item><p>258a7</p><section>dkon brtsegs</section><text>mnyam pa nyid khong du chud pa dang / rang sangs rgyas kyi chos kyi rkyen mnyam pa nyid khong du chud pa mtshungs par mthong ste/ de ltar lta ba ni yang dag pa'i lta ba zhes bya'o/ /so so'i skye bo'i chos dben pa dang / byang chub sems dpa'i</text></item>
<item><p>258a8</p><section>dkon brtsegs</section><text>chos dben pa nyid mtshungs par mthong ste/ de ltar lta ba ni yang dag pa'i lta ba zhes bya'o/ /so so'i skye bo'i chos yongs su grub pa med pa mnyam pa nyid dang / sangs rgyas kyi chos yongs su grub pa med pa mnyam</text></item>
<item><p>258b1</p><section>dkon brtsegs</section><text>pa nyid mtshungs par mthong ste/ de ltar lta ba ni yang dag pa'i lta ba zhes bya'o/ /gang mtshungs par mthong ba de phyir yang gnyis la blo mi 'jug ste/ gang gnyis su med par mthong ba de yang dag par mthong ba'o/ /</text></item>
<item><p>258b2</p><section>dkon brtsegs</section><text>gang mtshungs par mthong ba de yang tha dad du mi byed do/ /tha dad med par mthong ba ni yang dag pa mthong ba'o/ /gang mtshungs par mthong ba de tha ma dang 'bring dang / rab kyi chos la rnam par rtog pa mi skyed de/ chos</text></item>
<item><p>258b3</p><section>dkon brtsegs</section><text>thams cad rnam par rtog pa med par mthong ba ni yang dag pa mthong ba'o/ /gang mtshungs par mthong ba ni mthong ba ci yang med de mthong ba ci yang med pa ni yang dag pa mthong ba'o/ /gang mtshungs</text></item>
<item><p>258b4</p><section>dkon brtsegs</section><text>par mthong ba de la ni chos gang yang snang bar mi 'gyur te/ chos thams cad snang ba med par mthong ba de ni yang dag pa mthong ba'o/ /rigs kyi bu gang chos 'di dag de ltar mthong ba 'di ni yang dag</text></item>
<item><p>258b5</p><section>dkon brtsegs</section><text>pa mthong ba'o/ /ji lta ba bzhin du mthong ba dang / mnyam pa nyid du mthong ba 'di ni legs par gsungs pa'i chos 'dul ba la yang dag pa'i lta ba zhes bya'o/ /yang dag pa'i lta ba bstan pa 'di bshad</text></item>
<item><p>258b6</p><section>dkon brtsegs</section><text>pa na dge slong lnga brgya ni len pa med par zag pa rnams las sems rnam par grol lo/ /byang chub sems dpa' stong phrag mang po zhig ni mnyam pa nyid kyi chos nyid las bzod pa skyes so/ /rigs</text></item>
<item><p>258b7</p><section>dkon brtsegs</section><text>kyi bu de la byang chub sems dpa'i yang dag pa'i rtog pa gang zhe na/ rtog pa gang rtog pa spong bar 'gyur ba'o/ /de yang gang zhe na/ 'di lta ste/ zhi gnas kyi yongs su bsdus pa'i lhag mthong la mkhas</text></item>
<item><p>258b8</p><section>dkon brtsegs</section><text>pa ste/ de chos gang zhig chos gang dang ldan snyam du de chos de chos de dag la rnam par lta'o/ /rnam par rtog go/ de chos thams cad phan tshun mi ldan pa dang / rab tu ldan pa ma yin pa dang ma 'dres par rab tu</text></item>
<item><p>259a1</p><section>dkon brtsegs</section><text>shes te/ des de ltar shes nas mnyam par yang mi rtog na gang mi mnyam par rtog par 'gyur ba lta ci smos te de ni gnas ma yin no/ /de chos su rtog pa dang yongs su rtog pa dang / rnam</text></item>
<item><p>259a2</p><section>dkon brtsegs</section><text>par rtog pa thams cad spangs te phyir yang mi rtog /rnam par mi rtog pa 'di ni yang dag pa'i rtog pa zhes bya'o/ /rigs kyi bu de la byang chub sems dpa'i yang dag pa'i ngag gang zhe na/ tshig gang gis bdag la yang mi</text></item>
<item><p>259a3</p><section>dkon brtsegs</section><text>gdung la gzhan la yang ma yin pa dang / bdag kyang kun nas nyon mongs par mi byed la gzhan la yang ma yin pa dang / bdag la yang mi gnod la gzhan la yang ma yin pa ste/ 'di ni yang dag pa'i ngag ces bya'o/ /</text></item>
<item><p>259a4</p><section>dkon brtsegs</section><text>gzhan yang yang dag pa'i ngag ni tshig gang gis chos thams cad mnyam pa nyid du nges par rtog pa'o/ /de'i chos nges par rtog pa de yang chos nges pa'i tshig des 'byung ba 'di ni yang dag pa'i ngag ces bya'o/ /</text></item>
<item><p>259a5</p><section>dkon brtsegs</section><text>gzhan yang yang dag pa'i ngag ni gang mdza' ba dang / mi mdza' ba rnams la ngag mnyam pa dang / chos thams cad stong pa'o zhes ngag mnyam pa dang / chos thams cad mtshan ma med pa dang / smon pa med</text></item>
<item><p>259a6</p><section>dkon brtsegs</section><text>pa dang mngon par 'du mi byed pa dang ma skyes pa dang / ma byung ba'o zhes ngag mnyam pa dang / 'du byed thams cad mi rtag pa'o/ /'du byed thams cad sdug bsngal ba'o/ /chos thams cad ni bdag med pa'o/ /mya</text></item>
<item><p>259a7</p><section>dkon brtsegs</section><text>ngan las 'das pa ni zhi ba'o zhes ngag mnyam pa dang / chos thams cad ni bdag med pa dang / sems can med pa dang srog med pa dang / gang zag med pa dang / bdag dang bral ba'o zhes ngag mnyam pa dang /</text></item>
<item><p>259a8</p><section>dkon brtsegs</section><text>chos thams cad ni rten cing 'brel bar 'byung ba ste/ ngo bo nyid med pa'o zhes ngag mnyam pa dang / rgyu ci 'dra ba 'bras bu yang de 'dra'o zhes ngag mnyam pa'o/ /gzhan yang yang dag pa'i ngag ces</text></item>
<item><p>259b1</p><section>dkon brtsegs</section><text>ces bya ba ni gang sems can gzhan rnams dang / gang zag gzhan dag yang dag pa'i chos la 'dzud pa dang / byang chub yang dag par 'dzin du 'jug pa yin te 'di ni yang dag pa'i ngag ces bya'o/ /de la yang dag pa'i ngag</text></item>
<item><p>259b2</p><section>dkon brtsegs</section><text>yongs su dag pa gang zhe na/ ngag thams cad sangs rgyas kyis yongs su zin par 'byung ba ste/ rigs kyi bu 'di ni byang chub sems dpa'i yang dag pa'i ngag yongs su dag pa zhes bya'o/ /rigs kyi bu de la</text></item>
<item><p>259b3</p><section>dkon brtsegs</section><text>byang chub sems dpa'i yang dag pa'i las kyi mtha' gang zhe na/ las gang las zad par 'gyur gyi/ las mngon par 'du bya ba'i phyir ma yin pa dang / las gang nyon mongs pa nye bar zhi bar 'gyur gyi/ nyon mongs pa</text></item>
<item><p>259b4</p><section>dkon brtsegs</section><text>'bar ba'i phyir ma yin pa dang / las gang nyon mongs pa dang bral bar 'gyur gyi/ nyon mongs pa skye ba'i phyir ma yin pa ste/ 'di ni yang dag pa'i las kyi mtha' zhes bya'o/ /rigs kyi bu gzhan yang byang chub sems</text></item>
<item><p>259b5</p><section>dkon brtsegs</section><text>dpa'i yang dag pa'i las kyi mtha' ni gang chos 'di dag 'di ltar rab tu shes shing dge ba'i mngon par 'du bya ba thams cad mngon par 'du byed kyang de'i mngon par 'du bya ba de dag kyang gso ba nyid du snang ba dang / gsog nyid dang</text></item>
<item><p>259b6</p><section>dkon brtsegs</section><text>snying po med pa nyid dang / stong pa nyid du snang ba ste/ rigs kyi bu 'di ni byang chub sems dpa'i byang chub kyi rnam pas mngon par bsgrubs pa'i yang dag pa'i las kyi mtha'o/ /rigs kyi bu de la byang chub sems dpa'i yang dag</text></item>
<item><p>259b7</p><section>dkon brtsegs</section><text>pa'i 'tsho ba gang zhe na/ 'tsho ba gang bdag la yang gnod par mi 'gyur gzhan la yang gnod par mi 'gyur/ gnyis ga la yang gnod par mi 'gyur ba ste/ 'di ni yang dag pa'i 'tsho ba zhes bya'o/ /gzhan yang yang dag pa'i 'tsho ba</text></item>
<item><p>259b8</p><section>dkon brtsegs</section><text>ni 'tsho ba gang nyon mongs pa thams cad mi sogs pa ste/ 'di ni yang dag pa'i 'tsho ba zhes bya'o/ /byang chub sems dpa'i yang dag pa'i 'tsho ba zhes bya ba ni gang sems can thams cad kyi 'tsho ba yongs su dag par 'gyur ba</text></item>
<item><p>260a1</p><section>dkon brtsegs</section><text>ste 'tsho ba yongs su dag pa de la ha cang yang 'dud par yang mi byed/ mi 'dud par yang mi byed la/ 'tsho ba gang gis bdag gi don dang gzhan gyi don dang / chos kyi don yongs su rdzogs par 'gyur ba 'di ni rigs kyi bu byang chub</text></item>
<item><p>260a2</p><section>dkon brtsegs</section><text>sems dpa'i yang dag pa'i 'tsho ba'o/ /rigs kyi bu de la byang chub sems dpa'i yang dag pa'i rtsol ba gang zhe na/ gang dge zhing zab pa'i chos de dag yang dag pa bsgrub pa'i phyir sems yang dag par rab tu 'dzin pa dang / 'dun pa dang / brtson</text></item>
<item><p>260a3</p><section>dkon brtsegs</section><text>pa dang / spro ba dang / rtsom pa dang / mi zhum pa dang / yang dag pa'i nan tan gyis mngon du byed pa ste/ 'di ni yang dag pa'i rtsol ba zhes bya'o/ /gzhan yang yang dag pa'i rtsol ba ni gang mnyam par rtsol gyi/ mi mnyam par ma yin no/ /</text></item>
<item><p>260a4</p><section>dkon brtsegs</section><text>ji ltar na mnyam par rtsol gyi/ mi mnyam par ma yin zhe na/ gang chos rnams mnyam par yang mi byed mi mnyam par yang mi byed la byed pa med cing rnam par mi byed pa'o/ /chos de dag gi chos nyid dang chos gnas pa nyid ji</text></item>
<item><p>260a5</p><section>dkon brtsegs</section><text>lta ba de bzhin du rtsol ba'o/ /chos de dag gi yang dag pa'i chos nyid ji lta ba de bzhin du rtsol ba'o/ /chos de dag gi mnyam pa nyid dang bye brag tu bya ba med pa ji lta ba de bzhin du rtsol ba'o/ /yang dag pa'i rtsol ba de yang</text></item>
<item><p>260a6</p><section>dkon brtsegs</section><text>sems can thams cad kyi log pa'i rtsol ba spang ba'i phyir thams cad mkhyen par yongs su sngo ba yin te/ rigs kyi bu 'di ni byang chub sems dpa'i yang dag pa'i rtsol ba'o/ /rigs kyi bu de la byang chub sems dpa'i yang</text></item>
<item><p>260a7</p><section>dkon brtsegs</section><text>dag pa'i dran pa gang zhe na/ gang byang chub kyi sems dran pa dang / sbyin pa dran pa dang tshul khrims dran pa dang bzod pa dran pa dang brtson 'grus dran pa dang / bsam gtan dran pa dang shes rab dran pa dang / byams pa dang snying rje dang dga' ba dang / btang snyoms dran pa ste/ 'di ni</text></item>
<item><p>260a8</p><section>dkon brtsegs</section><text>yang dag pa'i dran pa zhes bya'o/ /rigs kyi bu gzhan yang byang chub sems dpa'i yang dag pa'i dran pa ni yang dag pa'i dran pa gang gis nyon mongs pa thams cad kyi skabs mi 'dod pa dang / dran pa gang gis bdud kyi</text></item>
<item><p>260b1</p><section>dkon brtsegs</section><text>las thams cad kyi skabs mi 'byed pa dang / dran pa gang gis lam gol ba dang / lam ngan par mi ltung ba dang dran pa sgo ba lta bur gyur pa gang gis sems dang sems las byung ba'i chos mi dge ba thams cad kyi skabs mi</text></item>
<item><p>260b2</p><section>dkon brtsegs</section><text>'byed pa ste/ 'di ni yang dag pa'i dran pa zhes bya'o/ /gzhan yang byang chub sems dpa'i yang dag pa'i dran pa ni dran pa gang gis dran pa phun sum tshogs pa dang / skyon med pa'i rigs thob kyang 'bras bu mngon sum du mi</text></item>
<item><p>260b3</p><section>dkon brtsegs</section><text>byed pa ste/ rigs kyi bu 'di ni byang chub sems dpa'i yang dag pa'i dran pa'o/ /rigs kyi bu de la byang chub sems dpa'i yang dag pa'i ting nge 'dzin gang zhe na/ gang 'phags pa'i rnam par thar par gyur ba'i ting nge</text></item>
<item><p>260b4</p><section>dkon brtsegs</section><text>'dzin te/ sdug bsngal gyi bden pa yongs su shes pa dang 'thun pa/ kun 'byung ba'i bden pa spang ba dang 'thun pa/ 'gog pa'i bden pa mngon du bya ba dang 'thun pa/ lam gyi bden pa bsgom pa dang 'thun pa</text></item>
<item><p>260b5</p><section>dkon brtsegs</section><text>ste/ 'di ni yang dag pa'i ting nge 'dzin ces bya'o/ /bdag mnyam pa nyid pas chos thams cad mnyam pa nyid dang / bdag rnam par dag pas chos thams cad rnam par dag pa dang / bdag stong pa nyid pas chos thams</text></item>
<item><p>260b6</p><section>dkon brtsegs</section><text>cad stong pa nyid du yang dag par snyoms par 'jug la/ gang de ltar snyoms par 'jug cing yang dag pa nyid la 'jug kyang nges par yang mi ltung ba 'di ni byang chub sems dpa'i yang dag pa'i ting nge 'dzin to/ /yang dag</text></item>
<item><p>260b7</p><section>dkon brtsegs</section><text>pa'i ting nge 'dzin gang gis sems kyi skad cig gcig dang ldan pa'i shes rab kyis thams cad mkhyen pa dang / rnam pa thams cad mkhyen pa'i ye shes mngon par rdzogs par 'tshang rgya ba 'di ni rigs kyi bu byang chub</text></item>
<item><p>260b8</p><section>dkon brtsegs</section><text>sems dpa'i yang dag pa'i ting nge 'dzin ces bya ste/ 'di ni byang chub sems dpa'i lam gyi spyod pa yongs su dag pa'o/ /byang chub kyi phyogs kyi chos kyi spyod pa yongs su dag pa 'di bstan pa na lha dang mi srog</text></item>
<item><p>261a1</p><section>dkon brtsegs</section><text>chags nyan thos kyi theg pa can nges par gyur pa la ma zhugs pa khri drug stong bla na med pa yang dag par rdzogs pa'i byang chub tu sems skyes so// // bam po gsum pa ste tha ma/ de nas bcom ldan 'das</text></item>
<item><p>261a2</p><section>dkon brtsegs</section><text>kyis yang byang chub sems dpa' sems dpa' chen po gtsug na rin po che la bka' stsal pa/ rigs kyi bu de la byang chub sems dpa'i mngon par shes pa'i spyod pa yongs su dag pa gang zhe na/ rigs kyi bu 'di la byang chub</text></item>
<item><p>261a3</p><section>dkon brtsegs</section><text>sems dpa'i lha'i mig gi mngon par shes pa'i spyod pa yongs su dag pa rnam pa lnga dang ldan pa yin te/ rnam pa lnga gang zhe na 'di lta ste/ phyogs bcur rnam par lta bas snang ba thob pa de ni de'i lha'i mig yin no/ /phyogs</text></item>
<item><p>261a4</p><section>dkon brtsegs</section><text>bcu'i sangs rgyas thams cad la yang dag par lta bas mun pa mun nag dang bral ba de ni de'i lha'i mig yin no/ /sems can thams cad kyi 'chi 'pho dang / skye ba la yang dag par lta bas shin du nges par brtags pa de ni de'i</text></item>
<item><p>261a5</p><section>dkon brtsegs</section><text>lha'i mig yin no/ /phyogs bcu'i gzugs snang ba dang kha dog dang mtshan dang / dbyibs la yang dag par lta bas shin du brgyan pa de ni de'i lha'i mig yin no/ /rang gi gzi brjid grub pas mngon par 'du mi byed pa'i mtshan nyid</text></item>
<item><p>261a6</p><section>dkon brtsegs</section><text>du lha dang / klu dang / gnod sbyin dang / dri za thams cad dang nyan thos dang / rang sangs rgyas thams cad kyi spyi bor phyin pa de ni de'i lha'i mig yin te/ rigs kyi bu rnam pa 'di lnga ni byang chub sems dpa'i lha'i mig gi mngon par shes pa'i</text></item>
<item><p>261a7</p><section>dkon brtsegs</section><text>spyod pa yongs su dag pa'o/ /de lha'i rna ba'i mngon par shes pa'i spyod pa yongs su dag pa rnam pa lnga dang ldan pa yin te/ rnam pa lnga gang zhe na/ gang gis mi'i sgra rnams thos par 'gyur ba dang / mi ma yin pa'i sgra rnams thos</text></item>
<item><p>261a8</p><section>dkon brtsegs</section><text>par 'gyur ba dang / sems can dmyal ba pa dang / dud 'gro'i skye gnas pa dang / gshin rje'i 'jig rten pa'i sgra rnams thos par 'gyur ba dang / sangs rgyas kyi chos bstan pa'i sgra thams cad thos par 'gyur ba dang /</text></item>
<item><p>261b1</p><section>dkon brtsegs</section><text>phyogs bcu'i skad dang sgra thams cad thos par 'gyur ba ste/ rigs kyi bu 'di ni byang chub sems dpa'i lha'i rna ba'i mngon par shes pa'i spyod pa yongs su dag pa rnam pa lnga'o/ /de pha rol gyi sems shes pa'i mngon</text></item>
<item><p>261b2</p><section>dkon brtsegs</section><text>par shes pa'i spyod pa yongs su dag pa rnam pa lnga dang ldan pa yin te/ rnam pa lnga gang zhe na/ gang gis lha dang mi dang / sems can dmyal ba pa dang / dud 'gro'i skye gnas pa dang / gshin rje'i 'jig rten pa'i sems can</text></item>
<item><p>261b3</p><section>dkon brtsegs</section><text>thams cad kyi sngon gyi mthar sems skyes pa gang yin pa de yang rab tu shes pa dang / phyi ma'i mthar sems skye bar 'gyur ba gang yin pa de yang rab tu shes pa dang / da ltar byung ba'i dus na sems skye ba gang yin</text></item>
<item><p>261b4</p><section>dkon brtsegs</section><text>pa de yang rab tu shes pa dang / rgyu dang rkyen dang / dmigs par ldan pa dang / nges pa dang ma nges pa dang / log pa nyid du nges pa dang / yang dag pa nyid du nges pa'i sems can rnams kyi sems kyi spyod pa rab tu shes pa dang /</text></item>
<item><p>261b5</p><section>dkon brtsegs</section><text>'dod chags la spyod pa rnams dang / zhe sdang la spyod pa rnams dang / gti mug la spyod pa rnams dang / cha mnyam pa la spyod pa'i sems can rnams kyi sems kyi spyod pa rnams rab tu shes te/ shes nas kyang de</text></item>
<item><p>261b6</p><section>dkon brtsegs</section><text>kho na bzhin du de dang 'thun par chos ston pa ste/ rigs kyi bu 'di ni byang chub sems dpa'i pha rol gyi sems shes pa'i mngon par shes pa'i spyod pa yongs su dag pa rnam pa lnga'o de sngon gyi gnas rjes su dran</text></item>
<item><p>261b7</p><section>dkon brtsegs</section><text>pa'i mngon par shes pa'i spyod pa yongs su dag pa rnam pa lnga dang ldan pa yin te/ rnam pa lnga gang zhe na/ sems gang 'dod chags kyi rgyu las byung ba rnams dang / zhe sdang gi rgyu las byung ba rnams dang /</text></item>
<item><p>261b8</p><section>dkon brtsegs</section><text>gti mug gi rgyu las byung ba rnams dang / de dag gi lus ci 'dra ba yongs su bzung ba de dag kyang rjes su dran pa dang / sems gang sbyin pa'i rgyu las byung ba rnams dang / tshul khrims kyi rgyu las byung</text></item>
<item><p>262a1</p><section>dkon brtsegs</section><text>ba rnams dang / byams pa'i rgyu las byung ba rnams dang / snying rje'i rgyu las byung ba rnams dang / ting nge 'dzin gyi rgyu las byung ba rnams dang / de dag gis lus ci 'dra ba yongs su bzung ba de dag kyang</text></item>
<item><p>262a2</p><section>dkon brtsegs</section><text>rjes su dran pa dang / sems gang rgyu dang mi 'dra ba rnams dang / rkyen dang mi 'dra ba rnams dang / dmigs pa dang mi 'dra ba rnams dang / de dag gis lus ci 'dra ba yongs su bzung ba de dag kyang rjes su dran pa dang /</text></item>
<item><p>262a3</p><section>dkon brtsegs</section><text>sems gang lung du ma bstan pa rnams dang ma rig pa dang / gti mug gis yang dag par bsdus pa rnams dang / de dag gis lus ci 'dra ba yongs su bzung ba de dag kyang rjes su dran pa dang / de dag</text></item>
<item><p>262a4</p><section>dkon brtsegs</section><text>gi tshe dang kha dog dang gzugs dang gzi brjid dang / g.yog dang stobs dang grags pa dang brjod pa dang / dbang phyug ci 'dra bar gyur pa de yang rjes su dran pa ste/ rigs kyi bu 'di ni byang chub sems</text></item>
<item><p>262a5</p><section>dkon brtsegs</section><text>dpa'i sngon gyi gnas rjes su dran pa'i mngon par shes pa'i spyod pa yongs su dag pa rnam pa lnga'o/ /de rdzu 'phrul bya ba'i mngon par shes pa'i spyod pa yongs su dag pa rnam pa lnga dang ldan pa yin te/</text></item>
<item><p>262a6</p><section>dkon brtsegs</section><text>rnam pa lnga gang zhe na/ 'di lta ste/ lus dang gzugs kun du ston pa'i rdzu 'phrul dang tshig dang skad rnam par rig par byed pa'i rdzu 'phrul dang / sems dang yid mngon par 'du byed pa'i rdzu 'phrul dang / sems can</text></item>
<item><p>262a7</p><section>dkon brtsegs</section><text>thams cad kyi skad du rnam par rig par byed pa'i rdzu 'phrul dang / mngon du mngon par 'du mi byed pa'i rdzu 'phrul te/ rdzu 'phrul bya ba'i mngon par shes pa'i spyod pa yongs su dag pa rnam pa 'di lnga dang ldan pa</text></item>
<item><p>262a8</p><section>dkon brtsegs</section><text>yin no/ /rigs kyi bu 'di ni byang chub sems dpa'i rdzu 'phrul bya ba'i mngon par shes pa'i spyod pa yongs su dag pa rnam pa lnga'o/ /rigs kyi bu gzhan yang shes rab kyi mig gis brtags pa ni byang chub</text></item>
<item><p>262b1</p><section>dkon brtsegs</section><text>sems dpa'i lha'i mig gis mngon par shes pa'i spyod pa yongs su dag pa'o/ /rnam par shes pa rab tu gnas pa ni lha'i rna ba'i mngon par shes pa'i spyod pa yongs su dag pa'o/ /rang bzhin gyis yongs su dag</text></item>
<item><p>262b2</p><section>dkon brtsegs</section><text>pa rab tu gnas pa ni shes pas pha rol gyi sems shes pa'i mngon par shes pa'i spyod pa yongs su dag pa'o/ /sngon gyi mtha' dang phyi ma'i mtha' yongs su gcod par rab tu gnas pa ni sngon gyi gnas</text></item>
<item><p>262b3</p><section>dkon brtsegs</section><text>rjes su dran pa'i mngon par shes pa'i spyod pa yongs su dag pa'o/ /mngon par 'du mi byed par rab tu gnas pa ni rdzu 'phrul gyi rkang pa'i mngon par shes pa'i spyod pa yongs su dag pa'o/ /rigs</text></item>
<item><p>262b4</p><section>dkon brtsegs</section><text>kyi bu mngon par shes pa rnams shes bya ba de ni zag pa zad pa'i ye shes kyi tshig bla dgas so/ /rigs kyi bu de ltar byang chub sems dpa' ni mngon par shes pa lnga po de dag gis rnams par rtsen cing zag pa zad</text></item>
<item><p>262b5</p><section>dkon brtsegs</section><text>pa'i ye shes la yang gnas so/ /rigs kyi bu 'di lta ste dper na/ dpag tshad brgya stong phrag bye ba bgrod dgos pa na grong khyer chen po zhig yod de/ grong khyer chen po de'i lam ni bgrod par</text></item>
<item><p>262b6</p><section>dkon brtsegs</section><text>dka' zhing ring la nyam nga ste/ 'jigs pa dang bcas pa/ zas dang skom dang bza' ba yang med pa zhig la/ gang grong khyer chen po der phyin pa de'i sdug bsngal thams cad rgyun chad par</text></item>
<item><p>262b7</p><section>dkon brtsegs</section><text>'gyur ba zhig yod pa dang / de nas skyes bu la la zhig gis grong khyer chen po de'i yang dag pa'i yon tan dang bsngags pa thos nas skyes bu de la bu mthong na dga' ba/ sdug pa yid du 'ong</text></item>
<item><p>262b8</p><section>dkon brtsegs</section><text>ba mi mthun pa ma yin pa gcig kyang yod pa las/ des bu gcig pa de bor nas grong khyer chen po de'i lam du zhugs te/ de stobs kyi shugs dang brtson 'grus thams cad kyis</text></item>
<item><p>263a1</p><section>dkon brtsegs</section><text>sdug bsngal thams cad khyad du bsad de/ lam ring po de 'das nas rkang pa ya gcig ni grong khyer chen po de'i sgo'i them pa la bzhag /rkang pa ya gcig ni phyi rol na 'dug pa las</text></item>
<item><p>263a2</p><section>dkon brtsegs</section><text>des bu gcig pa de yid la dran par gyur nas de 'di snyam du sems te/ ma la kye ma'o bdag gis bu gcig pa de 'dir khrid de ma 'ongs pa lta zhig snyam nas/ bu gcig pa de sdug pas grong khyer chen po der ma</text></item>
<item><p>263a3</p><section>dkon brtsegs</section><text>zhugs kyi/ phyir phyogs nas de bu gcig pa de ga la 'dug par slar log pa de bzhin du/ rigs kyi bu byang chub sems dpa' sems dpa' chen po yang 'bad pa chen po dang / brtson 'grus rtsom pa chen po dang /</text></item>
<item><p>263a4</p><section>dkon brtsegs</section><text>lhag pa'i bsam pa brtan pa'i nan tan gyis mngon par shes pa lnga po rnams bskyed de/ sems kyis bsam gtan dang mngon par shes pa yongs su sbyang ba byas pa de la zag pa zad pa'i ye shes mngon sum du 'gyur ro/ /</text></item>
<item><p>263a5</p><section>dkon brtsegs</section><text>de snying rje chen po'i sems bskyed nas sems can thams cad yongs su bskyab pa'i phyir zag pa zad pa'i ye shes 'dris par byas pa las sems can rnams la lta bas phyir phyogs te slar log nas so so skye</text></item>
<item><p>263a6</p><section>dkon brtsegs</section><text>bo'i sa na yang kun du snang ngo / /rigs kyi bu grong khyer zhes bya ba de ni zag pa zad pa'i ye shes kyi tshig bla dgas so/ /dpag tshad brgya stong phrag bye ba bgrod dgos pa zhes bya ba de ni 'khor ba dpag tu med pa yongs su 'dzin</text></item>
<item><p>263a7</p><section>dkon brtsegs</section><text>pa'i tshig bla dgas so/ /bar du gcod pa mang pos bgrod ces bya ba de ni bdud kyi las 'dun pa zlog pa'i bar chad kyi tshig bla dgas so/ /skyes bu zhes bya ba de ni byang chub sems dpa'i tshig bla dgas so/ /rkang pa ya gcig</text></item>
<item><p>263a8</p><section>dkon brtsegs</section><text>ni grong khyer gyi sgo'i them pa la bzhag /rkang pa ya gcig ni sgo'i phyi rol du bzhag ces bya ba de ni 'di ltar byang chub sems dpa'i 'dus byas dang 'dus ma byas dang 'dres pa'i sems dang sems las byung ba</text></item>
<item><p>263b1</p><section>dkon brtsegs</section><text>rnams 'jug pa'o/ /bu gcig pa dran nas grong khyer chen po der zhugs pa las phyir phyogs te slar log ces bya ba de ni 'di ltar byang chub sems dpa' sems can thams cad la bu gcig pa bzhin du byams pa nye</text></item>
<item><p>263b2</p><section>dkon brtsegs</section><text>bar gnas par 'gyur ba'o/ /de zag pa zad pa'i spyi bor phyin kyang zag pa yang mi spong la sems can yongs su smin par bya ba'i phyir phyir phyogs shing ldog par yang 'gyur te/ rigs kyi bu byang chub sems dpa'</text></item>
<item><p>263b3</p><section>dkon brtsegs</section><text>rnams ci 'dra ba'i thabs mkhas pas sems can rnams la cher snying rje ba la ltos/ de nas bcom ldan 'das la byang chub sems dpa' sems dpa' chen po gtsug na rin po ches 'di skad ces gsol to/ /bcom ldan</text></item>
<item><p>263b4</p><section>dkon brtsegs</section><text>'das byang chub sems dpa' sems dpa' chen po rnams 'di ltar byang chub lag mthil du thob pa yang mi 'tshal bar 'khor ba nyid kyi rjes su 'jug cing sems can yongs su smin par bgyid pas yongs su mi skyo ba</text></item>
<item><p>263b5</p><section>dkon brtsegs</section><text>ni ngo mtshar to/ /bcom ldan 'das byang chub sems dpa' sems dpa' chen po chos du zhig dang ldan pa 'khor ba na yongs su mi skyo ba lags/ bcom ldan 'das kyis bka' stsal pa/ rigs kyi bu byang chub sems</text></item>
<item><p>263b6</p><section>dkon brtsegs</section><text>dpa' sems dpa' chen po rnams chos nyi shu dang ldan na 'khor ba na yongs su mi skyo ba yin te/ chos nyi shu gang zhe na 'di lta ste/ dge ba'i rtsa bas yang dag par zin pa'i byams pa chen po dang byams pa chen pos yang dag</text></item>
<item><p>263b7</p><section>dkon brtsegs</section><text>par zin pa'i snying rje chen po dang / snying rje chen pos yang dag par zin pa'i sems can yongs su smin par byed pa dang / sems can yongs su smin par byed pas yang dag par zin pa'i brtson 'grus dang / brtson 'grus</text></item>
<item><p>263b8</p><section>dkon brtsegs</section><text>kyis yang dag par zin pa'i lhag pa'i bsam pa dang / lhag pa'i bsam pas yang dag par zin pa'i thabs dang / thabs kyis yang dag par zin pa'i shes rab dang / shes rab kyis yang dag par zin pa'i</text></item>
<item><p>264a1</p><section>dkon brtsegs</section><text>bsam gtan dang / bsam gtan gyis yang dag par zin pa'i mngon par shes pa dang / mngon par shes pas yang dag par zin pa'i ye shes dang / ye shes kyis yang dag par zin pa'i rtul pa dang / rtul</text></item>
<item><p>264a2</p><section>dkon brtsegs</section><text>pas yang dag par zin pa'i dran pa dang / dran pas yang dag par zin pa'i byang chub kyi sems kyi lhag pa'i bsam pa dang / byang chub kyi sems kyi lhag pa'i bsam pas yang dag par zin pa'i bsdu ba'i dngos</text></item>
<item><p>264a3</p><section>dkon brtsegs</section><text>po bzhi dang / bsdu ba'i dngos po bzhis yang dag par zin pa'i tshul khrims kyi sdom pa dang / tshul khrims kyi sdom pas yang dag par zin pa'i thos pa'i nan tan dang / thos pa'i nan tan gyis yang dag par zin</text></item>
<item><p>264a4</p><section>dkon brtsegs</section><text>pa'i gzungs dang / gzungs kyis yang dag par zin pa'i spobs pa dang spobs pas yang dag par zin pa'i bsod nams kyi tshogs dang / bsod nams kyi tshogs kyis yang dag par zin pa'i shes rab kyi</text></item>
<item><p>264a5</p><section>dkon brtsegs</section><text>tshogs te/ rigs kyi bu byang chub sems dpa' sems dpa' chen po chos nyi shu po de dag dang ldan na 'khor ba na yongs su mi skyo ba yin no/ /de nas bcom ldan 'das la byang chub sems dpa' sems dpa'</text></item>
<item><p>264a6</p><section>dkon brtsegs</section><text>chen po gtsug na rin po ches yang 'di skad ces gsol to/ /bcom ldan 'das ji ltar na byang chub sems dpa' sems dpa' chen po 'khor ba na mdzes shing skye bo mang po nye bar 'tsho bar 'gyur/ bcom ldan</text></item>
<item><p>264a7</p><section>dkon brtsegs</section><text>'das kyis bka' stsal pa/ rigs kyi bu bsod nams kyis brgyan pa'i thos pas ni byang chub sems dpa' 'khor ba na mdzes so/ /thos pas brgyan pa'i spobs pas ni skye bo mang po nye bar 'tsho bar</text></item>
<item><p>264a8</p><section>dkon brtsegs</section><text>'gyur ro/ /rigs kyi bu gzhan yang dran pa mnyam pa thob pa'i gzungs kyis ni byang chub sems dpa' 'khor ba na mdzes so/ /lag na rin po che mi zad pa'i longs spyod kyis ni skye bo mang po nye bar</text></item>
<item><p>264b1</p><section>dkon brtsegs</section><text>'tsho bar 'gyur ro/ /rigs kyi bu gzhan yang byang chub sems dpa' bag yod pas ni 'khor ba na mdzes so/ /chos ston pas yongs su mi skyo bas ni skye bo mang po nye bar 'tsho bar 'gyur ro/ /rigs kyi bu gzhan</text></item>
<item><p>264b2</p><section>dkon brtsegs</section><text>yang byang chub sems dpa' mtshan gyis legs par brgyan pas ni 'khor ba na mdzes so/ /ye shes kyis brgyan pas ni skye bo mang po nye bar 'tsho bar 'gyur ro/ /rigs kyi bu gzhan yang byang chub sems dpa' ji</text></item>
<item><p>264b3</p><section>dkon brtsegs</section><text>skad smras pa de bzhin byed pas ni 'khor ba na mdzes so/ /de bzhin du byed pa nyid kyis ni skye bo mang po nye bar 'tsho bar 'gyur ro/ /rigs kyi bu gzhan yang bdog pa thams cad yongs su gtong bas ni byang chub</text></item>
<item><p>264b4</p><section>dkon brtsegs</section><text>sems dpa' 'khor ba na mdzes so/ /so so ci rigs par chos ston pas ni skye bo mang po nye bar 'tsho bar 'gyur ro/ /rigs kyi bu gzhan yang tshul khrims yongs su dag pas ni byang chub sems dpa' 'khor ba</text></item>
<item><p>264b5</p><section>dkon brtsegs</section><text>na mdzes so/ /thos pa yongs su dag pas ni skye bo mang po nye bar 'tsho bar 'gyur ro/ /rigs kyi bu ji ltar bag yod pas byang chub sems dpa' 'khor ba na mdzes shing skye bo mang po nye bar 'tsho bar 'gyur ba de khyod kyis</text></item>
<item><p>264b6</p><section>dkon brtsegs</section><text>rnam grangs 'dis 'di ltar rig par bya'o/ /rigs kyi bu sngon byung ba 'das pa'i dus bskal pa grangs med pa bas kyang ches grangs med pa yangs pa tshad med pa/ bsam gyis mi khyab par gyur pa de'i tshe de'i dus na</text></item>
<item><p>264b7</p><section>dkon brtsegs</section><text>bskal pa dga' bar gyur pa zhes bya ba la 'jig rten gyi khams lhas rnam par bltas pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa</text></item>
<item><p>264b8</p><section>dkon brtsegs</section><text>bde bar gshegs pa/ 'jig rten mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten thams cad mngon par dga' ba zhes bya ba</text></item>
<item><p>265a1</p><section>dkon brtsegs</section><text>'jig rten du byung ngo / /rigs kyi bu ci'i phyir bskal pa de dga' bar gyur pa zhes bya zhe na/ rigs kyi bu bskal pa de la sangs rgyas stong phrag drug bcu byung bar gyur te/ de na gnas gtsang ma'i ris kyi lha</text></item>
<item><p>265a2</p><section>dkon brtsegs</section><text>dag gis kye ma'o grogs po dag 'di ni bskal pa bzang po yin te/ bskal pa 'di la sangs rgyas stong phrag drug cu 'byung bar 'gyur ro zhes dga' ba'i sgra bsgrags pa dang / de na lha dang bcas pa'i 'jig rten gyis</text></item>
<item><p>265a3</p><section>dkon brtsegs</section><text>dga' ba'i sgra de thos so/ /thos nas kyang dga' ba dang dad pa dang mos pa chen po skyes te/ de nas lha dang mi de dag gis kye ma'o bskal pa 'di ni dga' bar gyur pa'o zhes de skad ces smras pas de'i phyir bskal pa</text></item>
<item><p>265a4</p><section>dkon brtsegs</section><text>de'i ming dga' bar gyur pa zhes btags so/ /rigs kyi bu 'jig rten gyi khams de lha thams cad kyis bltas brtags kyang de ngoms par mi 'gyur ba de tsam du blta na sdug cing de tsam du nyams dga' bar</text></item>
<item><p>265a5</p><section>dkon brtsegs</section><text>gyur pas de'i phyir 'jig rten gyi khams de lhas rnam par bltas pa zhes bya'o/ /rigs kyi bu 'jig rten gyi khams lhas rnam par bltas pa de'i gzhi ni tsan dan sbrul gyi snying po sha stag ste/ stong gi</text></item>
<item><p>265a6</p><section>dkon brtsegs</section><text>'jig rten gyi khams kyis tsan dan sbrul gyi snying po de'i phye ma khal gcig gi rin du yang mi bzod do/ /'jig rten gyi khams de nas spos kyi ngad langs pa'i dris ni phyogs bcu'i 'jig rten gyi khams tshad med grangs</text></item>
<item><p>265a7</p><section>dkon brtsegs</section><text>med pa dag tu khyab bo/ /tsan dan sbrul gyi snying po las gyur ba'i sa chen po de la 'od zer gyi dra ba snang ba zhes bya ba'i pad ma chen po sha stag byung bar gyur te/ pad ma de dag gi 'od kyis 'jig rten gyi khams de rtag tu</text></item>
<item><p>265a8</p><section>dkon brtsegs</section><text>snang bar 'gyur ro/ /mi de dag kyang tsan dan gyi phye ma las byas pa'i khang pa brtsegs pa pu shu dang / sgo khang dang khyams dang / rta babs kyis legs par brgyan pa la longs spyod par gyur to/ /'jig rten gyi</text></item>
<item><p>265b1</p><section>dkon brtsegs</section><text>khams de na grong dang / grong khyer dang grong rdal gnas pa med do/ /mi de dag thams cad kyang nam mkha' la 'gro'o/ /de dag mngon par shes pa rab tu thob nas nam mkha'i dkyil na 'dug pa'i khang pa brtsegs pa dag gi nang du 'jug</text></item>
<item><p>265b2</p><section>dkon brtsegs</section><text>cing nam mkha' la 'gro'o/ /'jig rten gyi khams de na mngal na gnas pa yang med de/ mi de dag thams cad kyang rdzus te skye ba sha stag go/ de na bud med kyi ming yang mi grag go/ ngan song rnams med do ngan 'gro rnams kyang</text></item>
<item><p>265b3</p><section>dkon brtsegs</section><text>med do/ /sdug bsngal yang med do/ /'jig rten gyi khams de na kha zas rags pa yang med do/ /mi de dag thams cad kyang mngon par shes pa dang / bsam gtan gyi dga' ba'i zas can no/ /mos pa rlabs po ches</text></item>
<item><p>265b4</p><section>dkon brtsegs</section><text>theg pa chen po la zhugs pa ste/ de na theg pa gzhan gyi ming yang med do/ /gang 'jig rten gyi khams de'i mi de dag thams cad kyang gser gyi cod pan thogs shing dpung rgyan dang rna chas brgyan pa/ lha'i kha dog dang</text></item>
<item><p>265b5</p><section>dkon brtsegs</section><text>gzugs dang ldan par gyur pa sha stag go/ gang nyon mongs pa dang bral bar gyur pa de nyid de dag gi rab tu byung ba yin te/ bcom ldan 'das de bzhin gshegs pa des byang chub sems dpa' de dag la gos ngur</text></item>
<item><p>265b6</p><section>dkon brtsegs</section><text>smrig tu bka' stsal pa yang med de/ 'di ltar sems la rnyog pa med pa'i phyir ro/ /de bzhin gshegs pa de yang tshangs pa'i kha dog lta bu spyod lam rab tu zhi bas byang chub sems dpa' de dag la chos ston to/ /rigs kyi</text></item>
<item><p>265b7</p><section>dkon brtsegs</section><text>bu gang phyogs bcu'i byang chub sems dpa' rdzu 'phrul che ba de dag kyang bcom ldan 'das de bzhin gshegs pa 'jig rten thams cad mngon par dga' ba de la blta ba dang phyag 'tshal ba dang / bsnyen bkur bya ba'i phyir</text></item>
<item><p>265b8</p><section>dkon brtsegs</section><text>'jig rten gyi khams lhas rnam par bltas pa der lhags te/ sangs rgyas kyi zhing de'i yon tan dkod pa mthong nas ngo mtshar du gyur te/ ched du brjod pa ched du brjod cing 'dong ngo / /rigs kyi bu de bzhin gshegs pa 'jig rten</text></item>
<item><p>266a1</p><section>dkon brtsegs</section><text>thams cad mngon par dga' ba de nam byang chub sems dpa' de dag la chos ston pa de na ta la brgyad bcu srid du nam mkha' la mngon par 'phags nas tshangs pa bkod pa'i seng ge'i khri la bzhugs te chos ston do/ /</text></item>
<item><p>266a2</p><section>dkon brtsegs</section><text>rigs kyi bu de bzhin gshegs pa de ni ji ltar da lta nga bzhin du mang du spros te rnam par phye bas chos kyi gtam mi ston te/ de bzhin gshegs pa de tshig dang yi ge nyung ngus chos kyi gtam mdor ston to/ /de ci'i phyir zhe na/</text></item>
<item><p>266a3</p><section>dkon brtsegs</section><text>skyes bu dam pa de dag ni zur tsam gyis go ba sha stag ste/ tshig gcig gis tshig brgya stong gi rjes su 'jug pa'o/ /de bzhin gshegs pa de yang 'di lta ste/ pha rol du phyin pa'i spyod pa yongs su dag pa dang / byang chub kyi phyogs kyi</text></item>
<item><p>266a4</p><section>dkon brtsegs</section><text>chos kyi spyod pa yongs su dag pa dang / mngon par shes pa sgrub pa'i spyod pa yongs su dag pa dang / sems can yongs su smin par byed pa'i spyod pa yongs su dag pa dang / spyod pa yongs su dag pa bzhi po de dag nyid byang chub sems dpa'</text></item>
<item><p>266a5</p><section>dkon brtsegs</section><text>dkon mchog skar mda' la brtsams te yang dag par rab tu ston to/ /de nas bcom ldan 'das de bzhin gshegs pa 'jig rten thams cad mngon par dga' ba de la byang chub sems dpa' sems dpa' chen po dkon mchog</text></item>
<item><p>266a6</p><section>dkon brtsegs</section><text>skar mdas 'di skad du bcom ldan 'das ji ltar na byang chub sems dpa' 'khor ba na mdzes shing skye bo mang po nye bar 'tsho bar 'gyur zhes gsol te/ de bzhin gshegs pa des tshig de nyid rgyas par rnam par phye ste bstan nas de la</text></item>
<item><p>266a7</p><section>dkon brtsegs</section><text>'di skad ces bka' stsal to/ /rigs kyi bu byang chub sems dpa' ye shes kyi blo thogs pa med pa ni 'khor ba na mdzes so/ /ye shes kyi snang ba rab tu thob pa ni skye bo mang po nye bar 'tsho bar 'gyur ro/ /rigs kyi bu de bzhin</text></item>
<item><p>266a8</p><section>dkon brtsegs</section><text>gshegs pa 'jig rten thams cad mngon par dga' ba des bstan pa de lta bu bshad pa na byang chub sems dpa' stong phrag drug bcu chos rnams la rjes su 'thun pa'i bzod pa rab tu thob bo/ /rigs kyi bu de nas bcom ldan 'das</text></item>
<item><p>266b1</p><section>dkon brtsegs</section><text>de bzhin gshegs pa 'jig rten thams cad mngon par dga' ba de la byang chub sems dpa' sems dpa' chen po dkon mchog skar mda' des yang 'di skad ces gsol to/ /bcom ldan 'das ji ltar na byang chub sems dpa' byang</text></item>
<item><p>266b2</p><section>dkon brtsegs</section><text>chub kyi snying po mdzes par bgyid pa lags/ de skad ces gsol pa dang / bcom ldan 'das de bzhin gshegs pa 'jig rten thams cad mngon par dga' ba des byang chub sems dpa' sems dpa' chen po dkon mchog skar</text></item>
<item><p>266b3</p><section>dkon brtsegs</section><text>mda' la 'di skad ces bka' stsal to/ /rigs kyi bu byang chub sems dpa' bag yod pa ni byang chub kyi snying po mdzes par byed pa'o/ /de la bag yod pa gang zhe na/ ji tsam du chos rnams sgrub pa yang gang zhe na/ 'di lta ste/</text></item>
<item><p>266b4</p><section>dkon brtsegs</section><text>ji skad smras pa de bzhin du byed pa ste/ 'di ni bag yod pa zhes bya'o/ /rigs kyi bu gzhan yang byang chub sems dpa'i bag yod pa ni 'di lta ste/ sbyor ba tshad med pa mthar gtugs pas go cha rtsom pa tshad med pa</text></item>
<item><p>266b5</p><section>dkon brtsegs</section><text>dang / sems can tshad med pa sdud pas sbyin pa mi zad pa tshad med pa dang / mi lhod cing sangs rgyas kyi rigs kyi rjes su 'brang ba'i tshul khrims kyis tshul khrims tshad med pa dang / sdug bsngal thams</text></item>
<item><p>266b6</p><section>dkon brtsegs</section><text>cad dang du len pas bzod pa tshad med pa dang / skyes bu dam pa'i las kyis brtson 'grus tshad med pa dang / ting nge 'dzin tshad med pa sgrub pas bsam gtan tshad med pa dang / chags pa med pa'i shes rab kyi</text></item>
<item><p>266b7</p><section>dkon brtsegs</section><text>phyir shes rab tshad med pa dang / sems can tshad med pas byams pa tshad med pa dang / phan pa'i dngos pos snying rje tshad med pa dang / sangs rgyas kyi chos yang dag par</text></item>
<item><p>266b8</p><section>dkon brtsegs</section><text>sgrub pas 'khor ba yongs su 'dzin pa tshad med pa dang / bdag bde ba la mi chags pas sems can yongs su smin par byed pa tshad med pa dang / brtson 'grus brtan pas</text></item>
<item><p>267a1</p><section>dkon brtsegs</section><text>dam pa'i chos yongs su 'dzin pa tshad med pa dang / yang dag par sbyor bas yon tan yang dag par sgrub cing sogs pa tshad med pa dang / ye shes tshad med pas sangs rgyas la mchod pa dang rim gro byed pa</text></item>
<item><p>267a2</p><section>dkon brtsegs</section><text>tshad med pa dang / shes rab sbyong bas thos pa yongs su tshol ba tshad med pa dang / sems can gyi bsam pa'i tshul shes pas sems la 'jug pa tshad med pa dang / byams pa nges pas sbyangs pa'i</text></item>
<item><p>267a3</p><section>dkon brtsegs</section><text>yon tan dang yo byad bsnyungs pa la zhugs pa tshad med pa dang / sems 'dul bas dgon pa la gnas pa'i yon tan gyi tshogs tshad med pa dang / myur du thams cad mkhyen pa'i ye shes yongs su</text></item>
<item><p>267a4</p><section>dkon brtsegs</section><text>rdzogs par 'gyur bas zhi gnas dang lhag mthong gi tshogs tshad med pa ste/ dkon mchog skar mda' chos 'di dag ni bag yod pa sgrub pa'o/ /rigs kyi bu byang chub sems dpa' bag yod pa ni byang chub kyi snying</text></item>
<item><p>267a5</p><section>dkon brtsegs</section><text>po mdzes par byed pa'o/ /rigs kyi bu bag yod pa ni byang chub kyi phyogs kyi chos rnams kyi rtsa ba'o/ /bag yod pa ni ye shes sgrub pa'i chos rnams kyi gnas so/ /bag yod pa ni dge ba'i chos bsags shing</text></item>
<item><p>267a6</p><section>dkon brtsegs</section><text>bsags pa rnams so sor yang dag par 'dzin pa'o/ /bag yod pa ni sngon thos pa'i chos rnams chud mi gzon pa'o/ /bag yod pa ni bsdu bar bya ba'i chos rnams sdud pa'o/ /bag yod pa ni sgrib pa'i</text></item>
<item><p>267a7</p><section>dkon brtsegs</section><text>chos rnams mi sdud pa'o/ /bag yod pa ni sgrib par mi 'gyur ba'i chos rnams rab tu 'dzin pa'o/ /bag yod pa ni ma rig pa'i sgo nga'i sbubs gcog pa'o/ /bag yod pa ni dam pa'i chos yongs su 'dzin</text></item>
<item><p>267a8</p><section>dkon brtsegs</section><text>pa 'bar bar byed pa'o/ /bag yod pa ni dbang po rnams sdom par byed pa'o/ /bag yod pa ni lam nyam nga ba las kun du srung ba'o/ /bag yod pa ni dus dang dus ma yin par spyod pa las skul ba'o/ /bag yod pa ni</text></item>
<item><p>267b1</p><section>dkon brtsegs</section><text>stobs te/ stobs bcu yongs su rdzogs par byed par 'gyur ro/ /bag yod pa ni zil gyis gnon pa ste mi 'jigs pa yongs su rdzogs par byed par 'gyur ro/ /bag yod pa ni yon tan dang ye shes dpag tu med pa'i</text></item>
<item><p>267b2</p><section>dkon brtsegs</section><text>'byung gnas te/ sangs rgyas kyi chos thams cad yongs su rdzogs par byed par 'gyur ro/ /bag yod pa ni spyi bor phyin pa ste/ thams cad mkhyen pa'i ye shes rtogs par byed par 'gyur ro/ /rigs kyi bu de bzhin</text></item>
<item><p>267b3</p><section>dkon brtsegs</section><text>gshegs pa 'jig rten thams cad mngon par dga' ba des 'di lta bu bstan pa dang byang chub sems dpa' stong phrag bcu gnyis mi skye ba'i chos la bzod pa rab tu thob par gyur to/ /rigs kyi bu de'i tshe de'i dus na byang</text></item>
<item><p>267b4</p><section>dkon brtsegs</section><text>chub sems dpa' dkon mchog skar mdar gyur pa de gzhan zhig yin pa snyam du khyod dogs shing the tshom za'am/ yid gnyis su gyur na yang de ltar mi blta'o/ /de ci'i phyir zhe na/ rigs kyi bu khyod nyid de'i tshe de'i dus na</text></item>
<item><p>267b5</p><section>dkon brtsegs</section><text>byang chub sems dpa' dkon mchog skar mda' zhes bya bar gyur to/ /rigs kyi bu khyod rnam grangs 'dis kyang ji ltar bag yod pa'i byang chub sems dpa' sems dpa' chen po byang chub kyi snying po mdzes par byed pa</text></item>
<item><p>267b6</p><section>dkon brtsegs</section><text>dang / de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub kyang bag yod pas thob par rig par bya'o/ /rigs kyi bu de la byang chub sems dpa'i sems can yongs su smin</text></item>
<item><p>267b7</p><section>dkon brtsegs</section><text>par byed pa'i spyod pa yongs su dag pa gang zhe na/ rigs kyi bu sems can gyi spyod pa ni tshad med mtha' yas bsam gyis mi khyab ste/ de bzhin du byang chub sems dpa' sems can yongs su smin par byed pa'i</text></item>
<item><p>267b8</p><section>dkon brtsegs</section><text>spyod pa yang tshad med mtha' yas bsam gyis mi khyab bo/ /de la byang chub sems dpa' sems can rnams kyi bsam pa shes nas sems can rnams yongs su smin par byed nus so/ /de ci'i phyir zhe na/ rigs</text></item>
<item><p>268a1</p><section>dkon brtsegs</section><text>kyi bu 'di ltar sems can la la ni tshul khrims kyis yongs su smin par 'gyur/ la la ni tshul khrims spangs pas/ sems can la la ni tshig gis shin du gdams pas yongs su smin par 'gyur/ la la ni</text></item>
<item><p>268a2</p><section>dkon brtsegs</section><text>'jam pos la la ni tshig rtsub pos/ la la ni de gnyis gas la la ni 'jigs par byas pas/ la la ni 'jigs pa las yongs su thar bar byas pas/ la la ni bslangs pas/ la la ni ma bslangs pas/ la la ni</text></item>
<item><p>268a3</p><section>dkon brtsegs</section><text>gnod pas/ la la ni mi gnod pas/ la la ni zil gyis mnan pas la la ni zil gyis ma mnan pas/ la la ni sbyang bas/ la la ni mi sbyang bas/ la la ni tshar gcad pas/ la la ni sbyin pa la phyir</text></item>
<item><p>268a4</p><section>dkon brtsegs</section><text>sbyin pas/ la la ni blangs pas/ sems can la la ni yid du 'ong ba'i gzugs nye bar bsgrubs pas yongs su smin par 'gyur ro/ /sems can la la ni sgra dang dri dang ro dang reg pa dang / chos yid du mi 'ong</text></item>
<item><p>268a5</p><section>dkon brtsegs</section><text>ba nye bar bsgrubs pas yongs su smin par 'gyur ro/ /sems can la la ni gzugs yid du mi 'ong ba nye bar bsgrubs pas yongs su smin par 'gyur ro/ /sems can la la ni sgra dang / dri dang / ro dang /</text></item>
<item><p>268a6</p><section>dkon brtsegs</section><text>reg pa dang / chos yid du mi 'ong ba nye bar bsgrubs pas yongs su smin par 'gyur ro/ /sems can la la ni spyo bas yongs su smin par 'gyur ro/ /sems can la la ni rtag tu mthong bas la la ni mi mthong</text></item>
<item><p>268a7</p><section>dkon brtsegs</section><text>bas/ sems can la la ni sangs rgyas kyi sgras/ sems can la la ni chos kyi sgras/ la la ni dge 'dun gyi sgras/ la la ni mi rtag pa'i sgras/ la la ni sdug bsngal ba'i sgras/ la la ni bdag med pa'i</text></item>
<item><p>268a8</p><section>dkon brtsegs</section><text>sgras/ la la ni zhi ba'i sgras/ sems can la la ni sbyin pa dang tshul khrims dang bzod pa dang brtson 'grus dang bsam gtan dang / shes rab kyi sgras yongs su smin par 'gyur ro/ /sems can la la ni sems</text></item>
<item><p>268b1</p><section>dkon brtsegs</section><text>can dmyal ba dang / dud 'gro'i skye gnas dang / gshin rje'i 'jig rten gyi sdug bsngal myong bar 'gyur ba'i sgras yongs su smin par 'gyur ro/ /la la ni lha'i bde ba myong bar 'gyur ba'i sgras yongs su smin par 'gyur</text></item>
<item><p>268b2</p><section>dkon brtsegs</section><text>ro/ /sems can la la ni nyan thos kyi theg pa'i gtam gyis/ la la ni rang sangs rgyas kyi theg pa'i gtam gyis/ la la ni theg pa chen po'i gtam gyis yongs su smin par 'gyur ro/ /sems can la la ni sbyin</text></item>
<item><p>268b3</p><section>dkon brtsegs</section><text>pas yongs su smin par 'gyur gyi snyan par smra bas ma yin/ don spyod pas ma yin/ don 'thun pas ma yin/ sems can la la ni snyan par smra bas yongs su smin par 'gyur gyi/ sbyin pas ma yin don spyod</text></item>
<item><p>268b4</p><section>dkon brtsegs</section><text>pas ma yin/ don 'thun pas ma yin/ sems can la la ni don spyod pas yongs su smin par 'gyur gyi/ sbyin pas ma yin snyan par smra bas ma yin/ don 'thun pas ma yin sems can la la ni don 'thun</text></item>
<item><p>268b5</p><section>dkon brtsegs</section><text>pas yongs su smin par 'gyur gyi/ sbyin pas ma yin/ snyan par smra bas ma yin/ don spyod pas yongs su smin par 'gyur ba ma yin/ sems can la la ni bsdu ba'i dngos po bzhi po dag gis yongs su</text></item>
<item><p>268b6</p><section>dkon brtsegs</section><text>smin par 'gyur ro/ /sems can la la ni nang gi dngos po yongs su gtong bas/ la la ni phyi rol gyi dngos po yongs su gtong bas/ la la ni phyi nang gi dngos po yongs su gtong bas sems can la la ni chung ma</text></item>
<item><p>268b7</p><section>dkon brtsegs</section><text>dang / bu pho dang / bu mo kun gtong bas yongs su smin par 'gyur ro/ /sems can la la ni lag pa dang / rkang pa dang mig dang mgo kun gtong bas yongs su smin par 'gyur ro/ /sems can la la ni rtsed mo la</text></item>
<item><p>268b8</p><section>dkon brtsegs</section><text>dga' ba dang / glu dang sil snyan gyis yongs su smin par 'gyur ro/ /la la ni gcig tu bde bas/ la la ni gcig tu sdug bsngal bas/ la la ni de gnyis gas/ la la ni gnyis ga ma yin pas/ sems</text></item>
<item><p>269a1</p><section>dkon brtsegs</section><text>can la la ni dge sbyong du sprul pas 'dul ba/ sems can la la ni dge slong dang dge slong ma dang dge bsnyen dang dge bsnyen mar sprul pas 'dul ba/ sems can la la ni sangs rgyas kyi gzugs dang</text></item>
<item><p>269a2</p><section>dkon brtsegs</section><text>kha dog gis 'dul ba yin te/ de dag la sangs rgyas kyi gzugs dang sku bstan pas 'dul bar 'gyur ro/ /rigs kyi bu de la byang chub sems dpas 'di ltar sems can gyi spyod pa sna tshogs byed pa shes</text></item>
<item><p>269a3</p><section>dkon brtsegs</section><text>nas sems can gyi bsam pa yongs su shes pa la brtson par bya'o/ /rigs kyi bu nam byang chub sems dpa' 'di ltar pha rol du phyin pa'i spyod pa las nges par byung bar gyur cing byang chub kyi phyogs kyi</text></item>
<item><p>269a4</p><section>dkon brtsegs</section><text>chos kyi spyod pa yang dag par bsdus par gyur te mngon par shes pa'i ye shes kyi spyod pa la mkhas par gyur pa na/ de nas gdod sems can yongs su smin par byed nus pa'i skal pa dang mthu yod par 'gyur</text></item>
<item><p>269a5</p><section>dkon brtsegs</section><text>ro/ /rigs kyi bu byang chub sems dpa' chos bzhi dang ldan na sems can rnams yongs su smin par byed nus te/ bzhi gang zhe na 'di lta ste/ yongs su mi skyo ba dang / bdag bde ba la mi chags pa dang / dus dang</text></item>
<item><p>269a6</p><section>dkon brtsegs</section><text>dus ma yin par skul ba dang / bsam pa yongs su shes pa ste/ rigs kyi bu byang chub sems dpa' chos bzhi po de dag dang ldan na sems can yongs su smin par byed nus so/ /rigs kyi bu gzhan yang byang</text></item>
<item><p>269a7</p><section>dkon brtsegs</section><text>chub sems dpa' chos bzhi dang ldan na sems can rnams yongs su smin par byed nus te/ bzhi gang zhe na/ bka' blo bde ba dang snyan par smra ba dang / ngang tshul gyis 'jam pa dang / bzhin 'dzum zhing khro gnyer</text></item>
<item><p>269a8</p><section>dkon brtsegs</section><text>med pa ste/ rigs kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/ /rigs kyi bu gzhan yang byang chub sems dpa' chos bzhi dang ldan na sems</text></item>
<item><p>269b1</p><section>dkon brtsegs</section><text>can rnams yongs su smin par byed nus te/ bzhi gang zhe na/ khong khro ba med pa'i sems dang / snying rje chen po'i sems dang phan pa'i dngos po'i sems dang / bdag shin du dul ba'i sems te/ rigs kyi bu</text></item>
<item><p>269b2</p><section>dkon brtsegs</section><text>byang chub sems dpa' chos bzhi po de dag dang ldan na sems can rnams yongs su smin par byed nus so/ /rigs kyi bu gzhan yang byang chub sems dpa' chos bzhi dang ldan na sems can rnams</text></item>
<item><p>269b3</p><section>dkon brtsegs</section><text>yongs su smin par byed nus te/ bzhi gang zhe na/ bsam pa dag pa dang g.yo med cing sgyu dang bral ba dang / brtson 'grus brtan pa dang legs par byas pa dang / nyes par byas pa bzod pa ste/ rigs</text></item>
<item><p>269b4</p><section>dkon brtsegs</section><text>kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/ /rigs kyi bu khyod kyis rnam grangs 'dis kyang 'di ltar gang byang chub sems dpa'</text></item>
<item><p>269b5</p><section>dkon brtsegs</section><text>yongs su mi skyo bas sems can rnams yongs su smin par byed nus par rig par bya'o/ /rigs kyi bu sngon byung ba 'das pa'i dus bskal pa grangs med pa bas kyang ches grangs med pa yangs pa</text></item>
<item><p>269b6</p><section>dkon brtsegs</section><text>tshad med pa/ bsam gyis mi khyab par gyur pa de'i tshe de'i dus na bskal pa dga' byed la 'jig rten gyi khams zhi bar de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>269b7</p><section>dkon brtsegs</section><text>rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dri ma med</text></item>
<item><p>269b8</p><section>dkon brtsegs</section><text>par snang ba zhes bya ba 'jig rten du byung ngo / /rigs kyi bu 'jig rten gyi khams zhi ba de yang 'byor pa/ rgyas pa bde ba/ lo legs pa nyams dga' ba/ lha dang mis rab tu gang bar gyur to/ /</text></item>
<item><p>270a1</p><section>dkon brtsegs</section><text>rigs kyi bu de bzhin gshegs pa dgra bcom pa yang dag par rdzogs pa'i sangs rgyas dri ma med par snang ba de'i nyan thos kyang nyan thos chen po bye ba phrag dgu bcu rtsa drug 'dus par gyur to/ /</text></item>
<item><p>270a2</p><section>dkon brtsegs</section><text>de'i byang chub sems dpa' sems dpa' chen po yang byang chub sems dpa' sems dpa' chen po brgyad khri bzhi stong 'dus par gyur to/ /bcom ldan 'das de bzhin gshegs pa dri ma med par snang</text></item>
<item><p>270a3</p><section>dkon brtsegs</section><text>ba dang byang chub sems dpa' de dag gi tshe'i tshad ni lo brgyad khri bzhi stong thub par gyur to/ /rigs kyi bu de'i tshe rgyal bu gzhon nu nor dpal zhes bya ba gzugs bzang ba/ mdzes pa blta na sdug pa/</text></item>
<item><p>270a4</p><section>dkon brtsegs</section><text>mdog bzang po rgyas pa mchog dang ldan pa zhig byung ste/ btsas nas lo bcu drug lon pa dang / de gzugs bzang ba dang / longs spyod dang skyid pas dregs shing nga rgyal skyes te rgyags nas bcom ldan 'das de</text></item>
<item><p>270a5</p><section>dkon brtsegs</section><text>bzhin gshegs pa dri ma med par snang ba de'i gan du mi 'gro/ sten par mi byad snyen par mi byed/ rim gro mi byed do/ /rigs kyi bu de nas bcom ldan 'das de bzhin gshegs pa dri ma med par snang ba de 'di snyam</text></item>
<item><p>270a6</p><section>dkon brtsegs</section><text>du dgongs te/ ma la rgyal bu gzhon nu nor dpal 'di ni dge ba'i rtsa ba yongs su smin de/ bla na med pa yang dag par rdzogs pa'i byang chub mngon par rdzogs par 'tshang rgya ba'i skal pa yod na de gzugs dang /</text></item>
<item><p>270a7</p><section>dkon brtsegs</section><text>longs spyod dang skyid pas rgyags dregs te nga rgyal gyis de bzhin gshegs pa'i drung du yang mi 'ong na/ gal te de rgyun mi 'chad par bskul na ni de de bzhin gshegs pa'i drung du 'ong yang srid snyam mo/ /rigs kyi bu de</text></item>
<item><p>270a8</p><section>dkon brtsegs</section><text>nas de bzhin gshegs pa dri ma med par snang ba des byang chub sems dpa' brgyad khri bzhi stong po de dag bsdus so/ /bsdus nas kyang rigs kyi bu dag khyed kyi nang nas yid yongs su mi skyo bar lo brgyad khri bzhi</text></item>
<item><p>270b1</p><section>dkon brtsegs</section><text>stong gi bar du rgyal bu gzhon nu nor dpal gyi khyim gyi sgor 'gro zhing bde ba thams cad ni spangs/ sdug bsngal thams cad ni dang du blangs te/ de las tha na kun du smra ba 'am/ yang dag par smra ba 'am stan tsam yang</text></item>
<item><p>270b2</p><section>dkon brtsegs</section><text>mi rnyed kyi steng du gshe rgya zhing tshig ngan pa rtsub po mi snyan par zer yang spro bar 'gyur ba su yod ces tshul shing brims so/ /rigs kyi bu de ltar tshul shing brims kyang byang chub sems dpa' brgyad khri bzhi stong po</text></item>
<item><p>270b3</p><section>dkon brtsegs</section><text>de dag las byang chub sems dpa' 'ga' tsam yang spro bar ma gyur to/ /bcom ldan 'das des tshul shing thogs te/ lan gnyis lan gsum du brims kyang sus kyang ma blangs pa dang / rigs kyi bu de'i tshe byang</text></item>
<item><p>270b4</p><section>dkon brtsegs</section><text>chub sems dpa' sems dpa' chen po brtson 'grus 'bar ba zhes bya ba zhig byang chub sems dpa'i 'khor de nyid du 'dus par gyur nas 'dug pa de stan las langs te/ bla gos phrag pa gcig tu gzar nas</text></item>
<item><p>270b5</p><section>dkon brtsegs</section><text>pus mo g.yas pa'i lha nga sa la btsugs te/ bcom ldan 'das de bzhin gshegs pa dri ma med par snang ba ga la ba de logs su thal mo sbyar ba btud nas bcom ldan 'das de bzhin gshegs pa dri ma med</text></item>
<item><p>270b6</p><section>dkon brtsegs</section><text>par snang ba la 'di skad ces gsol to/ /bcom ldan 'das bdag ni lo brgyad khri bzhi stong gi bar du yid yongs su mi skyo bar bde ba thams cad ni spangs/ sdug bsngal thams cad ni ji mi snyam par bgyid</text></item>
<item><p>270b7</p><section>dkon brtsegs</section><text>de/ rgyal bu gzhon nu nor dpal gyi khyim du mchi'o zhes rigs kyi bu byang chub sems dpa' sems dpa' chen po brtson 'grus 'bar gyis tshig de smras ma thag tu/ de nas de nyid kyi tshe stong gsum gyi stong chen</text></item>
<item><p>270b8</p><section>dkon brtsegs</section><text>po'i 'jig rten gyi khams rnam pa drug tu rab tu g.yos nas lha'i bu brgya stong gis kyang steng gi bar snang las/ kye ma'o byang chub sems dpa' brtson 'grus 'bar gyis brtson 'grus chen po'i go cha bgos pa</text></item>
<item><p>271a1</p><section>dkon brtsegs</section><text>'di ni legs so legs so zhes bya ba byin no/ /rigs kyi bu de nas byang chub sems dpa' sems dpa' chen po brtson 'grus 'bar ba de rgyal bu gzhon nu nor dpal gyi khyim du song ste/ khyim gyi sgo drung</text></item>
<item><p>271a2</p><section>dkon brtsegs</section><text>na 'dug pa dang / de skye bo'i tshogs chen po des mthong nas gshe rgya zhing tshig ngan pa rtsub po sna tshogs smras te/ de la sa dang rdul kyang gtor/ de la lag pa dang dbyug pa dang / bong bas kyang brdegs so/ /des mthong</text></item>
<item><p>271a3</p><section>dkon brtsegs</section><text>zhing thos te/ lus la reg cing tshor bar gyur kyang byang chub sems dpa' brtson 'grus 'bar ba 'khrug pa 'am/ gshe ba 'am khong khro ba 'am/ phyir log par ma gyur gyi steng du brtson 'grus brtan pa'i stobs</text></item>
<item><p>271a4</p><section>dkon brtsegs</section><text>rab tu bskyed nas stobs dang rab tu ldan pa dang / snying rje chen po yang skyed de de lo stong lon pa dang / rgyal po'i pho brang gi sgo gang gcig tu zhugs te/ smad pa dang bsdigs pa dang / rdeg pa thams cad kyis</text></item>
<item><p>271a5</p><section>dkon brtsegs</section><text>kyang yongs su mi skyo bar/ de lo khri lon pa dang rgyal po'i pho brang gi sgo khang gnyis kyi nang du zhugs so/ /de lo nyi khri lon pa dang rgyal po'i pho brang gi sgo khang gsum pa'i nang du zhugs pa nas/ lo bdun khri</text></item>
<item><p>271a6</p><section>dkon brtsegs</section><text>lon pa dang rgyal po'i pho brang gi sgo khang drug pa'i nang du zhugs so/ /de lo brgyad khri bzhi stong lon pa dang rgyal po'i pho brang gi sgo khang bdun pa'i nang du zhugs pa dang / de nas gdod rgyal bu gzhon nu nor dpal</text></item>
<item><p>271a7</p><section>dkon brtsegs</section><text>des tshig ster te/ dge slong khyod ci 'dod ci zhig tshol/ khyod la ci dgos smros shig dang / ci nus kyis rab tu sbyin par bya'o/ /rgyal bu gzhon nu de dge slong de la ngo mtshar chen po'i 'du shes skyes nas ji</text></item>
<item><p>271a8</p><section>dkon brtsegs</section><text>tsam du dge slong des yongs su skyo ba mnags nus pa ni ngo mtshar to snyam mo/ /rigs kyi bu de nas byang chub sems dpa' sems dpa' chen po brtson 'grus 'bar ba des rgyal bu gzhon nu nor dpal de</text></item>
<item><p>271b1</p><section>dkon brtsegs</section><text>sems rab tu dang bar shes nas de'i tshe tshigs su bcad pa 'di dag smras so/ /zas dang skom dang gos dang bza' ba rnams/ /gzhon nu bdag la dgos pa ci yang med/ /zang zing med pa'i sems ni nyer gzhag</text></item>
<item><p>271b2</p><section>dkon brtsegs</section><text>nas/ /bdag ni chos kyi pho nyar 'dir 'ongs so/ /'jig rten don mdzad drang srong cher byung ba/ /mi mchog dri ma med par snang zhes bya/ /de ni sdug bsngal mthar 'byin chos ston te/ /sems can gang gis thos</text></item>
<item><p>271b3</p><section>dkon brtsegs</section><text>pas mi 'chi 'thob/ /bskal pa stong phrag bye ba grangs med na/ /sangs rgyas rnams ni brgya lam 'byung bar 'gyur/ /da ltar 'jig rten mun nag sgron gyur pa/ /yon tan dam pa mnga' ba de skyes na/ /khyod ni 'di</text></item>
<item><p>271b4</p><section>dkon brtsegs</section><text>na 'dod pa'i yon tan chags/ /gzugs dang longs spyod rnams la rtag tu myos/ /skyid myos de bzhin rgyal srid myos pas na/ /chos kyi rgyal po lta bar yong mi 'gro/ /longs spyod mi rtag de bzhin rgyal srid srog /</text></item>
<item><p>271b5</p><section>dkon brtsegs</section><text>rtswa rtse'i zil thigs 'dra zhes rgyal bas gsungs/ /gang phyir sangs rgyas thos kyang myos 'gyur ba/ /de ni rgyal bu khyod kyi cha ma yin/ /khyod ni 'di na byang chub mchog zhugs la/ /sems can dag kyang gnyer te</text></item>
<item><p>271b6</p><section>dkon brtsegs</section><text>grol bar gyis/ /khyod bdag da ltar 'dod pa'i bran gyur na/ /ji ltar myos pas skye bo 'dul bar 'gyur/ /nga rgyal spongs te nyon mongs rnams sol la/ /da ni rgyal ba'i drung du 'gro bar gyis/ /brtson 'grus bskyed de</text></item>
<item><p>271b7</p><section>dkon brtsegs</section><text>'jig rten snying brtse gyis/ /phyi ma'i dus na gdung bar gyur ta re/ /rgyal bus tshigs su bcad pa 'di thos nas/ /nga rgyal spongs te gus pa rab bskyed nas/ /brtson 'grus 'bar ba'i rkang la phyag 'tshal te/ /</text></item>
<item><p>271b8</p><section>dkon brtsegs</section><text>gang sngon bdag gis gnong bgyis bzod par gsol/ /bdag ni rgyal srid thams cad spang bar bya/ /'dod dang de bzhin longs spyod kun mi tshol/ /nga rgyal tha ba'i skyon dang dregs spangs te/ /myur du bde bar</text></item>
<item><p>272a1</p><section>dkon brtsegs</section><text>gshegs pa'i gan du 'gro/ /de ni srog chags bye ba brgyad bcus bskor/ /me tog na bza' spos dang bdug pa thogs/ /dri ma med par snang ba skyes bu mchog /rgyal ba de yi drung du nye bar song / /bde bar</text></item>
<item><p>272a2</p><section>dkon brtsegs</section><text>gshegs kyi gan du phyin nas kyang / /zhabs la phyag 'tshal de nas mchod byas te/ /de bzhin gshegs pa de yi spyan sngar 'dug /rgyal bu de yis tshig ni 'di smras so/ /gang phyir skyo med sems kyis bskul bas na/ /</text></item>
<item><p>272a3</p><section>dkon brtsegs</section><text>brtson 'grus 'bar ba bdag gi ston pa mgon/ /ji ltar de ni mchod pa'i 'os lags na/ /de la lan du phan pa bgyid mi nus/ /bdag ni 'jig rten mgon la bzod par gsol/ /chos kyi rgyal la gus pa gang ma bgyis/ /</text></item>
<item><p>272a4</p><section>dkon brtsegs</section><text>de dag thams cad de ring so sor bshags/ /bdag gi nongs pa 'jig rten mgon mkhyen mdzod/ /sems can don du snying rje bskyed nas su/ /bdag ni byang chub mchog la rab zhugs te/ /byang chub dam mchog ma thob</text></item>
<item><p>272a5</p><section>dkon brtsegs</section><text>bar du ni/ /slan chad bag med spyod pa mi bgyi'o/ /rgyal bu de yis rgyal srid rnam spangs te/ /sems can bye ba brgyad bcu rnams kyis bskor/ /byang chub dam pa 'di ni yongs tshol zhing / /mngon byung rgyal ba'i bstan la</text></item>
<item><p>272a6</p><section>dkon brtsegs</section><text>rab tu byung / /rgyal bas de dag gi ni bsam mkhyen nas/ /byang chub lam mchog rab tu bstan pas na/ /chos thos sems can rtag tu dag pa rnams/ /thams cad kyis kyang rjes 'thun bzod pa thob/ /rigs kyi bu ngas</text></item>
<item><p>272a7</p><section>dkon brtsegs</section><text>bskal pa 'am bskal pa las lhag par de bzhin gshegs pa dri ma med par snang ba de'i 'jig rten gyi khams kyi bsngags pa brjod cing / gang chos bstan pa bsam gyis mi khyab pa de yongs su brjod kyang yon tan gyi</text></item>
<item><p>272a8</p><section>dkon brtsegs</section><text>mtha' zad par mi 'gyur ro/ /rigs kyi bu de'i tshe de'i dus na byang chub sems dpa' brtson 'grus 'bar ba zhes bya bar gyur pa de gzhan zhig yin pa snyam du dogs shing the tshom za 'am/ yid gnyis su gyur na de</text></item>
<item><p>272b1</p><section>dkon brtsegs</section><text>ltar mi blta'o/ /de ci'i phyir zhe na/ de'i tshe de'i dus na nga nyid byang chub sems dpa' brtson 'grus 'bar ba zhes bya ba der gyur to/ /rigs kyi bu de'i tshe de'i dus na rgyal bu gzhon nu nor dpal zhes bya bar gyur pa de gzhan zhig yin pa snyam du dogs shing the tshom</text></item>
<item><p>272b2</p><section>dkon brtsegs</section><text>za 'am/ yid gnyis su gyur na yang de ltar mi blta'o/ /de ci'i phyir zhe na/ byang chub sems dpa' sems dpa' chen po byams pa 'di de'i tshe de'i dus na rgyal bu gzhon nu nor dpal zhes bya bar gyur to/ /rigs kyi bu de ltar sngon byang chub sems</text></item>
<item><p>272b3</p><section>dkon brtsegs</section><text>dpa' rnams sems can yongs su smin par bya ba la yongs su mi skyo zhing 'di ltar shin du stobs dang ldan te brtson 'grus nye bar ston to/ /rigs kyi bu de bas na byang chub sems dpa' sems can yongs su smin par byed 'dod pas ci nas</text></item>
<item><p>272b4</p><section>dkon brtsegs</section><text>kyang byang chub sems dpa' brtson 'grus 'bar ba zhes bya ba de ltar bslab par bya'o/ /de ci'i phyir zhe na/ rigs kyi bu sems can yongs su smin par byed pa ni byang chub sems dpa' rnams kyi las yin no/ /rigs kyi bu bzhi po 'di dag ni byang</text></item>
<item><p>272b5</p><section>dkon brtsegs</section><text>chub sems dpa' rnams kyi byang chub sems dpa'i las yin te/ sangs rgyas kyi chos thams cad sdud par 'gyur ba'o/ /bzhi gang zhe na 'di lta ste/ bdud kyi las las shin du 'da' ba byang chub sems dpa'i las dang sangs rgyas kyi zhing yongs</text></item>
<item><p>272b6</p><section>dkon brtsegs</section><text>su sbyong ba byang chub sems dpa'i las dang / lus dang ngag dang yid brgyan pa byang chub sems dpa'i las dang / sangs rgyas kyi chos thams cad yang dag par sgrub pa byang chub sems dpa'i las te/ rigs kyi bu bzhi po de dag ni byang chub sems</text></item>
<item><p>272b7</p><section>dkon brtsegs</section><text>dpa' rnams kyi byang chub sems dpa'i las yin te/ sangs rgyas kyi chos thams cad sdud par 'gyur ba'o/ /rigs kyi bu gzhan yang byang chub sems dpa' rnams kyi byang chub sems dpa'i las sangs rgyas kyi chos thams cad</text></item>
<item><p>272b8</p><section>dkon brtsegs</section><text>yang dag par sdud par 'gyur ba bzhi ste/ bzhi gang zhe na/ bsam pa la 'jug pa'i ye shes dang / dbang po yongs su shes pa'i ye shes dang / nad thams cad zhi bar byed pa'i sman sbyin pa'i ye shes dang / nyon mongs pa'i nad thams cad rab tu zhi</text></item>
<item><p>273a1</p><section>dkon brtsegs</section><text>bar byed pa mi 'khrugs pa'i ye shes te/ rigs kyi bu bzhi po de dag ni byang chub sems dpa' rnams kyi byang chub sems dpa'i las yin te/ sangs rgyas kyi chos thams cad yang dag par sdud par 'gyur ba'o/ /de nas</text></item>
<item><p>273a2</p><section>dkon brtsegs</section><text>byang chub sems dpa' sems dpa' chen po gtsug na rin po ches gtsug gi nor bu rin po che gang bskal pa bye ba khrag khrig brgya stong tshad med grangs med pa'i dge ba'i rtsa bas mngon par grub pa/ gang stong gsum gyi stong chen</text></item>
<item><p>273a3</p><section>dkon brtsegs</section><text>po'i 'jig rten gyi khams bcu nor bu rin po che sna bdun gyis rab tu bkang bas kyang rin du mi bzod pa'i gtsug gi nor bu rin po che de de bzhin gshegs pa la phul nas tshig 'di skad ces smras so/ /bcom ldan 'das bdag</text></item>
<item><p>273a4</p><section>dkon brtsegs</section><text>gi gtsug na mchis pa'i nor bu rin po che 'di de bzhin gshegs pa la phul ba'i dge ba'i rtsa ba 'dis bcom ldan 'das bdag spyi gtsug bltar mi snang ba thob pa dang / bdag sangs rgyas kyi ye shes spyi bor gyur pa bsam</text></item>
<item><p>273a5</p><section>dkon brtsegs</section><text>gyis mi khyab pa de dang ldan par gyur cig /de nas bcom ldan 'das kyis de'i tshe 'dzum pa mdzad do/ /'di ni sangs rgyas bcom ldan 'das rnams kyi chos nyid de/ nam 'dzum pa mdzad pa de nas bcom ldan 'das kyi zhal</text></item>
<item><p>273a6</p><section>dkon brtsegs</section><text>gyi sgo nas 'od zer kha dog du ma kha dog sna tshogs 'di lta ste/ sngon po dang ser po dang dmar po dang dkar po dang / leb rgan dang shel dang dngul gyi kha dog lta bu byung ste/ de dag gis 'jig rten gyi khams mtha' yas mu</text></item>
<item><p>273a7</p><section>dkon brtsegs</section><text>med pa de dag 'od kyis khyab par byas nas tshangs pa'i 'jig rten gyi bar du mngon par 'phags te zla ba dang nyi ma rnams kyi gzi brjid kyang gzi brjid kyis yongs su zad par byas nas slar log ste/ bcom ldan 'das la</text></item>
<item><p>273a8</p><section>dkon brtsegs</section><text>lan brgya stong du mas bskor ba byas nas bcom ldan 'das kyi dbu'i gtsug tu nub par gyur to/ /de nas byang chub sems dpa' spobs pa myur ba zhes bya ba stan las langs te/ bla gos phrag pa gcig tu gzar nas pus</text></item>
<item><p>273b1</p><section>dkon brtsegs</section><text>mo g.yas pa'i lha nga sa la gtsugs nas bcom ldan 'das ga la ba der logs su thal mo sbyar ba btud te/ bcom ldan 'das la tshigs su bcad pa'i dbyangs kyis 'dzum pa mdzad pa'i don zhus so/ /mi mnyam mnyam</text></item>
<item><p>273b2</p><section>dkon brtsegs</section><text>pa dam pa 'jig rten mig sbyin 'jig rten mchog /shAkya'i rgyal sras dbang po zhi zhing dri gsum dri ma spangs/ /mtshungs med mtshungs 'das byams pas 'phags pa rgyal ba ri rab bzhin/ /ci slad 'dir 'dzum ye shes</text></item>
<item><p>273b3</p><section>dkon brtsegs</section><text>'byung gnas bdag la lung bstan gsol/ /gya gyu mi mnga' rab tu mnyen la shin du snyam pa'i gsung / /skyes bu dam pa bde rab sbyin pa dran mchog blo gros thugs/ /bde gshegs mos pa mchog dang bden pa lha dang</text></item>
<item><p>273b4</p><section>dkon brtsegs</section><text>mis mchod pa/ /ci slad 'dzum pa 'di mdzad phan pa mdzad pas bstan du gsol/ /stobs bcu'i stobs mnga' mdom gang 'od dang bsod nams gzi brjid 'od/ /'khor gyi nang du seng ge lta bur rab sgrogs rgol</text></item>
<item><p>273b5</p><section>dkon brtsegs</section><text>ba bcom/ /thub pa srid gsum khyod dang mnyam pa 'am lhag pa gang yang med/ /chos kyi dbang phyug ci slad 'dzum pa mdzad pa bstan du gsol/ /rab tu bzhad cing mchog tu dgyes pa shin du dri med zhal/ /zla ba lta bur</text></item>
<item><p>273b6</p><section>dkon brtsegs</section><text>nam mkhar gshegs nas phyogs bcu lam me bar/ /mun pa bcom zhing rdul bcom 'od dang dpal ni rab rgyas pa/ /bde bar gshegs pa 'dzum mdzad phan pa mdzad pas bka' stsol cig /gser ri 'od 'dra</text></item>
<item><p>273b7</p><section>dkon brtsegs</section><text>brtul zhugs grub pa bsod nams ye shes 'phro/ /mkhas pa rtag tu rab bsngags 'jig rten ngo mtshar mchod par 'os/ /srid pa'i dam pa 'jig rten 'das pa sbyin gnas mi zad cing / /nam mkha'i ngos rab</text></item>
<item><p>273b8</p><section>dkon brtsegs</section><text>snang bar shAkya seng ge'i 'dzum pa bstan/ /lha dang mis mchod khyod 'dra sa dang lha yul dag na 'ang med/ /yid mnyam mos pa mnyam pa khrel yod dpal gyis rab tu rgyas/ /yon tan brgya rnams shin du rgyas pa'i mtshan ni rab</text></item>
<item><p>274a1</p><section>dkon brtsegs</section><text>rdzogs pa/ /bde gshegs 'dzum pa mdzad pa thub pa dam pa bka' stsol cig /kun du khyod kyi ye shes dus gsum chags pa med par 'jug /sems dang yid sbyor dbang po gang dang sems can bsam pa gang / /sems can</text></item>
<item><p>274a2</p><section>dkon brtsegs</section><text>kun gyi bsam pa ci 'dra thams cad skad cig mkhyen/ /mi yi seng ges gang slad 'dzum mdzad rigs don bdag la gsungs/ /nam mkhar gnas pa'i lha mang yid kyang rab tu dga'/ /mi'i tshogs sa la gnas pa thal</text></item>
<item><p>274a3</p><section>dkon brtsegs</section><text>sbyar phyag 'tshal gyis/ /gang thos lha mi mun pa'i rdul rnams sel 'gyur pa/ /mi mchog gis ni bdud rtsi'i ro mchog dbye bar gsol/ /de skad ces gsol pa dang / bcom ldan 'das kyis byang chub sems dpa'</text></item>
<item><p>274a4</p><section>dkon brtsegs</section><text>sems dpa' chen po spobs pa myur ba la 'di skad ces bka' stsal to/ /rigs kyi bu khyod kyis byang chub sems dpa' gtsug na rin po che 'dis sangs rgyas kyi ye shes spyi bor gyur pa bsam gyis mi khyab pa'i ched</text></item>
<item><p>274a5</p><section>dkon brtsegs</section><text>du gang gtsug gi nor bu rin po che 'di de bzhin gshegs pa la phul ba mthong ngam/ /gsol pa/ bcom ldan 'das mthong ngo / /bcom ldan 'das kyis bka' stsal pa/ rigs kyi bu byang chub sems dpa' sems</text></item>
<item><p>274a6</p><section>dkon brtsegs</section><text>dpa' chen po gtsug na rin po che 'dis sangs rgyas bcom ldan 'das gang gA'i klung gi bye ma snyed mnyes par byas/ sti stang du byas btsun par byas/ ri mor byas shing mchod nas thams cad du yang tshangs par spyod pa</text></item>
<item><p>274a7</p><section>dkon brtsegs</section><text>spyad de/ sems can dpag tu med pa dag kyang theg pa gsum po dag la yongs su smin par byas so/ /rigs kyi bu byang chub sems dpa' gtsug na rin po che 'di bskal pa grangs med pa brgya stong na bskal pa dri ma</text></item>
<item><p>274a8</p><section>dkon brtsegs</section><text>med pa la 'jig rten gyi khams 'od dri ma med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu</text></item>
<item><p>274b1</p><section>dkon brtsegs</section><text>'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rin po che 'byung ba zhes bya bar 'jig rten du 'byung ngo / /'jig rten gyi khams 'od dri ma med pa de'i sa gzhi ni rin po che sna</text></item>
<item><p>274b2</p><section>dkon brtsegs</section><text>bdun du 'gyur ro/ /'jig rten gyi khams de nas 'od gang byung ba des phyogs bcu'i sangs rgyas kyi zhing grangs med pa rnams snang bar 'gyur ro/ /'od de yang gser gyi kha dog lta bur 'gyur ro/ /sems can gang dag</text></item>
<item><p>274b3</p><section>dkon brtsegs</section><text>'od des rig par 'gyur ba de dag kyang nyon mongs pa thams cad kyis mi gzir bar 'gyur ro/ /'jig rten gyi khams 'od dri ma med pa de yang 'byor pa/ rgyas pa/ byang chub sems dpa' 'ba' shig gi gnas su 'gyur ro/ /</text></item>
<item><p>274b4</p><section>dkon brtsegs</section><text>der byang chub sems dpa'i rin po che ma gtogs par rin po che gzhan 'byung bar mi 'gyur te/ de'i phyir de bzhin gshegs pa de'i ming rin po che 'byung ba zhes bya'o/ /byang chub sems dpa' de dag thams cad kyang mngon</text></item>
<item><p>274b5</p><section>dkon brtsegs</section><text>par shes pa rab tu thob par 'gyur ro/ /de dag gi longs spyod dang kun spyod pa thams cad kyang bsams pa tsam gyis 'byung bar 'gyur ro/ /gang 'jig rten gyi khams der lha dang mi 'byung ba de dag thams cad kyang bla na</text></item>
<item><p>274b6</p><section>dkon brtsegs</section><text>med pa yang dag par rdzogs pa'i byang chub tu nges par 'gyur ro/ /de na mi khom pa dang ngan song rnams kyi ming yang med par 'gyur ro/ /de na bcom ldan 'das de bzhin gshegs pa rin po che 'byung ba bla na med pa'i chos</text></item>
<item><p>274b7</p><section>dkon brtsegs</section><text>kyi rgyal po ma gtogs par rgyal po gzhan 'byung bar mi 'gyur ro/ /lha dang mi de dag thams cad kyang rdzus te skye bar 'gyur ro/ /'jig rten gyi khams de na bud med dang 'khrig cing 'du ba'i ming yang med par 'gyur ro/ /</text></item>
<item><p>274b8</p><section>dkon brtsegs</section><text>'jig rten gyi khams de na sems can long ba 'am/ zhar ba 'am zha bo 'am/ sgur po 'am/ yan lag ma tshang bar 'gyur ba gang yang med de/ de dag thams cad kyang lus mtshan gyis legs par brgyan par 'gyur ro/ /</text></item>
<item><p>275a1</p><section>dkon brtsegs</section><text>de bzhin gshegs pa de'i byang chub sems dpa'i dge 'dun yang dpag tu med par 'gyur ro/ /de'i tshe'i tshad kyang bskal pa bar ma bzhi bcu rtsa gnyis thob par 'gyur ro/ /de bzhin gshegs pa de yang byang chub dang</text></item>
<item><p>275a2</p><section>dkon brtsegs</section><text>rab tu ldan pa/ pha rol du phyin pa dang rab tu ldan pa/ snying rje chen po dang rab tu ldan pa/ theg pa chen po dang rab tu ldan pa ma gtogs par gtam gzhan ston par mi 'gyur ro/ /byang chub sems dpa' de dag thams</text></item>
<item><p>275a3</p><section>dkon brtsegs</section><text>cad kyang dbang po rno ste zur tsam gyis go bar 'gyur ro/ /de dag kyang chos kyi sgo'i tshig re res sangs rgyas thams cad kyi byang chub rjes su rtogs par 'gyur ro/ /de bzhin gshegs pa de yang byang chub sems dpa'</text></item>
<item><p>275a4</p><section>dkon brtsegs</section><text>de dag la rdo rje'i tshig gi gzungs yang dag par rab tu ston par 'gyur ro/ /de la rdo rje'i tshig gi gzungs gang zhe na 'di lta ste/ tshig gcig gis tshig thams cad la 'jug pa'o/ /tshig gcig po de yang gang zhe na/</text></item>
<item><p>275a5</p><section>dkon brtsegs</section><text>'di lta ste/ tshig mi zad pa'o/ /tshig mi zad pa de yang gang zhe na/ tshig mi zad pa zhes bya ba ni gang sangs rgyas thams cad kyis kyang zad par byed mi nus pa'o/ /tshig mi zad pa de yang gang zhe na/ 'di lta ste/</text></item>
<item><p>275a6</p><section>dkon brtsegs</section><text>a zhes bya ba ni tshig mi zad pa ste/ a zhes bya ba la zhugs na yi ge'i 'bru thams cad la 'jug par 'gyur ro/ /de ltar na yi ge thams cad ni mi zad pa ste/ yi ge 'bru gnyis snga phyi med par thos par</text></item>
<item><p>275a7</p><section>dkon brtsegs</section><text>bya mi nus so/ /yi ge'i 'bru re re nas brjod kyi yi ge yang yi ge gnyis dang 'brel ba ma yin no/ /de bas na tshig gcig po de nyid rnam par rig pa'i tshig ste/ gang rnam par rig pa'i tshig de yang rnam par</text></item>
<item><p>275a8</p><section>dkon brtsegs</section><text>rig pa'i tshig ces rtog par mi byed rnam par rtog par mi byed do/ /de ltar tshig de mi rtog rnam par mi rtog par dgos pa byed de/ rigs kyi bu 'di ni rdo rje'i tshig gi gzungs la 'jug pa'o/ /de ltar</text></item>
<item><p>275b1</p><section>dkon brtsegs</section><text>bcom ldan 'das de bzhin gshegs pa rin po che 'byung ba de byang chub sems dpa' de dag la rdo rje'i tshig gi gzungs yang dag par rab tu ston par 'gyur ro/ /rigs kyi bu ngas bskal pa 'am bskal pa las lhag par</text></item>
<item><p>275b2</p><section>dkon brtsegs</section><text>'jig rten gyi khams 'od dri ma med pa de'i bsngags pa brjod cing / de bzhin gshegs pa dgra bcom pa yang dag par rdzogs pa'i sangs rgyas rin po che 'byung ba de'i chos bstan pa bsam gyis mi khyab pa de yongs su</text></item>
<item><p>275b3</p><section>dkon brtsegs</section><text>brjod kyang yon tan yongs su brjod pa zad par mi 'gyur te/ sangs rgyas kyi zhing der ni yon tan gyi rnam pa bkod pa tshad med pa de snyed 'byung bar 'gyur ro/ /de nas byang chub sems dpa' sems dpa' chen po</text></item>
<item><p>275b4</p><section>dkon brtsegs</section><text>gtsug na rin po ches bdag nyid lung bstan pa thos nas dga' mgu yi rangs shing rab tu dga' ste/ bde ba dang yid bde ba skyes nas bcom ldan 'das la tshul dang 'thun pa'i tshigs su bcad pa 'di dag gis</text></item>
<item><p>275b5</p><section>dkon brtsegs</section><text>mngon par bstod do/ /thams cad mkhyen cing thams cad gzigs/ /chos rnams kun gyi pha rol gshegs/ /'khrul pa'i skyon rnams thams cad las/ /de bzhin gshegs pa shin du 'das/ /ye shes chen po</text></item>
<item><p>275b6</p><section>dkon brtsegs</section><text>khyod re mtshar/ /sangs rgyas bye ba de snyed la/ /bdag gis sngon mchod gang bgyis pa/ /de dag thams cad mngon par mkhyen/ /'das dang ma 'ongs dus rnams dang / /de bzhin da ltar byung ba yi/ /bdag gi spyod dang</text></item>
<item><p>275b7</p><section>dkon brtsegs</section><text>de bzhin du/ /srog chags kun gyi rab tu mkhyen/ /thub pa ci 'dra de 'dra bar/ /'jig rten sangs rgyas bdag 'gyur zhes/ /rdzogs sangs rgyas kyis bdag lung bstan/ /bdag ni the tshom yod ma mchis/ /</text></item>
<item><p>275b8</p><section>dkon brtsegs</section><text>sa rnams thams cad 'gags kyang gda'/ /nyi zla mkha' las lhung yang gda'/ /bcom ldan khyod kyi zhal sgo nas/ /phyin ci log gi gsung mi 'byung / /ye shes ldan la shes rab che/ /des ni bdag la bden tshig gis/ /</text></item>
<item><p>276a1</p><section>dkon brtsegs</section><text>byang chub mchog tu lung bstan pas/ /sangs rgyas bla na med par 'gyur/ /thugs kyis yid ni mkhyen pas na/ /bdag gi spyod pa ci 'dra dang / /sangs rgyas zhing yang ci 'dra bar/ /de 'dra nyid du kun bstan</text></item>
<item><p>276a2</p><section>dkon brtsegs</section><text>to/ /rdzogs sangs rgyas kyi gsung thos nas/ /the tshom ma mchis dbang po tshim/ /sems can rnams la phan pa'i rgyur/ /mchog gi spyod pa spyad par bgyi/ /bdag gi spyod pa ci 'dra ba/ /sngon gyi mthar ni rnam</text></item>
<item><p>276a3</p><section>dkon brtsegs</section><text>sbyangs pa/ /de bas shin du dpag yas par/ /bdag gi spyod pa sbyang bar bgyi/ /'di ni le los mi 'da' bas/ /brtson 'grus brtan pa'i spyod pa 'di/ /zhum pa ma mchis sems kyis su/ /byang chub spyod pa spyad</text></item>
<item><p>276a4</p><section>dkon brtsegs</section><text>par bgyi/ /bdag ni byang chub lung bstan pa/ /sangs rgyas kyis ni spro ba stsal/ /ji srid 'dren par ma gyur pa/ /de srid brtson 'grus mi gtong ngo / /rtag tu byang chub mchog gzhol te/ /sems can thams cad</text></item>
<item><p>276a5</p><section>dkon brtsegs</section><text>gnyer bar bgyi/ /byang chub dam pa don du btsal/ /de dag bdag gis bskyang bar bgyi/ /byang chub sems dpa' gtsug na rin po ches tshigs su bcad pa bstan pa 'di bshad pa na srog chags stong phrag bdun bcu rtsa</text></item>
<item><p>276a6</p><section>dkon brtsegs</section><text>gnyis bla na med pa yang dag par rdzogs pa'i byang chub tu sems bskyed nas 'jig rten gyi khams 'od dri ma med par skye bar sems kyis smon de tshig 'di skad ces bcom ldan 'das nam de bzhin gshegs pa rin</text></item>
<item><p>276a7</p><section>dkon brtsegs</section><text>po che 'byung ba des byang chub thob par gyur pa de na bdag cag kyang sangs rgyas kyi zhing der skye bar gyur cig ces smras pa dang / de dag thams cad bcom ldan 'das kyis sangs rgyas kyi zhing der skye bar lung bstan to/ /</text></item>
<item><p>276a8</p><section>dkon brtsegs</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs 'di zung shig /chongs shig lhogs shig kun chub par gyis shig /gzhan dag la yang</text></item>
<item><p>276b1</p><section>dkon brtsegs</section><text>rgya cher yang dag par rab tu ston cig /kun dga' bo rigs kyi bu 'am/ rigs kyi bu mo gang la la chos kyi rnam grangs 'di 'chang ngam/ klog pa de dag ni bla na med pa yang dag rdzogs pa'i byang chub tu nga lung ston to/ /</text></item>
<item><p>276b2</p><section>dkon brtsegs</section><text>kun dga' bo rigs kyi bu 'am/ rigs kyi bu mo gang gis de bzhin gshegs pa dgra bcom pa yang dag par rdzogs pa'i sangs rgyas rnams la lo stong du ci bzhed ces sbyin pa byin pa bas/ rigs kyi bu 'am</text></item>
<item><p>276b3</p><section>dkon brtsegs</section><text>rigs kyi bu mo gang gis chos kyi rnams grangs 'di thos nas mos te/ 'chang ngam klog gam/ de kho na bzhin du nan tan byed na/ 'di ni de bas bsod nams ches mang ste/ tshad med grangs med par khong du chud par bya'o/ /</text></item>
<item><p>276b4</p><section>dkon brtsegs</section><text>de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das bdag gis chos kyi rnam grangs 'di bzung lags na chos kyi rnam grangs 'di'i ming ci lags/ 'di ji ltar bzung</text></item>
<item><p>276b5</p><section>dkon brtsegs</section><text>bar bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di byang chub sems dpa'i spyod pa yongs su dag pa zhes bya bar zung shig /de bzhin gshegs pa'i man ngag ces bya</text></item>
<item><p>276b6</p><section>dkon brtsegs</section><text>bar yang zung shig /gtsug na rin po ches zhus pa zhes bya bar yang zung shig /bcom ldan 'das kyis de skad ces bka' stsal nas/ byang chub sems dpa' sems dpa' chen po gtsug na rin chen dang / byang chub sems</text></item>
<item><p>276b7</p><section>dkon brtsegs</section><text>dpa' de dag thams cad dang / tshe dang ldan pa kun dga' bo dang / lha dang mi dang / lha ma yin dang dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags</text></item>
<item><p>276b8</p><section>dkon brtsegs</section><text>pa dkon mchog brtsegs pa chen po'i chos kyi rnam grangs le'u stong phrag brgya pa las/ gtsug na rin po ches zhus pa'i le'u zhes bya ste bzhi bcu rtsa bdun pa rdzogs so// // rgya gar gyi mkhan po ka mal shI la dang /</text></item>
<item><p>277a1</p><section>dkon brtsegs</section><text>zhu chen gyi lo ts+tsha ba ban de d+harmA tA shI las bsgyur cing zhus te skad gsar chad kyis kyang bcos nas gtan la phab pa/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las</text></item>
<item><p>277a2</p><section>dkon brtsegs</section><text>le'u bzhi bcu rtsa brgyad pa ste 'phags pa lha mo dpal phreng gi seng ge'i sgra bstan pa/ bam po dang po/ @#/ /rgya gar skad du/ Ar+ya shrI mA la de bi sing ha nA da nA ma ma hA yA na sU tra/ bod skad du/ 'phags pa</text></item>
<item><p>277a3</p><section>dkon brtsegs</section><text>lha mo dpal phreng gi seng ge'i sgra zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan</text></item>
<item><p>277a4</p><section>dkon brtsegs</section><text>yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas de'i tshe yul ko sa la'i rgyal po gsal rgyal dang / btsun mo dam pa btsun mo phreng ldan mas lha mo dpal phreng chos</text></item>
<item><p>277a5</p><section>dkon brtsegs</section><text>rtogs nas ring po ma lon pa'i bar skabs su gtam glengs pa/ rgyal po chen po kye ma khyod kyi sras mo lha mo dpal phreng ni 'dzangs shing gsal la zab cing mkhas te/ gal te des bcom ldan 'das mthong ba lta na</text></item>
<item><p>277a6</p><section>dkon brtsegs</section><text>tshegs chung ngus chos rtogs la/ bcom ldan 'das kyis chos bstan pa la yang the tshom ma mchis par 'gyur ro/ /de nas yul ko sa la'i rgyal po gsal rgyal gyis btsun mo phreng ldan ma la 'di skad ces smras so/ /</text></item>
<item><p>277a7</p><section>dkon brtsegs</section><text>phreng ldan ma 'u bu cag gis lha mo dpal phreng la pho nya nus pa zhig gtang gor ma chag go/ de skad ces smras pa dang / btsun mo phreng ldan mas rgyal po gsal rgyal gyi tshig de mnyan nas ko sa la'i rgyal po gsal rgyal</text></item>
<item><p>277a8</p><section>dkon brtsegs</section><text>dang / btsun mo phreng ldan mas bcom ldan 'das kyi yon tan gyi bsngags pa rnam pa du ma bris te/ nang kor ma yid brtan pa zla ba lta bu zhes bya ba de'i lag tu phrin yig bskur nas de mthar gyis song ste/ grong khyer 'thab</text></item>
<item><p>277b1</p><section>dkon brtsegs</section><text>med du phyin nas btsun mo'i 'khor du song ste/ lha mo dpal phreng la phyag 'tshal nas phan tshun kun dga' ba'i gtam byas te lha mo dpal phreng gi lag tu phrin yig byin no/ /de nas lha mo dpal phreng gis pha ma la gus</text></item>
<item><p>277b2</p><section>dkon brtsegs</section><text>pas phrin yig de lag pa gnyis kyis blangs nas mgo la gtugs te bdag nyid kyis phrin yig bklags nas/ phrin yig gi don bzang ngo zhes nges par bzung ste/ don du nges par bzung nas mgo gcogs te ya</text></item>
<item><p>277b3</p><section>dkon brtsegs</section><text>mtshan du bzung nas lha mo dpal phreng gis nang kor ma zla ba lta bu la tshigs su bcad pa 'di dag smras so/ /sangs rgyas zhes bya'i sgra 'di ni/ /'jig rten dag na shin tu dkon/ /gal te tshig 'di bden gyur na/ /bdag</text></item>
<item><p>277b4</p><section>dkon brtsegs</section><text>gis khyod la bgo ba sbyin/ /gal te bcom ldan sangs rgyas de/ /'jig rten don du byung gyur na/ /de ni bdag la thugs rje yis/ /bstan pa'i ched du 'dir sbyin cig /de nas de yi skad cig la/ /mgo bo gshegs</text></item>
<item><p>277b5</p><section>dkon brtsegs</section><text>nas mkha' la bzhugs/ /bsam gyis mi khyab sangs rgyas sku/ /'od zer 'gyed cing bzhugs pa mthong / /de nas de tshe lha mo ni/ /gus pas 'khor bcas langs nas kyang / /spyi bor thal mo sbyar byas nas/ /</text></item>
<item><p>277b6</p><section>dkon brtsegs</section><text>smra ba'i mchog la bstod pa ni/ /mgon po khyod kyi sku gzugs dang / /dpal dpe gang na 'ang yod ma mchis/ /bsam yas dpe zla ma mchis pa'i/ /'jig rten mgon la phyag 'tshal lo/ /mgon po khyod kyi sku</text></item>
<item><p>277b7</p><section>dkon brtsegs</section><text>gzugs dang / /ye shes la yang bsam mchis/ /khyod kyi sangs rgyas chos mi bas/ /de bas thub khyod skyabs kyang lags/ /bsam yas rtsal ldan khyod kyis ni/ /sku gsung thugs kyi skyon rnams bsal/ /</text></item>
<item><p>277b8</p><section>dkon brtsegs</section><text>nyams ma mchis pa'i sa brnyes pa/ /chos rgyal khyod la phyag 'tshal lo/ /shes bya thams cad khyod kyis mkhyen/ /ye shes sku yi dbang phyug ste/ /sangs rgyas chos rnams thams cad kyi/ /mthar phyin</text></item>
<item><p>278a1</p><section>dkon brtsegs</section><text>khyod la phyag 'tshal lo/ /gzhal yas khyod la phyag 'tshal lo/ /dpe las 'das la phyag 'tshal lo/ /bsam yas chos khyod phyag 'tshal lo/ /mtha' yas gzugs khyod phyag 'tshal lo/ /</text></item>
<item><p>278a2</p><section>dkon brtsegs</section><text>bdag ni da ltar mgon pos bskyabs/ /byang chub sa bon rnam par bskyed/ /slan chad srid pa gzhan dag tu/ /thub pas bdag la phan gdags mdzod/ /bcom ldan 'das kyis bka' stsal pa/ /sngon tshe</text></item>
<item><p>278a3</p><section>dkon brtsegs</section><text>rnams su lha mo khyod/ /ngas ni byang chub sbyor ba byas/ /phyis kyang tshe rabs gzhan dag tu/ /ngas ni rjes su gzung bar bya/ /lha mo dpal phreng gis gsol pa/ /bdag gis 'di dang gzhan dag tu/ /bsod nams</text></item>
<item><p>278a4</p><section>dkon brtsegs</section><text>gang dang gang bgyis pa/ /bsod nams de yis mgon po khyod/ /rtag tu bdag gis mthong bar shog /de nas lha mo dpal phreng dang lhan cig tu btsun mo kun dang / thams cad dang ldan pa'i 'khor gyis bcom ldan 'das kyi zhabs la gtugs</text></item>
<item><p>278a5</p><section>dkon brtsegs</section><text>so/ /de nas bcom ldan 'das kyis 'khor 'dus pa'i nang du lha mo dpal phreng bla na med pa yang dag par rdzogs pa'i byang chub tu lung bstan te/ lha mo khyod kyis de bzhin gshegs pa la yang dag pa'i</text></item>
<item><p>278a6</p><section>dkon brtsegs</section><text>yon tan dag gis mngon par bstod pa'i bsod nams bsags pa gang yin pa'i dge ba'i rtsa ba 'dis lha mo khyod bskal pa tshad med grangs med par lha dang mi'i rgyal srid phun sum tshogs pa myong bar 'gyur te/</text></item>
<item><p>278a7</p><section>dkon brtsegs</section><text>tshe rabs thams cad du yang nga mthong ba dang bral bar mi 'gyur zhing / nga la mngon sum du 'di lta bu'i bstod pa bsngags pas bsngags par 'gyur ro/ /sangs rgyas bcom ldan 'das dpag tu med grangs</text></item>
<item><p>278a8</p><section>dkon brtsegs</section><text>med pa dag la yang mchod pa byed par 'gyur ro/ /da phyin chad bskal pa brgya stong phrag grangs med pa nyi shu na khyod de bzhin gshegs pa dgra bcom pa yang dag par rdzogs pa'i sangs rgyas kun du bzang po zhes</text></item>
<item><p>278b1</p><section>dkon brtsegs</section><text>bya bar 'gyur te/ de'i tshe yang lha mo khyod kyi sangs rgyas kyi zhing der ngan song dag 'byung bar mi 'gyur ro/ /de'i tshe sems can rnams kyang dge ba bcu'i las kyi lam la gnas par 'gyur te/ sems can de dag la</text></item>
<item><p>278b2</p><section>dkon brtsegs</section><text>nad kyang med rga ba yang med/ yid du mi 'ong ba'i gnod pa yang med de/ mi dge ba'i las kyi lam rnams kyi ming yang mi grags par 'gyur ro/ /sangs rgyas kyi zhing der sems can gang dag 'byung ba de dag gis ni</text></item>
<item><p>278b3</p><section>dkon brtsegs</section><text>gzhan 'phrul dbang byed kyi lha rnams kyang 'di ltar bde ba dang / gzugs dang kha dog dang dpal dang gzi rjid dang / gzugs dang sgra dang dri dang ro dang reg bya dang / longs spyod thams cad kyis zil gyis non par 'gyur te/</text></item>
<item><p>278b4</p><section>dkon brtsegs</section><text>sems can de dag shin tu bde ba dang ldan par 'gyur ro/ /lha mo sangs rgyas kyi zhing der sems can gang dag 'byung ba de dag thams cad kyang theg pa chen po la yang dag par zhugs par 'gyur ro/ /lha mo de bzhin du</text></item>
<item><p>278b5</p><section>dkon brtsegs</section><text>dge ba'i rtsa ba dag byas pa'i sems can rnams de'i tshe sangs rgyas kyi zhing der 'du bar 'gyur ro/ /de nas lha mo dpal phreng gi lung bstan pa phun sum tshogs pa thos nas lha dang mi dpag tu med pa dag gis</text></item>
<item><p>278b6</p><section>dkon brtsegs</section><text>sangs rgyas kyi zhing der skye bar smon lam btab bo/ /de dag thams cad kyang 'jig rten gyi khams der skye bar bcom ldan 'das kyis lung bstan to/ /de nas lha mo dpal phreng gis bcom ldan 'das las mngon sum</text></item>
<item><p>278b7</p><section>dkon brtsegs</section><text>du bdag nyid lung bstan pa thos nas thal mo sbyar te yi dam chen po bcu yang dag par blangs so/ /bcu gang zhe na 'di lta ste/ bcom ldan 'das da slan chad bdag gis tshul khrims kyi dus las 'da' ba'i sems</text></item>
<item><p>278b8</p><section>dkon brtsegs</section><text>bskyed par mi bgyi ste/ bcom ldan 'das yi dam dang po 'di ni byang chub kyi snying po'i mthar thug gi bar du bdag gis yang dag par blang ngo / /bcom ldan 'das da slan chad bdag gis bla ma dag la ma gus pa'i</text></item>
<item><p>279a1</p><section>dkon brtsegs</section><text>sems bskyed par mi bgyi ste/ bcom ldan 'das yi dam gnyis pa 'di yang byang chub kyi snying po'i mthar thug gi bar du bdag gis yang dag par blang ngo / /bcom ldan 'das da slan chad bdag gis gang du yang</text></item>
<item><p>279a2</p><section>dkon brtsegs</section><text>sems can la khro ba dang / gnod sems kyi sems bskyed par mi bgyi ste/ bcom ldan 'das yi dam gsum pa 'di yang byang chub kyi snying po'i mthar thug gi bar du bdag gis yang dag par blang ngo / /bcom ldan 'das</text></item>
<item><p>279a3</p><section>dkon brtsegs</section><text>da slan chad bdag gis gzhan gyi dpal dang / gzhan gyi phun sum tshogs pa dag la phrag dog gi sems bskyed par mi bgyi ste/ bcom ldan 'das yi dam bzhi pa 'di yang byang chub kyi snying po'i mthar thug gi bar du bdag</text></item>
<item><p>279a4</p><section>dkon brtsegs</section><text>gis yang dag par blang ngo / /bcom ldan 'das da slan chad bdag gis tha na kham slang ma tsam la yang ser sna'i sems bskyed par mi bgyi ste/ bcom ldan 'das yi dam lnga pa 'di yang byang chub kyi snying po'i mthar</text></item>
<item><p>279a5</p><section>dkon brtsegs</section><text>thug gi bar du bdag gis yang dag par blang ngo / /bcom ldan 'das da slan chad bdag gis bdag nyid kyis longs spyad pa'i slad du nor yongs su bzung bar mi bgyi ste/ 'on kyang bcom ldan 'das sems can</text></item>
<item><p>279a6</p><section>dkon brtsegs</section><text>dbul po sdug bsngal zhing mgon ma mchis pa yongs su smin par bgyi ba'i slad du yongs su gzung bar 'tshal te/ bcom ldan 'das yi dam drug pa 'di yang byang chub kyi snying po'i mthar thug gi bar du bdag gis</text></item>
<item><p>279a7</p><section>dkon brtsegs</section><text>yang dag par blang ngo / /bcom ldan 'das da slan chad bdag gis bsdu ba'i dngos po bzhis sems can rnams la phan 'dogs pas na bdag la sman du re ba'i slad du sems can bsdu bar mi bgyi ste/ 'on kyang</text></item>
<item><p>279a8</p><section>dkon brtsegs</section><text>bcom ldan 'das zang zing ma mchis pa'i sems dang / chog par mi 'dzin pa dang ldog pa ma mchis par sems can yang dag par bsdu bar 'tshal de/ bcom ldan 'das yi dam bdun pa 'di yang byang chub</text></item>
<item><p>279b1</p><section>dkon brtsegs</section><text>kyi snying po'i mthar thug gi bar du bdag gis yang dag par blang ngo / /bcom ldan 'das da slan chad bdag gis sems can mgon ma mchis pa dang / go rar stsal pa dang bcings pa dang nad kyis</text></item>
<item><p>279b2</p><section>dkon brtsegs</section><text>nyam thag pa dang sdug bsngal ba dang / dbul po dang phongs par gyur pa dang / tshegs chen pos 'tsho ba dag mthong na/ de dag la sman ma btags par gom pa gcig kyang dor bar mi bgyi'i/ bcom ldan 'das</text></item>
<item><p>279b3</p><section>dkon brtsegs</section><text>bdag gis sems can sdug bsngal gyis nyam thag pa de dag mthong na sdug bsngal de dang de dag las yongs su thar par bgyis la nor gyi bsdu bas bsgrubs nas slad kyis bdag mchi bar bgyis te/ bcom ldan</text></item>
<item><p>279b4</p><section>dkon brtsegs</section><text>'das yi dam brgyad pa 'di yang byang chub kyi snying po'i mthar thug gi bar du bdag gis yang dag par blang ngo / /bcom ldan 'das da slan chad bdag gis phag 'tshong dang / bya ba la sogs pa sdig pa'i las kyis 'tsho</text></item>
<item><p>279b5</p><section>dkon brtsegs</section><text>zhing de bzhin gshegs pas bka' stsal pa'i chos 'dul ba las nyams pa'i chos can dag mthong na yal bar mi dor gyi/ bcom ldan 'das grong dang / grong khyer dang / grong rdal dang / yul 'khor dang / rgyal</text></item>
<item><p>279b6</p><section>dkon brtsegs</section><text>po'i pho brang 'khor gang dang gang dag na bdag gis mchid nyan pa de dang de dag tu tshar dgum pa'i rigs pa rnams la ni tshar dgum/ sman gdags pa'i rigs pa rnams la ni sman gdags par 'tshal la/</text></item>
<item><p>279b7</p><section>dkon brtsegs</section><text>de ci'i phyir zhe na/ bcom ldan 'das tshar dgum pa dang / sman gdags pas ni 'jig rten du dam pa'i chos yun ring du gnas par 'gyur ba'i slad du ste/ dam pa'i chos yun ring du gnas na lha dang mi rnams kyi</text></item>
<item><p>279b8</p><section>dkon brtsegs</section><text>lus rnam par 'phel bar 'gyur zhing ngan song rnams yongs su 'grib par 'gyur te/ bcom ldan 'das 'di ni bcom ldan 'das kyis chos kyi 'khor lo bskor ba'i rjes su skor bar bgyid pa lags te/</text></item>
<item><p>280a1</p><section>dkon brtsegs</section><text>bcom ldan 'das yi dam dgu pa 'di yang byang chub kyi snying po'i mthar thug gi bar du bdag gis yang dag par blang ngo / /bcom ldan 'das da slan chad bdag gis dam pa'i chos yongs su bzung ba las</text></item>
<item><p>280a2</p><section>dkon brtsegs</section><text>bskyud par mi bgyi/ sems gcig tsam yang bskyed par mi bgyi'o/ /de ci'i slad du zhe na/ bcom ldan 'das dam pa'i chos bzung ba las bskyud na theg pa chen po bskyud par 'gyur ro/ / bcom ldan 'das</text></item>
<item><p>280a3</p><section>dkon brtsegs</section><text>theg pa chen po bskyud na pha rol du phyin pa bskyud par 'gyur ro/ /bcom ldan 'das pha rol du phyin pa bskyud na theg pa chen po las mi 'dun par 'gyur ro/ /bcom ldan 'das byang chub sems dpa' sems dpa'</text></item>
<item><p>280a4</p><section>dkon brtsegs</section><text>chen po gang theg pa chen po las ma nges pa de ni dam pa'i chos yongs su 'dzin pa la mi 'dun par 'gyur zhing rang nyam du gnas par 'gyur te/ bcom ldan 'das de ni byis pa so so'i skye bo'i sar mchi ba'i skal pa</text></item>
<item><p>280a5</p><section>dkon brtsegs</section><text>can du 'gyur te/ bcom ldan 'das 'di ni bdag gis nyes dmigs dang / gnod pa chen por mthong lags so/ /bcom ldan 'das dam pa'i chos yongs su 'dzin pa las ni bdag dang ma 'ongs pa'i byang chub</text></item>
<item><p>280a6</p><section>dkon brtsegs</section><text>sems dpa' rnams kyi phan yon dpag tu ma mchis pa'i don yongs su grub par mthong ste/ bcom ldan 'das dam pa'i chos yongs su gzung ba'i yi dam bcu pa 'di yang byang chub kyi snying po'i mthar thug gi bar</text></item>
<item><p>280a7</p><section>dkon brtsegs</section><text>du bdag gis yang dag par blang ngo / /bcom ldan 'das bdag gi yi dam chen po bcu po 'di dag ni bcom ldan 'das kyi spyan sngar blangs pa lags te/ 'di la chos kyi rje nyid bdag gi dbang du gyur pa lags so/ /</text></item>
<item><p>280a8</p><section>dkon brtsegs</section><text>bcom ldan 'das ston pa mngon sum du gyur du lags kyang sems can dge ba'i rtsa ba chung ngu la la dag kye ma yi dam chen po bcu po 'di dag ni lcogs par dka'o snyam du bdag la the tshom za 'am/ yid gnyis 'tshal</text></item>
<item><p>280b1</p><section>dkon brtsegs</section><text>ba de dag ni bcom ldan 'das de nyid kyis yun ring por gnod pa dang / sdug bsngal ba dang phung bar 'gyur te/ bcom ldan 'das de dag nyid la sman gdags pa'i slad du bcom ldan 'das kyi spyan sngar bden pa'i byin gyi brlabs 'di</text></item>
<item><p>280b2</p><section>dkon brtsegs</section><text>bgyi bar 'tshal te/ bcom ldan 'das bdag gis yi dam chen po bcu po gang dag blangs pa'i yi dam chen po 'di dag la bcom ldan 'das gal te bdag ji skad smras pa de bzhin du bgyid par 'gyur ba lta na/ bcom ldan</text></item>
<item><p>280b3</p><section>dkon brtsegs</section><text>'das bdag gi bden pa'i tshig 'dis 'khor gyi dkyil 'khor 'dir lha'i me tog char 'bab par gyur cig /lha'i sgra grag par gyur cig /des kyang bdag gi bden pa'i byin gyi brlabs 'di len par gyur cig /lha mo dpal phreng gis</text></item>
<item><p>280b4</p><section>dkon brtsegs</section><text>tshig de skad ces smras ma thag tu de'i tshe lha'i me tog gi char chen po bab nas par snang las lha'i sgra grag par gyur te/ des bden pa'i byin gyi brlabs de mnos nas lha mo de de bzhin no/ /ji ltar khyod kyis bden pa'i byin gyi brlabs</text></item>
<item><p>280b5</p><section>dkon brtsegs</section><text>byas pa de ni de bzhin du 'gyur te gzhan du ma yin no zhes byas so/ /de nas rmad du byung ba'i cho 'phrul de yang mthong / lha'i sgra mnos pa de yang thos nas thams cad dang ldan pa'i 'khor the tshom med cing mchog tu dga' bar</text></item>
<item><p>280b6</p><section>dkon brtsegs</section><text>gyur te/ lha mo dpal phreng dang mi 'bral zhing 'grogs par smon lam btab bo/ /'khor de thams cad kyang de bzhin du 'bral bar mi 'gyur bar bcom ldan 'das kyis lung bstan to/ /de nas lha mo dpal phreng gis bcom</text></item>
<item><p>280b7</p><section>dkon brtsegs</section><text>ldan 'das kyi spyan sngar smon lam chen po gsum btab bo/ /gsum gang zhe na/ bcom ldan 'das bdag gis bden pa'i byin gyi brlabs 'dis sems can dpag tu ma mchis pa bdag la sman btags pa gang lags</text></item>
<item><p>280b8</p><section>dkon brtsegs</section><text>pa'i bsod nams bsags pa'i dge ba'i rtsa ba des bcom ldan 'das bdag tshe rabs thams cad du dam pa'i chos rtogs pa thob par gyu cig /bcom ldan 'das 'di ni bdag gi smon lam chen po dang po lags so/ /</text></item>
<item><p>281a1</p><section>dkon brtsegs</section><text>bcom ldan 'das bdag gis dam pa'i chos rtogs pa de thob nas kyang ngal ba dang yongs su skyo ba ma mchis par sems can rnams la chos ston par gyur cig /bcom ldan 'das 'di ni bdag gi smon</text></item>
<item><p>281a2</p><section>dkon brtsegs</section><text>lam chen po gnyis pa lags so/ /bcom ldan 'das bdag gis dam pa'i chos bstan pa de yang lus dang srog la mi lta bar dam pa'i chos bsrung ba dang / dam pa'i chos yongs su gzung bar 'tshal lo/ /bcom</text></item>
<item><p>281a3</p><section>dkon brtsegs</section><text>ldan 'das 'di ni bdag gi smon lam chen po gsum pa lags te/ bcom ldan 'das bdag ni smon lam chen po gsum po de dag 'debs so/ /de nas bcom ldan 'das kyis lha mo dpal phreng gi smon lam chen po</text></item>
<item><p>281a4</p><section>dkon brtsegs</section><text>yul che ba gsum po 'di dag lung ston pa mdzad de/ lha mo 'di lta ste dper na gzugs su gtogs pa thams cad ni nam mkha'i khams kyi khongs su 'dus shing khongs su gtogs la khongs su chud do/ /lha mo de bzhin</text></item>
<item><p>281a5</p><section>dkon brtsegs</section><text>du byang chub sems dpa'i smon lam gang gA'i klung gi bye ma snyed dag kyang smon lam chen po 'di gsum gyi khongs su 'dus shing khongs su gtogs la khongs su chud de/ smon lam chen po gsum po de dag ni de ltar yul che'o/ /</text></item>
<item><p>281a6</p><section>dkon brtsegs</section><text>de nas bcom ldan 'das la lha mo dpal phreng gis 'di skad ces gsol to/ /bcom ldan 'das 'di la smon lam chen po'i yul bstan pa gzhan yang de bzhin gshegs pa'i mthus bdag gis spobs lags so/ /</text></item>
<item><p>281a7</p><section>dkon brtsegs</section><text>bcom ldan 'das kyis bka' stsal pa/ lha mo khyod la de bzhin gshegs pas gnang gis khyod spobs par gyis shig de nas bcom ldan 'das la lha mo dpal phreng gis 'di skad ces gsol to/ /bcom ldan 'das byang</text></item>
<item><p>281a8</p><section>dkon brtsegs</section><text>chub sems dpa'i smon lam gang gA'i klung gi bye ma snyed gang dag lags pa de dag thams cad kyang 'di ltar dam pa'i chos yongs su gzung ba'i smon lam chen po gcig gi khongs su 'dus shing khongs su chud de</text></item>
<item><p>281b1</p><section>dkon brtsegs</section><text>bcom ldan 'das dam pa'i chos yongs su 'dzin pa ni de ltar yul che ba lags so/ /de nas bcom ldan 'das kyis lha mo dpal phreng la legs so zhes bya ba byin te/ lha mo legs so legs so/ /lha mo khyod</text></item>
<item><p>281b2</p><section>dkon brtsegs</section><text>ni shes rab zab pa ste/ thabs kyis yongs su bsgos pa'i shes rab dang ldan no/ /lha mo sems can gang dag khyod kyis chos bstan pa'i don rtogs pa de dag ni dkon pa yin te/ yun ring po nas sangs rgyas du ma la</text></item>
<item><p>281b3</p><section>dkon brtsegs</section><text>dge ba'i rtsa ba bskyed bskyed pa yin no/ /lha mo khyod kyis dam pa'i chos yongs su gzung ba bstan pa ji skad bshad pa de bzhin du 'das pa dang / ma 'ongs pa dang / da ltar byung ba'i de bzhin gshegs pa rnams kyis</text></item>
<item><p>281b4</p><section>dkon brtsegs</section><text>kyang dam pa'i chos yongs su gzung ba bstan pa de nyid bshad do/ /'chad do 'chad par 'gyur ro/ /lha mo nga yang da ltar mngon par rdzogs pa'i byang chub mchog thob nas dam pa'i chos yongs su gzung ba bstan pa rnam pa du</text></item>
<item><p>281b5</p><section>dkon brtsegs</section><text>mar ston te/ lha mo de ltar dam pa'i chos yongs su gzung ba bstan pa ngas rnam pa du mar bshad kyang dam pa'i chos yongs su 'dzin pa'i yon tan rnams kyi mtha' 'am mu thug pa med do/ /de bzhin gshegs pa'i</text></item>
<item><p>281b6</p><section>dkon brtsegs</section><text>slobs pa la yang mtha' 'am mu thug pa med do/ /lha mo dam pa'i chos yongs su 'dzin pa ni de ltar don che'o/ /lha mo dam pa'i chos yongs su 'dzin pa ni de ltar phan yon che'o/ /de nas bcom ldan 'das la lha</text></item>
<item><p>281b7</p><section>dkon brtsegs</section><text>mo dpal phreng gis 'di skad ces gsol to/ /bcom ldan 'das de bzhin gshegs pa'i mthus don chen po bstan pa gzhan yang bdag gis spobs so/ /bcom ldan 'das kyis bka' stsal pa/ lha mo da de'i dus</text></item>
<item><p>281b8</p><section>dkon brtsegs</section><text>la bab par shes na khyod spobs par gyis shig /de nas bcom ldan 'das kyis gnang nas bcom ldan 'das la lha mo dpal phreng gis 'di skad ces gsol to/ /bcom ldan 'das dam pa'i chos yongs su 'dzin</text></item>
<item><p>282a1</p><section>dkon brtsegs</section><text>pa ni sangs rgyas kyi chos dpag tu ma mchis pa thams cad yongs su rdzogs par 'gyur ba lags so/ /bcom ldan 'das dam pa'i chos yongs su 'dzin pa ni chos kyi sgo brgyad khri bzhi stong</text></item>
<item><p>282a2</p><section>dkon brtsegs</section><text>sdud pa lags so/ /bcom ldan 'das dper na 'chags pa'i dus kyi tshe'i sprin chen po'i ni kha dog mtha' yas pa'i rgyun dang / rin po che'i mtha' yas pa'i rgyun dang ldan pa lags so/ /bcom ldan 'das de</text></item>
<item><p>282a3</p><section>dkon brtsegs</section><text>bzhin du dam pa'i chos yongs su 'dzin pa yang bsod nams kyi rnam par smin pa'i chab kyi rgyun dpag tu ma mchis pa dang / ye shes rin po che'i rgyun dpag tu ma mchis pa dang ldan pa lags so/ /bcom ldan</text></item>
<item><p>282a4</p><section>dkon brtsegs</section><text>'das dper na 'chags pa'i dus kyi tshe chab kyi phung po chen po stong gsum gyi stong chen po'i 'jig rten gyi khams kyi skye gnas de las ni gling bzhi pa bye ba phrag brgya kha dog sna tshogs pa dang / dbyibs sna tshogs</text></item>
<item><p>282a5</p><section>dkon brtsegs</section><text>pa 'byung zhing / 'khor gling phran bye ba brgya phrag brgyad bcu rtsa bzhi chab kyi phung po chen po de las 'byung ngo / /bcom ldan 'das de bzhin du dam pa'i chos yongs su 'dzin pa theg pa chen po yang dag par 'grub</text></item>
<item><p>282a6</p><section>dkon brtsegs</section><text>pa'i 'byung khungs dang / skye gnas su gyur pa de las byang chub sems dpa'i rnam par 'phrul pa thams cad dang / chos snang ba'i sgo rnam pa sna tshogs dang / 'jig rten gyi phun sum tshogs pa thams cad dang /</text></item>
<item><p>282a7</p><section>dkon brtsegs</section><text>'jig rten gyi dbang phyug thams cad dang / 'jig rten las 'das pa'i bde ba lha dang mi rnams gyis sngon ma myong ba gang lags pa thams cad 'byung bar 'gyur ro/ /bcom ldan 'das dper na sa chen po ni khur</text></item>
<item><p>282a8</p><section>dkon brtsegs</section><text>chen po bzhi'i rten bgyid pa lags te/ bzhi po de dag gang zhe na 'di lta ste/ chab kyi phung po chen po rgya mtsho dang / ri mang po thams cad dang gnas pa dang rtswa dang / shing gel ba dang sman dang me tog dang / nags tshal</text></item>
<item><p>282b1</p><section>dkon brtsegs</section><text>thams cad dang / sems can gyi tshogs thams cad kyi rten bgyid de/ bcom ldan 'das ji ltar sa chen po khur chen po bzhi po 'di dag gi rten bgyid pa de bzhin du/ bcom ldan 'das rigs kyi bu 'am/ rigs</text></item>
<item><p>282b2</p><section>dkon brtsegs</section><text>kyi bu mo dam pa'i chos yongs su 'dzin pa ni sa chen po bas kyang ches khur chen po bzhi khyer ba lags so/ /bzhi gang zhe na 'di lta ste/ rigs kyi bu ba 'am rigs kyi bu mo sems can dge ba'i bshes gnyen dang</text></item>
<item><p>282b3</p><section>dkon brtsegs</section><text>bral zhing thos pa dang mi ldan la chos can ma lags pa rnams lha dang mi'i phun sum tshogs pa 'thob par bgyid pa'i dge ba'i rtsa ba dag la sbyor ba ni sa chen po bas kyang ches khur chen po khyer ba lags so/ /</text></item>
<item><p>282b4</p><section>dkon brtsegs</section><text>rigs kyi bu 'am rigs kyi bu mo sems can kha cig nyan thos kyi theg pa la sbyor bar bgyid pa ni sa chen po bas kyang ches khur chen po khyer ba lags so/ /rigs kyi bu 'am rigs kyi bu mo sems can kha cig</text></item>
<item><p>282b5</p><section>dkon brtsegs</section><text>rang sangs rgyas kyi theg pa la sbyor bar bgyid pa ni sa chen po bas kyang ches khur chen po khyer ba lags so/ /rigs kyi bu 'am rigs kyi bu mo sems can kha cig theg pa chen po la sbyor bar bgyid pa ni sa chen</text></item>
<item><p>282b6</p><section>dkon brtsegs</section><text>po bas kyang ches khur chen po khyer ba lags te/ bcom ldan 'das bzhi po de dag ni khur chen po lags so/ /bcom ldan 'das rigs kyi bu 'am/ rigs kyi bu mo dam pa'i chos yongs su 'dzin pa ni khur chen</text></item>
<item><p>282b7</p><section>dkon brtsegs</section><text>po 'di bzhi khyer ba lags te/ sa chen po bas kyang ches rten du gyur pa dang / sa chen po bas kyang ches khur chen po khyer ba dang / khur mtha' yas pa khyer ba dang / sems can thams cad kyi gzhi rten du gyur pa</text></item>
<item><p>282b8</p><section>dkon brtsegs</section><text>dang / byams pa bgyis pa dang snying rje can dang / sman par 'tshal ba dang snying brtse ba dang / chos kyis 'jig rten gyi ma zhes bgyi ba lags so/ /bcom ldan 'das dper na sa chen po ni rin po che sna bzhi'i 'byung gnas</text></item>
<item><p>283a1</p><section>dkon brtsegs</section><text>lags te/ sna bzhi po de dag gang zhe na/ rin po che rin thang mchis pa dag gi 'byung gnas dang / rin po che rin thang mchis pa dag gi 'byung gnas dang / rin po che de bas chung ba dag gi 'byung gnas dang /</text></item>
<item><p>283a2</p><section>dkon brtsegs</section><text>rin po che de bas kyang chung ba dag gi 'byung gnas lags te bcom ldan 'das ji ltar sa chen po rin po che sna bzhi po 'di dag gi 'byung gnas su gyur pa de bzhin du/ bcom ldan 'das rigs kyi bu 'am rigs kyi bu mo dam</text></item>
<item><p>283a3</p><section>dkon brtsegs</section><text>pa'i chos yongs su 'dzin pa la brten nas sems can rnams kyis rin po che'i mchog chen po rin po che thams cad kyi dam par gyur pa bzhi'i khe rnyed par 'gyur ro/ /bzhi gang zhe na dge ba'i bshes gnyen</text></item>
<item><p>283a4</p><section>dkon brtsegs</section><text>rigs kyi bu 'am/ rigs kyi bu mo de la brten nas sems can rnams kyis lha dang mi'i phun sum tshogs pa 'thob par bgyid pa'i bsod nams kyi tshogs kyi khe rnyed par 'gyur ba dang / nyan thos kyi theg par</text></item>
<item><p>283a5</p><section>dkon brtsegs</section><text>nye bar 'gro ba'i dge ba'i rtsa ba thob par bgyi ba rnyed par 'gyur ba dang / rang sangs rgyas kyi theg par nye bar 'gro ba'i dge ba'i rtsa ba'i tshogs thob par bgyi ba rnyed pa 'gyur ba dang / yang dag par rdzogs pa'i</text></item>
<item><p>283a6</p><section>dkon brtsegs</section><text>sangs rgyas su nye bar 'gro ba'i bsod nams kyi tshogs chos mthon po thob par bgyi ba rnyed par 'gyur ba ste/ bcom ldan 'das rigs kyi bu 'am/ rigs kyi bu mo dam pa'i chos yongs su 'dzin pa la brten</text></item>
<item><p>283a7</p><section>dkon brtsegs</section><text>nas sems can rnams kyis rin po che thams cad kyi mchog ngo mtshar rmad du byung ba'i rin po che chen po bzhi'i khe rnyed par 'gyur ro/ /bcom ldan 'das gter chen po rin po che mtha' yas pa'i 'byung gnas</text></item>
<item><p>283a8</p><section>dkon brtsegs</section><text>zhes bgyi ba de ni dam pa'i chos yongs su 'dzin pa'i tshig bla dgas lags so/ /bcom ldan 'das dam pa'i chos yongs su 'dzin pa dam pa'i chos yongs su 'dzin pa zhes bgyi ba ni bcom ldan 'das dam</text></item>
<item><p>283b1</p><section>dkon brtsegs</section><text>pa'i chos kyang gzhan ma lags la/ dam pa'i chos yongs su 'dzin pa po yang gzhan ma lags te/ bcom ldan 'das dam pa'i chos yongs su 'dzin pa po nyid dam pa'i chos lags so/ /bcom ldan 'das pha rol</text></item>
<item><p>283b2</p><section>dkon brtsegs</section><text>du phyin pa rnams kyang gzhan ma lags dam pa'i chos yongs su 'dzin pa po yang gzhan ma lags te/ bcom ldan 'das dam pa'i chos yongs su 'dzin pa nyid pha rol du phyin pa rnams lags so/ /bcom ldan 'das</text></item>
<item><p>283b3</p><section>dkon brtsegs</section><text>de ci'i slad du zhe na/ rigs kyi bu 'am rigs kyi bu mo dam pa'i chos yongs su 'dzin pa ni sems can gang dag sbyin pas yongs su smin par bgyi ba de dag ni sbyin pas yongs su smin par bgyid de/ tha na lus kyi yan</text></item>
<item><p>283b4</p><section>dkon brtsegs</section><text>lag dang nying lag yongs su gtong bas kyang yongs su smin par bgyid de/ de ltar yongs su smin par bgyis pa rnams dam pa'i chos la gnas par 'gyur ba 'di ni de'i sbyin pa'i pha rol du phyin pa lags so/ /bcom ldan</text></item>
<item><p>283b5</p><section>dkon brtsegs</section><text>'das sems can gang dag tshul khrims kyis yongs su smin par bgyi ba'i sems can de dag ni dbang po drug bsdams pa dang / lus dang ngag dang / yid kyi las yongs su dag pas yongs su smin par bgyid de/ tha na</text></item>
<item><p>283b6</p><section>dkon brtsegs</section><text>spyod lam gyis kyang de dag gi sems bsrung zhing yongs su smin par bgyid de/ de dag de lta de ltar yongs su smin par bgyis pas dam pa'i chos la gnas par 'gyur ba 'di ni de'i tshul khrims kyi pha rol du phyin pa lags so/ /</text></item>
<item><p>283b7</p><section>dkon brtsegs</section><text>bcom ldan 'das sems can gang dag bzod pas yongs su smin par bgyi ba'i sems can de dag la ni de dag gis de la spyos brgyad de gtse bar bgyis kyang gnod sems ma mchis shing sman par 'tshal ba dang /</text></item>
<item><p>283b8</p><section>dkon brtsegs</section><text>bzod pa'i stobs dam pa dang ldan pas yongs su smin par bgyid de/ tha na bzhin gyi mdangs kyis kyang de dag gi sems srung zhing yongs su smin par bgyid de/ de dag yongs su smin par bgyis pas dam pa'i chos la gnas</text></item>
<item><p>284a1</p><section>dkon brtsegs</section><text>par 'gyur ba 'di ni de'i bzod pa'i pha rol du phyin pa lags so/ /bcom ldan 'das sems can gang dag brtson 'grus kyis yongs su smin par bgyi ba'i sems can de dag ni sems ma zhum zhing le lo ma mchis</text></item>
<item><p>284a2</p><section>dkon brtsegs</section><text>pa dang / 'dun pa chen po dang brtson 'grus rtsom pa mchog dang ldan pas yongs su smin par bgyid de/ tha na rang gi spyod lam bsgrims pas kyang de dag gi sems srung zhing yongs su smin par bgyid de/</text></item>
<item><p>284a3</p><section>dkon brtsegs</section><text>de dag de ltar yongs su smin par bgyis pas dam pa'i chos la gnas par 'gyur ba 'di ni de'i brtson 'grus kyi pha rol du phyin pa lags so/ /bcom ldan 'das sems can gang dag bsam gtan gyis</text></item>
<item><p>284a4</p><section>dkon brtsegs</section><text>yongs su smin par bgyi ba'i sems can de dag ni sems mi g.yeng ba dang / yid phyi rol du mi rgyu ba dang / dran pa 'khrul pa ma mchis pa mchog dang ldan pas yongs su smin par bgyid de/ tha na bgyis nas</text></item>
<item><p>284a5</p><section>dkon brtsegs</section><text>yun ring du lags pa dang / smras nas yun ring du lags pa mi bskyud pas kyang de dag gi sems srung zhing yongs su smin par bgyid de/ de dag de ltar yongs su smin par bgyis pas dam pa'i chos la gnas par</text></item>
<item><p>284a6</p><section>dkon brtsegs</section><text>'gyur ba 'di ni de'i bsam gtan gyi pha rol du phyin pa lags so/ /bcom ldan 'das sems can gang dag shes rab kyis yongs su smin par bgyi ba'i sems can de dag ni sems can gyi don 'dri ba dag la</text></item>
<item><p>284a7</p><section>dkon brtsegs</section><text>le lo ma mchis par lung ston pa dang / bstan bcos thams cad dang / rig pa dang bzo'i gnas thams cad kyi mthar phyin pas yongs su smin par bgyid de/ tha na bzo grwa'i gnas chen po dag tu yang de dag gi sems</text></item>
<item><p>284a8</p><section>dkon brtsegs</section><text>srung zhing yongs su smin par bgyid de/ de dag de ltar yongs su smin par bgyis pas dam pa'i chos la gnas par 'gyur ba 'di ni de'i shes rab kyi pha rol du phyin pa lags so/ /bcom ldan 'das de lta lags pas pha rol du phyin</text></item>
<item><p>284b1</p><section>dkon brtsegs</section><text>pa rnams kyang gzhan ma lags la/ dam pa'i chos yongs su 'dzin pa po yang gzhan ma lags te/ bcom ldan 'das dam pa'i chos yongs su 'dzin pa po nyid pha rol du phyin pa rnams lags so/ /bcom ldan 'das</text></item>
<item><p>284b2</p><section>dkon brtsegs</section><text>'di la de bzhin gshegs pa'i mthus don chen po bstan pa gzhan yang bdag gis spobs so/ /bcom ldan 'das kyis bka' stsal pa/ lha mo de bzhin gshegs pas gnang gi khyod spobs par gyis shig /de nas</text></item>
<item><p>284b3</p><section>dkon brtsegs</section><text>bcom ldan 'das la lha mo dpal phreng gis 'di skad ces gsol to/ /bcom ldan 'das dam pa'i chos yongs su 'dzin pa po dam pa'i chos yongs su 'dzin pa po zhes bgyi ba ni bcom ldan 'das dam pa'i chos</text></item>
<item><p>284b4</p><section>dkon brtsegs</section><text>yongs su 'dzin pa yang gzhan ma lags la/ dam pa'i chos yongs su 'dzin pa po yang gzhan ma lags te/ bcom ldan 'das dam pa'i chos yongs su 'dzin pa po nyid dam pa'i chos yongs su 'dzin pa lags so/ /</text></item>
<item><p>284b5</p><section>dkon brtsegs</section><text>de ci'i slad du zhe na/ bcom ldan 'das rigs kyi bu 'am rigs kyi bu mo gang dam pa'i chos yongs su 'dzin pa des ni bcom ldan 'das dam pa'i chos yongs su gzung ba'i slad du yan lag gsum yongs su gtong bar</text></item>
<item><p>284b6</p><section>dkon brtsegs</section><text>'gyur te/ gsum gang zhe na/ 'di ltar lus dang srog dang longs spyod rnams te/ bcom ldan 'das rigs kyi bu 'am/ rigs kyi bu mo lus yongs su gtong bas ni sangs rgyas kyi sku 'khor ba'i phyi ma'i mtha'i mu dang mnyam pa rga ba</text></item>
<item><p>284b7</p><section>dkon brtsegs</section><text>dang / na pa dang 'chi ba dang bral ba mi shigs pa/ rtag pa brtan pa zhi ba/ ther zug pa 'chi 'pho dang bral ba/ mtha' yas pa/ yon tan bsam gyis mi khyab pa dang ldan pa 'thob par 'gyur ro/ /bcom ldan 'das rigs kyi bu 'am</text></item>
<item><p>284b8</p><section>dkon brtsegs</section><text>rigs kyi bu mo srog yongs su gtong bas ni sangs rgyas kyi chos rnam par 'phrul bar gnas pa 'khor ba'i phyi ma'i mtha'i mu dang mnyam pa 'chi 'pho dang bral ba/ mtha' yas pa rtag pa yon tan bsam gyis mi khyab pa dang</text></item>
<item><p>285a1</p><section>dkon brtsegs</section><text>ldan pa thams cad thob par 'gyur ro/ /bcom ldan 'das rigs kyi bu 'am rigs kyi bu mo longs spyod yongs su gtong bas ni sems can thams cad kyis mchod pa 'khor ba'i phyi ma'i mtha'i mu dang mnyam pa/</text></item>
<item><p>285a2</p><section>dkon brtsegs</section><text>sems can thams cad dang thun mong ma lags pa/ bas par mi 'gyur ba/ rnam par rtog pa ma mchis pa/ rtag par rgyun mi 'chad cing rtag tu gnas pa/ yon tan bsam gyis mi khyab pa dang ldan pa 'thob par 'gyur ro/ /bcom ldan</text></item>
<item><p>285a3</p><section>dkon brtsegs</section><text>'das de ltar rigs kyi bu 'am/ rigs kyi bu mo dam pa'i chos yongs su 'dzin pa yan lag gsum po 'di dag yongs su gtong bas ni yon tan shin du rmad du byung ba gsum po de dag thob par 'gyur te/ sangs rgyas thams cad</text></item>
<item><p>285a4</p><section>dkon brtsegs</section><text>kyang lung ston par mdzad do/ /bcom ldan 'das rigs kyi bu 'am/ rigs kyi bu mo gang zhig dam pa'i chos rnam par 'jig pa'i tshe dge slong dang dge slong ma dang / dge bsnyen dang dge bsnyen ma rnams bye zhing gnyis su gyur la sde</text></item>
<item><p>285a5</p><section>dkon brtsegs</section><text>sder chad de/ phyogs phyogs su gyes nas rtsod par gyur pa na g.yo ma mchis shing gya gyu ma mchis la sgyu ma mchis par chos la dga' zhing dam pa'i chos yongs su gzung ba'i slad du chos can gyi phyogs la 'jug par bgyid na</text></item>
<item><p>285a6</p><section>dkon brtsegs</section><text>bcom ldan 'das rigs kyi bu 'am/ rigs kyi bu mo de zhugs pa nyid kyis sangs rgyas thams cad las lung bstan pa nges par thob par 'gyur ro/ /bcom ldan 'das dam pa'i chos yongs su 'dzin pa ni de ltar brtson 'grus</text></item>
<item><p>285a7</p><section>dkon brtsegs</section><text>chen po lags pa snyam pa dag bgyid de/ 'di la bcom ldan 'das nyid spyan du gyur pa lags te/ ye shes su gyur pa lags/ bcom ldan 'das ni chos thams cad kyi rtsa ba lags/ bcom ldan 'das ni mnga' bdag lags/</text></item>
<item><p>285a8</p><section>dkon brtsegs</section><text>bcom ldan 'das ni ston pa lags so/ /de nas bcom ldan 'das kyis lha mo dpal phreng gis dam pa'i chos yongs su 'dzin pa bstan pa la rjes su yi rang ba mdzad de/ lha mo de de bzhin te/ lha mo dam pa'i chos yongs su 'dzin pa ni brtson</text></item>
<item><p>285b1</p><section>dkon brtsegs</section><text>'grus chen po yin no/ /lha mo dper na mi stobs dang ldan pas gnad du mi drag par bsnun du zin kyang snang bar 'gyur zhing nad skyed par byed do/ /lha mo de bzhin du dam pa'i chos yongs su 'dzin pa ni chung du zin kyang bdud sdig can la gnod par</text></item>
<item><p>285b2</p><section>dkon brtsegs</section><text>'gyur zhing mya ngan skyed la smre sngags 'don par byed do/ /lha mo ngas ni bdud sdig can la dam pa'i chos yongs su 'dzin pa ji ltar gnod par 'gyur zhing mya ngan skyed la smre sngags 'don par byed pa de ltar gnod par 'gyur ba dang / de ltar</text></item>
<item><p>285b3</p><section>dkon brtsegs</section><text>mya ngan skyed pa dang de ltar smre sngags 'don par byed pa'i dge ba'i chos gzhan gcig kyang ma mthong ngo / /lha mo dper na pa lang gi mchog khyu mchog gis ni 'di ltar 'phang mtho' ba dang chu zheng gis pa lang gi tshogs thams cad</text></item>
<item><p>285b4</p><section>dkon brtsegs</section><text>zil gyis mnan te mngon par brjid cing yang dag par mngon par brjid do/ /lha mo de bzhin du theg pa chen po pa'i dam pa'i chos yongs su 'dzin pa yang chung du zin kyang 'di ltar rgyas pa dang / rgya chen por gyur pas nyan thos dang</text></item>
<item><p>285b5</p><section>dkon brtsegs</section><text>rang sangs rgyas kyi theg pa pa rnams kyi dge ba'i chos thams cad zil gyis gnon to/ /lha mo dper na ri'i rgyal po ri rab kyis ni 'di ltar mtho ba dang / rgya che bas ri nag po thams cad zil gyis gnon cing mngon par lhag</text></item>
<item><p>285b6</p><section>dkon brtsegs</section><text>ger 'dug go/ lha mo de bzhin du theg pa chen po pa'i lus dang srog la mi lta zhing / phan gdags pa'i sems dang ldan pa'i dam pa'i chos yongs su 'dzin pa yang 'di ltar rgyas pa dang rgya chen por gyur pas theg pa chen po pa</text></item>
<item><p>285b7</p><section>dkon brtsegs</section><text>theg pa la gsar du zhugs pa lus dang srog la lta ba rnams kyi dge ba'i chos thams cad zil gyis gnon na gzhan dag gi lta ci smos te/ lha mo de bas na sems can rnams dam pa'i chos yongs su gzung ba nyid yang</text></item>
<item><p>285b8</p><section>dkon brtsegs</section><text>dag par 'dzin du gzhug par bya/ yang dag par bstan par bya yang dag par gzeng bstod par bya/ yang dag par rab tu dga' bar bya gzung bar bya dgod par bya'o/ /lha mo dam pa'i chos yongs su 'dzin pa ni de ltar don che'o/ /</text></item>
<item><p>286a1</p><section>dkon brtsegs</section><text>de ltar 'bras bu che'o/ /de ltar phan yon che'o/ /lha mo gal te bskal pa grangs med dpag tu med par dam pa'i chos yongs su 'dzin pa'i yon tan dang phan yon ngas bshad du zin kyang lha mo dam pa'i chos yongs su 'dzin</text></item>
<item><p>286a2</p><section>dkon brtsegs</section><text>pa'i yon tan dang / phan yon bshad pa de dag gi mtha' 'am mu thug par mi 'gyur ro/ /lha mo dam pa'i chos yongs su 'dzin pa ni de ltar yon tan mtha' yas pa dang ldan no/ /lha mo dam pa'i chos yongs su gzung ba sangs</text></item>
<item><p>286a3</p><section>dkon brtsegs</section><text>rgyas thams cad kyis bzhed pa ngas bstan pa deng khyod kyis bshad pa spobs par gyis shig /de nas lha mo dpal phreng gis bcom ldan 'das la legs so zhes gsol nas bcom ldan 'das kyis bskul ba mnos te/</text></item>
<item><p>286a4</p><section>dkon brtsegs</section><text>bcom ldan 'das la 'di skad ces gsol to/ /bcom ldan 'das dam pa'i chos zhes bgyi ba de ni theg pa chen po'i tshig bla dgas so/ /de ci'i slad du zhe na/ bcom ldan 'das nyan thos dang / rang sangs rgyas kyi theg pa</text></item>
<item><p>286a5</p><section>dkon brtsegs</section><text>thams cad dang / 'jig rten pa dang 'jig rten las 'das pa'i dge ba'i chos thams cad ni theg pa chen pos rab tu phye ba'i slad du'o/ /bcom ldan 'das 'di lta ste dper na klung chen po bzhi ni mtsho ma dros pa las 'byung ngo / /</text></item>
<item><p>286a6</p><section>dkon brtsegs</section><text>bcom ldan 'das de bzhin du nyan thos dang rang sangs rgyas thams cad dang / 'jig rten pa dang 'jig rten las 'das pa'i dge ba'i chos thams cad kyang theg pa chen po las 'byung ngo / /bcom ldan 'das dper na sa bon gyi</text></item>
<item><p>286a7</p><section>dkon brtsegs</section><text>rnam pa gang ci yang lags pa dag dang / rtswa dang shing gel ba dang sman dang / nags tshal de dag thams cad ni sa chen po la rten cing sa chen po la gnas te skye zhing 'phel la rgyas par 'gyur ro/ /bcom ldan 'das de bzhin du nyan</text></item>
<item><p>286a8</p><section>dkon brtsegs</section><text>thos dang rang sangs rgyas kyi theg pa gang lags pa dag dang / 'jig rten pa dang 'jig rten las 'das pa'i dge ba'i chos gang lags pa de dag thams cad ni theg pa chen po la rten cing theg pa chen po la gnas te skye zhing 'phel la</text></item>
<item><p>286b1</p><section>dkon brtsegs</section><text>rgyas par 'gyur ro bcom ldan 'das de lta lags pas theg pa chen po la gnas shing theg pa chen po yongs su bzung na nyan thos dang rang sangs rgyas kyi theg pa thams cad dang / 'jig rten pa dang 'jig rten las 'das pa'i</text></item>
<item><p>286b2</p><section>dkon brtsegs</section><text>dge ba'i chos thams cad kyang rten cing gnas te yongs su bzung bar 'gyur ro/ /bcom ldan 'das 'di lta ste/ dam pa'i chos gnas pa dang / dam pa'i chos nub pa dang / so sor thar pa dang 'dul ba dang rab tu 'byung</text></item>
<item><p>286b3</p><section>dkon brtsegs</section><text>ba dang / bsnyen par rdzogs pa gnas drug po 'di dag dang / bcom ldan 'das kyis bstan cing btags pa gang lags pa'i gnas drug po de dag kyang theg pa chen po'i dgongs pa las byung ba lags so/ /de ci'i slad du</text></item>
<item><p>286b4</p><section>dkon brtsegs</section><text>zhe na/ bcom ldan 'das dam pa'i chos gnas pa zhes bgyi ba'i btags pa 'di ni theg pa chen po'i dgongs pa can lags te/ bcom ldan 'das theg pa chen po gnas pa nyid ni dam pa'i chos gnas pa lags</text></item>
<item><p>286b5</p><section>dkon brtsegs</section><text>so/ /bcom ldan 'das dam pa'i chos nub par 'gyur ba zhes bgyi ba'i btags pa 'di ni theg pa chen po'i dgongs pa can lags te/ bcom ldan 'das theg pa chen po nub pa nyid ni dam pa'i chos nub pa lags</text></item>
<item><p>286b6</p><section>dkon brtsegs</section><text>so/ /bcom ldan 'das so sor thar pa dang 'dul ba zhes bgyi ba'i chos 'di gnyis ni don gcig ste/ yi ge'i 'bru ni tha dad lags so/ /bcom ldan 'das 'dul ba zhes bgyi ba 'di ni theg pa chen po pa rnams</text></item>
<item><p>286b7</p><section>dkon brtsegs</section><text>kyi bslab pa lags so/ /de ci'i slad du zhe na/ bcom ldan 'das 'di ltar de bzhin gshegs pa nyid kyi slad du rab tu 'byung ba dang / bsnyen par rdzogs pa lags pa'i slad du ste/ bcom ldan 'das de ltar lags pas 'di ltar 'dul</text></item>
<item><p>286b8</p><section>dkon brtsegs</section><text>ba zhes bgyi ba dang rab tu 'byung ba dang / bsnyen par rdzogs pa zhes bgyi ba'i btags pa 'di ni theg pa chen po'i cho ga'i tshul khrims kyi phung po lags so/ /bcom ldan 'das nyan thos dang rang sangs rgyas kyi theg pa la rab tu 'byung ba dang bsnyen par rdzogs pa</text></item>
<item><p>287a1</p><section>dkon brtsegs</section><text>ma mchis so/ /de ci'i slad du zhe na/ nyan thos dang rang sangs rgyas kyi slad du rab tu 'byung ba dang / bsnyen par rdzogs pa ni ma mchis kyi/ bcom ldan 'das de bzhin gshegs pa nyid kyi slad du</text></item>
<item><p>287a2</p><section>dkon brtsegs</section><text>nyan thos rnams dang / rang sangs rgyas rnams rab tu 'byung zhing bsnyen par rdzogs pa lags pa'i slad du 'o/ /bcom ldan 'das dgra bcom pa rnams dang / rang sangs rgyas rnams kyang de bzhin</text></item>
<item><p>287a3</p><section>dkon brtsegs</section><text>gshegs pa nyid la skyabs su mchi ba lags te/ bcom ldan 'das dgra bcom pa rnams dang / rang sangs rgyas rnams kyang 'jigs pa dang bcas pa lags so/ /de ci'i slad du zhe na/ bcom</text></item>
<item><p>287a4</p><section>dkon brtsegs</section><text>ldan 'das dgra bcom pa rnams dang / rang sangs rgyas rnams kyang 'du byed thams cad la mi bzad par 'jigs pa'i 'du shes nye bar gnas pa lags pa'i slad du 'o/ /bcom ldan 'das dper na gshed mas</text></item>
<item><p>287a5</p><section>dkon brtsegs</section><text>ral gri gzas pa bzhin te/ bcom ldan 'das de lta lags pas de dag kyang nges par 'byung ba shin du bde ba thob pa ma lags so/ /bcom ldan 'das de ci'i slad du zhe na/ skyabs su gyur pa ni skyabs gzhan</text></item>
<item><p>287a6</p><section>dkon brtsegs</section><text>tshol ba ma mchis pa'i slad du 'o/ /bcom ldan 'das ji ltar sems can skyabs ma mchis pa rnams gang dang gang gis 'jigs skrag pa de dang de las 'byung ba tshol ba de bzhin du/ bcom ldan 'das dgra</text></item>
<item><p>287a7</p><section>dkon brtsegs</section><text>bcom pa rnams dang / rang sangs rgyas rnams la yang 'jigs pa de mchis te/ 'jigs pa des skrags pas dgra bcom pa rnams dang / rang sangs rgyas rnams kyang bcom ldan 'das la skyabs</text></item>
<item><p>287a8</p><section>dkon brtsegs</section><text>su mchi bar khas len pa lags so/ /bcom ldan 'das dgra bcom pa rnams dang / rang sangs rgyas rnams kyang 'jigs pa dang bcas pa lags te/ bcom ldan 'das de lta lags pas</text></item>
<item><p>287b1</p><section>dkon brtsegs</section><text>dgra bcom pa rnams dang / rang sangs rgyas rnams kyang skye ba'i chos kyi lhag ma dang bcas pa lags te/ bcom ldan 'das de dag gi skye ba ma pas pa yang mchis so/ /bcom ldan 'das de dag ni bsten par bgyi ba'i</text></item>
<item><p>287b2</p><section>dkon brtsegs</section><text>lhag ma dang bcas pa lags te/ des na de dag ni dag pa ma lags/ las mthar phyin pa ma lags te de dag gi bgyi ba mang lags so/ /de dag gi spang bar bgyi ba'i chos gzhan yang mang du mchis te/ de dag</text></item>
<item><p>287b3</p><section>dkon brtsegs</section><text>ma spangs pas dgra bcom pa rnams dang / rang sangs rgyas rnams kyang mya ngan las 'das pa'i dbyings dang ring ba lags so/ /bcom ldan 'das yongs su mya ngan las 'das pa zhes bgyi ba 'di ni de bzhin</text></item>
<item><p>287b4</p><section>dkon brtsegs</section><text>gshegs pa rnams kyi thabs lags so/ /de ci'i slad du zhe na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pas</text></item>
<item><p>287b5</p><section>dkon brtsegs</section><text>yon tan thams cad dang ldan pa lags la/ bcom ldan 'das dgra bcom pa rnams dang / rang sangs rgyas rnams ni yon tan thams cad dang ldan pa ma lags pa'i slad du'o/ /bcom ldan 'das yongs su</text></item>
<item><p>287b6</p><section>dkon brtsegs</section><text>mya ngan las 'das pa zhes bgyi ba 'di ni de bzhin gshegs pa rnams kyi thabs lags te/ de ci'i slad du zhe na/ bcom ldan 'das de bzhin gshegs pa dgra bcom pa yang dag par rdzogs pa'i sangs</text></item>
<item><p>287b7</p><section>dkon brtsegs</section><text>rgyas rnams ni mya ngan las 'das pa brnyes pas yon tan bsam gyis mi khyab pa dang ldan pa lags la/ bcom ldan 'das dgra bcom pa rnams dang / rang sangs rgyas rnams ni yon tan bsam</text></item>
<item><p>287b8</p><section>dkon brtsegs</section><text>gyis mi khyab pa dang ldan pa ma lags pa'i slad du'o/ /bcom ldan 'das yongs su mya ngan las 'das pa zhes bgyi ba 'di ni de bzhin gshegs pa rnams kyi thabs lags te/ de ci'i slad du zhe na/</text></item>
<item><p>288a1</p><section>dkon brtsegs</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pas spang bar bgyi ba'i skyon thams cad spangs shing</text></item>
<item><p>288a2</p><section>dkon brtsegs</section><text>mchog tu yongs su dag pa dang ldan pa lags la/ bcom ldan 'das dgra bcom pa rnams dang / rang sangs rgyas rnams ni skyon gyi lhag ma rnams dang bcas pa/ yongs su ma dag pa'i chos</text></item>
<item><p>288a3</p><section>dkon brtsegs</section><text>can lags pa'i slad du'o/ /bcom ldan 'das yongs su mya ngan las 'das pa zhes bgyi ba 'di ni de bzhin gshegs pa rnams kyi thabs lags te/ de ci'i slad du zhe na/ bcom ldan 'das de bzhin</text></item>
<item><p>288a4</p><section>dkon brtsegs</section><text>gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pa'i slad du ste/ bcom ldan 'das de lta lags pas dgra bcom pa rnams dang / rang sangs rgyas</text></item>
<item><p>288a5</p><section>dkon brtsegs</section><text>rnams kyang mya ngan las 'das pa'i dbyings dang ring ba lags so/ /bcom ldan 'das dgra bcom pa rnams dang / rang sangs rgyas rnams kyis rnam par grol ba la so sor rtog pa'i ye shes kyi mtha' dbugs</text></item>
<item><p>288a6</p><section>dkon brtsegs</section><text>phyin pa rjes su dran pa bzhi po gang lags pa de dag kyang bcom ldan 'das dgongs pa can dang / lhag ma dang bcas pa dang / drang ba'i don dang rnam par phye ste lung bstan par bgyi ba lags so/ /de ci'i slad</text></item>
<item><p>288a7</p><section>dkon brtsegs</section><text>du zhe na/ bcom ldan 'das 'chi 'pho ni 'di gnyis lags te/ gnyis gang zhe na/ rgyun chad pa'i 'chi 'pho dang / yongs su bsngos pa bsam gyis mi khyab pa'i 'chi 'pho lags so/ /bcom ldan 'das de la</text></item>
<item><p>288a8</p><section>dkon brtsegs</section><text>rgyun chad pa'i 'chi 'pho ni nying mtshams sbyor ba dang bcas pa'i sems can rnams kyi lags so/ /bcom ldan 'das yongs su bsngos pa bsam gyis mi khyab pa'i 'chi 'pho ni dgra bcom pa rnams</text></item>
<item><p>288b1</p><section>dkon brtsegs</section><text>dang / rang sangs rgyas rnams dang / byang chub sems dpa' sems dpa' chen po dbang thob pa dang / yid kyi lus rnams lags te/ byang chub kyi snying po la thug gi bar du lags so/ /bcom ldan 'das</text></item>
<item><p>288b2</p><section>dkon brtsegs</section><text>de la 'chi 'pho 'di gnyis las rgyun chad pa'i 'chi 'pho'i dbang du bgyis te/ bdag gi skye ba zad do snyam du dgra bcom pa rnams dang / rang sangs rgyas rnams kyi shes pa 'byung lags so/ /bcom ldan</text></item>
<item><p>288b3</p><section>dkon brtsegs</section><text>'das de ltar lhag ma dang bcas pa'i 'bras bu mngon sum du bgyis pa la brten nas bdag gis tshangs par spyod pa bsten to snyam du dgra bcom pa rnams dang / rang sangs rgyas rnams kyi shes pa 'byung</text></item>
<item><p>288b4</p><section>dkon brtsegs</section><text>lags so/ /byis pa so so'i skye bo dang lha dang mi bgyi ba dang bcas pa thams cad dang / slob pa bdun po dag gis nying mtshams sbyor ba dang bcas pa'i nyon mongs pa rnams spang pa sngon ma bgyis pa de</text></item>
<item><p>288b5</p><section>dkon brtsegs</section><text>spangs pa la brten nas bya ba byas so snyam du dgra bcom pa rnams dang / rang sangs rgyas rnams kyi shes pa 'byung lags so/ /bcom ldan 'das 'di lta bu nyid las gzhan mi shes so zhes bgyi ba</text></item>
<item><p>288b6</p><section>dkon brtsegs</section><text>ni dgra bcom pas spang par bgyi ba'i nyon mongs pa rnams dang / yang srid par nying mtshams sbyor ba'i dbang du bgyis nas 'di lta bu nyid las gzhan mi shes so snyam du dgra bcom pa rnams dang</text></item>
<item><p>288b7</p><section>dkon brtsegs</section><text>rang sangs rgyas rnams kyi shes pa 'byung lags so/ /bcom ldan 'das 'di lta bu nyid las gzhan mi shes so snyam pa'i shes pa de yang nyon mongs pa thams cad spangs pa yang ma lags/ skye ba thams</text></item>
<item><p>288b8</p><section>dkon brtsegs</section><text>cad yongs su 'tshal ba las byung ba yang ma lags so/ /de ci'i slad du zhe na/ bcom ldan 'das dgra bcom pa rnams dang / rang sangs rgyas rnams la yang nyon mongs pa rnams ma spangs pa</text></item>
<item><p>289a1</p><section>dkon brtsegs</section><text>dang / skye ba'i nyon mongs pa rnams yongs su ma 'tshal ba yang mchis pa'i slad du'o/ /bcom ldan 'das nyon mongs pa dag ni rnam pa gnyis te/ gnas kyi sa'i nyon mongs pa rnams dang /</text></item>
<item><p>289a2</p><section>dkon brtsegs</section><text>kun nas ldang ba'i nyon mongs pa rnams so/ /bcom ldan 'das gnas kyi sa yang rnam pa bzhi ste/ bzhi gang zhe na/ 'di ltar lta ba gcig la gnas pa'i gnas kyi sa dang / 'dod pa'i 'dod chags la gnas pa'i gnas kyi sa dang /</text></item>
<item><p>289a3</p><section>dkon brtsegs</section><text>gzugs kyi 'dod chags la gnas pa'i gnas kyi sa dang / srid pa'i 'dod chags la gnas pa'i gnas kyi sa ste/ bcom ldan 'das gnas kyi sa bzhi po de dag gis nyon mongs pa kun nas ldang ba thams</text></item>
<item><p>289a4</p><section>dkon brtsegs</section><text>cad skyed lags so/ /bcom ldan 'das de dag kyang skad gcig pa ste/ sems kyi skad cig pa dang mtshungs par ldan pa lags so/ /bcom ldan 'das ma rig pa'i gnas kyi sa thog ma ma mchis pa'i dus nas</text></item>
<item><p>289a5</p><section>dkon brtsegs</section><text>mchis pa ni sems dang mi ldan pa lags so/ /bcom ldan 'das gnas kyi sa bzhi po 'di dag gi nang na stobs che ba gang lags pa de ni nye ba'i nyon mongs pa thams cad kyi gzhir gyur pa ma rig pa'i</text></item>
<item><p>289a6</p><section>dkon brtsegs</section><text>gnas kyi sa stobs che ba'i grangs sam/ cha 'am/ bgrang ba 'am/ dpe 'am/ rgyur yang mi bzod lags so/ /bcom 'das de ltar na ma rig pa'i gnas kyi sa ni stobs che ba lags te/ srid pa'i</text></item>
<item><p>289a7</p><section>dkon brtsegs</section><text>'dod chags la gnas pa'i sa zhes kyang bgyi'o/ /bcom ldan 'das dper na bdud sdig can ni gzhan 'phrul dbang byed kyi lha'i nang du gtogs kyang 'di ltar gzugs dang / kha dog dang / gzi</text></item>
<item><p>289a8</p><section>dkon brtsegs</section><text>brjid dang / stobs dang / 'khor dang / dbang phyug gis gzhan 'phrul dbang byed kyi lha rnams zil gyis gnon to/ /bcom ldan 'das de bzhin du ma rigs pa'i gnas kyi sa srid pa'i 'dod chags</text></item>
<item><p>289b1</p><section>dkon brtsegs</section><text>la gnas pa'i gnas kyi sa zhes bgyi bas kyang gnas kyi sa bzhi po 'di dag zil gyis gnon te/ nye ba'i nyon mongs pa gang gA'i klung gi bye ma las 'das pa snyed kyi rten du gyur pa dang / nyon mongs pa bzhi</text></item>
<item><p>289b2</p><section>dkon brtsegs</section><text>dang yang yun ring po nas lhan cig gnas pa dang / nyan thos dang / rang sangs rgyas kyi shes pas mi rdzi ba dang / de bzhin gshegs pa'i byang chub kyi ye shes kyis gzhom par bgyi ba lags te/ bcom</text></item>
<item><p>289b3</p><section>dkon brtsegs</section><text>ldan 'das ma rig pa'i gnas kyi sa ni stobs che ba lags so// // bam po gnyis pa ste tha ma/ bcom ldan 'das dper na len pa'i rkyen gyis zag pa dang bcas pa'i las kyi rgyu las byung ba'i srid</text></item>
<item><p>289b4</p><section>dkon brtsegs</section><text>pa gsum 'byung ba de bzhin du/ bcom ldan 'das ma rig pa'i gnas kyi sa'i rkyen gyis zag pa ma mchis pa'i las kyi rgyu las byung ba'i dgra bcom pa rnams dang / rang sangs rgyas rnams dang /</text></item>
<item><p>289b5</p><section>dkon brtsegs</section><text>byang chub sems dpa' dbang thob pa rnams kyi yid kyi lus gsum 'byung ste/ bcom ldan 'das ma rig pa'i gnas kyi sa ni gsum po 'di dag tu yid kyi lus gsum po 'di dag 'byung ba dang /</text></item>
<item><p>289b6</p><section>dkon brtsegs</section><text>zag pa ma mchis pa'i las mngon par sgrub pa'i rten lags so/ /bcom ldan 'das rkyen ma mchis pa na rkyen 'byung ste/ de lta lags pas ma rig pa'i gnas kyi sa ni yid kyi lus gsum po rnams</text></item>
<item><p>289b7</p><section>dkon brtsegs</section><text>dang / zag pa ma mchis pa'i las kyi rkyen lags pa'i slad du srid pa'i 'dod chags la gnas pa'i gnas kyi sa dang mi 'dra ba lags so/ /de lta lags kyang srid pa'i 'dod chags la gnas pa'i</text></item>
<item><p>289b8</p><section>dkon brtsegs</section><text>gnas kyi sa dang las thun mong ba ni ma lags te/ bcom ldan 'das ma rig pa'i gnas kyi sa bzhi po dag las tha dad pa kho na lags te/ yongs su grol ba'i sa pa dang / sangs rgyas kyi sas</text></item>
<item><p>290a1</p><section>dkon brtsegs</section><text>spang bar bgyi ba dang / de bzhin gshegs pa'i byang chub kyi ye shes kyis gzhom par bgyi ba lags so/ /de ci'i slad du zhe na/ bcom ldan 'das dgra bcom pa rnams dang / rang sangs rgyas</text></item>
<item><p>290a2</p><section>dkon brtsegs</section><text>rnams kyis ni gnas kyi sa bzhi spangs kyang zag pa zad pa la dbang ba'i stobs kyang mi 'thob/ mngon sum du yang mi bgyid do/ /bcom ldan 'das zag pa zad pa zhes bgyi ba de ni ma rig pa'i gnas</text></item>
<item><p>290a3</p><section>dkon brtsegs</section><text>kyi sa'i tshig bla dgas lags so/ /bcom ldan 'das de lta lags pas dgra bcom pa rnams dang / rang sangs rgyas rnams dang / srid pa tha ma par gtogs pa'i byang chub sems dpa' rnams</text></item>
<item><p>290a4</p><section>dkon brtsegs</section><text>kyang ma rig pa'i gnas kyi sas bsgribs shing chod la yongs su dkris te ldongs par bgyis pas chos de dang de dag rab tu ma 'tshal cing mi rtogs so/ /bcom ldan 'das chos de dang de dag ma 'tshal</text></item>
<item><p>290a5</p><section>dkon brtsegs</section><text>cing ma mthong bas spang bar bgyi ba'i chos de dang de dag mi spongs shing byang bar mi bgyid do/ /bcom ldan 'das spang par bgyi ba'i chos de dag ma spangs shing byang bar ma bgyis pas bcom ldan</text></item>
<item><p>290a6</p><section>dkon brtsegs</section><text>'das de dag skyon las rnam par grol ba lhag ma dang bcas pa lags kyi/ skyon thams cad las rnam par grol ba ni ma lags so/ /bcom ldan 'das de dag ni rnam par dag pa lhag ma dang</text></item>
<item><p>290a7</p><section>dkon brtsegs</section><text>bcas pa'i chos can lags kyi/ thams cad rnam par dag pa'i chos can ni ma lags so/ /bcom ldan 'das de dag ni lhag ma dang bcas pa'i yon tan dang ldan pa lags kyi/ yon tan</text></item>
<item><p>290a8</p><section>dkon brtsegs</section><text>thams cad dang ldan pa ni ma lags so/ /bcom ldan 'das gang dag skyon las rnam par grol ba lhag ma dang bcas pa lags kyi/ skyon thams cad las rnam par grol ba ni ma lags pa dang /</text></item>
<item><p>290b1</p><section>dkon brtsegs</section><text>rnam par dag pa lhag ma dang bcas pa'i chos can lags kyi/ thams cad rnam par dag pa'i chos can ni ma lags pa dang / lhag ma dang bcas pa'i yon tan dang ldan pa lags kyi/ yon tan thams cad</text></item>
<item><p>290b2</p><section>dkon brtsegs</section><text>dang ldan pa ni ma lags pa de dag ni bcom ldan 'das sdug bsngal yongs su 'tshal ba lhag ma dang bcas pa lags so/ /sdug bsngal 'gog pa mngon sum du bgyis pa lhag ma dang bcas pa</text></item>
<item><p>290b3</p><section>dkon brtsegs</section><text>lags so/ /sdug bsngal 'gog par 'gro ba'i lam bsgoms pa lhag ma dang bcas pa lags so/ /bcom ldan 'das gang dang sdug bsngal yongs su 'tshal ba lhag ma dang bcas pa dang / sdug</text></item>
<item><p>290b4</p><section>dkon brtsegs</section><text>bsngal kun 'byung ba spangs pa lhag ma dang bcas pa dang / sdug bsngal 'gog pa mngon sum du bgyis pa lhag ma dang bcas pa dang / sdug bsngal 'gog par 'gro ba'i lam bsgoms pa lhag</text></item>
<item><p>290b5</p><section>dkon brtsegs</section><text>ma dang bcas pa de dag ni bcom ldan 'das de'i yan lag gi mya ngan las 'das pa dang / de'i yan lag gi mya ngan las 'das pa thob pa lags so/ /bcom ldan 'das de dag ni mya ngan las</text></item>
<item><p>290b6</p><section>dkon brtsegs</section><text>'das pa'i dbyings su zhugs pa zhes bgyi'o/ /bcom ldan 'das gang dag sdug bsngal thams cad yongs su 'tshal ba dang / sdug bsngal kun 'byung ba thams cad spangs pa dang / sdug</text></item>
<item><p>290b7</p><section>dkon brtsegs</section><text>bsngal 'gog pa thams cad mngon sum du bgyis pa dang / sdug bsngal 'gog par 'gro ba'i lam thams cad bsgoms pa gang lags pa de dag ni/ bcom ldan 'das mi rtag pas</text></item>
<item><p>290b8</p><section>dkon brtsegs</section><text>bcom zhing rtag tu na pa'i 'jig rten du rtag pa dang / zhi ba dang bsil ba'i dngos po'i mya ngan las 'das pa thob ste/ bcom ldan 'das de dag ni skyob pa ma mchis pa dang / skyabs ma</text></item>
<item><p>291a1</p><section>dkon brtsegs</section><text>mchis pa'i 'jig rten na/ 'jig rten gyi skyob pa dang / skyabs lags so/ /de ci'i slad du zhe na/ bcom ldan 'das bzang ngan du 'byed pa'i chos can dag ni mya ngan las 'das pa thob</text></item>
<item><p>291a2</p><section>dkon brtsegs</section><text>pa lags kyi/ bcom ldan 'das ye shes mnyam pa dag gis mya ngan las 'das pa thob/ bcom ldan 'das rnam par grol ba mnyam pa dag gis mya ngan las 'das pa thob/ bcom ldan</text></item>
<item><p>291a3</p><section>dkon brtsegs</section><text>'das rnam par dag pa'i ye shes gzigs pa mnyam pa dag gis mya ngan las 'das pa thob pa'i slad du'o/ /bcom ldan 'das de lta lags pas mya ngan las 'das pa'i dbyings ni ro gcig</text></item>
<item><p>291a4</p><section>dkon brtsegs</section><text>ste/ 'di ltar rig pa dang rnam par grol ba'i ror ro mtshungs pa lags so/ /bcom ldan 'das gang la la dag ma rig pa'i gnas kyi sa ma spangs shing byang bar ma bgyis pa de dag ni bcom</text></item>
<item><p>291a5</p><section>dkon brtsegs</section><text>ldan 'das mya ngan las 'das pa'i dbyings su ro gcig pa ma lags te/ 'di ltar rig pa dang rnam par grol bar ro mtshungs pa ma lags so/ /de ci'i slad du zhe na/ bcom ldan 'das ma rig</text></item>
<item><p>291a6</p><section>dkon brtsegs</section><text>pa'i gnas kyi sa ma spangs shing ma sbyangs pas ni spang bar bgyi ba'i chos gang gA'i klung gi bye ma las 'das pa snyed ma spangs shing ma sbyangs pa'i slad du ste/ bcom ldan 'das spang bar</text></item>
<item><p>291a7</p><section>dkon brtsegs</section><text>bgyi ba'i chos gang gA'i klung gi bye ma las 'das pa snyed de dag ma spangs shing ma sbyangs pas chos gang gA'i klung gi bye ma las 'das pa snyed ma thob cing mngon sum du ma bgyis par gyur pa'i</text></item>
<item><p>291a8</p><section>dkon brtsegs</section><text>slad du'o/ /bcom ldan 'das de lta lags pas ma rig pa'i gnas kyi sa ni sgom pas spang bar bgyi ba'i nyon mongs pa dang nye ba'i nyon mongs pa thams cad 'byung ba'i 'byung gnas lags te/ bcom ldan</text></item>
<item><p>291b1</p><section>dkon brtsegs</section><text>'das de las ni sems kyi nye ba'i nyon mongs pa dang / zhi gnas kyi nye ba'i nyon mongs pa dang / lhag mthong gi nye ba'i nyon mongs pa dang / bsam gtan gyis nye ba'i nyon mongs pa dang / ting nge</text></item>
<item><p>291b2</p><section>dkon brtsegs</section><text>'dzin gyi nye ba'i nyon mongs pa dang / snyoms par 'jug pa'i nye ba'i nyon mongs pa dang / rnal 'byor gyi nye ba'i nyon mongs pa dang / shes pa'i nye ba'i nyon mongs pa dang / 'bras bu'i nye ba'i nyon</text></item>
<item><p>291b3</p><section>dkon brtsegs</section><text>mongs pa dang / rtogs pa'i nye ba'i nyon mongs pa dang / stobs kyi nye ba'i nyon mongs pa dang / mi 'jigs pa'i nye ba'i nyon mongs pa yang 'byung lags so/ /bcom ldan 'das nye ba'i nyon mongs</text></item>
<item><p>291b4</p><section>dkon brtsegs</section><text>pa gang gA'i klung gi bye ma las 'das pa snyed de bzhin gshegs pa'i byang chub kyi ye shes kyis gzhom par bgyi ba de dag thams cad kyang ma rig pa'i gnas kyi sa las 'byung ba lags so/ /bcom ldan</text></item>
<item><p>291b5</p><section>dkon brtsegs</section><text>'das ma rig pa'i gnas kyi sa ni nye ba'i nyon mongs pa dang / kun nas ldang ba thams cad kyi rgyu dang / gzhi dang / rkyen lags so/ /bcom ldan 'das kun nas ldang ba gang lags pa de dag ni</text></item>
<item><p>291b6</p><section>dkon brtsegs</section><text>skad cig pa ste/ sems kyi skad cig pa dang mtshungs par ldan lags so/ /bcom ldan 'das ma rig pa'i gnas kyi sa thog ma ma mchis pa'i dus nas mchis pa ni sems dang mi ldan pa lags</text></item>
<item><p>291b7</p><section>dkon brtsegs</section><text>so/ /bcom ldan 'das spang bar bgyi ba'i chos gang gA'i klung gi bye ma las 'das pa snyed gang dag de bzhin gshegs pa'i byang chub kyi ye shes kyis gzhom zhing spang bar bgyi ba'i chos de</text></item>
<item><p>291b8</p><section>dkon brtsegs</section><text>dag thams cad kyi gzhi dang rten ni 'di ltar ma rig pa'i gnas kyi sa lags so/ /bcom ldan 'das dper na sa bon gyi rnam pa gang ci lags pa dang / rtswa dang / shing gel ba dang / sman dang /</text></item>
<item><p>292a1</p><section>dkon brtsegs</section><text>nags tshal de dag thams cad ni bcom ldan 'das sa la brten cing sa la gnas te skye zhing 'phel la rgyas par 'gyur lags so/ /bcom ldan 'das sa chen po tshig cing zhig la mi gda'</text></item>
<item><p>292a2</p><section>dkon brtsegs</section><text>bar gyur te ma mchis par gyur na ni sa bon gyi rnam pa gang ci lags pa dag dang / rtswa dang / shing gel ba dang / sman dang / nags tshal de dag thams cad kyang tshig cing zhig la mi gda' bar 'gyur zhing ma</text></item>
<item><p>292a3</p><section>dkon brtsegs</section><text>mchis par 'gyur lags so/ /bcom ldan 'das de bzhin du spang bar bgyi ba'i chos gang gA'i klung gi bye ma las 'das pa snyed de bzhin gshegs pa'i byang chub kyi ye shes kyis gzhom par</text></item>
<item><p>292a4</p><section>dkon brtsegs</section><text>bgyi ba de dag thams cad kyang ma rig pa'i gnas kyi sa la rten cing ma rig pa'i gnas kyi sa la gnas te skye zhing 'phel la rgyas par 'gyur lags so/ /bcom ldan 'das ma rig pa'i gnas</text></item>
<item><p>292a5</p><section>dkon brtsegs</section><text>kyi sa spangs shing sbyangs te ma mchis par gyur na ni spang bar bgyi ba'i chos gang gA'i klung gi bye ma las 'das pa snyed gang dag de bzhin gshegs pa'i byang chub kyi ye shes kyis gzhom par bgyi</text></item>
<item><p>292a6</p><section>dkon brtsegs</section><text>ba de dag thams cad kyang spangs shing sbyangs te ma mchis par 'gyur lags so/ /bcom ldan 'das nyon mongs pa dang nye ba'i nyon mongs pa de dag thams cad spangs shing sangs rgyas kyi chos bsam</text></item>
<item><p>292a7</p><section>dkon brtsegs</section><text>gyis mi khyab pa gang gA'i klung gi bye ma las 'das pa snyed brnyes pa de bzhin gshegs pa rnams kyis chos thams cad la sgrib pa ma mchis pa'i mngon par mkhyen pa brnyes te thams</text></item>
<item><p>292a8</p><section>dkon brtsegs</section><text>cad mkhyen pa dang / thams cad gzigs pa dang / skyon thams cad spangs pa dang / yon tan thams cad dang ldan pa dang / chos kyi rgyal po/ chos kyi dbang phyug /chos thams cad la</text></item>
<item><p>292b1</p><section>dkon brtsegs</section><text>mnga' sgyur ba'i sar gshegs nas nga'i skye ba zad do/ /tshangs par spyad pa bsten to/ /bya ba byas so/ /'di lta bu nyid las gzhan mi shes so zhes seng ge'i sgra sgrogs par mdzad do/ /bcom ldan 'das</text></item>
<item><p>292b2</p><section>dkon brtsegs</section><text>de lta lags pas de bzhin gshegs pa rnams kyi seng ge'i sgra 'di ni nges pa'i don lags te/ don 'di ni mgo gcig tu lung bstan par bgyi ba yang lags so/ /bcom ldan 'das 'di lta bu nyid</text></item>
<item><p>292b3</p><section>dkon brtsegs</section><text>las gzhan mi shes so zhes bgyi ba'i ye shes la yang rnam pa gnyis te/ bcom ldan 'das de bzhin gshegs pas sangs rgyas kyi rnam par rgyal ba bla na ma mchis pas bdud bzhi bcom ste</text></item>
<item><p>292b4</p><section>dkon brtsegs</section><text>pham par mdzad nas chos kyi sku 'jig rten thams cad las mngon par 'phags pa sems can thams cad kyis blta bar bgyi ba bsam gyis mi khyab pa brnyes te/ shes bya'i sa thams cad la</text></item>
<item><p>292b5</p><section>dkon brtsegs</section><text>thogs pa ma mchis pa'i chos kyi dbang phyug mdzad pa na 'di las lhag par bya ba 'am/ rtogs par bya ba'i sa med do zhes yang dag par gzigs te/ stobs bcu po dag gi stobs dang ldan zhing</text></item>
<item><p>292b6</p><section>dkon brtsegs</section><text>mi 'jigs pa'i sa bla na med pa'i mchog tu yang dag par gshegs te/ shes bya thams cad la sgrib pa mi mnga' ba'i ye shes kyis rnam par gzigs nas 'di lta bu nyid las gzhan mi shes</text></item>
<item><p>292b7</p><section>dkon brtsegs</section><text>so zhes bgyi ba'i ye shes kyis seng ge'i sgra sgrogs par mdzad do/ /bcom ldan 'das dgra bcom pa dang / rang sangs rgyas 'khor ba'i 'jigs pa las rgal ba de ma thag tu rnam par grol ba</text></item>
<item><p>292b8</p><section>dkon brtsegs</section><text>dag gi bde ba nyams su myong ba rnams ni 'di ltar bdag ni 'khor ba'i 'jigs pa rnams las yongs su grol gyis/ bdag gis ni phyin chad 'khor ba'i sdug bsngal myong bar mi 'gyur ro snyam</text></item>
<item><p>293a1</p><section>dkon brtsegs</section><text>du yang dag par mthong ste/ bcom ldan 'das dgra bcom pa rnams dang / rang sangs rgyas 'di lta bu nyid las gzhan mi shes so zhes bgyi ba rtogs nas dbugs phyin pa'i mchog mya ngan las 'das</text></item>
<item><p>293a2</p><section>dkon brtsegs</section><text>pa'i sa la so sor rtog go/ bcom ldan 'das de dag gis rtogs nas kyang sa de la rmongs pa ma mchis pa'i chos can du 'gyur te/ bcom ldan 'das de dag gis kyang gzhan gyi dring mi 'jog par</text></item>
<item><p>293a3</p><section>dkon brtsegs</section><text>bdag gis ni 'di ltar lhag ma dang bcas pa'i sa thob ste/ bdag bla na med pa yang dag par rdzogs pa'i byang chub tu nges par gyur to snyam du 'tshal to/ /de ci'i slad du zhe na/ bcom ldan</text></item>
<item><p>293a4</p><section>dkon brtsegs</section><text>nyan thos dang / rang sangs rgyas kyi theg pa rnams ni theg pa chen po la yang dag par 'du ba'i slad du ste/ bcom ldan 'das theg pa chen po zhes bgyi ba de ni sangs rgyas kyi theg pa'i tshig bla</text></item>
<item><p>293a5</p><section>dkon brtsegs</section><text>dgas lags so/ /bcom ldan 'das de ltar na theg pa gsum po 'di dag ni theg pa gcig kho na'i grangs su mchi'o/ /bcom ldan 'das theg pa gcig rtogs pas bla na med pa yang</text></item>
<item><p>293a6</p><section>dkon brtsegs</section><text>par rdzogs pa'i byang chub rtogs par 'gyur ro/ /bcom ldan 'das bla na med pa yang dag par rdzogs pa'i byang chub ces bgyi ba de ni mya ngan las 'das pa'i dbyings kyi tshig bla dgas lags so/ /</text></item>
<item><p>293a7</p><section>dkon brtsegs</section><text>bcom ldan 'das mya ngan las 'das pa'i dbyings zhes bgyi ba de ni de bzhin gshegs pa'i chos kyi sku'i tshig bla dgas lags so/ /bcom ldan 'das chos kyi sku rtogs pa'i mtha' ni theg pa gcig</text></item>
<item><p>293a8</p><section>dkon brtsegs</section><text>pa lags te/ bcom ldan 'das de bzhin gshegs pa yang gzhan ma lags/ chos kyi sku yang gzhan ma lags te/ bcom ldan 'das de bzhin gshegs pa nyid chos kyi sku lags so/ /</text></item>
<item><p>293b1</p><section>dkon brtsegs</section><text>bcom ldan 'das chos kyi sku rtogs pa'i mtha' ni theg pa gcig gi mtha' lags so/ /bcom ldan 'das theg pa gcig gi mtha' zhes bgyi ba de ni theg pa gcig gi mthar sbyar ba'i tshig bla dgas</text></item>
<item><p>293b2</p><section>dkon brtsegs</section><text>lags so/ /de ci'i slad du zhe na/ bcom ldan 'das de bzhin gshegs pa rnams ni dus kyi mtha' mchis pa la gnas pa ma lags te/ bcom ldan 'das de bzhin gshegs pa dgra bcom pa yang</text></item>
<item><p>293b3</p><section>dkon brtsegs</section><text>dag par rdzogs pa'i sangs rgyas rnams ni phyi ma'i mtha'i mur thug par gnas pa'i slad du'o/ /bcom ldan 'das de bzhin gshegs pa rnams ni 'jig rten la sman pa'i slad du dus kyi mtha'</text></item>
<item><p>293b4</p><section>dkon brtsegs</section><text>mchis pa'i thugs rje can dang / dus gyi mtha' mchis pa'i thugs dam mnga' ba ma lags te/ kye 'jig rten la phan pa'i phyir dus kyi mtha' med par snying rje dang ldan pa dang / dus kyi mtha'</text></item>
<item><p>293b5</p><section>dkon brtsegs</section><text>med par yi dam bcas pa'i sems can a la la zhes mchi ba dag ni bcom ldan 'das de bzhin gshegs pa nyid la yang dag par smra bas smra ba lags so/ /kye 'jig rten la phan pa'i phyir chos/</text></item>
<item><p>293b6</p><section>dkon brtsegs</section><text>mi zad pa dang / chos rtag pa dang / chos brten pa dang / skyabs kyi sems can a la la zhes mchi ba dag kyang de bzhin gshegs pa nyid la yang dag par smra bas smra ba lags so/ /bcom ldan 'das de</text></item>
<item><p>293b7</p><section>dkon brtsegs</section><text>lta lags pas 'di ltar de bzhin gshegs pa dgra bcom pa yang dag par rdzogs pa'i sangs rgyas rnams ni skyabs ma mchis pa dang / skyob pa ma mchis pa'i 'jig rten na phyi ma'i mthar</text></item>
<item><p>293b8</p><section>dkon brtsegs</section><text>thug par skyabs mi zad pa dang / skyabs rtag pa dang / skyabs brtan pa lags so/ /bcom ldan 'das chos zhes bgyi ba de ni theg pa gcig gi lam bstan pa'i tshig bla dgas lags so/ /</text></item>
<item><p>294a1</p><section>dkon brtsegs</section><text>bcom ldan 'das dge 'dun zhes bgyi ba de ni theg pa gsum pa'i tshogs kyi tshig bla dgas lags so/ /bcom ldan 'das skyabs 'di gnyis ni de'i yan lag gi skyabs zhes bgyi ste skyabs</text></item>
<item><p>294a2</p><section>dkon brtsegs</section><text>kyi rab ma lags so/ /de ci'i slad du zhe na/ bcom ldan 'das theg pa gcig gi lam bstan pa'i chos kyang chos kyi sku rtogs pa'i mtha' lags te/ bcom ldan 'das de'i pha rol na theg pa gcig gi</text></item>
<item><p>294a3</p><section>dkon brtsegs</section><text>lam bstan pa'i chos kyis ni bgyi ba ci yang ma mchis so/ /bcom ldan 'das theg pa gsum pa'i tshogs kyang 'jig pa dang bcas pas de bzhin gshegs pa la skyabs su mchis pa dang / 'byung</text></item>
<item><p>294a4</p><section>dkon brtsegs</section><text>ba'i thabs tshol ba dang / slobs pa dang / bgyi ba dang bcas pa dang / bla na med pa yang dag par rdzogs pa'i byang chub la zhugs pa lags so/ /bcom ldan 'das de ltar na skyabs 'di gnyis ni skyabs kyi</text></item>
<item><p>294a5</p><section>dkon brtsegs</section><text>rab ma lags te/ dus kyi mtha' mchis pa'i skyabs lags so/ /bcom ldan 'das sems can gang dag de bzhin gshegs pas btul ba de dag ni de bzhin gshegs pa la skyabs su mchi ba na chos</text></item>
<item><p>294a6</p><section>dkon brtsegs</section><text>nyid kyi rgyu 'thun pa la mngon par dad pas chos dang dge slong gi dge 'dun la yang skyabs su mchi ste/ bcom ldan 'das chos nyid kyi rgyu 'thun pa la mngon par dad pas skyabs su mchi ba gnyis la skyabs su</text></item>
<item><p>294a7</p><section>dkon brtsegs</section><text>mchi bar bgyi ba lags so/ /bcom ldan 'das de bzhin gshegs pa la skyabs su mchi ba ni chos nyid kyi rgyu 'thun pa la mngon par dad pas mchi bar bgyi ba ma lags te/ bcom ldan 'das de bzhin</text></item>
<item><p>294a8</p><section>dkon brtsegs</section><text>gshegs pa la skyabs su mchi ba ni skyabs su mchi ba yang dag pa lags so/ /bcom ldan 'das skyabs su mchi ba gnyis kyang yang dag par na de bzhin gshegs pa la skyabs su mchi zhes bgyi ba'i</text></item>
<item><p>294b1</p><section>dkon brtsegs</section><text>mtha' lags par khong du chud par bgyi'o/ /de ci'i slad du zhe na/ bcom ldan 'das de bzhin gshegs pa yang gzhan ma lags/ skyabs gnyis po yang gzhan ma lags te/ bcom ldan 'das de</text></item>
<item><p>294b2</p><section>dkon brtsegs</section><text>bzhin gshegs pa nyid skyabs gsum lags so/ /de ci'i slad du zhe na/ bcom ldan 'das theg pa gcig gi lam bstan pa'i chos 'di yang de bzhin gshegs pa'i khyu mchog gi gsung dang / de bzhin</text></item>
<item><p>294b3</p><section>dkon brtsegs</section><text>gshegs pa'i seng ge'i sgra so so yang dag par rig pa bzhi dang ldan pa lags pa'i slad du'o/ /bcom ldan 'das mos pa ji lta ba dag la de bzhin gshegs pas theg pa gnyis po thabs kyi sgrub pas</text></item>
<item><p>294b4</p><section>dkon brtsegs</section><text>bsgrubs pa de dag kyang theg pa chen po pa dag nyid kyi slad du lags so/ /bcom ldan 'das theg pa 'di gnyis kyi ming ni ma mchis te/ bcom ldan 'das yang dag par na 'di la theg pa gcig po ni theg</text></item>
<item><p>294b5</p><section>dkon brtsegs</section><text>pa yang dag pa lags te theg pa gsum yang dag par 'du'o/ /bcom ldan 'das nyan thos dang / rang sangs rgyas rnams kyi 'phags pa'i bden pa thog mar mngon par rtogs pa'i shes pa gcig pus ni gnas kyi sa de</text></item>
<item><p>294b6</p><section>dkon brtsegs</section><text>snyed cig spong bar 'gyur ro/ /bcom ldan 'das shes pa de gcig pus yongs su 'tshal ba la sogs pa yon tan bzhi po rnams mngon sum du bgyid par 'gyur zhing don bzhi po dag nyid chos nyid kyis shin tu so sor rtogs</text></item>
<item><p>294b7</p><section>dkon brtsegs</section><text>par 'gyur ro/ /bcom ldan 'das 'jig rten las 'das pa'i shes pa la shes pa bzhi 'pho ba dang dmigs pa bzhi 'pho ba ma mchis te/ bcom ldan 'das 'jig rten las 'das pa'i shes pa rdo rje lta bu ni mi 'pho</text></item>
<item><p>294b8</p><section>dkon brtsegs</section><text>ba'i chos can lags so/ /bcom ldan 'das de ltar 'di la nyan thos dang / rang sangs rgyas thams cad kyi gnas kyi sa spong ba'i 'phags pa'i bden pa shes pa dang po ni yang dag pa'i shes pa lags te/</text></item>
<item><p>295a1</p><section>dkon brtsegs</section><text>bcom ldan 'das de dag la 'phags pa'i bden pa shes pa rnam pa gnyis kyis gnas kyi sa spong ba ni ma mchis so/ /bcom ldan 'das de bzhin gshegs pa dgra bcom pa yang dag par rdzogs pa'i sangs</text></item>
<item><p>295a2</p><section>dkon brtsegs</section><text>rgyas rnams ni nyan thos dang / rang sangs rgyas thams cad kyi spyod yul ma lags pa dang / bsam gyis mi khyab pa dang / stong pa nyid kyi ye shes kyis nyon mongs pa thams cad kyis sbubs spong lags so/ /bcom ldan</text></item>
<item><p>295a3</p><section>dkon brtsegs</section><text>'das nyon mongs pa'i sbubs thams cad 'byed pa'i mthar phyin pa'i ye shes gang lags pa de ni yang dag pa'i ye shes zhes bgyi'o/ /bcom ldan 'das 'phags pa'i bden pa 'tshal ba dang po ni mthar phyin pa'i shes pa ma</text></item>
<item><p>295a4</p><section>dkon brtsegs</section><text>lags te/ bla na med pa yang dag par rdzogs pa'i byang chub tu zhugs pa'i shes pa lags so/ /bcom ldan 'das 'phags pa'i don de ni nyan thos dang / rang sangs rgyas thams cad kyi tshig bla dgas ma</text></item>
<item><p>295a5</p><section>dkon brtsegs</section><text>lags so/ /bcom ldan 'das nyan thos dang / rang sangs rgyas thams cad ni yon tan tshad mchis pa lags te/ bcom ldan 'das de'i yan lag gi yon tan dang ldan pa'i slad du nyan thos dang / rang sangs rgyas rnams la</text></item>
<item><p>295a6</p><section>dkon brtsegs</section><text>'phags pa zhes bgyi'o/ /bcom ldan 'das 'phags pa'i bden pa rnams zhes bgyi ba de dag ni nyan thos dang / rang sangs rgyas rnams kyi bden pa ma lags/ nyan thos dang / rang sangs rgyas rnams kyi yon</text></item>
<item><p>295a7</p><section>dkon brtsegs</section><text>tan ma lags te/ bden pa 'di dag ni de bzhin gshegs pa dgra bcom pa yang dag par rdzogs pa'i sangs rgyas rnams kyis thog mar mngon par rdzogs par sangs rgyas shing mngon par mkhyen la so sor</text></item>
<item><p>295a8</p><section>dkon brtsegs</section><text>rtogs nas de mngon par mkhyen pa'i 'og tu de bzhin gshegs pa rnams kyis ma rig pa'i sgo nga'i sbubs su bcug pa'i 'jig rten la bstan cing btags te/ de'i slad du 'phags pa'i bden pa rnams shes</text></item>
<item><p>295b1</p><section>dkon brtsegs</section><text>bgyi'o/ /bcom ldan 'das 'phags pa'i bden pa'i don bshad pa ni zab cing phra la brtags par dka' ste khong du chud par dka' zhing brtag mi nus la rtog ge'i spyod pa ma lags te/ mkhas shing 'dzangs pas rig pa dang /</text></item>
<item><p>295b2</p><section>dkon brtsegs</section><text>'jig rten thams cad dang mi 'thun pa lags so/ /de ci'i slad du zhe na/ bcom ldan 'das zab mo bstan pa bshad pa 'di ni de bzhin gshegs pa'i snying po lags pa'i slad du ste/ bcom ldan 'das de bzhin</text></item>
<item><p>295b3</p><section>dkon brtsegs</section><text>gshegs pa'i snying po ni de bzhin gshegs pa'i spyod yul lags te/ nyan thos dang / rang sangs rgyas thams cad kyi spyod yul ma lags so/ /bcom ldan 'das de bzhin gshegs pa'i snying po ni 'phags</text></item>
<item><p>295b4</p><section>dkon brtsegs</section><text>pa'i bden pa'i don bshad pa 'di'i gnas lags so/ /bcom ldan 'das de bzhin gshegs pa'i snying po'i gnas zab pas na 'phags pa'i bden pa'i don yang zab cing phra la brtags pa dka' ste rtogs par</text></item>
<item><p>295b5</p><section>dkon brtsegs</section><text>dka' zhing brtag mi nus la rtog ge'i spyod pa ma lags te/ mkhas shing 'dzangs pas rig pa dang / 'jig rten thams cad dang mi mthun pa zhes bgyi'o/ /bcom ldan 'das gang nyon mongs pa thams</text></item>
<item><p>295b6</p><section>dkon brtsegs</section><text>cad kyi sbubs kyi mthas dkris pa de bzhin gshegs pa'i snying po la the tshom ma mchis pa de ni nyon mongs pa thams cad kyi sbubs nas rnam par grol ba'i de bzhin gshegs pa'i chos kyi sku la yang</text></item>
<item><p>295b7</p><section>dkon brtsegs</section><text>the tshom ma mchis pa lags so/ /bcom ldan 'das gang gi yid de bzhin gshegs pa'i snying po dang / de bzhin gshegs pa'i chos kyi sku dang / sangs rgyas kyi yul bsam gyis mi khyab pa'i dgongs pa'i</text></item>
<item><p>295b8</p><section>dkon brtsegs</section><text>mthar phyin pa de ni bcom ldan 'das 'phags pa'i bden pa'i don bshad pa rnam pa 'di gnyis la yid ches shing dad de mos pa lags so/ /bcom ldan 'das de ltar na 'phags pa'i bden pa'i don</text></item>
<item><p>296a1</p><section>dkon brtsegs</section><text>bshad pa rnam pa gnyis ni rig par dka' zhing rtogs par dka' ba lags so/ /bcom ldan 'das 'phags pa'i bden pa'i don bshad pa rnam pa gnyis gang zhe na/ 'phags pa'i bden pa'i don bshad par</text></item>
<item><p>296a2</p><section>dkon brtsegs</section><text>bgyi ba mchis pa dang / bgyi ba ma mchis pa lags so/ /bcom ldan 'das de la 'phags pa'i bden pa'i don bshad par bgyi ba mchis pa ni 'phags pa'i bden pa bzhi bstan pa dang / btags pa tshad mchis</text></item>
<item><p>296a3</p><section>dkon brtsegs</section><text>pa lags so/ /de ci'i slad du zhe na/ bcom ldan 'das gzhan gyis bgyid du stsal kyang sdug bsngal thams cad yongs su 'tshal ba dang / sdug bsngal kun 'byung ba thams cad spang ba dang / sdug bsngal</text></item>
<item><p>296a4</p><section>dkon brtsegs</section><text>'gog par 'gro ba'i lam thams cad bsgom par mi nus te/ bcom ldan 'das de lta lags pas 'khor ba la yang 'dus byas dang / 'dus ma byas pa mchis so/ /mya ngan las 'das pa la yang 'dus</text></item>
<item><p>296a5</p><section>dkon brtsegs</section><text>byas dang 'dus ma byas pa mchis so/ /bcom ldan 'das 'phags pa'i bden pa'i don bshad par bgyi ba ma mchis pa gang lags pa ni bcom ldan 'das de la 'phags pa'i bden pa bzhi bstan pa dang /</text></item>
<item><p>296a6</p><section>dkon brtsegs</section><text>btags pa dag dpag tu ma mchis pa lags so/ /de ci'i slad du zhe na/ bcom ldan 'das bdag nyid kyis bsal kyang zin pa'i sdug bsngal thams cad yongs su 'tshal ba dang zin pa'i sdug bsngal kun</text></item>
<item><p>296a7</p><section>dkon brtsegs</section><text>'byung ba thams cad spang pa dang / zin pa'i sdug bsngal 'gog pa thams cad mngon sum du bgyi ba dang / zin pa'i sdug bsngal 'gog par 'gro ba'i lam bsgom par nus pa'i slad du ste/ bcom ldan</text></item>
<item><p>296a8</p><section>dkon brtsegs</section><text>'das de ltar na de bzhin gshegs pa'i 'phags pa'i bden pa bzhi bstan pa bshad pa gang lags pa de dag ni 'phags pa'i bden pa rnam pa brgyad du 'gyur ro/ /bcom ldan 'das de bzhin gshegs pa dgra bcom</text></item>
<item><p>296b1</p><section>dkon brtsegs</section><text>pa yang dag par rdzogs pa'i sangs rgyas rnams ni 'phags pa'i bden pa'i don bstan pa bgyi ba ma mchis pa bzhi po dag la rdzogs par mdzad pa lags so/ /nyan thos rnams dang / rang sangs rgyas rnams ni rdzogs par bgyid</text></item>
<item><p>296b2</p><section>dkon brtsegs</section><text>pa ma lags so/ /de ci'i slad du zhe na/ bcom ldan 'das rab 'bring tha ma'i chos rtogs pas mya ngan las 'das pa'i dbyings rtogs pa ma lags pa'i slad du'o/ /bcom ldan 'das/ ci'i slad du de bzhin gshegs pa</text></item>
<item><p>296b3</p><section>dkon brtsegs</section><text>dgra bcom pa yang dag par rdzogs pa'i sangs rgyas rnams 'phags pa'i bden pa bzhi'i don bshad pa bgyi ba ma mchis pa dag la rdzogs par mdzad pa lags zhe na/ bcom ldan 'das de bzhin gshegs pa</text></item>
<item><p>296b4</p><section>dkon brtsegs</section><text>dgra bcom pa yang dag par rdzogs pa'i sangs rgyas thams cad kyis ma 'ongs pa'i sdug bsngal thams cad ni yongs su mkhyen/ bcom ldan 'das nyon mongs pa dang nye ba'i nye mongs pa thams cad 'du ba'i sdug</text></item>
<item><p>296b5</p><section>dkon brtsegs</section><text>bsngal kun 'byung ba thams cad ni spangs/ bcom ldan 'das yid kyi phung po thams cad 'gog pa'i sdug bsngal thams cad 'gog pa ni mngon sum du mdzad de/ bcom ldan 'das sdug bsngal 'gog pa ni</text></item>
<item><p>296b6</p><section>dkon brtsegs</section><text>chos chud gson pa ma lags so/ /de ci'i slad du zhe na/ bcom ldan 'das de bzhin gshegs pa'i chos kyi sku thog ma ma mchis pa'i dus nas mchis pa/ ma bgyis pa/ ma skyes pa/ mi bas pa/ bas</text></item>
<item><p>296b7</p><section>dkon brtsegs</section><text>pa ma mchis pa/ rtag pa/ brtan pa/ rang bzhin gyis yongs su dag pa/ nyon mongs pa thams cad kyi sbubs nas nges par grol ba/ sangs rgyas kyi chos tha dad du mi gnas pa/ grol bar shes pa bsam</text></item>
<item><p>296b8</p><section>dkon brtsegs</section><text>gyis mi khyab pa gang gA'i klung gi bye ma las 'das pa snyed dang ldan pa ni sdug bsngal 'gog pa'i ming gis bstan pa'i slad du ste/ bcom ldan 'das de nyid la de bzhin gshegs pa'i snying po chos kyi sku</text></item>
<item><p>297a1</p><section>dkon brtsegs</section><text>nyon mongs pa'i sbubs nas nges par grol ba zhes bgyi'o/ /bcom ldan 'das de bzhin gshegs pa'i snying po shes pa nyid ni de bzhin gshegs pa rnams kyi stong pa nyid kyi ye shes lags te/ de bzhin</text></item>
<item><p>297a2</p><section>dkon brtsegs</section><text>gshegs pa'i snying po ni nyan thos dang / rang sangs rgyas thams cad kyis sngon ma mthong ma rtogs lags so/ /bcom ldan 'das kyis ni thugs su chud cing mngon sum du mdzad do/ /bcom ldan 'das de</text></item>
<item><p>297a3</p><section>dkon brtsegs</section><text>bzhin gshegs pa'i snying po stong pa nyid shes pa ni 'di gnyis lags te/ gnyis gang zhe na/ 'di lta ste/ bcom ldan 'das de bzhin gshegs pa'i snying po nyon mongs pa thams cad kyi sbubs dang tha dad du</text></item>
<item><p>297a4</p><section>dkon brtsegs</section><text>gnas pa ma grol bas shes pa rnams kyis stong pa dang / bcom ldan 'das de bzhin gshegs pa'i snying po'i sangs rgyas kyi chos tha dad du mi gnas shing grol bas shes pa bsam gyis mi khyab pa gang gA'i</text></item>
<item><p>297a5</p><section>dkon brtsegs</section><text>klung gi bye ma las 'das pa snyed dag gis mi stong pa lags so/ /bcom ldan 'das de bzhin gshegs pa'i snying po stong pa nyid shes pa rnam pa 'di gnyis la ni nyan thos chen po dag kyang bcom ldan 'das</text></item>
<item><p>297a6</p><section>dkon brtsegs</section><text>nyid la yid ches pas 'jug par bas te/ bcom ldan 'das nyan thos dang / rang sangs rgyas thams cad kyi stong pa nyid shes pa ni phyin ci log gi dmigs pa bzhi po dag la 'jug pa lags so/ /bcom</text></item>
<item><p>297a7</p><section>dkon brtsegs</section><text>ldan 'das de lta lags pas nyan thos dang / rang sangs rgyas thams cad kyis sdug bsngal 'gog pa thams cad sngon ma mthong sngon ma rtogs te/ bcom ldan 'das kyis ni thugs su chud cing mngon sum</text></item>
<item><p>297a8</p><section>dkon brtsegs</section><text>du mdzad do/ /nyon mongs pa'i sbubs thams cad 'joms pa sdug bsngal 'gog par 'gro ba'i lam thams cad kyang bsgoms so/ /bcom ldan 'das 'phags pa'i bden pa bzhi po 'di dag la bden pa</text></item>
<item><p>297b1</p><section>dkon brtsegs</section><text>gsum ni mi rtag pa lags so/ /bden pa gcig ni rtag pa lags so/ /de ci'i slad du zhe na/ bcom ldan 'das bden pa gsum ni 'dus byas kyi mtshan nyid du gtogs pa'i slad du ste bcom ldan 'das gang 'dus byas kyi</text></item>
<item><p>297b2</p><section>dkon brtsegs</section><text>mtshan nyid du gtogs pa de ni mi rtag pa lags so/ /gang mi rtag pa de ni brdzun pa slu ba'i chos can lags so/ /bcom ldan 'das gang brdzun pa slu ba'i chos can de ni mi bden pa dang mi rtag pa lags te skyabs ma</text></item>
<item><p>297b3</p><section>dkon brtsegs</section><text>lags so/ /bcom ldan 'das de lta lags pas 'phags pa'i sdug bsngal bden pa dang / sdug bsngal kun 'byung ba bden pa dang / sdug bsngal 'gog par 'gro ba'i lam 'phags pa'i bden pa yang yang dag</text></item>
<item><p>297b4</p><section>dkon brtsegs</section><text>par na mi bden pa dang mi rtag pa lags te/ skyabs ma lags/ bcom ldan 'das 'di la bden pa gcig ni 'dus byas kyi mtshan nyid kyi yul las 'das pa lags te/ bcom ldan 'das gang 'dus byas kyi mtshan</text></item>
<item><p>297b5</p><section>dkon brtsegs</section><text>nyid kyi yul las 'das pa de ni rtag pa lags so/ /gang rtag pa de ni mi slu ba'i chos can lags so/ /bcom ldan 'das gang mi slu ba'i chos can de ni bden pa dang / rtag pa dang / skyabs lags so/ /bcom ldan</text></item>
<item><p>297b6</p><section>dkon brtsegs</section><text>'das de lta lags pas 'di la sdug bsngal 'gog pa'i bden pa nyid ni yang dag par na bden pa dang / rtag pa dang / skyabs lags so/ /bcom ldan 'das sems can thams cad kyi rnam par shes pa'i yul</text></item>
<item><p>297b7</p><section>dkon brtsegs</section><text>las 'das pa sdug bsngal 'gog pa'i bden pa ni bsam gyis mi khyab ste/ nyan thos dang rang sangs rgyas thams cad kyi shes pa'i spyod yul ma lags so/ /bcom ldan 'das dper na dmus long gzugs la</text></item>
<item><p>297b8</p><section>dkon brtsegs</section><text>lta mi nus pa dang / bu btsa' ba'i gnas na mchis pa'i byis pa dgung bdun lags pa nyi ma'i dkyil 'khor la lta mi nus pa bzhin du bcom ldan 'das sdug bsngal 'gog pa'i bden pa yang byis pa</text></item>
<item><p>298a1</p><section>dkon brtsegs</section><text>so so'i skye bo thams cad kyi rnam par shes pa'i yul yang ma lags/ nyan thos dang / rang sangs rgyas thams cad kyi shes pa'i yul yang ma lags so/ /bcom ldan 'das byis pa so so'i skye bo</text></item>
<item><p>298a2</p><section>dkon brtsegs</section><text>thams cad kyi rnam par shes pa zhes bgyi ba de ni mtha' gnyis la lta ba'i phyin ci log pa rnams kyi tshig bla dgas lags so/ /bcom ldan 'das nyan thos dang / rang sangs rgyas thams cad kyi shes pa</text></item>
<item><p>298a3</p><section>dkon brtsegs</section><text>zhes bgyi ba de ni shes pa dag pa'i tshig bla dgas lags so/ /bcom ldan 'das mtha' gnyis su lta ba zhes bgyi ba de ni nye bar len pa'i phung po dag la bdag tu mngon par zhen pa'i byis pa so</text></item>
<item><p>298a4</p><section>dkon brtsegs</section><text>so'i skye bo rtog ge ba dag gi tshig bla dgas lags so/ /bcom ldan 'das 'di gnyis ni mthar lta ba zhes bgyi ste/ gnyis gang zhe na/ chad par lta ba dang / rtag par lta ba lags so/ /bcom</text></item>
<item><p>298a5</p><section>dkon brtsegs</section><text>ldan 'das gal te 'du byed rnams la mi rtag par lta na de ni de'i chad par lta ba ma lags te/ de ni de'i yang dag pa'i lta ba lags so/ /bcom ldan 'das gal te mya ngan las 'das pa la rtag par lta ba de ni de'i</text></item>
<item><p>298a6</p><section>dkon brtsegs</section><text>rtag par lta ba ma lags te/ de ni de'i yang dag pa'i lta ba lags so/ /de ci'i slad du zhe na/ bcom ldan 'das rtog ge ba dag gi lta ba ni 'di lta bu lags te/ lus dang / dbang po dang / tshor ba dang / sems pa</text></item>
<item><p>298a7</p><section>dkon brtsegs</section><text>rnams tshe 'di nyid la 'jug par mthong nas srid pa'i mtshams sbyor ba la 'jug par mi bgyid cing ma 'tshal bas ldongs par gyur pa skad de chad par lta bar 'gyur ro/ /bcom ldan 'das rtog ge</text></item>
<item><p>298a8</p><section>dkon brtsegs</section><text>ba dag gi lta ba ni sems kyi rgyud la rmongs shing sems kyi skad cig 'jig pa la yang 'jug par mi bgyid la/ rnam par shes pa'i spyod yul du ma gyur pa skad de rtag par lta bar 'gyur ro/ /bcom</text></item>
<item><p>298b1</p><section>dkon brtsegs</section><text>ldan 'das de ltar rtog ge ba dag gi lta ba ni de lta bu dag lags pa skad de dag ni don de las thal ba'i skal ba dang / don de'i tha chad kyi lta ba dang / gzhan gyi mtshan nyid dang 'dres pa'i lta bas chad par rlom sems</text></item>
<item><p>298b2</p><section>dkon brtsegs</section><text>bgyid pa dang / rtag par rlom sems bgyid pa lags so/ /bcom ldan 'das sems can rnams ni zin pa'i phung po lnga po dag la phyin ci logs par gyur te/ bcom ldan 'das de dag ni mi rtag</text></item>
<item><p>298b3</p><section>dkon brtsegs</section><text>pa la rtag par 'du shes pa dang / sdug bsngal ba la bde bar 'du shes pa dang / bdag ma mchis pa la bdag tu 'du shes pa dang / mi gtsang ba la gtsang bar 'du shes pa lags so/ /bcom ldan 'das</text></item>
<item><p>298b4</p><section>dkon brtsegs</section><text>thams cad mkhyen pa'i ye shes kyi yul dang / de bzhin gshegs pa'i chos kyi sku ni nyan thos dang / rang sangs rgyas thams cad kyi shes pa dag pas kyang sngon ma mthong lags so/ /bcom ldan</text></item>
<item><p>298b5</p><section>dkon brtsegs</section><text>'das sems can rnams de bzhin gshegs pa la dad pas rtag par 'du shes pa dang / bde bar 'du shes pa dang / bdag tu 'du shes pa dang / gtsang bar 'du shes pa'i sems can de dag ni bcom ldan</text></item>
<item><p>298b6</p><section>dkon brtsegs</section><text>'das phyin ci log tu 'gyur ba ma lags te/ bcom ldan 'das sems can de dag ni yang dag pa'i lta ba can du 'gyur ba lags so/ /de ci'i slad du zhe na/ bcom ldan 'das de bzhin gshegs pa'i chos</text></item>
<item><p>298b7</p><section>dkon brtsegs</section><text>kyi sku nyid rtag pa'i pha rol tu phyin pa dang / bde ba'i pha rol tu phyin pa dang / bdag gi pha rol du phyin pa dang / gtsang ba'i pha rol du phyin pa lags pa'i slad du'o/ /bcom ldan 'das sems can</text></item>
<item><p>298b8</p><section>dkon brtsegs</section><text>gang dag de bzhin gshegs pa'i chos kyi sku la de ltar mthong ba de dag ni yang dag pa mthong ba lags so/ /bcom ldan 'das yang dag pa'i mthong ba gang lags pa de dag ni/ bcom ldan 'das kyi sras</text></item>
<item><p>299a1</p><section>dkon brtsegs</section><text>thugs las skyes pa dang / zhal nas skyes pa dang / chos las skyes pa dang chos kyis sprul pa dang / chos kyi bgo skal la spyod pa zhes bgyi'o/ /bcom ldan 'das shes pa dag pa zhes bgyi ba ni</text></item>
<item><p>299a2</p><section>dkon brtsegs</section><text>nyan thos dang / rang sangs rgyas thams cad kyi shes pa'i pha rol tu phyin pa lags te 'di ltar shes pa dag pa lags so/ /bcom ldan 'das sdug bsngal 'gog pa'i bden pa ni shes pa dag pa de'i spyod yul</text></item>
<item><p>299a3</p><section>dkon brtsegs</section><text>yang ma lags yul yang ma lags na/ bcom ldan 'das sdug bsngal 'gog pa'i bden pa rton pa bzhi'i shes pa can dag gi spyod yul ma lags shing yul ma lags pa lta smos kyang ci 'tshal/ de ci'i</text></item>
<item><p>299a4</p><section>dkon brtsegs</section><text>slad du zhe na/ bcom ldan 'das theg pa gsum pa'i las dang po pa rmongs pa ma mchis pa'i chos can dag gis don de khong du chud par 'gyur zhing don de rtogs par 'gyur ba'i slad du bcom ldan 'das</text></item>
<item><p>299a5</p><section>dkon brtsegs</section><text>kyis rton pa bzhi bshad cing btags pa'i slad du'o/ /bcom ldan 'das rton pa bzhi po 'di dag ni 'jig rten pa lags so/ /bcom ldan 'das rton pa gcig pu 'di lta ste/ sdug bsdug 'gog pa'i</text></item>
<item><p>299a6</p><section>dkon brtsegs</section><text>bden pa ni rton pa thams cad kyi mchog 'jig rten las 'das pa lags te/ de ni yang dag par rton par bgyi ba dang / skyabs lags so/ /bcom ldan 'das de bzhin gshegs pa'i snying po ni 'khor ba na rton pa lags te/</text></item>
<item><p>299a7</p><section>dkon brtsegs</section><text>de bzhin gshegs pa'i snying po nyid kyi dbang du bgyis nas bcom ldan 'das kyis sngon gyi mtha' med do zhes bshad cing btags so/ /bcom ldan 'das de bzhin gshegs pa'i snying po mchis na 'khor ba zhes mchi na</text></item>
<item><p>299a8</p><section>dkon brtsegs</section><text>ni tshig de rig pa lags so/ /bcom ldan 'das 'khor ba zhes bgyi ba ni zin pa dag gi dbang po rnams 'phos ma thag tu zin pa dag gi dbang po rnams len pa la 'khor ba zhes bgyi'o/ /bcom ldan 'das 'chi 'pho dang / skye ba zhes</text></item>
<item><p>299b1</p><section>dkon brtsegs</section><text>bgyi ba'i chos gnyis kyi ming de ni de bzhin gshegs pa'i snying po'i tshig bla dgas lags so/ /bcom ldan 'das gum zhes bgyi ba dang / skyes zhes bgyi ba 'di ni 'jig rten gyi tha snyad lags so/ /bcom ldan 'das gum zhes bgyi ba ni dbang po</text></item>
<item><p>299b2</p><section>dkon brtsegs</section><text>'gags pa 'di lags so/ /bcom ldan 'das skyes zhes bgyi ba 'di ni dbang po gsar pa rnams byung ba 'di lags te/ bcom ldan 'das de bzhin gshegs pa'i snying po la ni skye ba 'am/ 'gum pa 'am/ 'pho ba 'am/ byung ba yang</text></item>
<item><p>299b3</p><section>dkon brtsegs</section><text>ma mchis so/ /bcom ldan 'das de bzhin gshegs pa'i snying po ni 'dus byas kyi mtshan nyid kyi yul las 'das pa lags so/ /bcom ldan 'das de bzhin gshegs pa'i snying po ni rtag pa dang /</text></item>
<item><p>299b4</p><section>dkon brtsegs</section><text>brtan pa dang / ther zug pa lags so/ /bcom ldan 'das de lta lags pas de bzhin gshegs pa'i snying po ni tha dad du mi gnas shing 'brel la sbubs nas grol ba'i shes pa can dag gi gzhi dang / rten dang / gnas</text></item>
<item><p>299b5</p><section>dkon brtsegs</section><text>lags so/ /bcom ldan 'das 'di ltar de bzhin gshegs pa'i snying po ni 'brel ba ma mchis shing tha dad du gnas la shes pa grol ba ma lags pa phyi rol gyi 'dus byas kyi gzhi dang / rten dang /</text></item>
<item><p>299b6</p><section>dkon brtsegs</section><text>gnas kyang lags so/ /bcom ldan 'das gal te de bzhin gshegs pa'i snying po ma mchis na ni sdug bsngal la skyo ba dang / mya ngan las 'das pa la 'dod cing don du gnyer ba dang smon pa yang</text></item>
<item><p>299b7</p><section>dkon brtsegs</section><text>ma mchis par 'gyur ro/ /de ci'i slad du zhe na/ bcom ldan 'das rnam par shes pa drug po gang lags pa 'di dag dang / rnam par shes pa gang lags pa 'di dang / bcom ldan 'das 'di ltar</text></item>
<item><p>299b8</p><section>dkon brtsegs</section><text>chos bdun po 'di dag ni mi gnas pa dang / skad cig pa dang / sdug bsngal rnams myong ba ma lags pas chos de dag ni sdug bsngal la skyo ba dang / mya ngan las 'das pa la 'dod cing don du gnyer ba smon par mi rigs so/ /bcom</text></item>
<item><p>300a1</p><section>dkon brtsegs</section><text>ldan 'das de bzhin gshegs pa'i snying po ni thog ma dang tha ma ma mchis pa'i mthar mchis pa dang / mi skye ba dang / mi 'gag pa'i chos can sdug bsngal myong ba lags pas bcom ldan 'das de bzhin gshegs pa'i snying</text></item>
<item><p>300a2</p><section>dkon brtsegs</section><text>po de ni sdug bsngal la yang skyo ba dang / mya ngan las 'das pa la yang 'dod cing don du gnyer ba dang smon par 'os so/ /bcom ldan 'das de bzhin gshegs pa'i snying po yang bdag ma lags/ sems can ma lags/</text></item>
<item><p>300a3</p><section>dkon brtsegs</section><text>srog ma lags/ gang zag ma lags te/ bcom ldan 'das de bzhin gshegs pa'i snying po ni sems can 'jig tshogs la lta bar lhung ba dag dang / phyin ci log gis nyams par gyur pa dag dang / stong pa nyid las sems</text></item>
<item><p>300a4</p><section>dkon brtsegs</section><text>g.yengs pa rnams kyi spyod yul ma lags so/ /bcom ldan 'das de bzhin gshegs pa'i snying po 'di ni dam pa'i chos kyi dbyings kyi snying po lags so/ /chos kyi sku'i snying po lags so/ /'jig rten las 'das pa'i chos</text></item>
<item><p>300a5</p><section>dkon brtsegs</section><text>kyi snying po lags so/ /rang bzhin gyis yongs su dag pa'i chos kyi snying po lags so/ /bcom ldan 'das de bzhin gshegs pa'i snying po rang bzhin gyis yongs su dag pa glo bur gyi nye ba'i nyon mongs pas nye bar nyon mongs</text></item>
<item><p>300a6</p><section>dkon brtsegs</section><text>pa 'di ni de bzhin gshegs pa'i yul te/ bsam gyis mi khyab po snyam pa dag bgyid do/ /de ci'i slad du zhe na/ bcom ldan 'das dge ba'i sems ni skad cig pa ste/ nyon mongs pa rnams kyis kun nas nyon mongs pa ma lags/ bcom</text></item>
<item><p>300a7</p><section>dkon brtsegs</section><text>ldan 'das mi dge ba'i sems kyang skad cig pa ste/ sems de yang nyon mongs pa rnams kyis kun nas nyon mongs pa ma lags pa'i slad du'o/ /bcom ldan 'das nyon mongs pa rnams ni sems la mi reg /sems kyang nyon mongs pa</text></item>
<item><p>300a8</p><section>dkon brtsegs</section><text>rnams la mi reg pa lags/ bcom ldan 'das 'di la ji ltar sems mi reg pa'i chos can nye bar nyon mongs par 'gyur/ bcom ldan 'das nye ba'i nyon mongs pa yang mchis la/ sems nye bar nyon mongs pa yang mchis pas bcom ldan 'das</text></item>
<item><p>300b1</p><section>dkon brtsegs</section><text>sems rang bzhin gyis yongs su dag pa'i nye ba'i nyon mongs pa'i don ni khong du chud par dka' ba lags te/ bcom ldan 'das 'di la bcom ldan 'das nyid spyan du gyur pa lags te/ ye shes su gyur pa lags/ bcom ldan 'das ni chos thams</text></item>
<item><p>300b2</p><section>dkon brtsegs</section><text>cad kyi rtsa ba lags/ bcom ldan 'das ni mnga' bdag lags/ bcom ldan 'das ni rtog pa lags so/ /de nas bcom ldan 'das kyis lha mo dpal phreng gi rtogs par dka' ba'i don bshad pa gsan nas rjes su yi rang ba mdzad de lha mo de de</text></item>
<item><p>300b3</p><section>dkon brtsegs</section><text>bzhin no/ /lha mo de de bzhin te/ sems rang bzhin gyis yongs su dag pa'i nye ba'i nyon mongs pa'i don ni rtogs par dka'o/ /lha mo chos 'di gnyis rtogs par dka' ba ste/ 'di lta ste sems rang bzhin gyis yongs su dag pa rtogs par dka'</text></item>
<item><p>300b4</p><section>dkon brtsegs</section><text>ba dang / sems de'i nye ba'i nyon mongs pa rtogs par dka' ba'o/ /lha mo chos 'di gnyis nyan nus pa ni khyod dam byang chub sems dpa' chos chen po dang ldan pa gzhan dag yin no/ /lha mo lhag ma nyan thos rnams ni chos 'di gnyis la de bzhin</text></item>
<item><p>300b5</p><section>dkon brtsegs</section><text>gshegs pa la dad pas 'gro bar zad de/ lha mo nga'i nyan thos gang dag dad pa dang ldan zhing dad pa'i dbang du byed pa de dag ni dad pa'i snang ba la brten nas chos dang 'thun par sdud pa'i shes pas 'di la nges par 'gyur ro/ /lha mo chos dang</text></item>
<item><p>300b6</p><section>dkon brtsegs</section><text>'thun par sdud pa'i shes pa zhes bya ba ni lha mo dbang po'i rnam par rig pa yid kyi spyod yul la rnam par lta ba dang / las kyi rnam par smin pa la rnam par lta ba dang / dgra bcom pa rnams kyi gnyid la rnam par lta ba dang / sems la dbang du gyur</text></item>
<item><p>300b7</p><section>dkon brtsegs</section><text>pa rnams kyi bsam gtan la dga' ba dang / bde ba la rnam par lta ba dang / nyan thos dang / rang sangs rgyas rnams kyi 'phags pa'i rdzu 'phrul la rnam par lta ba ste/ lha mo rnam par lta ba'i rang bzhin rnam pa lnga la mkhas pa 'di dang ldan na lha mo</text></item>
<item><p>300b8</p><section>dkon brtsegs</section><text>da ltar dang / nga 'das pa'i 'og ma 'ongs pa'i dus na nga'i nyan thos dad pa dang ldan zhing dad pa'i dbang du byed pa de dag dad pa'i snang ba la brten nas chos dang 'thun par sdud pa'i shes pas rang bzhin gyis yongs su dag pa dang / sems kyi nye bar nyon</text></item>
<item><p>301a1</p><section>dkon brtsegs</section><text>mongs pa la nges par 'gyur ro/ /lha mo de dag gi nges pa de nyid ni theg pa chen po'i lam du 'jug pa'i rgyur 'gyur te/ lha mo de ltar na 'di lta ste/ chos zab mo mi spong ba'i phyir de bzhin gshegs pa la dad pas 'gro ba la ni phan</text></item>
<item><p>301a2</p><section>dkon brtsegs</section><text>pa mang ba yin no/ /de nas bcom ldan 'das la lha mo dpal phreng gis 'di skad ces gsol to/ /bcom ldan 'das 'di la sman pa mang ba'i don bshad pa gzhan yang de bzhin gshegs pa'i mthus bdag spobs so/ /bcom ldan 'das</text></item>
<item><p>301a3</p><section>dkon brtsegs</section><text>kyis bka' stsal pa/ lha mo khyod spobs par gyis shig /de nas bcom ldan 'das la lha mo dpal phreng gis 'di skad ces gsol to/ /bcom ldan 'das gsum po 'di dag ni rigs kyi bu 'am/ rigs kyi bu mo chos zab mo dag la ma</text></item>
<item><p>301a4</p><section>dkon brtsegs</section><text>rmas ma nyams par bdag nyid la srung ba dang / bsod nams kyang mang du skyed pa dang / theg pa chen po'i lam du yang zhugs par 'gyur ba lags so/ /gsum gang zhe na/ bcom ldan 'das rigs kyi bu 'am/ rigs kyi bu mo gang dag rang gis rig pa'i</text></item>
<item><p>301a5</p><section>dkon brtsegs</section><text>chos zab mo dang ldan pa dang / bcom ldan 'das rigs kyi bu 'am/ rigs kyi bu mo gang dag chos dang 'thun par sdud pa'i shes pa dang ldan pa dang / bcom ldan 'das rigs kyi bu 'am/ rigs kyi bu mo gang dag chos zab mo dag la bdag nyid kyi</text></item>
<item><p>301a6</p><section>dkon brtsegs</section><text>shes pa zhum par 'tshal nas 'di ni bdag gis mi shes te/ don 'di ni de bzhin gshegs pa nyid kyis mkhyen par zad do zhes bcom ldan 'das la sems rnam par gtod par bgyid de/ sems rnam par gtod pa de dang ldan pa lags so/ /bcom</text></item>
<item><p>301a7</p><section>dkon brtsegs</section><text>ldan 'das gsum po 'di dag ni rigs kyi bu 'am/ rigs kyi bu mo chos zab mo dag la ma rmas ma nyams par bdag nyid la srung ba dang / bsod nams kyang mang du skyed pa dang / theg pa chen po'i lam du yang dag par zhugs par 'gyur ba</text></item>
<item><p>301a8</p><section>dkon brtsegs</section><text>lags so/ /bcom ldan 'das rigs kyi bu 'am/ rigs kyi bu mo gsum po 'di dag las gzhan pa'i sems can gang lags pa de dag ni chos zab mo dag la nan gyis mchog tu bzung nas gob lob kyi sems 'dzin cing mngon par zhen</text></item>
<item><p>301b1</p><section>dkon brtsegs</section><text>te/ ston par bgyid kun tu smra bar bgyid do/ /bcom ldan 'das bdag ni de dag la dam pa'i chos la rgyab kyis phyogs pa dang / gzhan mu stegs can dag sa bon rul pa lags te/ rgyal po'i thad du yang mchis la brlag par bgyi'o zhes</text></item>
<item><p>301b2</p><section>dkon brtsegs</section><text>mchi'o/ /bcom ldan 'das sa bon rul par gyur pa de dag ni lha dang / mi dang / lha ma yin du bcas pa'i 'jig rten gyis legs par tshar gcad par bgyi ba lags so/ /de nas lha mo dpal phreng gis de skad ces gsol nas 'khor dang bcas</text></item>
<item><p>301b3</p><section>dkon brtsegs</section><text>pas bcom ldan 'das kyi zhabs la gtugs so/ /de nas bcom ldan 'das kyis lha mo dpal phreng la legs so zhes bya ba byin te/ lha mo khyod kyis dus dang skabs su chos zab mo dag la bdag nyid yang dag par bsrung ba'i thabs kyi don</text></item>
<item><p>301b4</p><section>dkon brtsegs</section><text>bstan pa bshad pa dang / dam pa'i chos kyi dgra tshar bcad pa bshad pa legs so/ /lha mo khyod ni sangs rgyas 'bum phrag bye ba mang po la bsnyen bkur byas pa yin pas khyod kyis don bshad pa 'di las ngo mtshar che ba med do/ /de nas</text></item>
<item><p>301b5</p><section>dkon brtsegs</section><text>bcom ldan 'das dpal 'bar bas 'khor gyi dkyil 'khor thams cad kyi lus la 'od kyis khyab par mdzad nas ta la bdun srid tsam du nam mkha' la mngon par 'phags te/ zhabs kyi gom pa 'dor ba'i rdzu 'phrul gyis mnyan</text></item>
<item><p>301b6</p><section>dkon brtsegs</section><text>yod kyi grong khyer ga la ba der gshegs so/ /de nas lha mo dpal phreng 'khor dang dang bcas pas spyi bor thal mo sbyar nas lta bas chog mi shes shing mig mi 'dzums par lta bas bcom ldan 'das la lta zhing 'khod par 'gyur to/ /</text></item>
<item><p>301b7</p><section>dkon brtsegs</section><text>gang gi tshe bcom ldan 'das de dag gi mig rgyang gis mi slebs par gyur pa de'i tshe lha mo dpal phreng 'khor dang bcas pa mchog tu dga' zhing rab tu mgu ba'i bzhin dang ldan pas gcig gis gcig gi mdun du de bzhin gshegs pa'i</text></item>
<item><p>301b8</p><section>dkon brtsegs</section><text>yon tan rnams rnam pa du mar bsngags shing sangs rgyas rjes su dran pa yid la byed pa ma brjed bzhin du grong khyer 'thab med du dong ngo / /de nas lha mo dpal phreng gis rang gi khyim thab rgyal po grags pa'i bshes</text></item>
<item><p>302a1</p><section>dkon brtsegs</section><text>gnyen theg pa chen po la nges par bcug go/ grong khyer chen po'i bud med kyi tshogs bu mo lo bdun lon pa yan chad thams cad theg pa chen po la btsud do/ /rgyal po grags pa'i bshes gnyen gyis kyang grong khyer chen</text></item>
<item><p>302a2</p><section>dkon brtsegs</section><text>po'i skyes pa'i 'khor khye'u lo bdun lon pa yan chad thams cad theg pa chen po la btsud par gyur te/ de ltar grong khyer pa thams cad theg pa chen po la mngon du phyogs par byas so/ /bcom ldan 'das kyang rgyal bu rgyal byed kyi tshal</text></item>
<item><p>302a3</p><section>dkon brtsegs</section><text>du byon te nang du gshegs nas tshe dang ldan pa kun dga' bo la yang bka' stsal cing / lha'i dbang po brgya byin la yang dgongs so/ /de nas lha'i dbang po brgya byin skad cig thang cig yud tsam de nyid la lha'i tshogs kyis yongs su bskor te</text></item>
<item><p>302a4</p><section>dkon brtsegs</section><text>bcom ldan 'das kyi spyan sngar 'dug par gyur to/ /de nas bcom ldan 'das kyis lha'i dbang po brgya byin dang / tshe dang ldan pa kun dga' bo la chos kyi rnam grangs 'di rgya cher yang dag par bstan te/ kau shi ka chos kyi rnam grangs 'di khyod kyis</text></item>
<item><p>302a5</p><section>dkon brtsegs</section><text>zung shig /kau shi ka chos kyi rnam grangs 'di khyod kyis sum rtsa gsum pa'i lha rnams la shod cig /kun dga' bo khyod kyis kyang chos kyi rnam grangs 'di zung shig /kun dga' bo khyod kyis chos kyi rnam grangs 'di 'khor bzhi po dge slong dang / dge</text></item>
<item><p>302a6</p><section>dkon brtsegs</section><text>slong ma dang / dge bsnyen dang / dge bsnyen ma dag la shod cig /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das</text></item>
<item><p>302a7</p><section>dkon brtsegs</section><text>kyis bka' stsal pa/ kau shi ka chos kyi rnam grangs 'di ni yon tan mtha' yas pa dang ldan te/ kau shi ka nyan thos dang rang sangs rgyas thams cad kyis kyang mdo sde 'di'i don thams cad ma lus par shes pa 'am/ blta ba 'am/</text></item>
<item><p>302a8</p><section>dkon brtsegs</section><text>nye bar brtags par mi nus na sems can gzhan dag gis lta ci smos kau shi ka de ltar na chos kyi rnam grangs 'di ni zab la yon tan chen po'i 'byung gnas yin no/ /kau shi ka de'i phyir chos kyi rnam grangs 'di'i yon tan gyi ming yongs su</text></item>
<item><p>302b1</p><section>dkon brtsegs</section><text>brjod pa tsam zhig bshad kyis de legs par rab tu nyon la yid la zungs shig dang ngas khyod la bshad do/ /lha'i dbang po brgya byin dang / tshe dang ldan pa kun dga' bos bcom ldan 'das la legs so legs so zhes gsol te/</text></item>
<item><p>302b2</p><section>dkon brtsegs</section><text>bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /kau shi ka 'di ni de bzhin gshegs pa'i yon tan mtha' yas pa yang dag par bstod pa zhes bya bar zung shig /kau shi ka 'di ni yi</text></item>
<item><p>302b3</p><section>dkon brtsegs</section><text>dam chen po bsam gyis mi khyab pa zhes bya bar yang zung shig /smon lam thams cad sdud pa smon lam chen po zhes bya bar yang zung shig /dam pa'i chos yongs su 'dzin pa bsam gyis mi khyab pa bstan pa zhes bya bar yang zung</text></item>
<item><p>302b4</p><section>dkon brtsegs</section><text>shig /theg pa gcig tu yang dag par 'du ba bstan pa zhes bya bar yang zung shig /'phags pa'i bden pa brgyad bstan pa zhes bya bar yang zung shig /de bzhin gshegs pa'i snying po bstan pa zhes bya bar yang zung shig /chos kyi sku</text></item>
<item><p>302b5</p><section>dkon brtsegs</section><text>bstan pa zhes bya bar yang zung shig /stong pa nyid kyi don gyi dgongs pa yang dag par bstan pa zhes bya bar yang zung shig /bden pa gcig bstan pa zhes bya bar yang zung shig /rtag pa dang / brtan pa dang / zhi ba dang / ther zug pa dang / skyabs</text></item>
<item><p>302b6</p><section>dkon brtsegs</section><text>gcig tu gyur pa bstan pa zhes bya bar yang zung shig /phyin ci log gis bstan pa zhes bya bar yang zung shig /rang bzhin gyis yongs su dag pa'i sems la dgongs pa bstan pa zhes bya bar yang zung shig /de bzhin</text></item>
<item><p>302b7</p><section>dkon brtsegs</section><text>gshegs pa'i sras kyi yang dag pa bstan pa zhes bya bar yang zung shig /kau shi ka 'di ni lha mo dpal phreng gi sing ge'i sgra zhes bya bar yang zung shig /kau shi ka mdo 'dir bstan pa gang dag bshad pa de dag thams cad ni rgyu ba bcad pa dang /</text></item>
<item><p>302b8</p><section>dkon brtsegs</section><text>nges pa'i don dang / rton pa gcig pa zhes bya bar yang zung shig /kau shi ka lha mo dpal phreng gi seng ge'i sgra bstan pa'i chos kyi rnam grangs 'di ni ngas khyod kyi lag tu gtad kyis 'jig rten na dam pa'i chos ji srid gnas pa de srid du</text></item>
<item><p>303a1</p><section>dkon brtsegs</section><text>phyogs bcu'i 'jig rten thams cad du yang dag par sgrogs shig /ston cig /lha'i dbang po brgya byin gyis bcom ldan 'das la legs so zhes gsol te/ bcom ldan 'das kyi spyan sngar chos kyi rnam grangs 'di bzung zhing</text></item>
<item><p>303a2</p><section>dkon brtsegs</section><text>kun chub par byas nas lha'i dbang po brgya byin dang / tshe dang ldan pa kun dga' bo dang / gzhan yang gang der 'dus par gyur pa dag dang / lha dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das</text></item>
<item><p>303a3</p><section>dkon brtsegs</section><text>kyis gsungs pa la mngon par bstod do/ /'phags pa dkon mchog brtsegs pa chen po'i chos kyi rnam grangs le'u stong phrag brgya pa las dpal phreng gis zhus pa'i le'u zhes bya ste bzhi bcu rtsa brgyad pa rdzogs so// // rgya gar gyi</text></item>
<item><p>303a4</p><section>dkon brtsegs</section><text>mkhan po dzin mi tra dang / su ren dra bo d+hi dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa/ 'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi</text></item>
<item><p>303a5</p><section>dkon brtsegs</section><text>bcu rtsa dgu pa ste 'phags pa drang srong rgyas pas zhus pa/ / bam po dang po/ rgya gar skad du/ Ar+ya ri Shi byA sa pa ri pr-its+tsha nA ma ma hA yA na sU tra/ bod skad du/ 'phags pa drang srong rgyas pas zhus pa zhes bya ba theg pa chen</text></item>
<item><p>303a6</p><section>dkon brtsegs</section><text>po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das gang gA'i klung gi 'gram rgal bar bya ba ma yin pa/ khu byug dang / ne tso dang /</text></item>
<item><p>303a7</p><section>dkon brtsegs</section><text>bung ba dang / ngang pa'i rgyal po dang / bya'i tshogs du ma sgra snyan pa 'byin pa/ shing p+lag sha dang / n+ya gro d+ha dang / tsan dan dang / mya ngan 'tshang dang / sa la ki'i yal gas bskyabs pa/ rtag tu me tog dri zhim po sil mar bkram pa de na dge</text></item>
<item><p>303a8</p><section>dkon brtsegs</section><text>slong gi dge 'dun chen po thams cad kyang bya ba byas pa/ byed pa byas pa/ zag pa zad pa/ rdul zad pa/ chos las mi zlogs pa/ bsam gtan dang kha ton la gnas pa/ 'chag sa dang khri'i steng na 'dug na ngang pa'i rgyal po ltar</text></item>
<item><p>303b1</p><section>dkon brtsegs</section><text>sa phyogs de mdzes par byed pa sha stag la/ kha cig ni nang du yang dag 'jog la gnas pa/ kha cig ni shing drung na gnas pa/ de bzhin gshegs pa'i bka' kun bgro bar byed pa/ cha byad dul zhing brtan pa/ spyod lam rab tu zhi ba/</text></item>
<item><p>303b2</p><section>dkon brtsegs</section><text>'dod pa la 'dod pa dang / gnod sems dang / snyom pa dang / gnyid dang / le lo dang bral ba sha stag dang thabs gcig tu bzhugs te/ de nas bcom ldan 'das kyis dge slong rnams la bka' stsal pa/ dge slong dag sbyin pa byin cig /</text></item>
<item><p>303b3</p><section>dkon brtsegs</section><text>bya ba gang yin pa gyis shig /tshul khrims kyi sdom pas bsdams shing dbang po sras la yid zhi bar gnas par gyis shig /de nas bcom ldan 'das dge slong rab tu mang po la 'di lta ste/ tshe dang ldan pa kun dga' bo dang / 'od srung chen po</text></item>
<item><p>303b4</p><section>dkon brtsegs</section><text>dang / shA ri'i bu dang / bak+ku la dang / nam gru dang / tshe dang ldan pa kun shes kau di n+ya dang / de dag la sogs pa nyan thos chen po sha stag dang thabs gcig ste/ yang dag par dga' ba dang / yang dag par mgu bar 'gyur ba'i gtam mdzad do/ /</text></item>
<item><p>303b5</p><section>dkon brtsegs</section><text>de'i tshe nub phyogs logs na nyi ma'i dkyil 'khor ltar snang ba zhig tshe dang ldan pa kun dga' bos mthong ngo / /mthong nas kyang bcom ldan 'das la 'di skad ces gsol to/ /bcom ldan 'das nub phyogs logs na 'bar zhing snang ba</text></item>
<item><p>303b6</p><section>dkon brtsegs</section><text>zhugs kyi 'od zer lta bur gda' ba 'di ci lags/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo 'di ni dri nag ma'i bu drang srong 'jig rten pa'i mngon par shes pa lnga dang ldan</text></item>
<item><p>303b7</p><section>dkon brtsegs</section><text>pa drang srong rnams kyi mchog drang srong rgyas pa zhes bya ba ste/ drang srong dka' thub drag po la gnas pa/ bsnyen par gnas pa brgya stong gis dub pa/ lus kyi mdzes pa med pa lnga brgya tsam phyi bzhin du 'brang ba la drang srong dkar min gzhon nu dang / mi lha dang / rnam par bde srung gi bu dang / ri dgas mo'i bu dang / sgra byed</text></item>
<item><p>303b8</p><section>dkon brtsegs</section><text>kyi bu dang / phur bu rna dang / me'i bu dang / rnam par rko'i bu dang / bsnyen par dga' dang / de dag la sogs pas yongs su bskor nas rjes su 'chag pa'o/ /de nas de'i bar skabs su rgyas pas bcom ldan 'das dge slong gi tshogs kyis yongs su bskor cing dbang po zhi ba/ thugs zhi ba</text></item>
<item><p>304a1</p><section>dkon brtsegs</section><text>bsam gtan gyi dben pa la dgyes pa/ shing ljon pa stug po'i nang na bzhugs pa mthong ngo / /mthong nas kyang rgyas pa 'di snyam du sems/ kye ma'o ma la ngo mtshar te/ 'di bcom ldan 'das thams cad mkhyen pa phyin ci ma log pa gsung</text></item>
<item><p>304a2</p><section>dkon brtsegs</section><text>pa zhes 'jig rten du grags pa ni gnas yin no/ /ji ltar 'di kha dog rgyas pa mchog dang ldan zhing rmad du byung ba'i gzugs rgya chen po phun sum tshogs pa las na 'di gdon mi za bar de bzhin gshegs par 'gyur ro/ /'di ltar bcom ldan</text></item>
<item><p>304a3</p><section>dkon brtsegs</section><text>'das gzugs rgya chen po 'di lta bu dang ldan pas 'khor los sgyur ba'i dbang phyug gi bdag po dug dang bcas pa bzhin du spangs te bud med rin po che sa 'tsho ma la sogs pa bud med drug stong yang spangs nas dka' thub kyi nags tshal gyi nang</text></item>
<item><p>304a4</p><section>dkon brtsegs</section><text>du gshegs te bzhugs pa 'di ni kye ma'o 'jig rten na ngo mtshar rmad du byung ba'o/ /snyam du sems so/ /de nas drang srong mes sbyin gyi bus kyang rgyang ring po nas bcom ldan 'das mthong ngo / /mthong nas kyang tshim zhing mgu la yi rangs shing rab</text></item>
<item><p>304a5</p><section>dkon brtsegs</section><text>tu dga' ste/ dga' ba dang yid bde ba skyes nas tshul dang 'dra ba'i tshigs su bcad pa 'di dag gis bcom ldan 'das la mngon par bstod do/ /shing sngon dag gi khrod 'dug cing / /btso ma'i gser ltar ser bar snang / /gzugs ni shin tu</text></item>
<item><p>304a6</p><section>dkon brtsegs</section><text>'bar bas na/ /skye bo kun kyi dga' ba skyed/ /bai dUr+ya ni dri med brag /stug nang ri rab rtse gcig 'phags/ /ston gyi nyi ma rab lhan ltar/ /dpal gzugs 'bar ba 'di su zhig /de nas drang srong chen po de dag thams cad dga' ste mig phye thal</text></item>
<item><p>304a7</p><section>dkon brtsegs</section><text>mo sbyar nas bcom ldan 'das ga la ba der dong ngo / /de nas bcom ldan 'das kyis dge slong rnams la bka' stsal pa/ dge slong dag 'dzam bu'i gling pa'i drang srong me'i phung po ltar 'bar ba/ ral pa'i cod pan can/ rgas pa/ rab tu rke ba/ zas mi za zhing bsnyen</text></item>
<item><p>304a8</p><section>dkon brtsegs</section><text>par gnas pa/ shing shun dang / g.yang gzhi gyon pa/ thal bas byugs pa/ thang dang brag khrod na gnas pa/ bkres bkres ltar 'dug pa/ rlung 'gam pa/ zla ba phyed bsnyen gnas byas pa/ yan lag skem pa gcer bu ba shing shun gyon pa/ ag tshom dang /</text></item>
<item><p>304b1</p><section>dkon brtsegs</section><text>sen mo dang / spu ring ba/ bung ba'i kha dog lta bu/ dka' thub kyi nor can/ bzlas brjod dang / sbyin sreg dang / bsrung ba dang / bkra shis pa byas pa sa dang / bla gab med pa dang / shing drung na gnas pa/ rkang pa gyen du sgreng gtsog tsog por 'dug pa/ chu'i nang du 'jug</text></item>
<item><p>304b2</p><section>dkon brtsegs</section><text>pa/ me mdag 'bar ba dang / sreg me rab tu 'bar ba dang / nyi mas lus shin tu gdungs pa/ dka' thub drag pos yongs su bskor ba/ bab bab tu gnas pa/ rigs tsam gyis yongs su dga' ba/ bla na med pa'i ye shes dang bral ba de dag la ltos/ dge slong</text></item>
<item><p>304b3</p><section>dkon brtsegs</section><text>dag drang srong chen po 'di dag ni 'khor ba las 'byung ba mi shes pa dag ste/ 'di dag ni 'dod pa dang rgyags pas myos pa/ yang srid par skye ba yongs su 'dzin pa/ lta ba'i rgyu ba yongs su ma dag pa sha stag go/ de nas dge slong de dag bcom ldan 'das la sems</text></item>
<item><p>304b4</p><section>dkon brtsegs</section><text>thag pa nas skyabs su dong nas 'di skad ces gsol to/ /bcom ldan 'das bdag cag ni tshangs par spyod pa'i tshogs sgrub pa ste/ de'i slad du bdag cag srid par skye ba mi 'dzin to/ /de nas drang srong chen po rgyas pas drang srong chen po de dag gi sems dang mi</text></item>
<item><p>304b5</p><section>dkon brtsegs</section><text>'jigs pa dman zhing lta ba dman par khad kyis brtags nas gus pa skyes te/ rjes dang bcas pa drang srong gi tshogs kyis yongs su bskor nas ral pa mang po brdzes te/ mchod phyir thogs thogs pa/ sngo sangs po/ mig gnyis ser ba/ skra rtsub cing grugs</text></item>
<item><p>304b6</p><section>dkon brtsegs</section><text>pa/ lag na dbyug gu gsum thogs pa/ gzugs rab tu mi sdug pa dang ldan pa/ nam mkha'i ngos las 'gro ba/ gtam sna tshogs kyi gtan tshigs dang ldan pa de bcom ldan 'das ga la ba der song ste phyin nas bcom ldan 'das la 'di skad ces gsol to/ /'khor</text></item>
<item><p>304b7</p><section>dkon brtsegs</section><text>'di ni kun tu rmongs pa ste/ 'di na gnas lags na bdag 'dir mchis par bcom ldan 'das mkhyen par mdzad du gsol/ bcom ldan 'das kyis bka' stsal pa/ drang srong chen po srid par skye ba thams cad kyang ngas shes te dngos po de yang rig go/ de nas tshe dang ldan pa kun dga' bos</text></item>
<item><p>304b8</p><section>dkon brtsegs</section><text>bcom ldan 'das la 'di skad ces gsol to/ /bcom ldan 'das drang srong gi tshogs kyis yongs su bskor ba gsal ba zur phyin pa/ zhib pa mkhas pa/ blo dang shes pa dang / mi 'jigs pa dang / ral pa'i zar bu'i cod pan can 'di su lags/ bcom ldan 'das kyis bka' stsal pa/ kun dga'</text></item>
<item><p>305a1</p><section>dkon brtsegs</section><text>bo 'di ni drang srong chen po rgyas pa zhes bya ste/ rig byed rnams byed pa/ nus can bu'i bstan bcos kyis 'tsho ba/ yi ge sna tshogs sdud pa'o/ /de nas dgra bcom pa de dag thams cad kyis rgyas pa mthong nas bcom ldan 'das la 'di skad</text></item>
<item><p>305a2</p><section>dkon brtsegs</section><text>ces gsol to/ /bcom ldan 'das 'di ni 'khor ba'i sdug bsngal las yongs su ma grol ba lags na/ dka' thub drag pos yongs su nyon mongs pa rnyed pa 'dis ci zhig thog dgra bcom pa de dag yang 'di snyam du sems te/ rgyas pa 'dis bcom</text></item>
<item><p>305a3</p><section>dkon brtsegs</section><text>ldan 'das la gtam gang bdag med pa'i gtam 'am/ sbyin pa dang / tshul khrims dang rab tu ldan pa'i gtam 'am/ ci'i rgyu dang rkyen gyi gtam zhig zhu snyam mo/ /de nas drang srong chen po rgyas pas bcom ldan 'das la 'di skad ces gsol to/ /bcom</text></item>
<item><p>305a4</p><section>dkon brtsegs</section><text>ldan 'das 'byung ba dang / da ltar drang srong chen po tshogs pa 'di shin tu rnyed par dka' ba lags so/ /gal te zhu nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang</text></item>
<item><p>305a5</p><section>dkon brtsegs</section><text>dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang / bcom ldan 'das kyis drang srong chen po rgyas pa la 'di skad ces bka' stsal to/ /drang srong chen po khyod ci dang ci 'dod pa dris shig dang / dris pa de dang de de lta de ltar</text></item>
<item><p>305a6</p><section>dkon brtsegs</section><text>lung bstan par bya'o/ /de nas bcom ldan 'das la drang srong chen po rgyas pas 'di skad ces gsol to/ /bcom ldan 'das ji ltar sbyin pa sbyin par bgyi/ sbyin pa ma lags pa'i don gang lags/ sbyin pa zhes bgyi ba'i don gang lags/ sbyin bdag</text></item>
<item><p>305a7</p><section>dkon brtsegs</section><text>ji ltar rab tu 'tshal bar bgyi/ ji ltar na gtong ba por 'gyur/ ji ltar na sbyin bdag lags la gtong ba po ma lags/ ji ltar na sbyin bdag sbyin pa'i mthar 'gro ba zhes bgyi/ spungs par gnas pa 'am/ brtsegs par gnas pa 'am/ ji ltar blta bar bgyi/ ji ltar</text></item>
<item><p>305a8</p><section>dkon brtsegs</section><text>na sbyin bdag len pa la mi gnas par sbyin pa sbyin pa lags/ sbyin pa'i rnam par smin pa ji ltar blta bar bgyi/ ji ltar na bcom ldan 'das mya ngan las 'das pa'i mchod rten la mchod pa lags/ bsod nams de'i rnam par smin pa ji ltar blta bar</text></item>
<item><p>305b1</p><section>dkon brtsegs</section><text>bgyi/ bcom ldan 'das khyod yongs su mya ngan las 'das nas yongs su 'dzin par 'gyur ba gang lags/ de nas bcom ldan 'das kyis drang srong chen po rgyas pa la 'di skad ces bka' stsal to/ /drang srong chen po sems dang po bskyed pa'i gtam khyod</text></item>
<item><p>305b2</p><section>dkon brtsegs</section><text>kyis dris pa 'di ni rtsing ngo / /de na gnas brtan shA ra dwa ti'i bu smin ma ring ba/ gnyer ma can/ mgo skya bos lag pa g.yas pas smin ma gzar nas mig lpags bteg ste bltas nas 'di skad ces smras so/ /drang srong chen po rgyas pa 'di 'jig rten na</text></item>
<item><p>305b3</p><section>dkon brtsegs</section><text>grags pa yin na gtan tshigs kyi rig pa mi shes pa'i byis pa rogs rgod lta bur mkhas pa'i blo med de/ rgyu dang rkyen gyi gtam spangs shing bdag med pa'i gtam bor la lha yul pa'i rgyu'i gtam btang ste/ ci'i phyir sbyin pa'i gtam nyid zhus</text></item>
<item><p>305b4</p><section>dkon brtsegs</section><text>par gyur/ de nas tshe dang ldan pa kun dga' bos bcom ldan 'das kyi zhabs gnyis la phyag 'tshal te/ bcom ldan 'das la 'di skad ces gsol to/ /bcom ldan 'das bdag gis drang srong chen po 'di la sbyin pa'i 'bras bu sbyin pa'i bka' mchid</text></item>
<item><p>305b5</p><section>dkon brtsegs</section><text>bgyi'o/ /bcom ldan 'das kyis bka' stsal pa/ kun dga' bo de bzhin gshegs pa la dris la/ nyan thos kyis bshad pa ni de bzhin gshegs pa rnams kyi tshul ma yin te mi dgos kyis/ kun dga' bo de skad ma zer cig 'di ni gnas</text></item>
<item><p>305b6</p><section>dkon brtsegs</section><text>ma yin no/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das bdag gis drang srong chen po rgyas pa ci dang ci 'tshal ba dris pa'i lan gdab par bgyi'o/ /bcom ldan 'das kyis bka' stsal pa/</text></item>
<item><p>305b7</p><section>dkon brtsegs</section><text>shA ri'i bu khyod kyang de skad mi 'tsham par ma zer/ nga'i mdun na nyan thos kyis the tshom bcad pa 'di ni mi rigs te/ nga la sems can gyi sems ma rangs par 'gyur ro/ /sems ma rangs nas 'di skad du gang gi phyir rgyas pas dris nyan thos 'chad</text></item>
<item><p>305b8</p><section>dkon brtsegs</section><text>du bcug pa las na de bzhin gshegs pa ni thams cad mkhyen pa ma yin du nges so/ /yang na ni sangs rgyas la ngar 'dzin pa yod do zhes zer bar 'gyur te/ sems can dmyal bar 'gro bar 'gyur ro/ /de nas dge slong de dag bcom ldan 'das la dga' ba</text></item>
<item><p>306a1</p><section>dkon brtsegs</section><text>skyes nas 'di skad ces gsol to/ /bcom ldan 'das drang srong chen po rgyas pa'i the tshom bsal ba'i slad du bshad du gsol/ de nas bcom ldan 'das kyis drang srong chen po rgyas pa la 'di skad ces bka'</text></item>
<item><p>306a2</p><section>dkon brtsegs</section><text>stsal to/ /drang srong chen po sbyin pa'i rnam par smin pa dang / sbyin pa'i bya ba dang / sbyin pa'i rnam par dbye ba dang / sbyin pa zhes bya ba'i don gang yin pa dang / sbyin pa bdag gis yongs su spyad na ji ltar sbyin pa sbyong ba dang / de</text></item>
<item><p>306a3</p><section>dkon brtsegs</section><text>dag la byin na bsod nams kyi rnam par smin pa ji ltar rab tu 'phel ba de nyon cig gang gi phyir sbyin pa zhes bya ba dang / sbyin pa zhes bya ba'i don gang yin zhes bya ba ni drang srong chen po 'di la gtong ba pos sbyin pa'i dngos po yongs</text></item>
<item><p>306a4</p><section>dkon brtsegs</section><text>su btang ste/ dad pa bskyed nas gzhan byed du bcug ste yul gzhan du song nas byed du bcug pa des kyang nor rnams rnam par gtong bar byed na nor gang gi yin pa de ni sbyin bdag yin no/ /byed du bcug pas byin pa ni gtong ba po</text></item>
<item><p>306a5</p><section>dkon brtsegs</section><text>yin gyi sbyin bdag ma yin no/ /gang rang gi dngos po bdag nyid kyis sbyin pa de ni gtong pa po yang yin la sbyin bdag kyang yin no/ /drang srong chen po rnam pa sum bcu rtsa gnyis kyis sbyin pa yongs su ma dag par blta'o/ /rnam pa</text></item>
<item><p>306a6</p><section>dkon brtsegs</section><text>sum bcu rtsa gnyis gang zhe na/ 'di lta ste/ drang srong chen po 'di la gtong ba po phyin ci log tu lta bar gyur cing ma dad pa dang ma dang ba mang la des sbyin pa byin na de'i sbyin pa de yongs su ma dag pa yin no/ /drang srong chen po gzhan yang phan btags</text></item>
<item><p>306a7</p><section>dkon brtsegs</section><text>pa'i lan du phan 'dogs par bya ba'i phyir sbyin pa byin na de yongs su ma dag pa yin no/ /des dman pa dang / 'dod pa'i rgyu'i phyir gang 'di lta bu'i sems kyi me la sbyin pa sbyin no zhe 'am/ me lce la sbyin pa sbyin no zhes 'am/ chu la sbyin pa sbyin</text></item>
<item><p>306a8</p><section>dkon brtsegs</section><text>no zhe 'am/ des bdag yongs su shes par bya ba'i phyir rgyal po la sbyin pa byin na sbyin pa de yongs su ma dag pa yin no/ /gang mi 'jigs pa'i phyir chom po la sogs pa sbyin pa byin te/ thun mong ma yin pa lnga byin na sbyin pa</text></item>
<item><p>306b1</p><section>dkon brtsegs</section><text>yongs su ma dag pa yin no/ /dug sbyin pa dang / mtshon cha sbyin pa dang / srog chags bsad de sha sbyin pa dang / bag med pa rnams la chang sbyin pa dang / 'di dag ni bdag gir 'gyur te bdag gi rim gro dang / mchod par 'gyur ro snyam nas sems</text></item>
<item><p>306b2</p><section>dkon brtsegs</section><text>can bsdu ba dang 'thob pa'i phyir bsdu ba'i sbyin pa dang / gang brjod pa dang / sgra dang / tshigs su bcad pa'i phyir sbyin pa sbyin pa dang / gang gar dang glu dang / bzhad gad dang / rtsed mo dang / gtam dang / dga' bar bya ba'i phyir rol mo mkhan rnams la sbyin pa</text></item>
<item><p>306b3</p><section>dkon brtsegs</section><text>byin na sbyin pa de yongs su ma dag pa yin no/ /gang bza'i mtshan ma'i phyir skar mkhan la sbyin pa gtong bar byed pa dang / gang gzhan gyi nor mdza' bo la sbyin pa dang / gang gi khyim 'am zhing la gzhan gyi 'bru'i phung po 'am/ nas dang gro'i phung po la ri</text></item>
<item><p>306b4</p><section>dkon brtsegs</section><text>dgas dang bya za ba la de de la dga' ba dang mgu ba skyed na de yang sbyin pa yongs su ma dag pa yin no/ /gang bzo'i phyir sbyin pa byin pa dang / gang yang lus mi bde bas 'jigs pa'i phyir sman pa la sbyin pa dang / gang yang slong ba rnams la spyos brgyad de tshig pa</text></item>
<item><p>306b5</p><section>dkon brtsegs</section><text>za bar byas nas sbyin pa byin na de yang yongs su ma dag pa yin no/ /gang yang sbyin pa byin pa 'di'i rnam par smin pa yod dam med ces the tshom za na de yang yongs su ma dag pa yin no/ /gang yang sbyin pa byin nas gdung ba dang 'gyod pas gdungs na de yang</text></item>
<item><p>306b6</p><section>dkon brtsegs</section><text>yongs su ma dag pa yin no/ /gang yang sbyin pa byin nas gang bdag las khyer ba thams cad kyis tshe phyi ma la slar sbyin par 'gyur ro/ /snyam du 'di lta bu'i sems bskyed na de yang yongs su ma dag pa yin no/ /gang bsod nams kyi rnam par</text></item>
<item><p>306b7</p><section>dkon brtsegs</section><text>smyin pa 'di ni bdag nyid kyis spyad kyi/ sems can gzhan gang la yang ma gyur cig snyam du de ltar sems bskyed na de yang yongs su ma dag pa yin no/ /gang lang tsho la bab pas sbyin pa byin pa dang / phyis dar phyid pa dang rga ba'i gnas dang / na pas gzir ba dang /</text></item>
<item><p>306b8</p><section>dkon brtsegs</section><text>'chi ba'i dus kyi tshe dang / gnad du phog pa'i sdug bsngal ba dang / snang ba dang / 'chi ba'i mya ngan du gyur pa na sangs rgyas pa la dga' ba dang dad pa med par rtsa lag rnams kyis byed du bcug ste sbyin gnas rnams la sbyin pa byin na de yang yongs su</text></item>
<item><p>307a1</p><section>dkon brtsegs</section><text>ma dag pa yin no/ /gang yul gzhan na gnas na yang yul dang gnas che ge mo zhes bya ba na bdag sbyin bdag tu grags par 'gyur ro snyam ste grag pa'i rgyur sbyin pa byin na de yang yongs su ma dag pa yin no/ /gang yang kha zas gtong mi phod pa la</text></item>
<item><p>307a2</p><section>dkon brtsegs</section><text>'jig rten pa mi dga' bar mthong nas sbyin phod pa'i nyes pa ni 'jig rten gyis bzod do snyam ste sbyin pa byin na de yang yongs su ma dag pa yin no/ /gang yang bud med snying du sdug ste chung mar blang bar bya ba'i don du bud med kyi gzhi las mdza' bshes dang gnyen</text></item>
<item><p>307a3</p><section>dkon brtsegs</section><text>mdab dang 'brel ba'i phyogs la nor bu dang / gser dang / dngul dang / rdo rje dang / bai dUr+ya dang / dar dang / byi ru dang / du ku la'i ras la sogs pas mgu bar byed na de yang yongs su ma dag pa yin no/ /gang yang 'di ltar bdag la nor ni mang du yod la bdag la bu</text></item>
<item><p>307a4</p><section>dkon brtsegs</section><text>med de/ bdag gis gang rigs pa la gtang bar bya'o snyam ste sbyin pa sbyin na de yang yongs su ma dag pa yin no/ /gang yang tshe 'di la byin pas 'jig rten pha rol tu rnyed par 'gyur ro snyam pa'i sems kyis sbyin pa byin na de yang yongs su dag pa yin no/ /gang</text></item>
<item><p>307a5</p><section>dkon brtsegs</section><text>me tog dang / 'bras bu dang / zang zing 'dod pas dbul ba dang / bkren pa dang / sdug phongs pa gos dengs shing dri ma can rnam bkol te bor la phyug pa rgya chen po thob pa dag la sbyin pa byin na de yang sbyin pa yongs su ma dag pa yin te/ drang srong chen po</text></item>
<item><p>307a6</p><section>dkon brtsegs</section><text>rnam pa sum bcu rtsa gnyis po de dag ni sbyin pa byin yang yongs su dag pa ma yin par blta'o/ /drang srong chen po de dag gi rnam par sbyin pa ni tshwa sgo can gyi zhing la sa bon ngan pa btab pa'i myu gu skye ba bzhin du blta ste/ sbyin pa de'i rnam par smin pa ni</text></item>
<item><p>307a7</p><section>dkon brtsegs</section><text>med pa ma yin mod kyi/ 'on kyang zhing dang sa bon gyi nyes pas me tog dang 'bras bur mi 'gyur ro/ /drang srong chen po 'di lta ste/ dper na skyes bu la la zhig gang 'dod pa'i sa bon khyer te ma rmos ma bsal ba'i zhing la btab na/ de'i sa bon sa la</text></item>
<item><p>307a8</p><section>dkon brtsegs</section><text>gnas pa de la char pa bab nas bangs na gdon mi za bar myu gu skye nus par 'gyur te/ 'on kyang me tog dang 'bras bur ni mi 'gyur ro/ /drang srong chen po de bzhin du sbyin pa de'i rnam par dbye ba de yang bsam pa dang sbyor ba kun nas nyon mongs pa can du</text></item>
<item><p>307b1</p><section>dkon brtsegs</section><text>gyur pas 'bras bu rnam par smin pa grung por mi 'gyur ro/ /de nas drang srong chen po rgyas pas thal mo sbyar te/ bcom ldan 'das la 'di skad ces gsol to/ /bcom ldan 'das kyis thams cad mkhyen pa dang 'thun pa'i rnam par smin pa skye</text></item>
<item><p>307b2</p><section>dkon brtsegs</section><text>dgu rnams la phan pa dang bde ba bgyid pa ni bstan lags so/ /bcom ldan 'das ji ltar tshul khrims 'chal ba dang / tshul khrims dang ldan pa la stsal na sbyin pa'i rnam par smin pa chab mi 'tshal ba lags/ bcom ldan 'das kyis bka' stsal pa/</text></item>
<item><p>307b3</p><section>dkon brtsegs</section><text>drang srong chen po khyod sbyin pa'i rnam par smin pa la 'jug pa nyon cig /drang srong chen po dad pas gang cung zad ci byin pa de dag thams cad ni sbyin pa zhes bya'o/ /drang srong chen po gang yang 'jig rten pha rol gyis 'jigs par snod mi rtog par ma</text></item>
<item><p>307b4</p><section>dkon brtsegs</section><text>bslang par yang tshul khrims dang ldan pa 'am/ ngan pa'i tshul khrims 'chal ba la dad pa bskyed nas mig phye ste sems can thams cad la mnyam pa'i sems kyis sbyin pa byin na/ drang srong chen po de ni sbyin bdag yin no/ /drang srong chen po gzhan</text></item>
<item><p>307b5</p><section>dkon brtsegs</section><text>yang sbyin pa lnga yongs su rdzogs par bya'o/ /lnga gang zhe na/ 'dron po dang / nad pa dang / nad g.yog dang / chos smra ba dang / yul gzhan du 'gro ba la dus su sbyin pa ste lnga po de dag go/ gzhan yang lnga ste/ chos sbyin pa dang / zang zing sbyin pa dang / gnas sbyin pa dang / mar me</text></item>
<item><p>307b6</p><section>dkon brtsegs</section><text>sbyin pa dang / spos dang phreng ba sbyin pa'o/ /drang srong chen po rgyas pas gsol pa/ bcom ldan 'das sbyin pa yongs su dag pa gang lags/ bcom ldan 'das kyis bka' stsal pa/ gang dad pa bskyed de sems can thams cad la dmigs shing byams pa dang</text></item>
<item><p>307b7</p><section>dkon brtsegs</section><text>ldan pa'i sems kyis gus par byas te dul bas sbyin pa byin pa de thams cad ni yongs su dag pa yin no/ /thar par bsngos te sbyin pa byin pa ni yongs su dag pa zhes bya'o/ /gzhan yang sbyin pa bla na med par blta ba lnga ste/ lnga gang zhe na de bzhin gshegs pa</text></item>
<item><p>307b8</p><section>dkon brtsegs</section><text>la sbyin pa byin pa ni bla na med pa yin no/ /dge 'dun la sbyin pa byin pa ni bla na med pa yin no/ /chos smra ba la sbyin pa byin pa ni bla na med pa yin no/ /nad pa la sbyin pa byin pa ni bla na med pa yin no/ /pha ma la sbyin pa byin pa ni bla na med pa yin no/ /</text></item>
<item><p>308a1</p><section>dkon brtsegs</section><text>gzhan yang sbyin pa chen por 'gyur ba ni rgyal po rgyal srid kyi dbang phyug las nyams pa la sbyin pa byin na sbyin pa chen po yin no/ /rgyal pos mnar ba dang / mgon med pa dang / nad pa la sbyin pa byin na sbyin pa</text></item>
<item><p>308a2</p><section>dkon brtsegs</section><text>chen po yin no/ /rgyal pos spangs nas gzhan na yang nyam nga zhing srog chad la khad pa 'chi la thug pa las gsos na sbyin pa chen po yin no/ /na pa la sman byin na sbyin pa chen po yin no/ /tshul khrims phun sum tshogs</text></item>
<item><p>308a3</p><section>dkon brtsegs</section><text>pa'i 'phags pa'i dge 'dun la dus su sbyin pa byin na 'bras bu chen po yin no/ /ting nge 'dzin la snyoms par zhugs pa dang / shes rab phun sum tshogs pa dang / rnam par grol ba phun sum tshogs pa dang / rnam</text></item>
<item><p>308a4</p><section>dkon brtsegs</section><text>par grol ba'i ye shes mthong ba phun sum tshogs pa la sbyin pa byin na sbyin pa chen po yin no/ /dud 'gro'i skye gnas su song ba bya rog dang / 'ug pa dang / ri dgas la sogs pa la mi 'jigs pa byin na sbyin pa chen po</text></item>
<item><p>308a5</p><section>dkon brtsegs</section><text>yin no/ /gang la gang dgos pa dang / mi bdog pa de'i bsam pa yongs su rdzogs par byed pa ni sbyin pa chen po yin te/ drang srong chen po de ltar na/ sbyin pa byin pa yongs su dag pa dang sbyin pa chen po yin no/ /sbyin pa</text></item>
<item><p>308a6</p><section>dkon brtsegs</section><text>yongs su dag pa 'di dag 'dod pas de ltar sbyin pa yongs su dag pa bsgom par bya'o/ /sems can gang dag gzhan dag gis de ltar bskul nas dad pa dang dang ba bskyed de sbyin pa yongs su dag pa 'di la rjes su</text></item>
<item><p>308a7</p><section>dkon brtsegs</section><text>yi rang bar 'gyur ba de dag mtshungs par bsod nams skyed pa po dang sbyin bdag tu 'gyur te/ de ltar na gang rjes su yi rang ba dang / gang skul ba de dag thams cad bsod nams skyed pa por mtshungs par 'gyur ro/ /</text></item>
<item><p>308a8</p><section>dkon brtsegs</section><text>drang srong chen po gang sangs rgyas bcom ldan 'das yongs su mya ngan las 'das pa na bsod nams kyi rnam par smin pa ji ltar 'gyur/ ji ltar sbyin pa'i bsod nams zad par 'gyur zhes khyod kyis smras pa/</text></item>
<item><p>308b1</p><section>dkon brtsegs</section><text>drang srong chen po de'i phyir legs par rab tu nyon la yid la zung shig dang ngas bshad do/ /drang srong chen po gang la la zhig bcom ldan 'das yongs su mya ngan las 'das pa dang / da ltar bzhugs pa la mchod pa byed</text></item>
<item><p>308b2</p><section>dkon brtsegs</section><text>pa de'i rnam par smin pa ni mtshungs mnyam zhing 'dra'o zhes nga 'chad do/ /de ci'i phyir zhe na/ de bzhin gshegs pa rnams ni chos kyi skus rab tu phye ba yin gyi/ gzugs kyi skus rab tu phye ba ma yin pa'i phyir ro/ /</text></item>
<item><p>308b3</p><section>dkon brtsegs</section><text>gang la la zhig nga 'dug pa 'am/ yongs su mya ngan las 'das pa la mchod na sems mtshungs pa'i phyir 'di gnyis la bsod nams kyi khyad par cung zad kyang med do/ /drang srong chen po 'di lta ste dper na 'khor</text></item>
<item><p>308b4</p><section>dkon brtsegs</section><text>los sgyur ba'i rgyal pos ris su gtogs pa rnams la bsgo ba/ nga'i gang gis kyang deng phyin chad srog gcad pa dang / ma byin pa len pa dang / 'dod pas log par g.yem pa dang / brdzun gyi tshig 'byin pa</text></item>
<item><p>308b5</p><section>dkon brtsegs</section><text>dang / phra ma dang / ngag rtsub po dang / tshig kyal ba 'byin pa mi bya'o/ /brnab sems dang / gnod sems dang / log par lta ba'i sems bskyed par mi bya'o zhes bsgo la/ de la mi la las rgyal pos</text></item>
<item><p>308b6</p><section>dkon brtsegs</section><text>bsgo ba de thos nas bsgo ba rnams rjes su srung na rgyal po de'i lus la mchod pa byed pa ma yin mod kyi rgyal po ngas bsgo ba bzhin du de dag gis byas so snyam ste dga' bar 'gyur ro/ /de dag rgyal po</text></item>
<item><p>308b7</p><section>dkon brtsegs</section><text>des bstan cing bsgo ba rab tu srung zhing srog gcod pa la sogs pa kun tu srung ba de'i las kyi rnam par smin pas mtho ris kyi 'jig rten du skye ba yongs su 'dzin par 'gyur ro/ /gang dag rgyal po des</text></item>
<item><p>308b8</p><section>dkon brtsegs</section><text>bstan cing bsgo ba mi srung zhing mi dge ba'i las la sbyor ba de dag mi dge ba'i las byed pas tshe 'di la rgyal po de las sdug bsngal rjes su 'thob par 'gyur/ de 'di nas shi ba'i dus byas nas kyang /</text></item>
<item><p>309a1</p><section>dkon brtsegs</section><text>log par ltung bar 'gro bar 'gyur ro/ /drang srong chen po de bzhin du gang dag gis nga la gzugs kyi skur mthong la bslab pa rnams rjes su mi srung ba de dag gis ci 'thob par 'gyur zhe na/ de dag gis</text></item>
<item><p>309a2</p><section>dkon brtsegs</section><text>log par lta ba bskyed nas lha byin bzhin du sems can dmyal bar 'gro bar 'gyur ro/ /gang dag nga yongs su mya ngan las 'das pa na bslab pa rnams srung ba dang / mchod pa yang byed par 'gyur ba de dag ni ngas mchog</text></item>
<item><p>309a3</p><section>dkon brtsegs</section><text>dam par shes so/ /drang srong chen po da ltar nga mchog tu phyin te sems can thams cad las khyad par du 'phags shing thams cad mkhyen pa'i ye shes thob pas ma nges pa'i sems can rnams la ming bsgrags</text></item>
<item><p>309a4</p><section>dkon brtsegs</section><text>kyang bslab pa phun sum tshogs par bya'o/ /drang srong chen po gang la la zhig nga yongs su mya ngan las 'das te 'das pa'i 'og tu mchod pa byed pa de 'dug pa la mchod pa bzhin du 'gyur ro/ /drang srong chen po sems</text></item>
<item><p>309a5</p><section>dkon brtsegs</section><text>cad de dag bsod nams lhag par bya ba gang byed pa thams cad ni bsod nams chen po'i 'phen pa byang chub tu 'gyur ba byas pa yin no/ /drang srong chen po 'di lta ste dper na chu ngogs kyi 'dam bu stug po'i nang du</text></item>
<item><p>309a6</p><section>dkon brtsegs</section><text>me btang na char ba'i rgyun 'bab pa'i chus de zhi bar 'gyur ro/ /drang srong chen po de bzhin du sbyin bdag sbyin pa'i bsod nams kyi tshogs chen po sdud par 'gyur ro/ /sbyin pa'i tshogs de yang sbyin pa po de nyid</text></item>
<item><p>309a7</p><section>dkon brtsegs</section><text>kyi rgyud la dad pa'i char pa bab na sbyin pa po nyid kyi rgyud la sogs par 'gyur mod kyi/ sbyin pa byin pa de yang phung por gnas pa 'am/ spungs par gnas pa 'am/ phyogs na gnas par mi 'gyur ro/ /gang yang</text></item>
<item><p>309a8</p><section>dkon brtsegs</section><text>'di ltar sbyin pa byin pa de ni sbyin pa po de la grib ma bzhin du rjes su 'brang bar 'gyur te/ des na sbyin pa po des bsod nams kyi rnam par smin pa de mthong yang bsod nams de khong du mi chud do/ /drang srong</text></item>
<item><p>309b1</p><section>dkon brtsegs</section><text>chen po 'di lta ste dper na rgun 'bru dang / bu ram shing ma btsir ba de la khu ba mi dmigs kyi btsir nas dmigs te/ rgun 'bru dang / bu ram shing de'i khu ba de yang phung por gnas pa 'am/ spungs par gnas pa 'am/ phyogs</text></item>
<item><p>309b2</p><section>dkon brtsegs</section><text>na gnas par mi snang ngo / /khu ba de ni rgun 'bru re re dang / bu ram shing gi dum bu re re'i nang du 'dus pa yang ma yin no/ /drang srong chen po de bzhin du sbyin pa de yang sbyin pa po'i lag pa'i rtse mo dang / snying dang bral na rnam</text></item>
<item><p>309b3</p><section>dkon brtsegs</section><text>par mi gnas te/ sbyin pa de rnam par smin pa mi 'byin pa yang ma yin la sbyin bdag 'dor ba yang ma yin no/ /ji ltar rgun 'bru dang / bu ram shing bor na khu ba de dmigs par mi 'gyur ba de bzhin du sbyin bdag med</text></item>
<item><p>309b4</p><section>dkon brtsegs</section><text>na sbyin pa'i rnam par smin par mi 'gyur te/ tshe'i 'du byed ma btang bar yang sbyin pa'i rnam par smin pa snang ba ma yin no/ /drang srong chen po 'di lta ste dper na shing n+ya gro d+ha sa bon kha ma 'bus par shing du snang bar mi</text></item>
<item><p>309b5</p><section>dkon brtsegs</section><text>'gyur ro/ /de bzhin du sbyin pa 'phel ba las 'bras bu grung por 'gyu ro/ /drang srong chen po 'di lta ste dper na tshong pa la la zhig rdzas kyi tshogs nyung ngu zhig khyer te yul gzhan gyi grong khyer du song nas tshong 'dus</text></item>
<item><p>309b6</p><section>dkon brtsegs</section><text>khyad par can du rang gi rdzas nor chen por rgyas par bsgyur te/ de'i nor de nyung ngu las mang por gyur pa dang / sbrang rtsi'i sbrang mas me tog ma rung bar byas pa ltar sbyin bdag gi rnam par smin pa yang cher sogs</text></item>
<item><p>309b7</p><section>dkon brtsegs</section><text>par 'gyur ro/ /dper na sprin ni ma 'ongs pa'i char pa'i chu rab tu 'dzin to/ /de bzhin du sbyin bdag kyang rnam par smin pa 'phen par byed de/ drang srong po de ltar sbyin bdag bsod nams 'phen</text></item>
<item><p>309b8</p><section>dkon brtsegs</section><text>par byed cing sbyin pa sbyin no/ /de'i 'bras bu la yang spyod do/ /de bas na len pas sbyin pa shes par byed do/ /drang srong chen po bsod nams zhes bya ba ni 'jig rten pha rol tu rdzogs par byed pa 'am/</text></item>
<item><p>310a1</p><section>dkon brtsegs</section><text>mthu rtsal thob pas srung ba ste/ de bas na bsod nams zhes bya'o/ /'jig rten pha rol nas gcig nas gcig tu lus dang longs spyod skyed par byed pa de'i phyir 'jig rten pha rol gyi zhes</text></item>
<item><p>310a2</p><section>dkon brtsegs</section><text>bya'o/ /de nas bcom ldan 'das la drang srong chen po rgyas pas 'di skad ces gsol to/ /bcom ldan 'das kyis bdag gi sbyin pa'i rnam par smin pa ni bka' stsal to/ /bcom ldan 'das rnam par</text></item>
<item><p>310a3</p><section>dkon brtsegs</section><text>shes pa lus su ji ltar 'jug /rnam par shes pa 'di ji ltar na lus la chags pa skyed/ bcom ldan 'das kyis bka' stsal pa/ drang srong chen po 'di lta ste/ dper na/ rgyal po grong khyer gyi dbus na 'dug</text></item>
<item><p>310a4</p><section>dkon brtsegs</section><text>na pha rol gyi dmag tshogs kyis 'jigs pas thog ma nyid du 'obs rko zhing rdzas dang / sman dang / 'phong gi slob dpon dang / skyes bu dpa' bo sdud par byed cing rgyal mtshan bsgrengs nas gzhon nu rnams la smra'o/ /</text></item>
<item><p>310a5</p><section>dkon brtsegs</section><text>glang po che dang bal glang mo chang gis ra ro bar byed do/ /ri dang nags na gnas pa thams cad dang / zhang blon la sogs pa thams cad sdud do/ /dmag mi rnams kyang nor gyis bsdus nas 'di skad du thams cad</text></item>
<item><p>310a6</p><section>dkon brtsegs</section><text>kyang 'thab 'dod par gyis te/ so so'i lag cha thogs la ral gri phyung ste nyin mtshan ma nyal bar 'dug shig ces bsgo nas pha rol gyi dmag rta dang / glang po che dang mir 'dres pa 'ongs pa dang / 'di ltar rgyal</text></item>
<item><p>310a7</p><section>dkon brtsegs</section><text>po des bdag gi dmag dbugs 'byin cing pha rol gyi dpung rang gi bsod nams zad pa dang / mthu rtsal zad pa dang / mtshon gyis rmas pa dang / pham par ma gyur gyi bar du 'khor la glags mi rnyed par srung bar</text></item>
<item><p>310a8</p><section>dkon brtsegs</section><text>byed do/ /drang srong chen po de bzhin du rnam par shes pa'i rgyal po lus kyi grong khyer du song nas skye mched kyi grong khyer la mi rtag pa'i ngo bor gnas par mthong nas de'i tshe dang ba'i 'obs rko bar byed/ brtson</text></item>
<item><p>310b1</p><section>dkon brtsegs</section><text>'grus la gnas te 'dug bzod pa'i go cha gyon/ brtsam pa chen po rtsom/ chos kyi glang po che rgyags par byed/ ye shes kyi rta la zhon zhing rgyug ste/ skye mched kyi grong khyer la 'di skad ces bag yod par ci bya ba dus su</text></item>
<item><p>310b2</p><section>dkon brtsegs</section><text>gyis shig /pha rol gyi dmag tshogs kyi dpung thub par dka' ba mi rtag pa'i dmag dpag tu med pa 'ong gis/ da myur du sbyin pa'i go cha gyon cig /ye shes kyi mtshon thogs shig /ngo tsha shes pa dang khrel yod pa'i</text></item>
<item><p>310b3</p><section>dkon brtsegs</section><text>rgyogs sbyor cig /tshul khrims dang / ting nge 'dzin dang / gtong ba'i srungs ma zhog shig ces skul lo/ /de dag kyang pha rol gyi dmag nye bar gnas pa de dang phan tshun mi mthun pas 'bros so/ /de dag dang mi mthun pas</text></item>
<item><p>310b4</p><section>dkon brtsegs</section><text>skye mched kyi grong khyer de zhig nas rnam par shes pa'i rgyal po de lus kyi grong khyer bor te de yul la phyogs nas 'bros so rnam par shes pa bros nas lus dang dbang po'i tshogs khams kyi sprul gyis gang bas skye mched</text></item>
<item><p>310b5</p><section>dkon brtsegs</section><text>drug zhig nas bdag po med pa yid brtan du mi rung ba'i lus kyi grong khyer 'jig par 'gyur ro/ /drang srong chen po de bzhin du rnam par shes pa'i rgyal pos lus kyi grong khyer bor nas lus gzhan yongs su 'dzin par</text></item>
<item><p>310b6</p><section>dkon brtsegs</section><text>byed de/ de ltar na rnam par shes pa 'di rgyal po ltar blta'o/ /de nas bcom ldan 'das la drang srong chen po rgyas pas 'di skad ces gsol to/ /bcom ldan 'das rnam par shes pas bsod nams su nye bar mchi</text></item>
<item><p>310b7</p><section>dkon brtsegs</section><text>ba 'am/ bsod nams ma lags par nye bar mchi ba 'am/ mi g.yo bar nye bar mchis pa'i lus ji ltar rab tu 'tshal/ rnam par shes pa 'di nyid kyis bdag gi lus 'di yongs su btang ngam ma btang snyam du ji ltar</text></item>
<item><p>310b8</p><section>dkon brtsegs</section><text>rab tu 'tshal/ bcom ldan 'das kyis bka' stsal pa/ drang srong chen po 'di lta ste/ dper na skyes bu rgya mtsho chen po rgal bar 'dod pas gzings chen po'i steng du 'dug nas chu'i nang du zhugs pa dang / rgya mtsho chen po'i</text></item>
<item><p>311a1</p><section>dkon brtsegs</section><text>chu rlabs brgyud mar 'byung bas dkrugs pa/ mtho dma' can/ kum b+hi ra ma rungs pa dang / 'dzin khri dang / chu srin byis pa gsod dang / sbrul yod pa'i chu de'i tshu rol gyi 'gram nas rlung gis phul nas 'bad mi</text></item>
<item><p>311a2</p><section>dkon brtsegs</section><text>dgos shing gnod pa med la bde bar gnas te pha rol gyi 'gram du phyin par gyur ro/ /chu bo'i rlung rab tu 'jigs pa de las thar pas gzings de la dga' ba bskyed nas gzings 'dis bdag mtsho chen po 'di las rgal to</text></item>
<item><p>311a3</p><section>dkon brtsegs</section><text>snyam bsams nas gzings de la lan gsum bskor ba byas te gzings de la rab tu mchod pa byas so/ /drang srong chen po de bzhin du gang bsod nams byas pa'i sems can 'di nas shi 'phos pa de'i rnam par shes</text></item>
<item><p>311a4</p><section>dkon brtsegs</section><text>pa de 'di snyam du sems te/ lus 'dis bdag bde 'gro lha dang mir skye ba yongs su bzung ba dang ldan pas bdag don yod par mi'i lus thob par gyur te/ lus 'dis bdag ngan song du 'gro ba'i rgya mtsho las rgal te/</text></item>
<item><p>311a5</p><section>dkon brtsegs</section><text>'dis lhar skye ba'i gnas yongs su bzung ngo zhes 'di ltar lus de la dga' ba bskyed nas bdag gis 'di la mchod pa legs par bya'o snyam mo/ /phyis lus de gzings bzhin du bor nas 'jig rten pha rol tu 'gro'o/ /</text></item>
<item><p>311a6</p><section>dkon brtsegs</section><text>gang rang gi lus kyis bsod nams ma byas pa de'i rnam par shes pa de ni ji ltar skyes bu gzings rul bas mtsho chen po'i nang du 'bying zhing zhig ste ma rung par gyur nas skyes bu de yang nyam thag ste/ gzings zhig pa</text></item>
<item><p>311a7</p><section>dkon brtsegs</section><text>des 'jigs bzhin du 'gram du phyin nas kyang seng ge dang stag yod pa'i 'jigs sar phyin par gyur nas de 'di skad ces zer ro/ /gzings rul bas nyon mongs kyi steng du log par song nas mtsho chen po chu'i rlabs</text></item>
<item><p>311a8</p><section>dkon brtsegs</section><text>kyis dkrugs pa sbrul gyi sa glongs par zhugs so zhes gzings de la de skad smra'o/ /de bzhin du rnam par shes pa 'di bsod nams ma yin pa byas pa'i lus la brten nas ngan song gi sar song nas lus de</text></item>
<item><p>311b1</p><section>dkon brtsegs</section><text>la 'di skad zer ro/ /sdig pa'i lus 'dis ci zhig rnyed na sdig pa can gyi lus mngon par grub nas bdag khur lta bus non par gyur/ bdag lus rul pa 'di'i rgyus ngan song du mngon par phyogs shing zhugs te/ mchil</text></item>
<item><p>311b2</p><section>dkon brtsegs</section><text>pas nya zin pa bzhin no snyam mo/ /de ltar rnam par shes pa de legs par byas pa'i bsod nams kyis gzings bzang po bzhin du 'khor ba las rgal bar byed do/ /bsod nams ma yin pas ni log par ltung bar byed do/ /</text></item>
<item><p>311b3</p><section>dkon brtsegs</section><text>de ltar na rnam par shes pas bsod nams su nye bar 'gro ba dang / bsod nams ma yin par nye bar 'gro ba'i lus rnam pa 'di gnyis rab tu shes so/ /yang rnam par shes pas lus 'di yongs su btang nas gzhan lus</text></item>
<item><p>311b4</p><section>dkon brtsegs</section><text>gnyis par 'gro zhing nye bar 'gro'o/ /de mngal na gnas pa'i tshe zhag bdun gyi bar du rnam par shes pas bdag 'di nas shi 'phos nas 'dir 'ongs so/ /las 'di byas so/ /bdag gis las 'di byas so zhes</text></item>
<item><p>311b5</p><section>dkon brtsegs</section><text>de dran nas de legs par byas pa'i las kyis dga' bzhin du 'gro'o/ /de rum na gnas pa na de'i ma la mtshan ma gsum 'byung ngo / /gsum gang zhe na/ bzhin 'dzum zhing de'i bzhin rnyi rnyi po ma yin pa dang / bzhin lha'i kha</text></item>
<item><p>311b6</p><section>dkon brtsegs</section><text>dog lta bur 'gyur zhing rkang pa g.yas pa la rab tu gnon la sku g.yas pa la lan du mar nyug pa dang / de gos dkar po dang rab tu mdzes pa ste/ bsod nams su nye bar 'gro ba'i rnam par shes pa ma'i mngal na gnas pa'i</text></item>
<item><p>311b7</p><section>dkon brtsegs</section><text>tshe ma'i gzugs de lta bur blta'o/ /drang srong chen po gang bsod nams ma yin pa'i rnam par shes pas skyes par gyur pa de zhag bdun gyi bar du bdag de nas shi 'phos nas 'dir skyes so/ /sdig pa'i las ni 'di byas</text></item>
<item><p>311b8</p><section>dkon brtsegs</section><text>so zhes de lta bu dran par 'gyur ro/ /de de lta bu dran nas yid mi bde ba skye'o/ /yid bde ba skyes pa de'i ma la ltas mang du 'byung bar blta ste/ lus dri mi zhim par 'gyur ba dang / lus rid par 'gyur ba dang / lus la</text></item>
<item><p>312a1</p><section>dkon brtsegs</section><text>sems pas khyab par 'gyur ba dang / yang dang yang du bzhin khro gnyer sdud par 'gyur ba dang / gang tshun chad sems can de mngal du skyes par gyur pa de tshun chad khyim der nyon mongs pa dang / gnod</text></item>
<item><p>312a2</p><section>dkon brtsegs</section><text>pa dang / nad mang por 'gyur ro/ /sems can de btsas pa'i tshe yang na ni ma 'chi ba'i dus byed pa dang ldan par 'gyur/ yang na ni bdag nyid mngal na gnas pa'i tshe ma rung bar 'gyur te/ drang srong chen po de lta bu ni</text></item>
<item><p>312a3</p><section>dkon brtsegs</section><text>bsod nams ma yin pas nye bar 'gro ba'i sems can du can du blta'o/ /de nas bcom ldan 'das la drang srong chen po rgyas pas 'di skad ces gsol to/ /bcom ldan 'das 'di la rnam par shes pa de thog</text></item>
<item><p>312a4</p><section>dkon brtsegs</section><text>ma mngal du skyes pa'i tshe ci dran/ ci rnam par shes par 'gyur/ bcom ldan 'das kyis bka' stsal pa/ drang srong chen po 'di la rnam par shes pa thog ma skyes pa'i tshe 'di lta bu dran par 'gyur te/ kun dga' ra ba dang /</text></item>
<item><p>312a5</p><section>dkon brtsegs</section><text>bskyed mos tshal dang / nags tshal dang / rdzing dang lu ma dang / gser gyi gzhal med khang mthong zhing 'dzam bu'i gling 'dir skye bo mdza' ba 'du bas gang ba dang / mchog tu yid du 'ong ba'i bsod nams byed pa'i sems</text></item>
<item><p>312a6</p><section>dkon brtsegs</section><text>can gyis gang bar mthong ngo / /lha'i shes pa'i snang bas tshe rabs brgya stong du ma rjes su dran no/ /rjes su dran zhing rjes su dran nas kyang dga' ba skyed de/ 'di ni skye ba lnga brgyar bdag gi mar gyur to zhes de ltar</text></item>
<item><p>312a7</p><section>dkon brtsegs</section><text>rab tu shes te/ de ltar rjes su dran nas ma de la chags par mi byed cing 'dod chags dang bral ba skyed de/ kye ma'o 'di ltar yang skye ba dang 'byung ba ni sdug bsngal te 'khor bas ni chog go/ yongs su 'dzin pa</text></item>
<item><p>312a8</p><section>dkon brtsegs</section><text>'dis kyang chog go snyam mo/ /de skad ces bka' stsal pa dang / drang srong chen po rgyas pas bcom ldan 'das la 'di skad ces gsol to/ /bcom ldan 'das sems can de mi chags na 'khor ba las</text></item>
<item><p>312b1</p><section>dkon brtsegs</section><text>'byung bar 'gyur ram/ bcom ldan 'das kyis bka' stsal pa/ drang srong chen po thams cad de lta bu ni ma yin te/ rnam par shes pa de ni gzugs med pa/ bstan tu med pa/ snang ba med pa'o/ /rnam par</text></item>
<item><p>312b2</p><section>dkon brtsegs</section><text>shes pa'i khams chags pa med par ma gyur par 'khor bar mi skye ba de lta bu'i gnas med do/ /bsod nams su nye bar 'gro ba dang / mi g.yo bar nye bar 'gro ba dang / mya ngan las 'da' bar nye bar 'gro ba thams</text></item>
<item><p>312b3</p><section>dkon brtsegs</section><text>cad ni de ltar 'gyur ro/ /drang srong chen po de dag ni 'di ltar blta ste/ rnam par shes pa gang de ltar sems pa de ni rnam par shes pa'i shas che bar lta ste/ lus kyi shas che bas ni mi nus so/ /rnam par shes pa</text></item>
<item><p>312b4</p><section>dkon brtsegs</section><text>ni tshor bar byed pa/ rnam par shes pa ni sems par byed pa ste/ de'i phyir rnam par shes pa zhes bya'o/ /drang srong chen po khyod kyis rnam par shes pa de de ltar khong du chud par bya'o/ /de nas de'i tshe bcom ldan 'das</text></item>
<item><p>312b5</p><section>dkon brtsegs</section><text>kyis tshigs su bcad pa 'di dag bka' stsal to/ /dgra rnams thams cad shin tu bsrung / /nyon mongs sogs par byed pa'o/ /shes dang mi shes shes pa po/ /shes rab dang ni gti mug ldan/ /lta dang nga</text></item>
<item><p>312b6</p><section>dkon brtsegs</section><text>rgyal ma rig pa dang / /rnam par shes pa kun la yod/ /rnam par shes pa med par ni/ /gang yang 'byung bar mi 'gyur ro/ /rnam par shes pa med par ni/ /de dag 'du bar mi 'gyur te/ /gcig char gyur na 'du bar 'gyur/ /</text></item>
<item><p>312b7</p><section>dkon brtsegs</section><text>gcig min 'khor lo shing rta bzhin/ /skyes bu mnyam du 'du ba ni/ /nyid dang gzhan dang gnyis gas min/ /gcig gis ma yin gzhan gyis min/ /glang gnyis ji lta bzhin du'o/ /shing rta sna sgyur gnyis dang ni/ /</text></item>
<item><p>312b8</p><section>dkon brtsegs</section><text>'khor lo gnyis su ldan pa dang / /thag pa dag gis bcings byas pa/ /shing rta zhes ni yongs su grags/ /de ltar lus kyi shing rta yang / /khams kyi 'du 'phrod rnams las 'byung / /de las dbang po ldan gyur te/ /</text></item>
<item><p>313a1</p><section>dkon brtsegs</section><text>rnam par shes pas rab tu bstan/ /gnad dang mtshams su sbyor ba dang / /de ltar rtsa dang 'dzing chu dang / /skra dang rus pa so dang mgo/ sen mo lpags pas mdog byas dang / /rgyu ma glo ba mkhal ma dang / /</text></item>
<item><p>313a2</p><section>dkon brtsegs</section><text>snying dang mtsher ba tshil bu dag /thams cad mnyam du 'dus pa las/ /lus ni shin du gnas pa yin/ /de la khams ni lus chen te/ /sems las dngos po kun 'byung bas/ /de phyir rnam par shes kyir</text></item>
<item><p>313a3</p><section>dkon brtsegs</section><text>'dod/ /de ni kha lo sgyur bar 'dod/ /drang srong chen po gzhan yang rnam par shes pa 'di ni phra ba/ gzugs med pa/ bstan du med pa/ mi mngon pa ste/ de ni kha dog dang / dbyibs dang / gzugs kyi dbang po ma</text></item>
<item><p>313a4</p><section>dkon brtsegs</section><text>yin no/ /dbang po rags pa bor ba'i phyi na rnam par shes par blta ba gzhan med de/ mi'i snying 'phar ba dang / 'jigs pa gang las byung ba dang / rnam par rtog pa dang / rnam par dpyod pa gang yin pa de thams</text></item>
<item><p>313a5</p><section>dkon brtsegs</section><text>cad ni rnam par shes pa'i shas che ba yin gyi/ lus kyi shas che ba ma yin no/ /de nas bcom ldan 'das la drang srong chen po rgyas pas 'di skad ces gsol to/ /bcom ldan 'das sems can rnams kyi sngon gyi</text></item>
<item><p>313a6</p><section>dkon brtsegs</section><text>rang bzhin ji ltar blta bar bgyi/ sems can dmyal bar nye bar mchi ba dang / yi dgas su nye bar mchi ba dang / dud 'gro'i skye gnas su nye bar mchi ba'i rang bzhin ji ltar blta bar bgyi/ ji ltar lhar nye bar</text></item>
<item><p>313a7</p><section>dkon brtsegs</section><text>mchi ba dang / ji ltar mir nye bar mchi ba dang / dge ba'i rtsa ba rnams dang / mi dge ba'i rtsa ba rnams gang lags par blta bar bgyi/ dge ba'i rtsa ba gang dag gis lha dang mir skye bar 'gyur/ mi dge ba'i rtsa ba gang</text></item>
<item><p>313a8</p><section>dkon brtsegs</section><text>dag gis sems can dmyal ba dang / dud 'gro dang / yi dgas su skye bar 'gyur ba 'di dag bcom ldan 'das kyis lung bstan du gsol/ bcom ldan 'das kyis bka' stsal pa/ drang srong chen po khyod sems</text></item>
<item><p>313b1</p><section>dkon brtsegs</section><text>can rnams kyi rang bzhin dang / dge ba'i rtsa ba rnams dang / 'chi 'pho dang skye ba nyon cig /yang thams cad mkhyen pa'i yul 'di ni mngon par shes pa lnga'i yul ma yin no/ /'di ni lha rnams dang / tshangs pa la</text></item>
<item><p>313b2</p><section>dkon brtsegs</section><text>sogs pa 'og min la thug pa rnams kyi ma yin te/ 'di ni nyan thos rnams kyi skabs kyang ma yin na sems can gzhan rnams kyi lta ga la yin/ drang srong chen po gang dri ma gsum spangs pa/ chos nyid dang po</text></item>
<item><p>313b3</p><section>dkon brtsegs</section><text>thob pa/ nga'i bstan pa la rgyun du zhugs pa'i rnam par shes pa'i yul ni 'di yin te/ de lha dang drang srong thams cad kyi ni ma yin no/ /de skad ces bka' stsal pa dang / drang srong chen po rgyas pas bcom ldan 'das</text></item>
<item><p>313b4</p><section>dkon brtsegs</section><text>la 'di skad ces gsol to/ /bcom ldan 'das bdag ni nga rgas 'khogs gtugs pas 'bras bu rnams la brtsal ba'i rngo mi thog go/ bdag da khur chen po bskur ba'i rngo mi thog go/ bdag da bcom ldan</text></item>
<item><p>313b5</p><section>dkon brtsegs</section><text>'das dang / chos dang / tha ba thams cad spangs pa'i 'phags pa'i dge 'dun la skyabs su mchi'o/ /bdag dang slan chad slob ma dang bcas/ g.yog dang bcas te gsum la skyabs su mchi'o/ /bcom ldan 'das lha'i</text></item>
<item><p>313b6</p><section>dkon brtsegs</section><text>'jig rten nas shi 'phos nas 'gro ba gang du 'gyur ba da bshad du gsol/ bcom ldan 'das kyis bka' stsal pa/ drang srong chen po de'i phyir legs par rab tu nyon la yid la zung shig dang / lha'i 'jig rten du skye ba'i rang bzhin</text></item>
<item><p>313b7</p><section>dkon brtsegs</section><text>gang yin pa dang / ltas gang yin pa ngas bshad do/ /drang srong chen po 'di la me tog dang / spos dang / phreng ba sbyin pa dang / bsten pa dang / bsgoms pa dang / mang du byas pa dang / dad pa dang ldan pa'i skyes bu ni 'chi ba'i dus byas</text></item>
<item><p>313b8</p><section>dkon brtsegs</section><text>na phreng thogs kyi lha'i nang du skye'o/ /drang srong chen po de 'chi ba'i dus kyi tshe de'i lus dri rab tu zhim pa'i spos kyis bsgos pa'i me tog bzhin du snang ngo / /drang srong chen po de la me tog gi char mang po rab tu bab nas 'chi</text></item>
<item><p>314a1</p><section>dkon brtsegs</section><text>ba'i dus byed par 'gyur/ de'i lus la me tog kha dog sna tshogs rab tu 'thor bar 'gyur ro/ /de'i rtsa lag snying du sdug pa gang yin pa de dag kyang me tog thogs shing mya ngan byed par 'gyur/ de'i bzhin gyi mdog</text></item>
<item><p>314a2</p><section>dkon brtsegs</section><text>snum par 'gyur/ de'i mig ha cang btsums pa yang ma yin/ ha cang phye ba yang ma yin par 'gyur/ rkang lag legs par snyad nas 'chi ba'i dus byed par 'gyur te/ de 'chi ba'i dus kyi tshe 'di lta bu'i rtags 'di dag 'byung /</text></item>
<item><p>314a3</p><section>dkon brtsegs</section><text>'di lta bu'i ltas kyang mthong bar 'gyur te/ khang pa brtsegs pa me tog sna tshogs rab tu sbyangs pa/ me tog tha dad pas mdzes par byas pa/ bud med brgya stong gis bskor ba mthong nas rtsa lag rnams la 'di skad</text></item>
<item><p>314a4</p><section>dkon brtsegs</section><text>smra ste/ bdag gis rmi lam na khang pa brtsegs pa lha'i me tog rnam pa sna tshogs dang / me tog gi lda ldi sbyangs pa/ lha'i me tog bkram pa/ bud med brgya stong gis bskor ba de lta bu mthong ngo zhes bdag gis rtsa</text></item>
<item><p>314a5</p><section>dkon brtsegs</section><text>lag de dag la smras nas/ de dag gis kyang phreng thogs kyi lha'i nang du skye bar rig go/ de 'chi ba'i dus byas nas phreng thogs kyi lha'i nang du skye ba na pha dang ma 'dus pa mthong nas skye ba yongs su 'dzin to/ /phreng ba</text></item>
<item><p>314a6</p><section>dkon brtsegs</section><text>thogs pa de dag kyang gnyis kyi dbang po gnyis sprod par 'gyur te/ 'di lta ste dper na 'dzam bu'i gling pa'i mi bzhin no/ /de la de dag gi rnam par shes pa phan tshun 'dres shing dga' ba tsam gyis non pas 'jug</text></item>
<item><p>314a7</p><section>dkon brtsegs</section><text>par 'gyur gyi de dag khu ba 'byung ba ni ma yin no/ /drang srong chen po lha de dag ni lha mos mngal na zhag bdun du 'dzin to/ /zhag bdun 'das nas dku g.yas pa nas 'byung ngo / /drang srong chen po de de'i mngal nas</text></item>
<item><p>314a8</p><section>dkon brtsegs</section><text>byung nas lha'i me tog dri rab tu zhim pa mchog tu yid du 'ong ba sna tshogs pa brgyus pa'i phreng ba brang las 'byung bar 'gyur ro/ /drang srong chen po de'i phreng ba dri rab tu zhim pa'i dang rlung gis bdas nas phyogs kun du</text></item>
<item><p>314b1</p><section>dkon brtsegs</section><text>dpag tshad tsam du 'gro'o/ /phreng ba de la kha dog bdun yod pa 'di lta ste/ dkar po dang / dmar po dang / ser po dang / sngon po dang / bai dUr+ya dang rma dang pad ma rA ga las lhag pa ste/ blta na sdug pa sna tshogs kyi phreng ba de dag de ma</text></item>
<item><p>314b2</p><section>dkon brtsegs</section><text>shi bar du ma rnyis par thogs par 'gyur te/ de'i phyir de phreng thogs zhes bya'o/ /drang srong chen po phreng thogs kyi lha de dag gi gnas de na shing ljon pa ha cang yang mi ring / ha cang yang mi thung ba 'bras bu sna tshogs ha cang</text></item>
<item><p>314b3</p><section>dkon brtsegs</section><text>yang mi skyur/ ha cang yang mi mngar la bdud rtsi dang 'dra ba'i ro bro ba mang po bzang po lha'i ro bro ba yan lag brgyad dang ldan pa dag yod do/ /drang srong chen po shing de dag gi 'bras bu de dag gi tshad ni shing tog bil ba tsam mo/ /</text></item>
<item><p>314b4</p><section>dkon brtsegs</section><text>de dag gi nang nas lha rnams gang dang gang za bar 'dod pa'i zas de dang de de dag la nye bar gnas te/ lha de dag ni 'bras bu za bar lta'i/ kham gyis za ba'i zas can ni ma yin no/ /drang srong chen po lha de dag gi sa phyogs ni rab tu rno ba'i tsher ma'i</text></item>
<item><p>314b5</p><section>dkon brtsegs</section><text>bag med pa/ me tog gis mdzes par byas pa ni'u gsing gis khebs pa/ gser dang dngul gyi phreng ba sna tshogs kyis mdzes par byas pa/ yid tsam ser ba lta bur snang ba'o/ /drang srong chen po gnas</text></item>
<item><p>314b6</p><section>dkon brtsegs</section><text>de na phreng ba thogs pa'i lha de dag lha'i bu mo lha'i bu mchog tu 'bar ba'i gos dang rgyan can/ skar khung dang / kha khyer dang / bu shu'i ngos la rgyu ba/ bde ba dang yid bde ba mchog dang ldan pa dag dang gnas so/ /</text></item>
<item><p>314b7</p><section>dkon brtsegs</section><text>de na de dag gi tshe'i tshad ni lo nyis stong thub bo/ /de na tshe zad pa'i ltas 'byung ba ni shing gang gi drung na 'dug 'dug pa'i shing de/ lo ma rnyis/ yal ga 'phyang / me tog dang dri yang med par 'gyur te/ sems can</text></item>
<item><p>314b8</p><section>dkon brtsegs</section><text>de yang shing drung de na mi dga' ba rnyed par 'gyur/ de'i phreng ba sngon ma rnyis pa de yang rnyis par 'gyur/ lha'i 'jig rten gyi rlung bsil zhing bde bar ldang ba de yang dro bar 'gyur ba ste/ de'i gnas de dag mthong nas</text></item>
<item><p>315a1</p><section>dkon brtsegs</section><text>lha'i bu mo de dag nga ro gcig tu snying rje rje skad smre sngags 'don te/ sems can de yang mtho ris kyi grong khyer lha'i shing dang / me tog dang / 'bras bus mdzes par byas pa dang / lha'i bu mo'i tshogs dang</text></item>
<item><p>315a2</p><section>dkon brtsegs</section><text>'dre ba yongs su btang nas bsod nams zad par 'gyur ba 'di ni mtho ris kyi nyes pa'o/ /drang srong chen po de nas lha'i bu mo de dag gis de'i mtha' skor nas nyam thag pa chen po'i sgrar du ste/ kyi hud mi rtag pa</text></item>
<item><p>315a3</p><section>dkon brtsegs</section><text>'di ni snying rje med pa'o/ /'di ltar snying la dga' ba skyes shing 'khod 'khod pa las mi 'dod bzhin du dbang med par mtho ris nas ltung ngam/ e ma'o lha gzhon nu nga myur du mi'i 'jig rten du mir skye bar gyur cig /</text></item>
<item><p>315a4</p><section>dkon brtsegs</section><text>ces mya ngan byed pa na rims drag pos btab nas de rims drag pos non te/ de'i lus gcig tu 'bar bar 'gyur ro/ /lus 'bar bas gnas de nas 'chi 'pho bar 'gyur te/ de'i 'bar ba de khar zhi bar</text></item>
<item><p>315a5</p><section>dkon brtsegs</section><text>'gyur ro/ /de nas shi 'phos nas pha dang ma 'dus pa mthong bas skye ba yongs su 'dzin to/ /drang srong chen po phreng thogs su nye bar 'gro ba'i lha'i bu de 'di ltar skye bar blta ste/ ma'i mngal na gnas pa'i tshe</text></item>
<item><p>315a6</p><section>dkon brtsegs</section><text>ltas 'byung ba ni mngal na gnas pa na me tog pa dang / spos dang / phreng ba 'dod pa dang / 'bras bu sna tshogs 'dod pa dang / nags tshal sna tshogs stug po nyams dga' ba 'dod par 'gyur/ bde ba thams cad</text></item>
<item><p>315a7</p><section>dkon brtsegs</section><text>dang ldan par 'gyur/ lus la na pa med par mngal na 'dzin par 'gyur/ rmi lam na bsod nams sna tshogs kyi tshong 'dus me tog gi phreng ba sbyangs pa'i grong khyer mthong ste/ 'di dag ni de'i mas ltas mthong ba'o/ /</text></item>
<item><p>315a8</p><section>dkon brtsegs</section><text>drang srong chen po gzhan yang lha gzhon nu de bcas nas phreng ba thogs pa'i lha las shi 'phos pas shin du dga' ba chen po skye'o/ /gos dkar po la dga' bar 'gyur/ mdzes pa dang ldan par 'gyur/ shes pa dang</text></item>
<item><p>315b1</p><section>dkon brtsegs</section><text>ldan par 'gyur/ 'dod pa la rab tu chags shing 'gro ba dang / rgyu ba 'phyar bag can dang / dus ston dang / ltad mo dang / phra ba'i gos la mngon par dga' bar 'gyur/ kun dga'i ra ba la dga' ba dang / pha rol 'byor pa</text></item>
<item><p>315b2</p><section>dkon brtsegs</section><text>mthong na 'dod pa ste/ drang srong chen po 'di dag ni phreng thogs kyi lha las mir skye ba'i ltas su blta ba dag go/ // bam mo gnyis pa ste tha ma drang srong chen po gzhan yang rgyal chen bzhi'i ris kyi lhar skye ba'i</text></item>
<item><p>315b3</p><section>dkon brtsegs</section><text>ltas dang / 'chi 'pho'i ltas su lta ba ni drang srong chen po 'di la dman pa 'am/ mgon med pa la zas bzang po dang / na pa'i gsos sman dang / kun 'thung ba'i chu grang mo dang / chu mig dang / 'tshe'u dang / lteng ka dang /</text></item>
<item><p>315b4</p><section>dkon brtsegs</section><text>lu ma dang / rdzing bu dang / khron chu byin nas/ dad pa dang / yid rab tu dga' zhing 'chi ba'i dus kyi tshe nyon mongs pa'i 'bar ba med pa'i lus su 'gyur/ de'i lus ring par mi 'gyur/ mdog ngan par mi 'gyur rdul</text></item>
<item><p>315b5</p><section>dkon brtsegs</section><text>dang dri ma chags par mi 'gyur/ de'i lus la nyam nga ba'i tshor ba mi 'byung / skad dman pa dang / rtsa lag dang bral zhing gdung ba dang ldan par mi 'gyur/ de bkres pa dang / skom pas nyen par mi 'gyur/</text></item>
<item><p>315b6</p><section>dkon brtsegs</section><text>de'i lus bskum pa dang / snyang ba la sogs pas sdug bsngal bar mi 'gyur/ bshang gci 'byung bar mi 'gyur/ yul las yongs su nyams pas sgyid lug par mi 'gyur/ de'i dbang po zhum par</text></item>
<item><p>315b7</p><section>dkon brtsegs</section><text>mi 'gyur ba ste/ de lta bu de ni mtho ris kyi bde ba dang ldan zhing 'chi ba'i dus byed par 'gyur ro/ /de'i lus yongs su btang nas rnam par shes pa de rab tu dga' bar rgyal chen bzhi'i ris kyi lha'i nang</text></item>
<item><p>315b8</p><section>dkon brtsegs</section><text>du bskyed mos tshal dang / nags tshal stug po'i nang du gnas par 'gyur ro/ /de 'chi khar lha'i ris de mthong nas bzhin me tog pad ma lta bur 'gyur/ de'i kha nas dri zhim po 'byung bar 'gyur de la</text></item>
<item><p>316a1</p><section>dkon brtsegs</section><text>me tog sna tshogs dri dang ldan pa'i rlung rjes su 'thun pa ldang bar 'gyur/ de shi nas kyang rgyal chen bzhi'i ris kyi lha'i nang na pha ma 'dus nas bskyed mos tshal na rtse zhing 'dod pa myong pas</text></item>
<item><p>316a2</p><section>dkon brtsegs</section><text>rgyags dregs nas lag pa g.yas pas lha mo'i lte ba la reg par mthong nas/ de'i rkyen gyis rnam par shes pa lha mo de'i pang par skye ba yongs su 'dzin to/ /de zhag bdun 'das nas dri ma med pa'i rna cha</text></item>
<item><p>316a3</p><section>dkon brtsegs</section><text>'gul ba'i mgo dang ldan pa'i gzhon nur mngon par 'grub ste/ gong pa dang / gar byed pa dang / glu len pa dang / 'dod pa'i longs spyod skyed nus so/ /drang srong chen po de la rgyal chen bzhi'i lha'i ris kyi sa phyogs</text></item>
<item><p>316a4</p><section>dkon brtsegs</section><text>ni dngul dang ldong ros rnam par bkra ba sna tshogs kyis spras shing mdzes par byas pa/ lha mo brgya stong gis legs par brgyan pa/ lha'i gnas mtho ba/ rang bzhin gyis mdzes pa/ reg na bde ba'i rlung ldang</text></item>
<item><p>316a5</p><section>dkon brtsegs</section><text>ba'o/ /drang srong chen po rgyal chen bzhi'i ris kyi lha de dag gi bskyed mos tshal ni dpag tshad brgyad khri bzhi stong gru bzhi ltam pa/ nor bu'i sgron mas snang bar byas pa/ shing gi yal ga dang rtse mo la dpag bsam</text></item>
<item><p>316a6</p><section>dkon brtsegs</section><text>kyi shing gi ras bcos bu dang / rgya dar la'i lda ldi spyangs pa/ nags tshal gyi bar 'jam zhing yid du 'ong pa/ khyim gyi bar na rtag tu pi bang dang / gling bu dang / rdza rnga dang / khar rnga'i sgra 'byung ba'o/ /drang srong chen po lha'i</text></item>
<item><p>316a7</p><section>dkon brtsegs</section><text>gnas na gnas pa de dag zas kham gyi za ba can te/ dri rab tu zhim pa'i dri dang / kha dog dang / ro dang / reg pa dang / yon tan phun sum tshogs par reg par bya'o/ /de dag re re la yang gser gzhong gnyis gnyis</text></item>
<item><p>316a8</p><section>dkon brtsegs</section><text>yod de de na gang zas gang 'dod pa de ni de'i phun sum tshogs par gzhong pa de las 'grub par 'gyur ro/ /lha'i me tog gi khu ba ro dang ldan pa mngon par 'grub ste/ de ni me tog gi chang zhes bya'o/ /drang srong chen po</text></item>
<item><p>316b1</p><section>dkon brtsegs</section><text>chang de ni dri rab tu zhim pa/ mchog tu bde ba bsil ba/ dris kyang ra ro ba mngon par 'grub na 'thungs pas lta ci smos te/ de na lha gzhon nu ra ro bar 'gyur ro/ /drang srong chen po rgyal chen bzhi'i ris kyi lha de dag gi gzhal</text></item>
<item><p>316b2</p><section>dkon brtsegs</section><text>med khang ni mdzes byed ces bya ste/ rtag tu me tog rgyas pa 'khri shing gis mdzes par byas pa/ gser dang / dngul dang / rdo rje 'bar ba'i ka ba brgya stong gis phyogs phyogs shin du brtan pa/ lha'i mal cha dang /</text></item>
<item><p>316b3</p><section>dkon brtsegs</section><text>gding ba bting bas sa phyogs shin du rnam par phye ba/ lha mo bzor byas pa sna tshogs kyis brgyan pa'i khyad par dang ldan pa/ steg cing 'jo ba'i rjes su chags pa/ lha'i gos 'bar zhing rnam par mdzes pas</text></item>
<item><p>316b4</p><section>dkon brtsegs</section><text>spung spung pa/ ka la ping ka dang / bung ba'i tshogs kyi sgra lta bu dang ldan pa/ gzugs rab tu che zhing shin du gzhon sha chags pa/ glu dang / gar dang / sil snyan dang / 'dzum zhing rtse bas rgyags pa'i shas che</text></item>
<item><p>316b5</p><section>dkon brtsegs</section><text>la rab tu sgeg pa sha stag gis bskor cing gang ba ste/ gnas de'i ka ba ni gser chu dang / dngul chus rnam par bris pa/ dar gyi rgyal mtshan sbyangs pa/ rgyal mtshan dang ba dan bsgreng ba'o/ /gzhal med</text></item>
<item><p>316b6</p><section>dkon brtsegs</section><text>khang de dag na 'di lta ste/ yul 'khor srung dang / /'phags skyes po dang / mig mi bzang dang / lus ngan po dang rgyal po chen po bzhi po de dag lha'i 'dod pa dang / bde ba dang / rtse ba myong zhing rab tu dga' ste/ dga' ba</text></item>
<item><p>316b7</p><section>dkon brtsegs</section><text>dang bde ba dang ldan la/ glu dang / gar dang / sil snyan dang / lha'i kha zas za bas dbang po tshim zhing bde ba thams cad dang ldan par gnas so/ /drang srong chen po rgyal chen bzhi'i ris kyi lha'i ris de na lha gzhon nu de</text></item>
<item><p>316b8</p><section>dkon brtsegs</section><text>dag lag pa ring zhing sha rgyas pa/ glang po rgyags pa'i tshul du 'gro ba/ skyes bu stong gi stobs dang rtsal yod pa/ lha'i lus shin du 'jam pa sha stag go/ de dag gi dri chang gi shas che bas dpag tshad khor</text></item>
<item><p>317a1</p><section>dkon brtsegs</section><text>yug chang drir phyogs par byed do/ /lha de dag gi tshe'i tshad ni lo bzhi stong thub ste/ bar ma dor 'chi ba'i dus mi byed de/ de dag thams cad bde ba dang / yid bde ba dang / dga' bar gnas so/ /lha'i ris</text></item>
<item><p>317a2</p><section>dkon brtsegs</section><text>de na skal pa bzang po can gser dri ma med pa'i 'od kyis brgyan pa dag nags kyi phreng bas mdzes par brgyan pa/ dga' ba skyed pa la sogs pa'i bskyed mos tshal bzang po dri nga ba med pa rnams ni snying dga'</text></item>
<item><p>317a3</p><section>dkon brtsegs</section><text>ba dang ldan par gnas so/ /de dag de na gnas pa na me tog sil ma bkram zhing nor bu dang gser gyis mdzes par byas pa/ shin du rnam par phye ba/ gru bzhi pa/ nor bu'i them skas kyis brgyan pa/ lha'i bu</text></item>
<item><p>317a4</p><section>dkon brtsegs</section><text>mo brgya stong glu snyan pa len pa/ nor bu'i snod rnams bdag nyid sgra 'byin pa'i rjes su chags pa na de dag gnas gnas pa las de dag bsod nams zad pas tshe zad par 'gyur ba'i ltas gnyis 'byung ste/</text></item>
<item><p>317a5</p><section>dkon brtsegs</section><text>de thog mar grib ma mi snang bar 'gyur zhing me tog las dri mi 'byung ba dang / lha'i bu mo dang kun smra ba'i sgra snyan pa mi thos pa'o/ /yang lha gzhon nu de lha yul ba'i lha'i gnas rnams su 'du zhing mi 'gro ste/</text></item>
<item><p>317a6</p><section>dkon brtsegs</section><text>lha'i gnas lha'i bu mo brgya stong gis gang ba/ yal ga'i rtse mo la do shal dang / se mo do dang me tog gi phreng ba spyangs pa/ nags tshal gyi bar gyi bya khu byug rgyags pa'i sgra 'byin pa de dag na lha'i bu mo'i tshogs ngu zhing</text></item>
<item><p>317a7</p><section>dkon brtsegs</section><text>gos dri ma can gyon nas sa'i steng na 'gre ldog cing snying rje rje ltar lta ste/ sa'i steng na 'gre ldog pas me tog gi bla res brgyan pa'i sa phyogs dag na yang dga' ba mi rnyed de/ de dag gi lus las rdul 'byung zhing de dag</text></item>
<item><p>317a8</p><section>dkon brtsegs</section><text>mig mi 'dzums pa las mig 'dzum par 'gyur te/ nya chu'i gnas nas byung nas nyi ma'i 'od zer gyis gdungs pa bzhin du phan tshun du 'gre ldog cing gcig pu sa la gnas par mthong nas lha'i bu mo de dag gis bskor te/</text></item>
<item><p>317b1</p><section>dkon brtsegs</section><text>snying rje rje ltar lta zhing skad 'thun par ngu ste/ 'di skad ces kyi hud re sdug /kyi hud re sdug /kyi hud gzhon nu'i mchog de phyogs gang du song / lus che la rgyan sna tshogs kyis brgyan pa/ 'gram pa che la mdzes pa</text></item>
<item><p>317b2</p><section>dkon brtsegs</section><text>brang shin du rgyas pa/ bskyed mos tshal sna tshogs kyi bar na rgyu ba des bdag cag bor zhing lha yul ba'i lha'i gnas yid du 'ong ba yang bor te dgar 'gro zhes 'dzer to/ /de nas lha'i bu mo de dag gis tshigs su</text></item>
<item><p>317b3</p><section>dkon brtsegs</section><text>bcad pa 'di dag smras so/ /rnam pa sna tshogs legs par bkod/ /lha yi nags kyis shin tu brgyan/ /zas dang dus ston gang gyur pa/ /rgyal po chen pos gnas byas pa/ /ka ba bzhi dang rab ldan pa/ /</text></item>
<item><p>317b4</p><section>dkon brtsegs</section><text>bsod nams kyi ni tshong 'dus mchog /lha yi bud med gang bas dga'/ /me tog 'byor pa yid 'phrog pa/ /bor nas mi rtag pa 'di yis/ /sdug pa dag ni zin te song / de ltar lha'i bu bu mo de dag gis bskor</text></item>
<item><p>317b5</p><section>dkon brtsegs</section><text>te/ mchi ma zag skad 'gags shing thag ring po nyid nas lag pa g.yas pa brkyang ste me tog gtor nas 'di skad ces kye ma'o sdug pa/ legs par byed pa'i 'jig rten mi'i 'jig rten du song ste/ dad pa'i gshol</text></item>
<item><p>317b6</p><section>dkon brtsegs</section><text>gyis bsod nams kyi zhing rmed par gyur cig ces 'dzer to/ /de ltar sems pas kun du khyab pa'i lus yongs su btang bar bdag gis rig nas de rims drag po bzad pas btab bo/ /rims drag po des lus</text></item>
<item><p>317b7</p><section>dkon brtsegs</section><text>bshig nas de'i lus mar gyi thigs pa rdo tshan la thim pa bzhin no/ /de'i lus yongs su rnyis nas 'drud pa zhes bya ba'i rlung gis rab tu bdas te/ rlung des de'i lus stong du gtor nas phye ma zhib mo bzhin du nam</text></item>
<item><p>317b8</p><section>dkon brtsegs</section><text>mkha'i dkyil nas lhung ngo / /de ltar lhung nas mi'i srid par skye ba yongs su len te/ pha ma 'dus pa mthong nas rab tu dga' ba'i yid kyis ma'i mngal du skye'o/ /de thog mar skyes shing ma'i mngal</text></item>
<item><p>318a1</p><section>dkon brtsegs</section><text>na gnas pa na mtshan ma 'byung ba ni de'i ma de kha zas la rab tu dga' bar 'gyur/ gos dmar po 'tsher ba la mngon par dga' bar 'gyur/ skye bo sna tshogs phal po che la lta</text></item>
<item><p>318a2</p><section>dkon brtsegs</section><text>'dod cing rtsa lag dang mdza' ba tsam du 'du shes skyed par 'gyur/ de de'i mngal du zhugs nas mngal na tshor ba skye bar mi 'gyur/ kha chu zag pa dang / chu ser 'byung bar mi 'gyur/ de'i lus na par mi</text></item>
<item><p>318a3</p><section>dkon brtsegs</section><text>'gyur/ de de'i mngal na lag pa dang / rkang pa dang / mgo shin du yongs su rdzogs par grub nas/ de btsas pa dang gzi brjid dang ldan zhing mthong na dga' ba rab tu 'phel bar 'gyur/ rgyal chen bzhi'i</text></item>
<item><p>318a4</p><section>dkon brtsegs</section><text>ris kyi lha'i gtam thos na dga' ba skye bar 'gyur/ sbyin pa la dga' ba dang / chang la sred pa dang / shin du dri zhim pa'i cha byad 'dzin cing bskyed mos tshal la dga' bar 'gyur/ bud med la dbang po mngon</text></item>
<item><p>318a5</p><section>dkon brtsegs</section><text>par rab tu chags par 'gyur/ yang dang yang zas 'dod par 'gyur/ glu dang / gar dang / sil snyan gyi rjes su 'jug par 'gyur/ mdog snum zhing sngo sangs por 'gyur/ mig lha'i bai dUr+ya sngon</text></item>
<item><p>318a6</p><section>dkon brtsegs</section><text>po ltar 'gyur ro/ /drang srong chen po 'di dag ni lus dang sems kyi rgyud kyi bag chags kyis bsgos pas rgyal chen bzhi'i ris nas shi 'pho ba'i ltas su blta'o/ /drang srong chen po gang la la srog gcod</text></item>
<item><p>318a7</p><section>dkon brtsegs</section><text>pa spangs nas dad cing dang bas sbyin pa sbyin zhing / ma byin par len pa dang / bza' ba dang / bca' ba dang / bldag pa dang / gzhib pa dang / yo byad kyi khyad par spangs nas nor bu dang / gser dang / dngul dang /</text></item>
<item><p>318a8</p><section>dkon brtsegs</section><text>rdo rje dang / bai dUr+ya la sogs pa rdzas thams cad rab tu sbyin pa la bsten pa dang / bsgoms pa dang / mang du byas nas dad pa dang / rab tu dga' ba'i yid kyis me tog gi lda ldi 'bul ba dang / mchod rten</text></item>
<item><p>318b1</p><section>dkon brtsegs</section><text>la mngon par phyag 'tshal ba la sogs pa'i rnam par smin pas tshe yongs su zad pa'i dus na lus la nyon mongs pa chung bar 'gyur/ snum pa'i dri ma dang / dri nga ba rnam par spangs nas rang gi dge ba'i rtsa</text></item>
<item><p>318b2</p><section>dkon brtsegs</section><text>ba rjes su dran zhing 'chi ba'i dus kyi tshe rab tu dang ba'i ltas mthong bar 'gyur ro/ /'di ni de'i ltas yin te/ bzhin gser gyi kha dog lta bur 'gyur/ de'i sna yon por mi 'gyur/ de'i snying 'phar bar mi 'gyur/</text></item>
<item><p>318b3</p><section>dkon brtsegs</section><text>mid pa nas sgra ngar ngar po 'byung bar mi 'gyur/ de'i lus la dbugs rgod par 'gyur/ de'i lus gdung bar mi 'gyur/ dbang po 'gyur ba ma yin/ yan lag dang nying lag kun du chad par mi 'gyur/ gshis kyi</text></item>
<item><p>318b4</p><section>dkon brtsegs</section><text>mtshams 'jig par mi 'gyur/ mal gyi steng na 'greng zhing ldog par dman pa'i tshig lta bu smra bar mi 'gyur/ rims nad kyis 'chi ba'i dus byed par mi 'gyur/ pha rol pos dug byin pas gnod par mi 'gyur/</text></item>
<item><p>318b5</p><section>dkon brtsegs</section><text>me tog dang 'bras bu la brkam pa'i phyir shing la 'dzegs nas lhung bas 'chi ba'i dus byed par mi 'gyur/ yid du mi 'ong ba'i kha zas zos te kha zas ma zhu bas 'chi ba'i dus byed par mi 'gyur ro/ /gal te mi'i</text></item>
<item><p>318b6</p><section>dkon brtsegs</section><text>phung po yongs su btang nas kyang lha'i nang gi rnam par shes pas sum bcu rtsa gsum ris kyi lha rnams mthong ste/ khang pa brtsegs pa nor bu dang / gser dang / bai dUr+ya dang / dngul stong gis rnam par brgyan</text></item>
<item><p>318b7</p><section>dkon brtsegs</section><text>cing shin du rnam par phye bas spras pa/ gser gyi nya dang / chu srin gyi rgyal mtshan dang / rta babs dang / ba dan gyis mdzes par byas pa/ rol mo'i dbyangs sgra dang / sil snyan sna tshogs</text></item>
<item><p>318b8</p><section>dkon brtsegs</section><text>kyi sgra snyan pa 'byung ba dang / gnas sna tshogs kyis bskor ba/ shing 'dab chags pas brgyan pa'i nags tshal gyi nang na 'dug pa/ tsan dan sbrul gyi snying po'i chus chag chag btab pas 'dam</text></item>
<item><p>319a1</p><section>dkon brtsegs</section><text>du gyur pa/ lha'i rol mo'i sgra dang sgron ma'i phreng bas brgyan cing mdzes par byas pa/ bud med 'bar ba sna tshogs rnam par rtse bas mdzes par byas pa/ dpung rgyan dang / gdu bu dang / sor gdub dang /</text></item>
<item><p>319a2</p><section>dkon brtsegs</section><text>se mo do dang / do shal sna tshogs kyis brgyan cing mdzes par byas pa'i sum bcu rtsa gsum ris kyi lha rnams mthong ngo / /drang srong chen po sum bcu rtsa gsum gyi lha'i ris de na lha'i bu de dag mchog gi bskyed mos</text></item>
<item><p>319a3</p><section>dkon brtsegs</section><text>tshal du song ste rtse dga' la dga' mgur spyod cing 'dod pas rgyags myos nas de dag bskyed mos tshal dang / nags tshal gyi bar du 'gro zhing dga' ba bskyed do/ /sems can de'i rnam par shes pa de bsod nams</text></item>
<item><p>319a4</p><section>dkon brtsegs</section><text>su nye bar 'gro ba yin pas sems can des lha dang lha mo khri gcig gi steng na 'dug pa mthong nas rab tu dga' ba'i yid kyis myur ba myur bar nor bu skud pa la brgyus pa 'chugs pa bzhin du song ste skye'o/ /</text></item>
<item><p>319a5</p><section>dkon brtsegs</section><text>sems can de 'jug pa'i tshe lha mo de'i lag mthil gnyis nas me tog 'byung ngo / /sems can des me tog de mthong nas 'jug ste lha mo de lha la dga' ba dang bde ba'i yid kyis lta zhing lag pa gnyis</text></item>
<item><p>319a6</p><section>dkon brtsegs</section><text>kyis me tog de nyes nas de'i lag pa phrad pa'i rkyen gyis lha'i nang du skye bar 'gyur ro/ /de skyes pa'i tshe lha mo de lha la lta zhing gzhon nu skyes kyis khyod dga' ba skyed cig ces zer te pha ma de gnyis yid dga'o/ /</text></item>
<item><p>319a7</p><section>dkon brtsegs</section><text>gzhon nu de zhag bdun 'das nas rna cha sna tshogs 'gul ba 'phyang ba mngon par 'grub bo/ /de zhag bdun 'das nas 'di lta bu dran par 'gyur te/ bdag che ge mo zhig nas 'dir 'ongs te 'di gnyis ni bdag gi</text></item>
<item><p>319a8</p><section>dkon brtsegs</section><text>pha ma yin no/ /bdag gis dge ba'i las ni 'di byas so snyam du de ltar sems shing nye bar rtog pa na dga' ba chen po skye'o/ /de dga' bas myos nas rgyags pas 'dod pa la sred par 'gyur/ rgyang ring po nyid nas</text></item>
<item><p>319b1</p><section>dkon brtsegs</section><text>lha'i gnas yangs pa nye bar gnas pa de des mthong nas de la mngon par dga' ba'i sems skye bar 'gyur ro/ /de lha'i 'gros kyi tshul gyis glang po rgyags pa'i 'gros ltar 'gro ba/ brang che ba/ lag pa ring zhing rab tu</text></item>
<item><p>319b2</p><section>dkon brtsegs</section><text>'phyang ba/ ro stod seng ge 'dra ba/ lte ba zab pa/ rked pa gzhu'i chang zungs ltar phra ba/ sgal tshigs rim bzhin 'dug pa/ brla chu shing gi sdong po ltar mkhrigs pa/ lha'i smra ba/ ag tsom dang spu thung ba/ dri nga ba</text></item>
<item><p>319b3</p><section>dkon brtsegs</section><text>med pa/ lha'i dri yongs su bzung ba/ lus lhab lhub kyis spud pa/ lha'i gos 'bar ba bgos pa/ yid gcig tu brtags kyang lus mdzes pa ste/ de lha'i gnas de na lha'i bu mo kha cig gis ni kun nas bskor cing gnas/ kha cig ni</text></item>
<item><p>319b4</p><section>dkon brtsegs</section><text>rtse dga' la dga' mgur spyod cing 'di skad ces 'dzer te/ jo co lha'i gnas 'dir snyan mi mnga' zhing legs par byon tam/ khyod bdag cag gi mgon du gyur cig /bdag cag lang tsho la bab pa/ gzugs phun sum tshogs</text></item>
<item><p>319b5</p><section>dkon brtsegs</section><text>pa/ nu ma gser gyi bum pa ltar 'bur ba/ mchu pad ma 'dra ba gzugs sprin gyi nang nas glog 'byung ba 'dra ba dag dang / gzhal med khang chen po dang / shing yongs 'du sa brtol myu gu dang yal ga chags pas mdzes</text></item>
<item><p>319b6</p><section>dkon brtsegs</section><text>par byas pa/ bud med drug khri lang long du gyur pa 'di dag la jo co dgyes par mdzod cig ces 'dzer to/ /lha'i gnas pi bang dang / gling bu dang / rdza rnga dang / cang te'u dang / glu dbyangs 'byung ba de dag na lha'i gding</text></item>
<item><p>319b7</p><section>dkon brtsegs</section><text>bas mdzes par byas pa'i seng ge'i khri mthong ngo / /des de mthong nas rgyal bu dar mang pos bcings te spyi bo nas dbang bskur ba bzhin du de seng ge'i khri la 'dzegs nas 'dug go/ de de na gnas pa na</text></item>
<item><p>319b8</p><section>dkon brtsegs</section><text>rtag tu yid du 'ong ba'i sgra 'byung ngo / /lha'i rol mo'i sgra 'byung ngo / /phyogs kun nas kyang 'di lta bu'i sgra grag ste/ 'di ni bsod nams su nye bar 'gro ba'i sems can te/ 'dzam bu'i gling nas</text></item>
<item><p>320a1</p><section>dkon brtsegs</section><text>shi 'phos nas bsod nams kyis yongs su bzung bas lha'i gnas 'dir skyes kyis bdag cag de'i gan du 'dong ngo / /nye bar gnas nas dga' mgur spyad par bya'o/ /rol mo'i dbyangs sgra dang gar gyis</text></item>
<item><p>320a2</p><section>dkon brtsegs</section><text>rtse bar bya'o zhes sgrogs so/ /de bud med drug khri dang dga' mgur spyod de/ de dag thams cad kyang lag na me tog thogs pa/ shin du dri zhim pa'i cha byad can/ du ku la'i ras kyi bla gos bgos pa/</text></item>
<item><p>320a3</p><section>dkon brtsegs</section><text>rgyan dam pa dang / rkang gdub sgra snyan pa/ bzhin pad ma lta bu la zla gam lta bus mdzes par byas pa dag sbrang rtsi dang / sbrang chang mngar ba dang / me tog gi chang gis rgyags shing myos pas 'khyud nas 'dug ste de dag</text></item>
<item><p>320a4</p><section>dkon brtsegs</section><text>thams cad 'di skad ces bdag cag thams cad jo co 'di'i g.yog dang bsnyen bkur bya'o/ /khyod 'di nas bsod nams kyi stobs kyis bsgrubs pa'i mtho ris kyi 'jig rten gyi dri zhim zhing bde ba'i</text></item>
<item><p>320a5</p><section>dkon brtsegs</section><text>lha'i 'dod pa'i longs spyod shes pa 'di la kun du spyod cig ces 'dzer to/ /drang srong chen po lha'i bu de dang / lha'i bu mo de dag lhan cig tu dga' tshal dang / 'dres tshal dang / ar mo nig lta bu'i rdo leb dang /</text></item>
<item><p>320a6</p><section>dkon brtsegs</section><text>rnam par mnyam 'phrul dang / rab 'bab dang / seng seng po dang / me tog gi 'phral thabs dang / shing yongs 'du sa brtol la sogs pa'i bskyed mos tshal dam pa mchog tu bde zhing bsil ba/ gnod pa'i</text></item>
<item><p>320a7</p><section>dkon brtsegs</section><text>rlung med pa/ lha'i bya nam mkha' 'gro zhes bya ba'i sgra snyan pas mdzes par byas pa/ lha'i me tog dang / 'bras bu dang / spos kyis kun du gang ba/ bai dUr+ya dang / nor bu dang / sbug dang / rdo'i snying po rnam</text></item>
<item><p>320a8</p><section>dkon brtsegs</section><text>pa sna tshogs kyi sgron ma can/ bung ba dang / khu byug rgyags pa dang / bya sgra snyan pa 'byin pa/ rma bya 'dab gshog rtse mo gser can yod pa/ nor bu dang / rin po che'i thig les rnam par bkra zhing bkra</text></item>
<item><p>320b1</p><section>dkon brtsegs</section><text>shis pa yod pa/ sna mtho zhing ring ba/ bai dUr+ya mchu las sgra skad snyan pa sna tshogs 'thun par sgrogs pa/ me tog bkram pa rnam par phye bas brgyan pa'i phyogs na lha'i bu 'di dag 'dod pas ngoms pas</text></item>
<item><p>320b2</p><section>dkon brtsegs</section><text>rgyun du longs spyod par gyur te gnas so/ /sum bcu rtsa gsum lha'i gnas de na rdzing bu gru bzhi pa zab pa/ chu dang ba/ ha cang grang ba yang ma yin/ ha cang dro ba yang ma yin pa/ yid du 'ong ba/ chu dri ma med pa/ pad ma</text></item>
<item><p>320b3</p><section>dkon brtsegs</section><text>'dab ma brgya pa kha bye ba yod pa/ ngogs shing gis mdzes par byas pa/ me tog bkram pas chu yid du 'ong ba'i rdzing bu de dag na lha'i bu de dag lha'i bu de dag lha'i bu mo brgya stong gis bskor nas chu la rtse ba rjes su myong zhing</text></item>
<item><p>320b4</p><section>dkon brtsegs</section><text>bde bar gnas so/ /drang srong chen po de dag na de dag gi bskyed mos tshal dang / nags tshal gyi gam yo na rnam pa sna tshogs kyi thig les rnams par bkra ba'i snod mngon par 'grub ste/ lha'i bu de dag</text></item>
<item><p>320b5</p><section>dkon brtsegs</section><text>snod de dag 'dod pa na me tog kun da dang / ku mu da dang / kha ba lta bu dang / dngul gyi kha dog lta bu'i kha zas mngon par 'grub bo/ /drang srong chen po rin po che'i snod gcig la za ba na/ gang gis kha cig gi</text></item>
<item><p>320b6</p><section>dkon brtsegs</section><text>kham blangs pa ni rin po che'i kha dog lta bur gyur/ kha cig gi kham blangs pa ni kha dog ser po dang / sngon po dang / dkar por gyur te/ kha dog gcig tu 'dra bar kha dog rgyas pa mchog dang ldan</text></item>
<item><p>320b7</p><section>dkon brtsegs</section><text>pa gcig pa de dag gi rin po che'i snod de dag las kha zas kyi khyad par so so tha dad par 'byung ste/ de ni de dag gi sbyin pa nye ba'i nyon mongs pa can gyi rnam par smin par blta ste/ gang gis sngar sbyin</text></item>
<item><p>320b8</p><section>dkon brtsegs</section><text>pa byin la phyis 'gyod par gyur pa'i las de'i rnam par smin pas de'i zas kha dog ngan par 'grub bo/ /gang gis sngar sbyin pa byin la phyis byams pa dang ldan pa'i sems kyis snying rje bskyed de dga'</text></item>
<item><p>321a1</p><section>dkon brtsegs</section><text>ba bskyed par gyur pa'i las de'i rnam par smin pas de'i zas kyi bye brag kha dog bzang po rin po che lta bur snang ba 'grub ste/ drang srong chen po khyod kyis de ltar las kyi 'bras bu rnam par</text></item>
<item><p>321a2</p><section>dkon brtsegs</section><text>smin pa shes par bya'o/ /drang srong chen po gzhan yang sum bcu rtsa gsum pa'i gnas kyi lha'i ris de na shi ri sha ka zhes bya ba'i bskyed mos tshal yal ga dang / me tog dang / 'bras bu sna tshogs kyis</text></item>
<item><p>321a3</p><section>dkon brtsegs</section><text>rab tu brgyan pa/ shing brgya stong sna tshogs stug pa/ stug po'i mthongs na shel ltar dri ma med pa'i rdo leb shin du phyi bdar byas pa phun sum tshogs pa zhi zhing dbang po rab tu zhi ba'i thub pa 'dod chags</text></item>
<item><p>321a4</p><section>dkon brtsegs</section><text>dang bral bas bsten pa yod de/ de na 'dod pa'i longs spyod can gyi lha'i bu dang / lha'i bu mo'i tshogs mi gnas so/ /drang srong chen po bskyed mos tshal dam pa shi ri sha ka de na me tog dang 'bras bu'i shing ljon pa</text></item>
<item><p>321a5</p><section>dkon brtsegs</section><text>mang po las rtag tu lha'i gtam brjod pa'i sgra 'byung ngo / /drang srong chen po de na nyan thos kyi dge 'dun 'dus pa'i gnas brtan pa lang bdag bram ze'i rigs su skyes pa/ bsam gtan la gnas pa/</text></item>
<item><p>321a6</p><section>dkon brtsegs</section><text>snying rje dang / dga' ba dang / btang snyoms la gnas pa/ byams pa'i ting nge 'dzin la snyoms par zhugs te 'dug go/ drang srong chen po de zhag bdun gyi bar du dbugs phyi nang du mi rgyu'o/ /drang srong</text></item>
<item><p>321a7</p><section>dkon brtsegs</section><text>chen po de byams pa'i ting nge 'dzin la snyoms par zhugs pa'i tshe 'dod na rlung mi ldang ngo / /drang srong chen po de sreg pa'i bskal pa'i tshes me lce gcig tu gyur pa na yang de'i lus yungs 'bru tsam yang tshig</text></item>
<item><p>321a8</p><section>dkon brtsegs</section><text>par mi 'gyur ro/ /de'i tshigs kyis ri'i rgyal po ri rab kyang phigs so/ /klu'i rgyal po dga' bo dang / nye dga' stobs che ba/ cher gdug pa'i shugs can rdzu 'phrul che ba/ dbugs kyis kyang ri'i</text></item>
<item><p>321b1</p><section>dkon brtsegs</section><text>rgyal po ri rab 'jig pa/ rgya mtsho chen po bzhi yang skam par byed pa/ gtum zhing cher gdug pa'i shugs can klu'i rgyal po de gnyis kyang dge slong ba lang bdag de'i ting nge 'dzin gyi mthus gdug pa med par 'gyur</text></item>
<item><p>321b2</p><section>dkon brtsegs</section><text>ro/ /drang srong chen po gnas brtan pa lang bdag bskyed mos tshal shi ri sha ka na gnas shing bsam gtan la gnas par lha gzhon nu de dag dang / lha'i bu mo de dag gis mthong nas gus pa dang bcas ri mo dang bcas pas</text></item>
<item><p>321b3</p><section>dkon brtsegs</section><text>gnas brtan de la dga' ba dang dad pa skyes nas lha'i me tog mAn dA ra ba dang / mAn dA ra ba chen po dang / man 'dzu Sha ka dang / man 'dzu Sha ka chen po dang / ud pa la dang / ku mud dang / dri mchog dang / pad ma dkar</text></item>
<item><p>321b4</p><section>dkon brtsegs</section><text>pos gtor nas thal mo sbyar ba byas te phyag 'tshal nas/ sum bcu rtsa gsum ris kyi lha'i bu de dag thams cad kyis gnas brtan pa lang bdag la yongs su bskor te mchod pa chen po byas nas mdun gyis</text></item>
<item><p>321b5</p><section>dkon brtsegs</section><text>bltas te gnas nas lha'i zas bdud rtsi'i ro dang ldan pas tshim par byed cing ci bder byed do/ /gnas brtan pa lang bdag de lha'i bu de dag la chos ston pa ni 'di lta ste mdo'i sde dang / dbyangs kyis bsnyad pa'i sde dang /</text></item>
<item><p>321b6</p><section>dkon brtsegs</section><text>lung du bstan pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / de lta bu byung ba'i sde dang / skyes pa rabs kyi sde dang / shin du rgyas pa'i sde dang / rmad du byung ba'i chos kyi sde dang /</text></item>
<item><p>321b7</p><section>dkon brtsegs</section><text>'dul ba'i sde dang / mdo sde'i lung gi phyogs yang dag par rab tu ston te/ de dag dga' ba dang / dad pa skyed do/ /de lha'i bskyed mos tshal de na bsam gtan la gnas te thams cad bde ba dang ldan par bskyed mos</text></item>
<item><p>321b8</p><section>dkon brtsegs</section><text>tshal shi ri sha ka na rten cing gnas so/ /drang srong chen po gzhan yang sum bcu rtsa gsum lha'i ris de na lha'i mdun sa chos bzang zhes bya ba yod do/ /de'i ka ba brgyad khri bzhi stong gser dang / dngul dang / rdo rje dang / spug dang / rdo'i snying po las byas pa/</text></item>
<item><p>322a1</p><section>dkon brtsegs</section><text>tsan dan mchog shing gi snying po la sogs pa'i dril bu g.yer ka sgra snyan pa'i dra bas khebs par byas pa/ sa phyogs gser gyi bye ma bdal ba'o/ /lha'i mdun sa chos bzang lha'i ras rab tu sbyangs pa/</text></item>
<item><p>322a2</p><section>dkon brtsegs</section><text>rgyal mtshan dang / gdugs dang / ba dan bsgreng ba dang / lha'i rol mo khong hu dang / pi bang dang / gling bu dang / rdza rnga dang / rnga pa Ta ha dang / lcags kyi sil khrol dang / dung dang / pi bang rgyud gsum pa rab tu sgrogs pa/</text></item>
<item><p>322a3</p><section>dkon brtsegs</section><text>ga zha dang / sil khrol dang / ca co'i sgra snyan pa 'byin pa dang ldan pa/ me tog dang / 'bras bu dang / yal ga dang / khu byug gnas shing phan tshun nas sgra 'byin pa de na lha dang / lha mo de dag dga' ba dang / bde ba skye ba'i</text></item>
<item><p>322a4</p><section>dkon brtsegs</section><text>bzhin gyis gnas so/ /drang srong chen po lha'i mdun sa chos bzang de'i sa'i ngos nor bu rin po ches rab tu spras pa/ ljang gus byugs pas mdog snum zhing bai dUr+ya ltar dri ma med de/ me long gi ngos lta bur byas pa rab tu 'jam pa</text></item>
<item><p>322a5</p><section>dkon brtsegs</section><text>na spos kyi phye ma dang / me tog rnam pa sna tshogs dang 'thor ba/ rlung dang / nyi ma dang / sha sbrang dang / sbrul gyi nyes pa yongs su spangs pa/ ngang gis gnyid dang / snyom pa dang / le lo rnam par spangs pa</text></item>
<item><p>322a6</p><section>dkon brtsegs</section><text>mthong khung dang / skar khung zla kham lha bu'i dra ba'i bu ga nas reg na bde ba'i rlung gtong ba/ rta babs dang / yang thog dang yang thog chung ngu nas bde ba'i rlung gtong ba/ rin po che'i phreng ba bres pa'i sgras rtag tu mdzes par byas</text></item>
<item><p>322a7</p><section>dkon brtsegs</section><text>pa/ dri rab tu zhim pa 'byung ba'i spos dang me tog gi sil ma 'thor ba yid du 'ong ba/ bzhin zla ba dang / nyi ma dang / me long gi dkyil 'khor lta bu/ lha'i khyad par gyis gzugs rab tu brgyan pa'i lha'i bu mo</text></item>
<item><p>322a8</p><section>dkon brtsegs</section><text>dag gnas te/ drang srong chen po lha'i mdun sa chos bzangs de na lha'i bu mo rol mo'i dbyangs sgra sgrogs so/ /lha'i mdun sa chos bzangs de ni gru bzhi lham pa/ shin du rnam par phye ba/ ngos yangs pa/</text></item>
<item><p>322b1</p><section>dkon brtsegs</section><text>shing ljon pa dang / bskyed mos tshal dang / nags dang / nags tshal gzhan rnam pa sna tshogs kyis mdzes par byas pa/ rgyar kho ra khor yug tu dpag tshad brgya yod pa/ gser dang pad ma bkram pa/ me tog sil ma</text></item>
<item><p>322b2</p><section>dkon brtsegs</section><text>bkram pa/ glu dbyangs kyi sgra 'byung ba/ pad ma dang shing yongs 'du sa brtol gyis mdzes par byas pa'o/ /lha'i mdun sa chos bzangs de ni yo byad kyi khyad par thams cad gser dang / dngul dang / bai dUr+ya dang / spug dang / rdo'i</text></item>
<item><p>322b3</p><section>dkon brtsegs</section><text>snying pa las byas pa/ rin po che'i phung po yongs su bzung ba/ gser gyi snying pos kun du khyab pa/ ri rnam pa du mas nye bar bskor cing sna tshogs rnam par bkra bas mdzes par byas pa/ ngos bskyed mos tshal brgya</text></item>
<item><p>322b4</p><section>dkon brtsegs</section><text>stong gis mdzes par byas pa ste/ sum bcu rtsa gsum gyi lha mya ngan dang / nad kyi rnam pa'i nyes pa las grol ba dag bskyed mos tshal mchog tu dga' 'dun myong nas lha'i mdun sa chos bzangs der 'dus te rtse ba</text></item>
<item><p>322b5</p><section>dkon brtsegs</section><text>rjes su myong ngo / /drang srong chen po sum bcu rtsa gsum gyi lha'i ris de na blta na sdug ces bya ba'i gzhal med khang zla ba dang nyi ma dang / me long gi ngos ltar dri ma med pa/ dri rab tu zhim pa'i spos dang me tog gis mdzes</text></item>
<item><p>322b6</p><section>dkon brtsegs</section><text>par byas pa/ phreng ba dang byug pas bres pas mdzes par byas pa/ bud med brgya stong gis mdzes par byas pa/ 'jo zhing sgeg pa/ mig zur gyis lta zhing khro gnyer gyi rim pa g.yo ba'i cha byad can 'khod pa/</text></item>
<item><p>322b7</p><section>dkon brtsegs</section><text>ngos me tog rnam pa sna tshogs phal po ches mdzes par byas pa/ nor bu'i brkyang nus byas pa/ dril bu g.yer ka'i dra ba bres pas mdzes par byas pa/ rta dang / glang po che dang / shing rta'i rmig pas reg na gser</text></item>
<item><p>322b8</p><section>dkon brtsegs</section><text>gyi rdul ldang ba dang / cod pan chags shing 'byor pas mdzes par byas pa yod do/ /drang srong chen po blta na sdug ces bya ba'i gzhal med khang de la ka ba drug khri yod de/ ka zhu lha'i gser dang / dngul dang / bai dUr+ya r+ya</text></item>
<item><p>323a1</p><section>dkon brtsegs</section><text>las byas pa sna tshogs kyi 'phras rnam par spras pa/ shing ta ma la'i lo ma dang / a ga ru dang / bdug pa'i phreng ba dri rab tu zhim par byas pa'i khyad par can no/ /gzhal med khang de na lha'i dbang po brgya byin</text></item>
<item><p>323a2</p><section>dkon brtsegs</section><text>gnas te/ lha'i bud med brgya stong gis bskor ba/ gser dang rdo rje'i mi gus lus mdzes par byas pa/ lha'i 'dod pa la rtse ba rjes su myong ba/ glang po che dgu khri'i stobs dang ldan pa/ lag pa glang po che'i sna lta bu/ mdog</text></item>
<item><p>323a3</p><section>dkon brtsegs</section><text>gser dri ma med pa ltar ser ba/ lus grims pa/ ro stod seng ge'i 'dra ba/ rna cha dri ma med pa 'gul bas lus snang bar byas pa/ gos mchog tu phra la ring zhing nar ba/ dbang po'i brda sprod pa 'don cing bstan bcos shes</text></item>
<item><p>323a4</p><section>dkon brtsegs</section><text>shing mkhas pa/ lha'i bu brgya stong du ma rjes su 'brang zhing lha'i gser gyi gzhal med khang gi gnas na rgyu ba/ gser gyi skud pa dang / se mo do dang / do shal gyis brang brgyan cing mdzes par byas pa/ ha cang tsho ba yang ma</text></item>
<item><p>323a5</p><section>dkon brtsegs</section><text>yin ha cang rid pa yang ma yin pa/ rkang pa shin du gnas pa/ bdud rtsi'i ro dang ldan pa'i kha zas za ba/ mkhur tsos bud med brgya stong gis zur gyis lta ba dang ldan pa/ glang po che sa srung gi bu rgyags pa'i rna ba'i rlung gis</text></item>
<item><p>323a6</p><section>dkon brtsegs</section><text>sgra phyung ba ste/ drang srong chen po lha'i dbang po rgyal po de'i lus la rus pa med do/ /de'i lus la nad thams cad med de/ dri rab tu zhim pa dang ldan la gdangs shin tu snyan cing 'jam pa'i dbyangs dang ldan no/ /lha'i rgyal</text></item>
<item><p>323a7</p><section>dkon brtsegs</section><text>po de'i lus kyi dris phog na spos kyi glang po che rab tu rgyags shing bdo ba yang rgyags pa yongs su 'bri bar 'gyur ro/ /drang srong chen po lha'i dbang po de'i lus kyi tshad ni de bzhin gshegs pa'i sku'i tshad tsam mo/ /</text></item>
<item><p>323a8</p><section>dkon brtsegs</section><text>de'i gzugs che ba gser gyi mdog lta bu de mthong nas 'phags pa nyan thos rnams kyang de'i gan du 'dong ste/ lha'i dbang po'i gzugs phun sum tshogs pa de bzhin gshegs pa dang 'dra'o zhes brjod do/ /</text></item>
<item><p>323b1</p><section>dkon brtsegs</section><text>de nas drang srong chen po rgyas pas lha'i dbang po'i lus kyi tshad thos nas ngo mtshar du gyur pa dang / bcom ldan 'das kyis bka' stsal pa/ drang srong chen po dbang chen po'i lus chung ngu mi rtag pa'i rjes su 'brang ba gar mkhan</text></item>
<item><p>323b2</p><section>dkon brtsegs</section><text>gyi cha byad lta bur shin du spras pa/ glegs shing gi las dang / shing gi las dang / 'khrul 'khor gyi las lta bur byas pa/ me tog gi las lta bur yud tsam zhig mdzes pa/ me long gi nang gi gzugs brnyan lta bu la khyod ci'i phyir ngo mtshar du byed/</text></item>
<item><p>323b3</p><section>dkon brtsegs</section><text>drang srong chen po khyod dge slong ma 'gags pa'i lus pha dang ma las skyes pa'i tshigs tshigs mtshams mtshams re re la yang dbang po chen po 'dun par 'gyur ba la ltos/ drang srong chen po gzhan yang dge slong ma 'gags pa'i</text></item>
<item><p>323b4</p><section>dkon brtsegs</section><text>lus la rdzu 'phrul gyi sgyu ma la da ltos/ de nas dge slong ma 'gags pa bcom ldan 'das kyis bskul bar shes nas ting nge 'dzin la snyoms par zhugs pa dang / ting nge 'dzin de'i mthus dge slong ma 'gags pa</text></item>
<item><p>323b5</p><section>dkon brtsegs</section><text>lha'i gser 'bar ba dang / byi ru'i sdong po'i kha dog mchog dang ldan pa/ gtsug gi nor bu dang cod pan 'phyang ba'i gtsug pud dang ldan pa/ mkhur ba rgyas shing mdangs snum pa'i mdog can/ mig lha'i ud pa la sngon</text></item>
<item><p>323b6</p><section>dkon brtsegs</section><text>po 'dra la/ nor bu dang / spug dang / rdo'i snying po dang ldan pa'i klu'i rgyal po lta bur kun du snang ste/ de'i gzugs chen po mngon par grub pa'i lha'i dri dang gzugs kyis 'khor thams cad la snang bar byas pas ngo mtshar dang dga'</text></item>
<item><p>323b7</p><section>dkon brtsegs</section><text>bar gyur te dri rab tu zhim pa'i dri dang ldan par 'gyur to/ /de'i cho 'phrul de drang srong chen po rgyas pas mthong nas snying 'phar zhing stan las langs te thal mo sbyar nas rab tu ngo mtshar du gyur pas sgra cher kye a la la legs so/ /</text></item>
<item><p>323b8</p><section>dkon brtsegs</section><text>gang gi phyir bdag de bzhin gshegs pa dang phrad cing 'dus la/ thams cad mkhyen pa'i sgo nas 'di lta bu sngon ma mthong ba'i cho 'phrul mthong ba mi nyid thob pa bdag don mchis so/ /bcom ldan 'das kyis drang srong chen po</text></item>
<item><p>324a1</p><section>dkon brtsegs</section><text>rgyas pa la 'di skad ces bka' stsal to/ /drang srong chen po 'di ji snyam du sems/ dbang po chen po'i lus dang / gang 'di dge slong ma 'gags pa'i lus gser 'bar ba dang / nor bu mchog las grub pa 'di</text></item>
<item><p>324a2</p><section>dkon brtsegs</section><text>gnyis gang bzang / de skad ces bka' stsal pa dang / bcom ldan 'das la drang srong chen po rgyas pas 'di skad ces gsol to/ /bcom ldan 'das gang 'di dge slong ma 'gags pa'i lus de la dbang po chen po'i lus</text></item>
<item><p>324a3</p><section>dkon brtsegs</section><text>kyis brgya'i char yang nye bar mi mchis/ stong gi cha dang / brgya stong gi cha'am/ grangs sam/ char ram/ bgrang bar ram/ dper yang mi bzod do/ /drang srong chen po bsod nams las bsgrubs pa'i lus la dge ba'i rtsa</text></item>
<item><p>324a4</p><section>dkon brtsegs</section><text>ba bsngos pa'i khyad par ni de ltar blta'o/ /drang srong chen po sum bcu rtsa gsum gyi lha'i ris de na/ brgya byin gyi chung ma'i dam pa bde sogs shes bya ba lha'i bu mo brgya stong gis yongs su bskor cing dga' tshal na</text></item>
<item><p>324a5</p><section>dkon brtsegs</section><text>'dug ste/ lus spos dang / phreng ba dang / me tog gis brgyan cing 'bar ba/ lha'i me tog pad ma dang / ud pa la dri rab tu zhim pa'i dri ngad ldan pa/ mchu gser dang bim pa 'dra ba/ mchog tu 'bar ba'i cha byad 'dzin</text></item>
<item><p>324a6</p><section>dkon brtsegs</section><text>pa/ gos mchog tu phral 'tsher ba/ bskyed mos tshal dang nags na rgyu ba/ lha'i rgyan dang / rkang gdub dang / gdu bu dang / gdu bu bskril ma dang / do shal dang / se mo dos lus dud pa/ 'phral ba dang mkhur ba che</text></item>
<item><p>324a7</p><section>dkon brtsegs</section><text>la shin du rnam par phye ba/ nor bu dang gser shin du rnam par phye ba'i ska rags kyis bcings pa/ 'jo zhing sgeg pa'i rjes su chags pa/ mig ring zhing phye la 'dzum pa/ lag pa'i nang ri mo ring pos khyab pa/</text></item>
<item><p>324a8</p><section>dkon brtsegs</section><text>lte ba zab pa/ khro ba dang / ser sna dang / phrag dog dang / 'thab pa dang / rtsod pa'i nyes pa spangs pa/ bzhin khro gnyer gyi rim pa g.yo ba dang bral ba/ mngal 'dzin pa'i skyon rnam par spangs pa'i lus dang ldan pa'o/ /</text></item>
<item><p>324b1</p><section>dkon brtsegs</section><text>lha'i bu mo bde sogs shes bya ba de shin du 'dod pa la chags pa las byung ba'i sgeg pa/ ri rab la yod pa'i gzhal med khang dang / shing gel ba dang 'khri shing gi bla res khebs par byas pa las byung ba'i 'dod pa skyes pas</text></item>
<item><p>324b2</p><section>dkon brtsegs</section><text>byung ba/ me tog 'thor ba dang bcas pa'i rlung ldang ba/ ha cang ring ba yang ma yin/ ha cang thung ba yang ma yin/ dku ha cang sbom pa yang ma yin/ ha cang phra ba yang ma yin pa/ lus ha cang sbom pa yang ma yin/</text></item>
<item><p>324b3</p><section>dkon brtsegs</section><text>ha cang phra ba yang ma yin pa/ bzhin mdangs can/ gtsang zhing mdzes pa/ pad ma 'dod pa/ dri rab tu zhim pa'i dri'i ngad rlung gis bdas pa rmad du byung bas mdzes par byas pa'o/ /drang srong chen po de ltar sum bcu rtsa gsum</text></item>
<item><p>324b4</p><section>dkon brtsegs</section><text>ris kyi lha de dag ni nad med pa/ bskyed mos tshal dang / nags tshal dang / gzhal med khang gi gnas kyi nang na gnas shing rgyu ba'o/ /de dag gi tshe ni lha'i lo stong thub bo/ /de dag lha'i gnas de na gnas pa las bsod nams za/</text></item>
<item><p>324b5</p><section>dkon brtsegs</section><text>zad nas tshe zad par gyur ba'i tshe shi 'pho ba'i ltas sngon ma byung ba lnga 'byung ste/ rdzing bu shel rdo ltar gsal ba/ reg na bde ba'i rlung ldang ba/ rdzing bu'i 'gram khri shing gi bla re dang / shing gel ba phun sum tshogs pa dang ldan</text></item>
<item><p>324b6</p><section>dkon brtsegs</section><text>par zhugs pa na 'bru mar gyis gtor ba lta bu 'byung ngo / /des 'bru mar gyis gtor ba de mthong nas snying dngangs skrag ste/ rdzing bu de nas byung nas nags stug por rgyug cing bros so/ /de rings par 'gro ba'i bu mo de</text></item>
<item><p>324b7</p><section>dkon brtsegs</section><text>dag gi mthong nas phyi bzhin du 'brangs pa dang / de nags stug po de'i nang na shing drung zhig na gnas shing 'dug go/ de nas lha'i bu mo de dag snying rje rje skad du ga chad par ngu zhing 'di skad ces jo bo bdag cag bor ta gcig</text></item>
<item><p>324b8</p><section>dkon brtsegs</section><text>pu shing drung 'di na ci dga' zhes 'dzer te de ngu zhing dman pa'i sgras slar 'di skad ces smras so/ /bdag 'di na sngon ma byung ba 'bru mar gyis gtor ba lta bu lus las byung nge zhes de skad smras pa dang / mchan khung gnyis nas rngul byung</text></item>
<item><p>325a1</p><section>dkon brtsegs</section><text>nas/ de dag gis rngul byung ba mthong ba dang / lha'i bu mo de dag ring du dong ste yongs su spangs so/ /des yongs su spangs par shes nas mya ngan gyis reg go/ de mya ngan gyis reg pas dbugs drag tu rgyu'o/ /</text></item>
<item><p>325a2</p><section>dkon brtsegs</section><text>dbugs rgyu ba'i rgyus lus la gdung ba skyes so/ /de lus dang sems gdungs pas me tog gi thong sngon rnyis mi srid pa yang rnyis/ phreng ba yang yongs su rnyis/ sngon rnyis mi srid pa'i gos kyang rnyis/ lha'i gding ba</text></item>
<item><p>325a3</p><section>dkon brtsegs</section><text>bting pa'i mal cha la yang dga' ba mi rnyed do/ /de nas lha'i bu mo de dag gis 'chi 'pho ba'i ltas kyis nyen par shes nas de'i dri de mi bzod de ring du spangs nas snying rje rje skad ga chad par bdag dbang med par ngu'o/ /</text></item>
<item><p>325a4</p><section>dkon brtsegs</section><text>'bral ba'i sdug bsngal gyis nyen nas rab tu ngu zhing kyi hud lus mchog tu shin du 'jam pa/ lha'i bskyed mos tshal dang / nags tshal na rgyu ba/ sum bcu rtsa gsum gyi gling na dur ba dang 'dra ba/ lha'i mdun sa</text></item>
<item><p>325a5</p><section>dkon brtsegs</section><text>chos bzangs na ngang pa'i rgyal po dang 'dra ba/ dga' tshal na bya ka lan da pa lta bu/ rdzing bu na spos kyi glang po che 'dra ba/ shing yongs 'du sa brtol dang / bskyed mos tshal na bung ba lta bu/ 'dres pa'i tshal na me tog</text></item>
<item><p>325a6</p><section>dkon brtsegs</section><text>gi rna rgyan lta bu bdag cag bor te nga gar song / gang na gnas zhes 'dzer cing bdag la dbang med par ngu'o/ /de bdag la dbang med par rims nad kyis btab ste/ rims des lus dang sems dkrugs nas 'dron</text></item>
<item><p>325a7</p><section>dkon brtsegs</section><text>po 'dron pa mang po dang bral te 'brog 'tshol ba dang mtshungs/ lam grogs gru zhig pa dang 'dra/ rgyal po yid bzhin gyi nor bu stor ba dang mtshungs/ ri zhig pa dang 'dra bar mi rtag pa'i rlung gis gtor nas lus sa'i</text></item>
<item><p>325a8</p><section>dkon brtsegs</section><text>steng na 'gre ldog ste/ nam mkha' lding gi mchus klu gzhon nu zin pa dang 'dra bar 'dar bzhin du myur ba myur bar thal mo sbyar nas lha'i bu mo de dag la gsol ba btab pa tshur shog lag pa'i thal mos nga'i lus la</text></item>
<item><p>325b1</p><section>dkon brtsegs</section><text>reg par gyis shig ces snying 'dar la gdungs bzhin du de smre sngags 'don cing gsol ba btab pa dang / lha'i bu mo de dag gis bltas nas mi nye bar spangs te/ yan lag la reg par lta ga la byed kyi/ me tog can gyi yal ga</text></item>
<item><p>325b2</p><section>dkon brtsegs</section><text>thogs te 'chi 'pho bar 'gyur ba'i lha'i bu de'i snying kar bzhag nas 'di skad ces 'dzer te/ mtho ris kyi bsod nams yongs su nyams te da myur du 'dzam bu'i gling du skye bar 'gyur ro zhes de skad smras pa dang / lha'i bu</text></item>
<item><p>325b3</p><section>dkon brtsegs</section><text>de bdag lus kyis yongs su btang bar shes nas kyi hud kyi hud ces sgra cher snying rje rje skad du ngu zhing kye ma'o mtho ris lha'i gnas 'di'i gnas 'di'i lha'i yo byad dang / rgyan dang / bskyed mos tshal mchog na rtse ba rjes su myong</text></item>
<item><p>325b4</p><section>dkon brtsegs</section><text>zhing lha'i bu mo 'di dag la bdag gis sdug par bsams pa las da bdag 'chi ba'i dus la phyogs shing zhugs pa'i tshe de dag nye bar mi gnas shing 'di skad ces khyod 'dzam bu'i gling du skye bar 'gyur ro zhes 'dzer to snyam nas</text></item>
<item><p>325b5</p><section>dkon brtsegs</section><text>yang dang yang du bdag gi gnas la blta zhing sa la 'gyel nas snying rje rje skad du smre sngags 'don te/ kyi hud dga' tshal dang / 'dres tshal dang / ar mo nig ltar 'jam pa'i rdo leb dang / kyi hud lha'i mdun sa chos bzangs</text></item>
<item><p>325b6</p><section>dkon brtsegs</section><text>dang / shing yongs 'du dang / rnam par mdzes dang / dga' tshal dang / bskyed mos tshal dang / rdzing bu dang / gzhal med khang dam pa sgo mang po 'di dag dang / lha yul ba'i lha'i gnas 'di dag bor te/ nga ni mtho ris kyi</text></item>
<item><p>325b7</p><section>dkon brtsegs</section><text>g.yang sa nas gdon mi za bar lhung ngo zhes skrag pa skyes nas de rang gi gnas la lta zhing kyi hud bdag gi mdza' bo byams pa rnams nga 'chir nye na ci'i phyir mi smra/ 'di ltar da ni nga 'khor ba'i 'brog dgon pa</text></item>
<item><p>325b8</p><section>dkon brtsegs</section><text>dgongs mal ring por chas kyis tshur shog nga la 'khyud/ phyis ngas kyang khyed mi mthong / khyod kyis kyang nga mi mthong ngo / /kyi hud mtho ris 'di nas bsod nams kyi 'bras bu zad pas 'pho bar 'gyur ba'i tshe bdag la mun</text></item>
<item><p>326a1</p><section>dkon brtsegs</section><text>pa lta bur snang ngo / /ci mtho ris 'di stongs sam/ 'di na yang rol mo dang sil snyan kyang mi len nam/ de dag gi sgra yang mi grag go/ las kyi nyes pas bdag ni 'dir nyams par gyur to zhes de skad smras nas yang</text></item>
<item><p>326a2</p><section>dkon brtsegs</section><text>smre sngags 'don to/ /kyi hud mtho ris lha dang dri zas mdzes par byas pa na gang mig stong pa'i lha'i 'khor du 'gro ba dang / phyis yang de mthong bar 'gyur ba ni bsod nams che'o/ /kun nas skyes pa'i me tog nga'i klad pa la</text></item>
<item><p>326a3</p><section>dkon brtsegs</section><text>'dug pa ci'i phyir rnyis shes lha'i bu des smras pa dang / lha'i bu sems dman pa dri ma med pa'i rna cha'i gdu bu 'gul ba thogs pa de dag thams cad me tog khyer te/ lha'i dbang po brgya byin lha'i bu brgya stong gis yongs su</text></item>
<item><p>326a4</p><section>dkon brtsegs</section><text>bskor cing lha mo bde sogs dang / lha mo dag phyi bzhin 'brang ba mi sbyin gyi bu dang / smig rgyu dang / sna tshogs rgyan dang / gtsug pud lnga pa dang tum bu ru la sogs pa'i lha dang dri za rnams lha'i glu'i dbyangs len cing 'dod pa</text></item>
<item><p>326a5</p><section>dkon brtsegs</section><text>dag gis ltas lnga po ngas nyam thag par gyur pa mthong nas snying rje bskyed de/ nga ro gcig tu kyi hud mi rtag pa 'di ni rab tu drag cing mi bzang ngo zhes tshig smra'o/ /lha'i rgyal po brgya byin gyis kyang lha'i bu de la bltas nas</text></item>
<item><p>326a6</p><section>dkon brtsegs</section><text>tshangs pa'i dbyangs kyis 'di skad ces smras so/ /chog go lha'i bu bdag cag thams cad kyi 'gro ba yang 'di 'dras sred par ma byed/ ngan 'gror ma gnas shig /lha'i bu de dag gis dbyangs gcig tu smras pa</text></item>
<item><p>326a7</p><section>dkon brtsegs</section><text>grogs po dge ba byed pa'i 'jig rten mi'i 'jig rten du song shig ces byas pa dang / lha'i bu des bdag ni nges par 'chi yang dag snyam du bsams te/ thal mo sbyar nas lha mang po de dag la 'di skad ces gsol</text></item>
<item><p>326a8</p><section>dkon brtsegs</section><text>ba btab bo/ /bdag ni 'chi 'pho ba'i dus la nye bar gnas kyis lha'i bu thams cad bdag la bzod par mdzod cig /de'i tshe shugs ring du phyung nas ltas gnyis byung ste/ mig pad ma'i lo ma rnyes pa</text></item>
<item><p>326b1</p><section>dkon brtsegs</section><text>lta bur gyur pa dang / rgyan thams cad mi snang bar gyur ba'o/ /de nas lha'i bu de dag gis rgyan mi snang bar gyur pa mthong nas me tog man dA ra ba dang / pad ma la sogs pas mngon par gtor/ pi bang dang / gling bu dang /</text></item>
<item><p>326b2</p><section>dkon brtsegs</section><text>sil snyan gyi sgra yang byas nas rgyan de dag kyang lhas bsdus par mthong nas 'dzam bu'i gling la dga' ba bskyed de/ de mchi ma zag cing ga chad par ngu ste 'chi ba'i dus kyi chos rnams sbyor ro/ /lha'i bsod nams dang</text></item>
<item><p>326b3</p><section>dkon brtsegs</section><text>tshe yongs su zad nas rlung drag po langs so/ /rlung dri rab tu zhim pa dang ldan pa des de'i lus la phog nas gtor te lha'i bu de gnas de nas 'chi 'pho bar 'gyur ro/ /gnas de nas 'pho ba na lus kyi gnas mi shes so/ /</text></item>
<item><p>326b4</p><section>dkon brtsegs</section><text>de gnas de nas 'phos nas mir skye ba yongs su len to/ /mir skyes te ma'i mngal na gnas pa'i tshe ma la mtshan mar blta ba ni de nyid glu dang / gar dang / rtse ba dang / dgod pa la dga' ba'i dbang por 'gyur/ me tog</text></item>
<item><p>326b5</p><section>dkon brtsegs</section><text>dang / 'bras bu dang / dgon pa la dga' bar 'gyur/ kha dog sna tshogs 'tsher ba'i gos 'chang bar 'gyur/ lha'i kha zas shin du bzang po la sred par 'gyur ro/ /de ma'i mngal na gnas pa'i tshe ma 'dod pa'i</text></item>
<item><p>326b6</p><section>dkon brtsegs</section><text>'dod chags kyis kun nas bskor bar mi 'gyur/ de dri rab tu zhim pa'i cha lugs la dga' bar 'gyur/ gnyid log na yang rmi lam na lha'i ngo na skul ba mthong bar 'gyur ro/ /drang srong chen po de mngal na gnas pa na phyin</text></item>
<item><p>326b7</p><section>dkon brtsegs</section><text>ci ma log pa'i rmi lam mthong ngo / /btsas pa'i dus na yang 'dod chags dang / zhe sdang dang / gti mug rnam par spangs nas btsas te/ de gzugs bzang ba/ blta na sdug pa/ mdzes pa/ rkang pa shin du gnas pa/ shes</text></item>
<item><p>326b8</p><section>dkon brtsegs</section><text>pa'i yan lag dang nying lag 'brel pa/ lag pa dang / rkang pa ring la sbom pa/ ro stod sing ge lta bu/ so thags bzang ba/ shin du 'jam pa'i lus so/ /de gcig tu 'dod pa'i 'dod chags la chags par 'gyur ro/ /'dod</text></item>
<item><p>327a1</p><section>dkon brtsegs</section><text>chags mi bzad pa/ gos phra ba la dga' ba/ bskyed mos tshal la dga' ba/ lha'i dri dang rol mo la dga' bar 'gyur ro/ /de gser dang / nor thams cad 'byor pa'i rigs chen por skye ste/ sbyin pa dang / dul</text></item>
<item><p>327a2</p><section>dkon brtsegs</section><text>ba dang / yang dag par sdom pa la dga' bar 'gyur ro/ /gal te 'dod pa la shin du chags nas sbyin pa dang / tshul khrims la dga' bar gyur na/ de phyir gcig nas gcig tu dbul po'i rigs su skye bar 'gyur te/</text></item>
<item><p>327a3</p><section>dkon brtsegs</section><text>ser sna can dang / tshul khrims 'chal ba rnams la bstod pa dang / ha cang sngo ba yang ma yin pa dang / ha cang dkar ba yang ma yin pa dang / skye bo thams cad dga' ba dang / gzhan gyi chung ma la chags shing bdag gi chung ma la</text></item>
<item><p>327a4</p><section>dkon brtsegs</section><text>mi lta ba dang / rtsa lag gi skye bo la dga' bar 'gyur ro/ /drang srong chen po 'di ni sum bcu rtsa gsum lha'i ris nas shi 'pho ba'i ltas 'byung ba'o/ /bcom ldan 'das kyis de skad ces bka' stsal nas/ drang srong chen</text></item>
<item><p>327a5</p><section>dkon brtsegs</section><text>po rgyas pa dang / drang srong chen po de dag dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /</text></item>
<item><p>327a6</p><section>dkon brtsegs</section><text>'phags pa dkon mchog brtsegs pa chen po'i chos kyi rnam grangs le'u stong phrag brgya pa las drang srong rgyas pas zhus pa'i le'u zhes bya ste bzhi bcu rtsa dgu pa rdzogs so// // rgya gar gyi mkhan po dzi na mi</text></item>
<item><p>327a7</p><section>dkon brtsegs</section><text>tra dang / dA na shI la dang / zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa/ /dge'o// //</text></item>
</list>